ЖАҢА ЗАМАНДАҒЫ ТАРИХИ ОЙ

ТАРИХ

Адамзат ақыл-ойының қазынасы

БАТЫС

ГЕНРИ СЕНТ-ДЖОН БОЛИНГБРОК

(1678- 1751 жж.)

Генри Сент-Джон 1678 жылы 1 қазанда Лондонның маңында, тамыры терең дворян әулетінде дүниеге келеді. Ол ақсүйектер ұрпақтарына арналған колледжді бітірген соң, Еуропаны аралап, нәтижесінде француз тілін жетік меңгеріп, итальян тілін үйренуге кіріседі.

Генри Сент-Джон классикалық әдебиет, тарих, хронологиядан кеңінен хабардар болған. Өз замандастары оны ой-өрісі кең, зерек, сөз байлығы мол, әдебиет саласындағы асқар дарын мінезді, әдепті адам ретінде бейнелейді. 1701 жылы Генри Сент-Джон отбасында қалыптасқан салтқа байланысты, қауымдар Палатасынан өзіне тиісті орын алады. Ол әулеттік қаласы Беркширдің өкіліне айналады. Бұл жерде Сент-Джондар отбасының мүшелері парламентке сайланып келген. Жиырма бес жастағы Сент-Джон тори кабинетінің әскери министр, бас қолбасшы герцог Мальборомен бірге елдің әскери тағдырын шешкен. 1708 жылы ол өз еркімен қызметтен бас тартып, туған иелікті жеріне қайтып келеді.

1710 жылы Генри Сент-Джонға мемлекеттік хатшы лауазымы ұсынылып, ол үкімет басындағы екінші адамға айналады. 1712 жылы оған «виконт Болингброк» титулын береді. 1714 жылы үкімет басына вигтер өкілінің келуіне байланысты, Болингброк мемлекеттік хатшы орнынан айрылады. Қамалудан қорыққан ол 1715 жылы Англиядан қашуға мәжбүр болады. Мемлекетке опасыздық жасады деп айыпталған Г. Болингброктың жеке меншігі тәркіленеді. Тек 1725 жылы, бірнеше өтініштерінің арқасында, Г. Болингброк ақталып, отанына қайтып оралуға руқсат алады. Бірақ енді оған парламентте істеуге, мемлекеттік лауазымдағы қызмет атқаруға тыйым салынады. Отанына қайтып оралғаннан кейін, Г. Болингброк парламенттен тыс оппозицияны басқарады дa, «The Craftsman» («Шебер») деген газет шығаруға кіріседі. «Шебер» беттерінде оның бірқатар саяси эсселері жарық көреді. 1735 жылы Г. С.-Д. Болингброк тағы дa елінен кетуге мәжбүр болып, 1751 жылы дүние салады.

Г. Болингброктың философиялық және тарихи мұрасын біржақты бағалау мүмкін емес. Кейбір зерттеушілер, оны өз заманының қоғамдық—саяси ойдың дамуына ешқандай үлес қоспады десе, басқалары оны тарихи ғылымда баға жетпес із қалдырушы ретінде бейнелейді. Г. Болингброктың философиялық мурасында ең жүйелісі — «Адамзат білімі туралы тәжірибелер» атты еңбегі. Бұнда ол өзін Д. Локктың ізбасары, материалист ретінде көрсетеді. Ол адамзат білімінің бұлағы туралы сұраққа материалист ретінде жауап беріп қана қоймай, адамзаттың ойлау қабілетінің табиғаты туралы сұрақты да материалистік тұрғыдан шешеді.

Г. Болингброктың тарихи көзқарастарын айқындайтын — «Тарихты зерттеу мен оның пайдасы жөніндегі хаттары» (1735жылы). Бұл хаттары оны биіктеу шыңына шыққан ойшыл ретінде көрсете отырып, ағылшынның ғана емес, оны бүкіл Еуропа ағартушылығының тарихи ойының бірегей, баға жетпес маңдай алды өкілі деп бағалауға мүмкіндік береді. Г. Болингброк «Хаттарының» бірегейлігі мынада — мұнда дәстүрлі мағынада тарих философиясы, яғни тарихи үрдістің теориясы емес, тарих теориясы білім саласы мен адамзат әрекетінің рухани бөлігі ретінде іске асырылған. Мәселені осылай қарастыруы, оны танымдық-әдістемелік бағытқа бұруы тарихи саладағы аумақты таныммен ұштасады да, оған белгілі бір элемент ретінде саясат пен социология, этика мен заң қосылады. Басқаша айтқанда, «Хаттар» тарихты ғылым ретінде тануға үлкен мүмкіндік береді де, сол тарих ағылшын ағартушылары гуманистикасының философиялық синтезі ретінде танылады.

«Хаттар» белгілі бір, нақты адамға арналған, оған оның жазылу мәнері куә. Себебі — ол еркін сарынды әңгіме, нақыл ойларды жатқа айту, деректемелерді құрастыру арқылы жазылған. Г. Болингброк тарих өмір сүріп жатқан ұрпақтарға барынша көп пайда әкелуі үшін тарихи әдістің қандай болуы қажет екендігі жайлы толғанады. Оның бұлай деп пайымдауына себеп болған — көне және ортағасырлық тарихнамалық дәстүрге сын көзбен баға беру тәжірибесі. Екінші себеп — Англия мен Батыс Еуропаның өздерінің саяси ұстанымдарын қолдауындағы саяси бағытын анықтауындағы тарихи тәжірибелері, өйткені сол кезеңде оның өзі отанының сыртқы және ішкі мәселелерін тікелей шешкен.

Г. Болингброктың «Хаттарын» қай жағынан қарастырмасаңыз да жаңашылдық еңбек болып саналады, себебі олар адам алдына жаңа проблемалар қойып, оны шешудің жаңа жолдарын ұсынады. Бұл еңбектің дәстүрден ерекше тыс екені оның тарихи ағартушылық ойлар қатарынан ерекше орын алатындығын төрт түрлі сюжет арқылы бейнелеуге мүмкіндік бар. Біріншісі — сұраққа жауап: адамдардың тарихқа деген құштарлығы қайдан пайда болады? Біреулерге автор тарихты оқу — ермек деп жауап берсе; екіншілерге — өзінің ой-жүйесінің таяздығын жасыру; үшіншілерге — бұл кәсіп (өздері бірде-бір білім қоспай, тарихпен айналысу арқылы басқалардың жұмысын жеңілдетеді); төртіншілерге — керемет ғылыми адамдар, тарих пен мезгілдемеде кішкене дәлелдерге сүйене отырып, өздерінің «жеке жүйелерін» құрастырып, өздерінше дәлелдейтіндіктен деп жауап береді. Екінші сюжет — гуманистік тарихнамалық дәстүрде екі негіздегі бір-біріне ұқсамайтын тарихты баяндау типтерін анықтау: «сезімдік» (эмоционалдық.-ауд.) тарих пен «рационалды» тарих. Тарихты зерттеудің нақты мәні мен оның пайдасына тек рационалды тарихнама жолымен жетуге болады. Тарихтан, онымен айналысудан тәжірибелік пайданы тек әлеуметтік тарихи тағылым мен жалпылама, дәлелді тарихтан табуға болады. Г. Болингброктың осындай жаңашылық дәлелі — үшінші сюжет. Г. Болингброк тәжірибені тек әлеуметтік-тарихи танымның ғана емес, жалпы танымның ең жалғыз жолы деп қарастырады. Тәжірибе екі түрлі болуы мүмкін: қазіргі күнге сай және тарихи. Болингброктың айтуынша, тарихи тәжірибе, біздің жеке меншік тәжірибемізді түсінуге дайындайтын ең қажет нәрсе дейді. Өткенді баяндай отырып, тарих шын мәнінде әркімге, әр ұрпаққа өзінің қазіргісінің мәнін, өзінің жеке меншік тәжірибесін ашып береді.

Г. Болингброктың ойынша, тарих — әлеуметтік тәжірибенің баға жетпес қазынасы. Оның айтуынша, тарих аймақтық шектеулікті жеңуге әсер етеді, себебі ол басқа халықтардың өмірі және мәдениетімен таныстырады. Адамдардың санасында этникалық және діни сарқыншақтарды жоюға, қараңғылықтың әсері — өз нәсілі мен ұлты туралы кертартпа ойларды жеңуге әрекет етеді. Сонымен қатар тарих патриоттық сезімді арттырып, отанына деген сүйіспеншілікті нығайтады, себебі оның басқа ұлттарға ұқсамайтын өзіндік белгілерін ашып көрсетеді. Автордың «Хаттар» арқылы жеткізілген осындай ойлары өзекті болып табылады.

Ақырғы сюжет: тарих тек қана бір жеке тарихи мақсатты шешеді; тарих кейіпкерлеріне, тарихи тұлғалардың сіңірген еңбектерінің бағасын тарихи әділеттік арқылы береді. Г. Болингброк тарихи фактілердің шындығы туралы мәселені көтереді. Кейбір дара фактілердің шындығы тарихи тұтастықтың айғағы емес, оның айғақтығы берілген фактілердің негізінің шындығында. Өз заманының тарихнамасы оны қанағаттандырмады, ал мағлұматтар түрлері көне классикалық, ортағасырлық болғанына қарамастан, оның айтуынша, олар сенімсіз, мазмұндары анық емес, көптеген мақалалардың біркелкілік сипаты мен сындарлық құны жоқ. Дүниежүзі тарихының деректік негізін сынау барысында және зерттеу әдістерін сынға ұшырату жолында Г. Болингброк ХХ ғасырдың деректануындағы кездесетін көптеген сыншыл әдістерді әлдеқайда бұрын қолданған.

Тарихтың көне кезеңіне байланысты тарихи баяндамаларға сын көзбен қарауды ұсынып, Г. Болингброк бойынша, алдымен, XV ғасырдың аяғында басталатын жаңа тарихқа ерекше көңіл бөлу керек. Тарихи процестің барысын бақылау туралы суреттемесінде, тарихшы оларды белгілі бір жүйеге келтіреді де, аяғында әдіске айналдырады. Жекеден жалпыға қозғалысты бұл жерде қатаң индукция әдісін жалпылаудан жалпы мағыналық сипаттамаға жеткізетін жол деп көрсетеді.

«Хаттар» материалдарының көпшілігі Англияның нақты тарихын, оның ішінде саяси құрылымын «аралас» үкімет ретінде көрсетеді, себебі онда король мен қауым бір-бірімен өзара байланысты. Алғашқылардың бірі болып Г. Болингброк XVII ғасырдағы Англиядағы өткен ылаңның себепшісі — тәж иелері деп жариялаған. Көріп отырғандай, ол жалпы тарихтың әдістемесі мен деректануынан бірнеше проблемаларды ашып көрсеткен. Қазіргі жаңа тарихқа сүйенсек, Вольтер Г. Болингброк арқылы тарихтың әдістемесі мен философия саласындағы іргелі ойларға келген.

Г. Болингброк ағартушылық дәуірдегі еуропалық тарихи ойларды дамытуға көп еңбек сіңірді, тарих методологиясының бірқатар өзекті мәселелерін атап көрсетті, осының бәрі оның мәдени-тарихи ойының құнды мұрасы болып есептелетіні айғақ.

Г. С.-Д. БОЛИНГБРОК

ТАРИХТЫ ЗЕРТТЕУ МЕН ОНЫҢ ПАЙДАСЫ ЖӨНІНДЕГІ ХАТТАР

I хат

Адамдардың тарихты зерттеуді мақсат етуінің себептері әртүрлі. Біреулерін, егер олардың әрекетіне «зерттеу» деген сөзді қолдана алсақ Аристид немесе Фокионды, Эпаминонд немесе Сципионды, Александр немесе Цезарьдің өмірбаянын оқу ғана қызықтырады және бұл әрекеттері бір партия карта ойнау, немесе баяғыда оқыған жеті батырлар туралы ертегіні оқығандары сияқты болады.

Ал екіншілердің де тарихты зерттеп білуге деген себептерінің артып кеткені жоқ, сонымен қоса олардың қоғам үшін қауіп туғызатын тағы да бір жағымсыз жағы бар, және де олардың зерттеу тақырыбын жетік меңгеруіне тікелей байланысты.

Біріншілер әлдебір лайықты мақсатқа жету үшін оқып білуді қажет етпейді; екіншілері лайықсыз мақсаттары үшін толассыз оқиды да, олардың құлшынысы білімі жоғарылаған сайын өрби береді. Бірінші түрге жататын адамдарды мен Англияда, екіншілерін Францияда көп кездестірдім. Менің айтып отырған кейіпкерлерім оқу мақсатын қоғамда өздері туралы жақсы эсер қалдыру, әңгіме кезінде өз білімін көрсету, біреулермен шүйіркелісуге қажет деп түсінеді; бұлар өздерінің ой-жүйесінің таяз екенін түсініп, сол олқылықты жалаңаш деректер мен ақылгөйсіну арқылы толықтырып, өздерінің ой қорыта алмайтындығы мен пайымдауға деген қабілетінің жоқтығын жаттау арқылы жүзеге асырады.

Келесілері, недәуір жоғары сатыға жатады, бұлар тарихпен айналысқаннан ақылдыда, нақылды да болмайтындар, тек басқалардың тарихты оқуына ықпал жасап, оларды пайдалы мақсаттарына жетуге бағыттайтындар; бұлар нашар қолжазбалардан жақсы көшірмелер жасап, түсініксіз сөздердің мағынасын түсіндіріп, өздеріне грамматикалық еңбектердің көптеген басқа да түрлерін жүктеп алатындар.

Бұған дейінгілерден әлдеқайда пайдасыз, бірақ даңққа бөленіп жүрген, жоғары дәрежеде оқымысты, ғалымдар әулеті бұларға иіліп тағзым ететін төртінші сатыға жататындар да бар.

Олардың қолданатындары баяғы сол бір саны көп емес құжаттар, олардың көлемі күндердің бір күнінде көбеюі мүмкін де емес. Ол құжаттарды ғалымдар әртүрлі тәсілмен өздері үшін қолайлы қылып қайта өңдеген. Олар әртүрлі пайымдаулар мен шешімдерді айтып, авторлардың бөлектелген еңбектерінің үзінділері мен қайдан шыққаны белгісіз әңгімелердің бөліктерін, әртүрлі халықтар мен небір ғасырларды бір-бірімен байланыссыз бытыстырған. Тіпті, қиялдылық дауыс ырғағындағы ұқсастықты бүтін бір теорияны құраудың негізіне алып, бұлар барлық мүмкіндіктердің түбіне жеткен. Ал олар пайдаланатын тарихи деректерге келсек, олар жан-жақты мардымсыз, мұны кейбір ғалымдардың өздері де мойындағандай мүлдем екі ұшты болған.

Болған мерзімі шындық пен нақтылықтан мүлдем алшақ оны басшылыққа алудың өзі мүмкін еместігіне қарамастан, олар қасиетті тарихты зайырлы тарих және мезгілдемемен үндестіруді өздеріне мақсат еткен.

Кене тарихи ескерткіштерді, аталмыш жазушылар ездеріне белгілі қағидаттарға сүйене отырып, қайта өңдеп жазған, сондықтан да бізге жеткен тарихи түп нұсқалары осы күнге дейін таза күйінде сақталып жетпеген.

Біздің мақсат — олардың іргетасын мұқият және риясыз түрде зерттеу, олардың шын немесе екіталай еместігін анықтасақ, бұндай негізге тұрғызылған құрылыстан жақсылық күту жосықсыз болар.

Өзіміздің хабардар болғанымыздың кесірінен беделділердің айтқанына көз жұмып сене бермес үшін, бұндай зерттеулер жүргізу өте қажет.

II хат

Тарихқа деген сүйіспеншілік адамзат табиғатының бөлінбес бөлшегі сияқты, себебі ол адамның өзіне деген сүйіспеншілікпен бірдей. Дәл осы ең басты себеп бізді алды-артымызға сүйреп, болашақ пен өткен ғасырларға қызығушылық туғызады. Біздің елестетуімізше, өзімізді толғандыратын заттар ұрпақтарымызды да қызықтыратын сияқты: бұндай сезім бүкіл адамзатқа тән, оны Цезарьдан бастап шіркеу кеңсе хатшысы Поптың «Қосындылар» атты еңбегіне дейін кездестіреміз1. Бізге тән бір нәрсе (әрине, қаншалықты шамамыз жеткенше) — өміріміздің, заманымыз бен өткен-кеткеннің ең жарқын сәттерін жадымызда сақтап қалуға тырысу. Осы себептен, ғылым мен мәдениеттен хабарсыз халықтар, тас қорғандар көтеріп, қарапайым өлеңдер шығарумен шұғылданған. Алысқа кетпей—ақ оған дәлел келтіруге болады. Мысалы Одиннің жеңісі руникалық өлеңдерде мадақталса, біздің британдық ата-бабаларымыздың істері бардтардың өлеңдерінде жырланған2. Америка жабайылары мұндай дәстүр мен әдеп-ғұрыпты әлі күнге дейін сақтап отыр, олардың той-думандарында аңшылық пен соғыс туралы ұзаққа созылған тарихи балладалар айтылады. Қанағаттандырылуына мүмкіндіктері кеңейіп тұратын мұндай құштарлықтың өркениетті халықтардың арасында қандай күшпен өрбитіні, айтпаса да, белгілі.

Табиғат мұратына жетті. Табиғат, оқу мен ойлау қабілеті бар әрбір адамға тарихты оқып-үйренуге мүмкіндік берді, ал оның ішінде ең жаңға жағымдысы - ақыл—парасат арқасында неғұрлым ақылды пайдалы етуі.

Тарихтың негізі пайдасы неде? Біздің жақсы да ақылды болуымызға ол қалай қызмет ете алады? Бұндай асыл мақсаттарға жету үшін оқып үйренген кезде қандай тәсілдерге жүгінуіміз қажет?

Мен сіздерге Дионисий Галликарнасскийдің жазғандарынан оқығаныма сүйеніп жауап қайтарамын3. Менің ойымша, тарих — бізді мысалдар арқылы үйрететін философия. Өзімізді қоршап тұрған ортаға кез салсақ, мысалдың бізге күнделікті қандай әсер ететін күшін көре аламыз, ал өзіміздің көзқарасымызды ішкі дүниемізге аударсақ, мысалдың қандай күші бар екенін бірден-ақ сеземіз. Тацит айтқандай: Pauci prudentia, honesta ab deterioribus, utilia ab noxiis discennunt: plures aliorum eventis docentur. «Аз ғана адам тазалық пен харамдықты, пайдалы мен зиянды ақылымен ұғынады, ал басым көпшілігі басқалардың тағдырын зерттеп, тағылым алады».

Біреу бізге мысал келтірсе, олар біздің сезімдеріміз бен ойымызды оятуға арналғандай болып көрінеді де, жанымызға жағымды болады. Сол кезде білім өзімізден тарағандай сезінеміз: біз өзіміздің тәжірибемізге сүйеніп, ойлап тапқан жалпы ережеге жүгініп, фактілерге жол береміз де, абстрактілі пайымдауларға қарсы шығамыз. Бұл мысал арқылы үйретудің жалғыз ғана артықшылығы емес, мысал біздің санамызға өз әсерін тигізумен шектелмей, сезімімізге де соншалықты әсер етеді. Ол оны тыныштандырады не қоздырады, сезімді санамен ұштастырып, адамның тыңғылықты болуына эсер етеді, ал олай болмаса, бүл ең сенімді пайымдау мен ең белгілі ақиқаттан артық қасиет. Қорыта айтқанда, қайталау арқылы әдетті қалыптастыра отырып, мысал санаға өз әсері арқылы сіңген нұсқаулардың орындалуын қамтамасыз етеді.

Қымбаттым, мысал мектебі — бүкіл әлем болса, бұл мектептің оқытушылары тарих пен тәжірибе. Мен, соңғысына қарағанда, біріншісін қажеттірек деп айтқым келмейді. Менің бұған деген көзқарасым басқа, алайда тарих бізге әбден қажет, себебі ол бізді тәжірибені меңгеруге үйретеді де, оны біз біліп-танығанша өмір бақилық серіктесіміз болмақ.

Тәжірибесі бар, бірақ тарихты біліп-танымайтын қарапайым адамзат балалары, адамзат туралы ғылымдағы дүмбілез білімдарларға айналады. Ал егер де, олар тарихтан хабардар болып, тәжірибелері болмаса, онда олар - беймаза да өркөкірек педанттар, әрдайым көргенсіздер болмақ.

Мысал деп отырғанымның не екенін өздеріңізге түсіндіруге рұқсат етіңіздер. Адамзат арасында күлкілі де зиянды атаққұмарлықтан асқан, кеңінен тараған кемістік пен есуастық бар, ол — өз отандастарын әлдебір елдің өкілдерінен жоғары қойып, өздеріне ғана тән дәстүр, әдеп-ғұрыпты, дұрыс пен бұрыстың, шындық пен өтіріктің өлшемі деп ойлау. Иезуиттер өздерінің империясы әлемдік картаның кішкентай ғана бөлігін алып жатқанын көрсеткенде, Қытай мандариндері керемет таң қалып, олардан күдіктенген4 .

Осындай атақ құмарлық сезімнен бізді сақтап, алшақтатудың ең жақсы тәсілі — ерте кезден бастап үлкен дүние шарындағы елдердің тарихын оқып-білуге деген талпынысты әдет,себебі ол біздің алдымызға тарихты жайып салып, бізге сол елдердің күйреуі мен өркендеуі, олардың жабайылық және өркениетті қалыптағы жағдайларының, олардың бір-бірінен немесе бізден қандай ерекшеліктерімен ұқсастығы болғанын көрсетеді.

Егер осындай көріністі іштен жиі-жиі көз алдымызға елестетсек, онда мексикандық өзінің құс қауырсынынан жасалған бас киімі және көйлегімен, құдайына адамды құрбандыққа шалғаны бізге бір тағылық болып көрінсе, соншалықты көптеген халықтарды ал өзінің әлемді билеуге деген құмарлығының кесірінен жаппай қырған, басында қалпағы, мойынында шылбыры бар испандықтың аш көздігі мен зұлымдығы одан өткен тағылық болып көрінеді. Тарихтың бізді тұрмыстық тәжірибеге дайындап, бағыттап беретін көптеген мысалдарын келтіре аламын, олардың көбі таң қаларлықта, пайдалы бола алады. Мен, бізге тәрбие арқылы балалық шағымызда сіңетін, өмірлік тәжірибемізді әлсіретудің орнына одан әрі көбейтетін, тәрбиеміз сияқты таяз болатын, ұлттық шектеушілік пен ұлттық соқыр сенімнен, тарихтың құтылуға көмектескені туралы көптеген мысал келтіре аламын.

Ерте кезден бастап дұрыс оқытылған тарих өз елімізге деген намысқа сыймайтын құштарлық пен басқаларға деген тысқары сезімнен құтқарып, өз отанымызға деген шын сүйіспеншілік сезімін туғызады. Отанға деген сүйіспеншілік — тағылым, ол бізге ақыл-парасат арқылы келетін туа бітпейтін қасиет. Біздің Отанға деген сүйіспеншілігіміз белгілі бір инстинкт емес, тәрбие мен әдет, міндет пен пайдалы болу арқылы айқындалады. Соған қарамастан отанжандылықты орнату қажет, себебі кейбір қызыл тілді шешендер мен ақындар бұл парасатты міндетті құмарлық бұлағына айналдырып жүргеніне қарағанда, барлық ұлттардың өркендеуі, ал тіпті кейбіреулерінің ұлылығы дәл осыған байланысты. Біздің тарихшылардың көркем баяндаулары және әділетті мадақтаулары мен айыптаулары арқылы тарихтан бүл терген мысалдарымыз, кейбір декламациялар (мәнерлеп оқу.-ауд.) мен жырлар, құрғақ таза философиялық этикалық пайымдауларға қарағанда, әлдеқайда үлкен де ұзақ әсер қалдырады. Қысқаша айтқанда, тарихшымен әңгімелесу дегеніміз — жақсы ортаға түскенмен бірдей, олардың көбі тамаша адамдар болған, ал ондай бола алмағандар, артында қалған шығармалары арқылы, дәл сондай болуға тырысқан.

Сондықтан да осындай әңгімелердің өзінен біз көптеген пайда алғандай сезінеміз, өйткені бұл өмірдің өзімен сұхбаттасқанға тең.

Тарихты оқып үйренудегі біздің көңіл-күйімізді аударатындай тағы да бір басымдық бар. Мен жариялайын деп тұрған артықшылықтың мазмұны мынада: тарихтың бізге адамдар мен оқиғалар арқылы берілетін мысалдары әдетте түгелденген сипатта болады; барша мысал көз алдымызда басынан аяғына дейін көрсетілген күйінде жатыр, сондықтан философияның бізге тағылым ретінде ұсынатын барлық сабақтары мен олардың жеке беттері осы мысалға келіп тіреледі. Ал адамдарға келетін болсақ, тарих олардың өмірінің жекелеген қырларын, әдетте тәжірибеге қарағанда, құштарлықтан әлдеқайда алшақ тұратын дәнекердің баяндауы арқылы бейнелейді.

Тарих қойнауындағы оқиғаларға бас бұрайық: олардың барлығы сіздердің алдарыңызда, олар себепші немесе салдарлы, тура немесе жанама ретінде бірінен соң бірі тізіліп шарттасып тұр. Біз де әлдебір өткен ғасырларға қайта оралған сияқтымыз, бізден бұрын өмір сүрген адамдармен қатынасып, көзіміз көрмеген елдерге саяхат жасаудамыз. Біз үшін кеңістік ұлғайып, уақыт созылады, балалық шақтан бастап тарихқа бейімделіп, оны оқуға кіріскен азамат өмірге аяқ баспай жатып, бірнеше жылдың ішінде-ақ адамзат туралы толық мәлімет алып, өзіне бірнеше ғасыр бойындағы тәжірибені сіңіріп, әлдебір патриархтан жоғары болуы мүмкін. Ең ұзақ жылдар бойы біз куәгер болған оқиғалардың өздері де бізге бір-біріне ұқсамайтын, шартсыз, ерекше болып көрінеді. Мұны біз кездейсоқтық деп атап, оны сөздің кездейсоқ ойыны деп қарастырамыз, себебі үнемі қолданғанымызбен оның нақ мәні жоқ. Біз бүгінгі қиындықтан шыға аламыз, қолымыздан келгенше барлығын пайдаланамыз да болашаққа үңілмейміз. Тәжірибе бізді алдыға сүйрей алмайды, себебі ол барлығын сәл ғана өзгертуге шамасы жетеді, оның өзінде де айтулы бір нәрсенің себебін ашу үшін; салдар пайда болғанға дейін ол тәжірибенің объектісі бола алмайды. Осыдан келіп бұрыс пайымдаулар мен қателіктер туып, оның нәтижесінде біздің мінез-құлқымызда тарих пен тәжірибенің арасындағы айтарлық айырмашылық білінеді. Тарихтың артықшылығы екі жақты. Біздің байқауымызша, көне тарихтағы мысалдар, өмір бойы барысында аяқталмай қалғанына қарамастан, толық қалыптасқан оқиға ретінде баяндалады. Тек жеке патшалықтардан ғана емес, үкіметтердің, ұлттардың, империялардың әдеп-ғұрпынан бір-бірін жалғастырып жатқан оқиғалардың басын, жалғасын және соңын көреміз. Жаңа тарихта мысалдар толық болмауы мүмкін, бірақ олардың бір ерекшелігі сонда — олар біздің кезеңімізге қатысты мысалдарды толық баяндауымызға мүмкіндік береді. Тәжірибе, әрине, толық емес: біз көптеген құбылыстың бастамасынан кейінірек туамыз да, олардың соңын көрмей, ерте қайтыс боламыз. Тарих болса осы екі олқылықты толтырады.

Жаңа тарих тек тәжірибе оқиғалардың салдарын анықтағанда ғана себептің қандай болғанын байқатады, ал көне тарих болса, тәжірибе оқиғалар себептерін анықтаған жағдайда бізге олардың салдары туралы болжау жасауға мүмкіндік береді.

Тарих бізге құбылыстардың пайда болу себебін де, оның болатын салдарын да көрсетіп, тіпті болашақ оқиғаларды болжауға мүмкіндік береді. Одан артықты істеуге оның табиғи шамасы жетпейді. Лорд Бэкон өзінің «Ғылымның дамуы» деген екінші еңбегінде Филон мен Иосифтың Мұса туралы пайымдауына тоқтала келіп, былай деген:қасиетті тарихтың ұлылығы сонда — ол фактілердің пайда болғанынан бұрынғы тарих пен одан кейінгі тарихты да баяндай алады5 . Әулиелілік пен таңғажайыптар уақытының етіп кеткенінен кейін, біз болашақ туралы тек қана өткенді салыстыра отырып болжай аламыз; өйткені одан басқа бізге ештеңе қалған жоқ, ал тарих болса соны бізге ұсынып отыр.

III хат

Тарихты зерттеуші де, философияны зерттегендей, алдымен оларды танып, содан кейін құрастырады, осыны жасағаннан кейін, өзіндік біртұтас этикалық және саяси жүйе құрастырады, оны әлемдік тәжірибеде тексеріп, құпталған, тексерілген қағидаттар мен заңдарға негіздейді. Менің айтуымша, оларды «тану» дегеніміз, тағы да еске сала кетейін оларды (белгілі бір әдістер мен ұстанымдарды), әлдебір елдердің, әр түрлі дәуірдегі мінез-құлықтың салттары мен жағдайларына байланыстыра қолдану, негіздеу әрқашанда өрескел немесе дұрыс емес, қауіпті болады.

Осымен әңгіме тоқталмайды. Көптеген нақты адамдар мен оқиғалардың алуан түрлілігін бақылай отырып, көптеген себептерін ұласымдылығының әртүрлілігін, оның ішінде олардың бір-бірінен алшақ, қарама-қайшы екенін өте мұқият зерттей отырып, оларды көп жағдайда тұтас бір қорытындыға келіп түйісетінін, сонымен бірге жалғыз ғана себептің көптеген салдар туғызатынын және олардың бір-бірінен алшақ ұқсамайтын, сыртқы жағынан бір-біріне қарама-қайшы болатындығы өте таңғажайып. Егер өзі қарастырып отырған затқа мұқият үңілетін болса, оның өзіне тікелей қатынасы бар деп қарастырып, әрбір кейіпкерлер оқиғалардың өте әлсіз көрсетілген кескіндерін де тарихтың беретін мүмкіндігін қолданып анықтай алса, адамзат осындай тәсілдерді қолдана отырып, өзіне берген қабілет арқылы тарихты зерттеп, оқып-үйренуге алдына қойған негізгі мақсатқа жетеді. Соның арқасында өзінің өткірлігі мен мұқияттылығын арттырып, әр нәрсені пайымдау қабілетін күшейтіп, әр нәрсенің мәнін тезірек түсінуді әдетке айналдырып, болашаққа үңіле алатын қабілетке ие болып, кейде жұмсақ, кейде қатал бола алатын қалыпқа жетеді де, оны басқа адамдардың қолдауы немесе қолдамауына байланысты атқарып жатқан барлық бастамаларына қолданатын жағдайда жаратады.

Сонымен, тарихты зерттеу бізді іс-әрекет пен бақылауға дайындайды. Тарих — көне автор, ал тәжірибе - қазіргі заманға сай тіл. Біріншісі біздің талғамымызды дамытса, біз оның мәні мен мазмұнына көңіл аударып, оның рухы мен негізін өзімізге сіңіреміз; бірақ біз тек жеке бір атақтыларға ғана еліктейміз, оның өзінде біздің ғана тіліміздегі идиомаларымен байланыстыра отырып, көбінесе біз оларды түбірімен көшіруден алшақтап, оларды басқа эквиваленттермен ауыстырамыз. Соңында айта кететінім: тәжірибе казіргі кезенді көрсетсе, қазіргі кезең бізге болашақты болжауға көмектеседі, ал өткенмен ұштасқан тарих, бізге қазіргі жағдайды дұрыс жорамалдауға мүмкіндік береді.

Тарихты зерттеп үйренуден нақты және негізгі пайда табатынымызды, мәртебелім, көбінесе оны оқып үйренудің тәсілдерін жазып жүргендер еске алмайды, ал біз өзімізше әртүрлі мақсат қоятын болсақ оны шешу үшін де, әртүрлі тәсіл мен жолдар керектігін ұсынамыз. Менің қолыма осы тақырып бойынша бірнеше ғана трактат түсті. Олардың бірі өз заманында әйгілі болған Боденнің әдісі6 баяндалған. Осыдан біраз жыл бұрын мен қолыма үлкен үмітпен алып, оны оқып шыққаннан соң, көңілім толмай қалды. Автор бүл кітапқа ойына келген әр түрлі атты бере салуына болар еді. Онда нақты мақсатты баяндайтын беттері өте шамалы, ал бесінші бөліміндегі жер шарын мекендеп отырған халықтардың мінез-құлқын географиялық орналасуы мен жұлдыздардың әсеріне байланысты екені туралы айтып, оқырманды «ad universam historiamm cognitionem, et incrruptum earum judicium» — «тарихты жалпылай түсініп, ол туралы қате емес пайымдау» жасау үшін нақыл сөзден басқа еш нәрсе маңызды емес деп сендіргісі келетін пікірлері тіпті жалықтырып жібереді7 . Оның әдісіне сүйенсек, біз алдымен, бүкіл дүниежүзі тарихы мен мерзімдемесі туралы жалпы түсінікті қысқаша пайымдаулардан біліп, содан кейін ғана әр елдің, жеке ұлттардың тарихын оқуға көшуіміз керек. Философтың еңбегі ақыл-парасаттың іс-әрекетінен басталып, елестеуімен аяқталады. Тарихшы болса оған қарсы бағытта жұмыс істейді: ол өз еңбегін, деректерге сүйенбей бастап, кейде аяғында ғана оларға үңілуі мүмкін. Бұл бұрыс әдет ғалымдардың арасында кеңінен таралған, және көптеген белгілі ойлармен негізделген, егер рұқсат етсеңіздер, мен бұған қарсы тұрарлықтай, анық дәлел айтып беремін.

III. Көне тарих туралы ойлар

Адамзаттың табиғаты мен адамзат тіршілігінің барысы тарихта қандайда болмасын ұлттың өмір сүрген алғашқы ғасырларына байланысты деректерді сақтап қалуға мүмкіндік бермейді. Қазіргі ұлттардың шығу тегі туралы бізде ешқандай мәлімет жоқ. Бұдан 2 — 3 мың жыл бұрын жойылып кеткен немесе қоныс аударып кеткен халықтардың шығу тегі туралы мәліметтерді таба аламыз дегенге сенуге бола ма? Автор немесе оқырман ретінде, біз осындай белгісіз немесе анық емес мәліметтерге жолықсақ, онда тарихтың кіріспесі болып отырған осындай деректерге аса зер салмай, оларды түртпей-ақ жанынан кетуіміз керек. Мұндай мәліметтер әрі кеткенде әлдебір аспаптарды жөндеуге немесе болатын концерттің ашылар алдындағы ойын сияқты. Әрине, біз бірін — шын тарих деп, екіншісін — шын үйлесім деп санайтындарды ешбір талғамы жоқтардың қатарына жатқызамыз. Дегенмен мұндай ойлар әлі күнге дейін Германия мен Голландияда ғана емес дарындылар толы дейтін Италия, Франция, Англиядан да кездестіреміз.

Геродот, сөзсіз, білім құмар болып, сол кездегі өмір сүрген көне иониялықтар, лидиялықтар, фригиліктер, египеттіктер, вавилондықтар, мидиялықтар мен парсылар т.б. көптеген халықтар туралы білгенін еңбектерінде жария қылуға ниеттенген.

Осы уақытқа шейін сақталып келген тоғыз кітабында ол тарихтың о бастан бастап, Олимп дәуіріне дейін (алайда оның сол кезде болғанынан еш хабары жоқ) өткенге үңілгенді, сондағы мақсаты — патша туралы қатындардың өсегін айтып, оның тәжінен қалай айрылып қалғанын, өз әйелін тырдай жалаңаш етіп сүйіктісіне көрсеткенін айту еді8

Ол азды-көпті шындыққа ұқсас қылып мидиялықтардың тарихын, соңынан парсылардың тарихын — тіпті өзінің ғасырында болған Ксеркстің қашуын да баяндайды9 . Және де оның өз заманындағы оқиғаларды баяндау тәсілі әңгіме ретінде сипатталады. Ал гректер мен парсылардың отан тарихына келетін болсақ, арасында басқа ұлттардың да тарихын шолып өтіп, әртүрлі деректерден жұлып алып, белгісіз, түсініксіз аңыздарды қолданғаны көрініп түр. Ол тарих ғылымының негізін құрайтын, оның негізі болып саналатын нақты тарихи құжаттар не нақты ақиқат мерзімдемелерді басшылыққа алмаған, тарих ғылымының іргетасы болса солардың негізінде қалануға тиіс. Менің ойымша Геродот өз еңбектерін жарты ғасырдан артық ал Ксенофонт болса Кир патша өлгеннен кейін бір ғасыр өткеннен соң жазды, дегенмен екеуінің де осы патшаның дүниеге келгені, өмір сүргені, өлімі туралы келтірілген мәліметтері әр түрлі, бір-біріне ұқсамайды! Егер сол кезден біздің заманымызға дейін көбірек тарихи шығармалар жеткен болса, бұлардың жазғандарының дәлсіздіктері мен пайдасыздығы аса түсер еді.

III. 2. Қасиетті тарих туралы

Сонымен, көне ұлттардың шығу тегі мен сол кездегі оқиғалар мен кезеңдері туралы біздің бірінші ғасырлар деп атайтынымызға дәлел болатындай қандай тарихи ескерткіштер сақталды екен? Әрине, «Інжілдің» «Көне өсиет» деп аталатын бөлімін тарихқа байланысты бөлігі деп жауап беруге болады. Алайда мәртебелім, осы кітаптарды қолына алып отырған адал да әділ сыншыл адам, оларды жеткіліксіз, дәлелсіз деп санар, себебі ондағы баяндалған оқиғалардың тарихи шығармалар ретінде қаншалықты беделі бар екеніне мәліметтерді талдау барысында көзі жетеді. Сонда олар не? Бізге олар қалай жетті? Александр гректерге бұрын белгісіз Сирияны мекендеген халықтарды әскери қимылдарын Азия жерінде жүргізгенде ғана тани бастады10 . Бүл халық египеттіктердің, ассириялықтардың, мидия және парсылардың құлдығында болған; бұл халықтың он екі бөлігінің оны көне жаулаушылардың қысымынан қоныс аударылып, Шығыста шетелдіктермен араласып, соңынан шашырап жоғалып кеткен. Оның бәрі Александр талқандаған империяда бірнеше ғасыр бұрын өмір сүріп,11 қалған екі бөлігі (бұл оқиғадан сәл бұрынырақ) Вавилонға құл ретінде әкелінген12 . Басқаларға қарағанда бүл құлшылық ұзаққа созылмады, алайда осы уақыттың өзі тұтқындарға өздерінің елі мен тілдерін, көне еврей диалектісі мен әліпбиін де ұмытып үлгеруге жеткілікті болған. Олардың тек шамалы бөлігін ғана еліне қайтып оралуға үгіттеуге мүмкіндік болып, парсы патшасының рақымшылығының аркасында өздерінің қалаларын қайта көтеріп, көне отанына қоныстануларына рұқсат етілген13 .

Бірақ осы ұлттың қалдықтары да тұтас халық ретінде өмір сүре алмады. Тағы да бір орасан зор көшіп—қону басталады да, еврейлер Птоломейлердің билігінде болып, ата-бабаларының Халдейдегі күйін кешіп14, Египетте жүріп өз тілдерін ұмытып қалады. Соған қарамастан, Египетте жүрсе де, олардың көпшілігі өз дінін ұстаған, ал олардың Халдейде қолға түскен бабалары өз тілдерін ғана ұмытып қоймай, діндерін де ұмытқан; Александрияда олардың Қасиетті жазулары грек тіліне аударылып, Иерусалимде оның канондық мәтіндері толықтырып жазылған.

Бұл қасиетті жазулары дәстүрге айналып, сол дәстүр тарихқа айналған... Сонымен, мәртебелім, бұл кітаптың бізге ырымшыл адамдардан жеткендіктен және олардың арасында игілік үшін өтірік айту әдет пен өнерге айналып кеткендіктен, оның нағыз тарихи шығарма екеніне біздің әбден күмәндануымызға болады. Сондықтан да, олардың бізге түпнұсқа деп айтып, өз елдерінде жазып, бүкіл әлемге таратқаннан кейін оның шын екеніне біздің көзіміздің жетуі мүмкін бе?..

Эллиндік еврейлер, күмәнсіз, өздері ғана түсінетін тілде жазған қасиетті шығармаларының бар екеніне өте риза болып, өздерінің өткені туралы мадақтап, өз халықтарын билеушілік жүргізіп тұрған гректердің арасында асқақтатып көрсеткен. Дегенмен, бұл кітаптың беделі жоғары болып, тіпті пұтқа табынушылардың арасында да оның белгілі болғаны туралы мәліметтерді кездестірмейміз.<...>

Алайда менің батыл айта алатыным мынау — кімде-кім мерзімдеме жүйесін немесе тарихты жүйелілікпен баяндау мен әр нәрсені білу үшін толық құжаттарды Көне өсиет беттерінен іздейтін болса, оларды жазған авторлардың не айтқысы келгенін табуға ұмтылса, олардың бұл бастамалары бекер болмақ. Бұл кітаптар тек қана генеалогиядан алынған мәтіндер, бірақ тектану емес, тарихи шығармалардан алынған мәтіндер, бірақ тарих емес.

Еврейлердің өздері де генеалогияларының жетілмегендігін мойындайды, себебі онда кеткен қателіктер мен олқылықтарды мысалға келтіреді; олай болса бұндағы генеалогияларды тек үзінділер ретінде қарастырып, онда халық тарихындағы әр ұрпақтың тарихы туралы айтылмағанын анық айтуға болады. Зайырлы мерзімдеме тым жас және сенімсіз болғандықтан, оны діни мерзімдеменің барлық кезеңіне қолдануға болмайды; ол бізге көмектесетін жағдайдың өзінде де қиындыққа ұшыратуы мүмкін. Ал егер біз қасиетті мерзімдемеге сүйенбеген жағдайда, ғалымдар даналық іс-әрекет арқылы сонау бірінші ғасырлардан, христиандықтар мен иудейлер жөнсіз сырып тастаған зайырлы ғылымдық пен зайырлы дәстүрлерді міндетті түрде ашық баяндап, белгілі бір жүйеге сүйенуді тәртіпке айналдырмаған жағдайда, мерзімдеменің толық жүйелі түрін әлі де көре алмас едік. Сонымен, қасиетті жазу бізді бүкіл дүниежүзі тарихымен таныстырмақ түгілі, оның бізге қатысты жазылған бөлімдерінің өзін қараңғылатып, түсініксіз етеді. Сонымен, зайырлы қоғамның да, діни қоғамның да авторлары көне ғасырлардың адамдары жайлы, ең алғашқы жүз жылдықтар деп атайтын ғасырлардың оқиғалары туралы бізге дұрыс, таза, толық мәлімет бере алмайды, біз олардың жазғанын тарих пен мерзімдемені толықтыруға мәліметі жеткілікті тарих деп те атай алмаймыз. <...>

ІVхат

I. Тарихтың шынайылығын жоққа шығаруға тырысқандарымен, оның пайдасы бар екені туралы.

II. Әдіс және оны зерттеу барысында есте сақтайтын кейбір шектеулер туралы неғұрлым бұрмалауға көбірек эсер еткен. Пұтқа табынушылық кезінде діни қызметкерлер қарапайым соқыр сезімдері басым адамзат баласына дін мен биліктің, әдеп-ғұрып пен рәсімдердің, заңдардың шығу тегі туралы таратқан қараңғы әңгімелер қаншалықты түршіктірерлік сандыраққа толы болған. Көптеген халықтарда тарихи жазбалар ісін жүргізу мұндайларға міндеттелгенін ескерсек, лақап тарату үшін олардың қандай мүмкіндікке ие болғандарын айтпаса да белгілі. Қасақана, жүйелі түрдегі өтірік ғасырдан ғасырға берілген тәжірибеге айналды. Осылардың ішінде адамдардың ой-санасына өз дініне деген дұрыс көзқарас пен ынтаны қалыптастыру үшін тарихты бұрмалау ең бір негізгі және табысты әдіске айналады. Бүл тарихтың біздің пікіріміз бен әдеттерімізді қалыптастырудағы мүмкіндіктерін көрсетеді, міне, осыны мен көзге көрініп тұрған тәжірибелік дәлел ретінде пайымдауға тырыстым.

Пұтқа табынушылар мен ырымшылдыққа ұрынғандар деген жалған ат қойып, мұсылмандарға қарсы қандай ғана айып тағылып, тас лақтырылмады дейсіз! Ал сол бақытсыз христиандарды алыңызшы, соғыстан кайтып келісімен оларды жалған түрде қасиетті соғысқа қатынасқан жауынгерлер деп атап, бүл қияли ойларын бүкіл Батысқа таратқан. Кейбір авторлар, өздерінің мерзімдемелері мен романдарында, ақындар өздерінін шығармаларында сарациндерді (арабтарды.-ауд.) пұтқа табынушылар деп көрсеткен, ал сонда шындығына келсек оларды емес, солай айтушылардың өздерін политеистер деуге болады. Мұхаммедтіктер бізге біршама таныс бола бастаған себебі, XV ғасырда Мехмед II Константинопольді жаулап алды, содан бері олардың аты біздің аумақта белгілі бола бастады. Ал олардың діндері мен әдет-ғұрыптары туралы түріктерден қашқан грек эмигранттары лақап таратып, оларды танымсыз етіп бұрмалады, бұл халықтың дереу жаулап алушылығы мен қатігездігі туралы жазғандары қорқыныш пен жек көрушілік туғызып, шындық бұрмаланып, айтқандары барлық жерде ақиқат ретінде қабылданды. Сөйтіп, Құранды жоққа шығарғандары туралы да көптеген мысалдарды келтіруге болады.

Егер де тарихи жазбалардың белгілі бір бөлігі толық жоғалып немесе жойылып кетіп, олардың кейбір бөліктері ғана кеңінен таралса, бізге алданып қалу қаупі төнеді; шынында да бір елдің немесе бір діннің тарихын немесе секта мен партияның тарихын шындық деп санаған адам соқыр болар, себебі оның басқа тарихи деректермен салыстыруға мүмкіндігі жоқ. Саналы адам мұндай көрсоқырлыққа бармайды. Бір ғана дәлел емес бірнеше дәлелдерді салыстыра отырып қана ақиқатты табуға болады. Егер олар бір-бірімен қабыспаса, онда оған сенуге болмайды; ал кішкене ұқсастығы болса ғана онымен келісушілігін немесе келіспеушілігін салыстыра алады. Кішкентай ғана саңылаудың өзі басқаның тарихын дұрыс түсініп, өтірікті жоққа шығаруға көп ықпал етеді. Ал тарихты біле тұра, бұрмалаушылардың көпшілігі өздерінің қараңғылығын емес ұқыпсыздығының аркасында жалған айтқанын әшкерелеп қояды.

Тарих жөніндегі мәселелердің әділеттілігін растау үшін қазіргі заманның еңбектеріне сүйенеміз. Бірақ өздеріне қатысы бар тарихи оқиғаларды, қазіргі авторлардың өздері де бұрмалап жіберуі мүмкін. <...>

II. Тарих белгілі бір ықтималдық пен шындыққа негізделуі керек жағдайда, керісінше, оның мысалдары біздің ақылымызға немесе философияның заңдарын дәлелдеп немесе түсінуге, саясаттың дұрыс ережелерін ұғынуға көмек беретіндей күшке жете алмайды.

Тарих ақиқат пен шындық арқылы ерекшеленуі қажет, әйтпесе ондағы бізге керек мысалдардың дұрыстығын дәлелдеу қиынға түседі, оларды мұқият талдап қолдану қажет. Тарихи шығармаларда шындық пен дәлелдік болғанның өзінде де оларды мұқият қарап, іріктеу керек. Біреуін оқу, екіншісін зерттеу, үшіншісін елемеу зиянсыз ғана емес, тіпті пайдалы. Біреуі — бір адамның білімділігін арттыруға жараса, екіншісі — екіншіге лайық, үшіншісі — барлығына лайық, бірақ барлық тарихи шығармалар — барлық адамдардың білімділігін арттырмайды. Кімде-кім аса талғампаздықпен оқыса, ол аз мәлімет арқылы коп білім алуға тырысады, себебі бұл білім белгілі бір мақсатта жиналады да, әдіс шеберлігі арқылы арта береді, оны әр уақытта да оқырман да, басқалары да қолдана алады. <...>

V хат

I. Тарихты зерттегенде, бұрынғы дәуірлердегі адамдар мен қазіргі адамдардың тәжірибелерін салыстыра отырып, біз адамзаттың тәжірибесін недәуір дамытып, шыңайтамыз; біз философиядағы сияқты — адамзат мінез-құлқындағы барлық абстракты теориялар мен жалпы ереже заңдылықтарды олардың шығу тегімен байланыстырамыз. Осындай басымдылықтарды қолдана отырып, әрбір адам (өкінішке орай, кейбіреулері ғана) өзінің идеяларын сол мәңгілік мәнділікке, адамның қолы жетпейтін мәнділікке, біздің табиғатымызды ең шыңдалған түріне жақындатқысы келеді; бұндай әрбір жақындау адамзатты өзі үшін, отбасысы үшін, өз отандастарынан тұратын қоғамдастық үшін, тіпті бүкіл дүние жүзіндегі адамдардың үлкен қоғамы үшін ақылды ете түседі. <...>

Сізді тезірек, бір-бірімен байланыспайтын көне аңыздардан гөрі, жақын кезеңдердегі толық, анық тарихтармен таныстырғанды жөн көрдім. Оларды зерттей отырып, біз толық аяқталған оқиғаларды көреміз, оның себептерінің жан-жақты зерттеліп, әрбір кейіпкердің және оқиғаның әрбір жеке тетігіне дейін суреттеп бере аламыз, себебі олар әрбір оқырманның назарын өткенге аударып, сол кезде маңызды шешімдердің қабылдануының куәгері болуына, тіпті де үлкен оқиғалар сахнасындағы әртіске айналдырады. Тарихи шығармалардағы осындай оқиғалардың немесе солардың негізінде өзіміз құрастырған оқиғалардың берері мол. Осылай тарих өзінің негізін табады, оны бұрын қалай атаса, сондай болу керек, оларды magistra vitae «өмірдің ұстазы» деп атаған, себебі ол философия секілді адамзат өмірінің бұйрықшысы. Егер ол ондай болмаса, оны ең жақсы жағдайда nintia vetustatis «көнені» жаршысың немесе түкке қажетсіз қалжыңдардың құрғақ тізімі деуге болады.

Егер Рим республикасы мен одан кейінгі бірінші империялардың тарихшыларының жазғандары бізге толығынан жеткенде, біз үшін ғылымдардың қайта өрлеу дәуірінде қайырымдылықтың жеке және қоғамдық мектебі ашылар еді. Ал көне тарих жөнінде біздің қолымызда бар мәліметтің өзі өте мықты деп атауға болады, олар үзінділер болса да, мыжылып қалған болса да бізге зерттеуге тұрарлық және зерттеу үшін өте қажет дер едім. <...>

III. Әр тарих бір жоспарға сай жазылып, немесе соған жетуге тырысу керек, ол тарихи мақсаттарға жеткізетін шыңдарға жақындату керек, әйтпесе ол тарих ешқандай мақсатқа сай келмейтінін, мен батыл айта аламын. Оның болашақ ұрпаққа өткеннің мысалдары арқылы шыңдалуына эсер етпеуі мүмкін болатынына менің көзім жетіп тұрған сияқты; себебі біздің дұрыс пайымдау, бір нәрсе туралы дұрыс тұжырымдауымыз үшін бізге жеткен тарихи шығармалар оқиғаны толық мәлімдемесе немесе бізге толық мағлұмат бермесе, онда оны біз ақиқат, дұрыс мәлімет деп айта алмаймыз. Олардың тудырған жалаңаш деректері мен себептері жеткілікті болмаса, ондай іс — әрекеттерді, ондай құлшыныстарды біз сипаттай алмаймыз. Оларда тіпті ақылдылық пен адасушылықтың астарлап сөйлеуін таппақ түгел, қайсысы дұрыс, қайсысы бұрысын анықтамақ түгіл, осы айтылғандардың қайсысына жататынын ажыратудың өзі қиынға түсер.

IV. Тарихтың қарастыратын бір бөлігі адам болып саналады, оны жақсы тану үшін, барлық жасқа қатысты буындарында көріп, зерттеп түсінуіміз қажет; сонымен бірге оның барлық мемлекеттердегі, барлық елдердегі өмірдегі, өлімдегі халдерін білуіміз қажет — оны бізге тек тарих қана баяндап бере алады. Сондықтан әрбір тарих, мейлі ол өркениетті не өркениетсіз, көне және қазіргі халықтардікі болсын, бізге толық түрде олардың іс-әрекеттері мен мінез-құлықтарын көрсетуі қажет, себебі ол бізге адамзаттың өзімен танысуымызға көмек етеді.

Қайырымдылықтың жалпы заңдылықтары мен ақылдылықтың қағидаттарын жеткізудің өзі, саясаттың әділетті болуы, әрекеттер мен кейіпкерлердің нақты мінездері оларды сипаттауға мүмкіндігі барлардың ойында болып, тікелей өз пайымдауларында бейнеленуі керек. Сонымен, кейде тарихшы боламыз деп олар философтар сияқты сөйлеп кетеді, тіпті болмаса, біздің қолымызға жіптің бір ұшын беріп, көрсетілген мысалдар мен ақиқатты табу үшін бізді бағыттап, бейімдейді, ал біз болсақ келтірілген мысалдың оны дұрыс бейнелеуін дәлелдейтін құжаттарды табуымыз қажет. Егер жазушы бұған көңіл бөлмеген жағдайда, біздің өзіміздің талпынысымыз бен ниетіміз оны толықтыруы ықтимал; ал егер ол перуандықтар немесе мексикандықтар, қытайлар немесе татарлар, московиттер немесе негрлер туралы жақсы тарих жазса, ол үшін оны біз кінәлаймыз, ал өзімізді олардан керекті философиялық сабақ алмағанымызға тіпті де кінәламауымыз керек. Тарихтың ең негізгі пайдасы осында болғандықтан, оған немқұрайлы қарауға болмайды. Оқығанын ойына тоқи алатын адам, керекті мәліметті сіңіре алады, ал осыны жасай алатын адам, осындай әдіспен айналысатын адаммен ерте танысқанының артықшылығын сезе алады.

Біз бұл әлемде тек уақытша тұрғын немесе жолаушы емеспіз, тіпті біздің алғаш басқан қадамымыздан бастап, бізді шет немесе бөтен елдіктер деуге болады. Бізді бастаушылар өз жұмысын нашар білетіндер, себебі ол бізді жиі алдайды. Тарих біздің алдымызға жайып салған аумақтың картасы арқылы, ниетіміз болса, өз бетімізбен өмір сүруді, жүруді үйренеміз. Біздің саяхатымыз кезінде бізді көптеген тосқауылдар күтіп тұрады да, біз жан-жақты соққыға ұшырауымыз мүмкін, тіпті мықты деген қорғандар да бізді сақтай алмайды. Басқалардың құштарлығынан туған үрейлер мен қорқыныштар бізді жан-жақтан қыспаққа алады да, ал соған сәйкес өзіміздің құштарлығымыз бізді алдап кетеді. Тарих дегеніміз — әлдебір елде кезіп жүрген саяхатшылардың басынан кешірген қиындықтары мен табыстарын жазып отырған күнделіктері, алайда біз үшін ол өте пайдалы. Осындай білімді ізденіс үшін бізге үлкен көз жетпес аумақты кеңістік сияқты мәлімет беріледі: онда бүкіл дүниежүзі тарихы; діни және зайырлы тарих, жеке бір мемлекет тарихы, жеке оқиғалар, әртүрлі қоғамдық құрылыстар, жеке дара адамдар, мемуарлар, әртүрлі жағдайлар мен саяхаттар туралы жазылады. Бізге бұл кеңістікте ұзақ жүрмей, еш нәрсеге баға бермей, қажетімізді тандап алмай бос кезе беруімізге болмайды.

Ал енді мен тарихтың әр түрлі бөліміне қатысы бар мамандықтарды қарастырудан, адамдарды отан алдындағы міндетін орындау үшін, оларды дайындауға қажетті тарихты оқытуды қарастыруға көшемін, себебі бүл оларға ғана емес, бүкіл қоғамға таратылады да, ол шын мәнінде ақылдың заңдылықтарына байланысты, қоғамның өркендеуіне бейімделуі керек. Мен Сен — Реальдың еңбектерінде ме15 , әлде басқа бір француз кітабынан ба тарихпен шұғылданатын, оны саясаттың бір пәні ретінде қарастыратын, оның мемлекеттік маңызы бар әрекеттермен байланыстыратын жеке адамдар жөнінде мысқылдап, келеке етіп жазғандарын кездестірдім. Бүл айып тіпті жөнсіз. Оз құрылымы бойынша деспоттық мемлекеттерде мемлекеттік билік өте жоғары тұрады да, жалғыз сол ғана заңды болып табылады, мемлекетті басқару деген ұғым міндет деген сөзден мүлдем алшақтап, тіпті қауіпті де болуы мүмкін, ал мемлекет тарапынан қоғамдық жұмысқа тартылмаған адамдардың мемлекеттік іске қызығып, оған араласуға ездерін дайындауға деген талпыныстары өзімшілдік болып саналады. Мемлекет жұмысына араласуға тек сарай маңындағылардың ғана құқы бар, ол құдайдың қаншама талап (талант.-ауд.) бергеніне қарамай (кей жағдайда ғана ол патшаны таңдауға жарап қалады), жеке адамдар өзін мемлекеттік іске қызмет етуіне бейімдей алмайды.

Билеушінің қыңырлығы салдарынан қайықта ескекші болып жүрген адамның; ертеңінде халифтер заманында сұлтандар пайдаланған, немесе Хлодвиг мирасқорлары кезінде сарай билеушілерінің қолында болған барша билігіне не болғанын; сол сияқты оның қол астындағы өзіне сай тирандардың надандық тәжірибесіздік пен деспоттықтың озбырлығы билеген империяны да көз алдыңызға елестетіңізші. Франция да абсолютизмі болса да, ол біраз жақсырақ болып көрінеді. Мұнда өнер мен ғылым бағаланады, әр жерден өз білімі мен дарындылығының арқасында адамдар көтеріледі. Алайда көптеген адамдар жоғарғы лауазымды кызметтер мен мадақтарға тек қана өтірік мадақтау, сервилизм (жарамсақ, құлдық ұрушы.-ауд.) немесе түкке тұрмайтын балаға тән сайрандарда өздерін көзге түсірулері арқылы да жетіп жатқан да бар. Францияда ақсүйектерді, тұтқынға түскен көне сарациндар мен қазіргі түріктер сияқты, әскери әрекеттерге арнайы дайындайды. Оларды махаббат, аңшылық, соғыс өнерлеріне үйретеді, егер біреуі артығырақ білім меңгеруге ұмтылса, онда өзіне зиян тарттыратын, еліне пайда әкелмейтін ғана білім ала алады. Мемлекеттік істер басқалардың қолына берілген. Кейбіреулері басқаруға қызмет баспалдағымен көптеген жылдан кейін ғана көтеріліп жетсе, біреуі бесікте жатып-ақ министр болады, бүкіл мемлекеттік билік ақылынан адасқан, алжығандардың қолына тапсырылған. <...>

Монархия, соның ішінде абсолюттік монархияда, менің ескертіп отырғаным бойынша — Қытайда; мұнда татарлардың билігі жүргізілгеннен бастап басқарушы билеушінің жарлығымен мандариндердің бірнеше түрлері мен соған байланысты пікірлер мен кеңестер бойынша бірнеше сатыға бөлінеді, мұндай топтар мен түрлерге бөліну талапкерлердің әдіскерлігіне байланысты. Ал өзара ішкі жоғары сатыға көтерілу олардың мінез-құлқын жақсарту үшін жасаған істері бойынша жүргізіледі. Мұндай үкімет қарамағында әрбір адамның өзін белгілі бір себептер немесе алғырттығы арқылы тарихты саяси ғылымды зерттеу құралы қылып, ал өзін осы себептер арқылы мемлекеттік қызметке дайындауы туралы айту күлкілі де керек емес болады. Бұл қауіпті де, жақсы атақ та емес, себебі мұнда көне шарттарға байланысты, жеке адамдар да мемлекеттік кеңестер секілді билеушінің алдына барып, оның әкімшілігінің шектен шыққандығы туралы айтуға құқы бар. Бірақ осыған қарамастан, билеудің ерікті нысандары тұсындағыдай, ол өз азаматтарына мемлекеттік жұмысқа қатысу мүмкіндіктерін бере алмайды. <...>

Біздің мемлекетімізде үкімет билеудің ерікті түрлері мен белгілері анықталады, тіпті сақталған десе де болады, — адамдар мемлекеттік қызметпен тек өздерінің дарындары мен жағдайлары арқылы ғана көптеген елдердегі сияқты айналыса алмай, сонымен бірге көптеген адамдарға мұндай еріктілік олардың туғанында-ақ берілген, ал егер олар мемлекеттік іспен айналысамыз десе, оған билеушінің құптау немесе құптамауы керек те емес. Абсолютизмде әрбір қоғамдық қызмет билеушіге деген кызмет болып табылады және билеуші кызмет ететіндерді өзі тағайындайды. Ал ерікті билеу кезіндегі ең негізгі және маңыздысы — ол қоғамға қызмет ету. Тіпті корольдің өзі, осындай шектеулі монархияда — ең алдымен халықтың қызметшісі. Оның қызметкерлерінің арасында кейбіреулері конституция арқылы тағайындалған, ал басқаларын онымен бірге заң шығару билігін бірлесіп атқаруға және орындаушы үкіметті қадағалау үшін халық сайлайды. <...>

Мен айтқандарымды қорытындылай келсем, үкіметтің ерікті түрлеріндегі мемлекеттік кызмет басшылыққа тағайындалған адамдардан ғана тұрмайды, көптеген адамдар қызметке өзінің жататын сословиесіне, өз жағдайындағы аса бір ерекшелікке байланысты, ал басшының өзі сайлаған адамдар, ең алдымен өзі кызмет етіп жатқан лауазымға байланысты өз мінез-құлқына, тәртібіне тек патшаның алдында ғана міндетті емес, бүкіл ұлт алдында міндетті. Егер осындай елде әр топтың адамдары өздері қызмет етіп, немесе сот болып, немесе оларды бақылаушы болып жатқан салалары бойынша білім алса, ешқашанда дөрекі де емес, күлкілі де емес. Керісінше, әр адам өз білімін жетілдіруге міндетті, бүл олардың қаржысы мен мүмкіндігіне, үкіметтің мақсаты мен құрылымына, олардың құқықтары мен міндеттеріне байланысты. Бұл — жалпылай алғанда, ал жекеше тоқталсақ біздің елімізге қызмет етуіміздегі міндеттеріміздің өсуі, біздің қай тапқа жататынынымызға, біздің туу туралы тарихымызға, біздің қазіргі жағдайымызға немесе құдай берген талантымызға байланысты. <...>

VI хат

XV ғасырдың аяғы мен қазіргі уақытқа дейінгі кезең басынан бастап жаңа тарихтың біздің отанымызға қызмет етуі туралы. Оны осы уақыттан бастап, Еуропаның қазіргі жағдайы мен оның тарихи шолуына байланысты үш жеке кезеңге бөлу туралы.

Сонымен, менің ойымша, билік жүргізу тарихындағы мәселелер бір-бірімен қаншалықты байланыста болмаса да, соңғы оқиғалар алдыңғыларға бағынышты, солай болғанымен де, олардың арасындағы жалпы байланыстырып тұрған жіп ұзарған сайын қысқарып, жіңішкере бастайды да, ең ақырында тіпті жоғалған сияқты болып көрінеді, осыдан басталған келесі кезеңдер бұрынғыларға ешқандай сәйкес те, ұқсас та болмайды. Мен өзімді, тек қана үлкен өзгерістер туралы айтып, олардың ерекше бір оқиғалармен ұшырасқанын ғана баяндап отыр екен деп ұқсын дегім келмейді; мен тек қана бір халықтың қудалануы, немесе бір құрылыстың ыдырауы мен екіншісінің нығаюы, орнауы туралы айтып қана қоймай, соған қоса тіпті бір құрылым мен бір халықтың ішінде болып жатқан көзге көрінбейтін, сезілмейтін, баяу болып жатқан құбылыстарды, өзгерістерді; оның ішінде оларға уақыттың қалай эсер етіп, адамдардың әрекеттерінің өзгерулерін айтамын. Осындай өзгерістер бірнеше мемлекетте белгілі бір уақытта болып жатса, олар басқа елдерге де өз ықпалын тигізеді, себебі олар көршілес немесе басқа да әр түрлі қарым-қатынаста, көбінесе олар өзара байланысты, міне, осы кезде жоғары да айтып кеткен байланыстың жібі үзіледі де, өткен оқиғаға ешқандай нақты байқалатындай әсер етпейді. Жаңа жағдайдың өткен жағдайдан ерекшелігі сонда — ол жаңа мүдделер туғызады, оның қаншалықты орасан екендігін белгілі бір ғана мемлекеттен ғана байқап қоймай, оны сол кездегі көршілес елдер мен басқа да қарым-қатынастағы елдердің бір-бірінен байланысы арқылы көруге болады, міне, осыдан барып белгілі бір саяси жүйе туады. Жаңа мүдделер басқарудың жаңа қағидаттары мен әдістерін туғызады. Олар өз кезегінде жаңа әдеп-ғұрып, дағды, мінез тудырады. Бүл жаңаша тұрғыдағы заттар неғұрлым ұзағырақ сақталса, соғұрлым олардың ерекшеліктері байқалады, ал осыған қарамастан олардың ұқсастықтары мен сол кезеңге дейінгілер мен ол тудырған нәтижелері көп уақытқа дейін сақталып, олардың зерттеуге қажеті болмай, жай ғана қарастырып, шолып өтуге жарамды болып қалады.

Міне, осындай кезең толықтап, дәлірек айтсақ дәуір, эра деп аталып, осыдан алға қарай жаңа дәуірден саналып, белгілі бір тоқтайтын кезеңнің нүктесіне айналады. Менің «алға» деп айтып отырғаным, біз зерттеу барысында жылнамашылар сияқты кері шегінбеуіміз қажет. Егер біз зерттеуімізді тереңдетіп, әрі жалғастырып, өзімізді әлде бір өткен кезеңнен шектетсек, онда уақытымыздың босқа кеткені; сол кездегі болған оқиғалар өз күшін жоғалтып, олардан туған салдар қаралып, таусылып бітеді де, ал олай болса, біздің қызығушылығымыз да таусылады. Алайда қазіргі кезде пайда болған себептер мен салдар жүйесі, жаңа тарихи кезеңнің туындысы ретінде біздің іс-әрекеттерімізді ғана белгілеп отырғанмен шектелмей, осы заманда болып жатқанның барлығымен тікелей айналысатынын аңғарсақ онда бізде соған үлкен қызығушылық білдіріп, өткен оқиғалар жайлы хабардар болуымыз керек.

Себебі біз өткеніміз туралы толық мәлімет алғымыз келеді. Өткен дәуірлер туралы ештеңе білмеу ұятты жағдай болмақ Тіпті олар туралы жалпылай білім алуға тырысқанды қолдауымыз керек. Ал өз заманына пайда әкелемін деген әр адамның оның егжей-тегжейіне дейін білуді мақсат ету күлкілі қызбалыққа тең. Осы дәуірге дейін тарихты оқып білсек, одан бастап біздің заманымызға дейінгі тарихты зерттеуіміз қажет. <...>

XVIII ғасырдың басында Еуропаның Батыс бөлігін мекендеп отырғандарға, XV ғасырдың аяғы дәл осындай, мен жоғарыда сипаттағандай, болып көрінеді. Осы ғасырлар тоғысуынан ертерек пе, кеш пе басталатын оқиғалар мен түбегейлі өзгерістер казіргі сәттегі мінез-құлықтың, әдет-дағдының өзгеруіне ұшыратып, жер жүзінің осы бөлігінде кейбір халықтардың шіркеу және азаматтық саясатындағы мүдделерін өзгертеді. <...>

XVI ғасырдың басындағы Еуропадағы саяси құрылысқа шолу I. Францияда

Біз сәл ғана алға, артқа үңілсек болғаны, Еуропаның негізі ұлттарының саяси құрылымындағы бұлардың саяси күштерінің ара-қатынасындағы, соның салдары ретінде екі ғасырдан астам мерзім аралығында ықпалын төмендетпей, осы күнге дейін беделін жоғалтпаған маңызды өзгерістердің үстемдік етіп жатқанын байқаймыз. Егер де мен біздің Генрих Сегізіншінің аруағына нұқсан келтірмей, Людовик Тоғызыншымен салыстырсам, олар арасындағы кейбір ұқсастықты сезгенімді айтар едім. Мен олардың екеуінен біршама ұқсастық байқай аламын. Бұл билеуші ағылшын тағына XV ғасырдың аяғында отырса, Людовик өзінің Франциядағы патшалығын жиырма жыл бұрын бастады. Бұл патшалық дәуір екі халықтың тарихындағы өте маңызды кезең еді. Ал екеуінің де ең негізгі мақсаты ақсүйектердің күші, жеке меншігі мен жеңілдіктерін қысқартып, тәждің байлығы мен билігін арттыру еді. Олардың бұл мақсатқа жеткендері соншалық — сол уақыттан бастап, екі елдің мемлекеттік құрылымы ұқсас болды, ал осыған дейінгі сол құрылым бөлшектерінің аттары мен түрлері бірдей болғанымен, олардың мәнісі екіталай еді. <...>

Бүл кезеңге дейінгі Францияның тарихы Германияның тарихы сияқты сан алуан күрделі болған, ол кейде монархияның біріккен бөлшектері, кейде бір-біріне қарсы соғыс ашатын ез алдына жеке мемлекеттер мен жеке мүдделердің тарихы болып келеді. Ал осы кезеңнен бастап Францияның тарихы — біркелкі және ретке келтірілген басқару жүйесі бар мемлекеттің тарихы, монархияның тарихы, мұнда мемлекет билеушісі адамдардың кейбіреуін жеке меншігіне айналдырып, өзі ең ірі фьефтердің (феодтардың.-ауд.) жоғарғы қожайыны болып есептеледі, сөйтіп барлық тирандардың билігі бір адамның қолына жинақталады, осыған байланысты халық бостандығы кеңеймей, мемлекеттің ішкі саясатының жүйесі түбегейлі өзгереді. Мемлекеттің ішіндегі бейбітшіліктің нығаюына байланысты, ұлттың сырт елдермен соғыс ашуға мүмкіндіктері көбейеді.

Бір сөзбен айтқанда, қоғамдық құрылымның өзгергені соншалық - ол туралы кез-келген білім, тарихтан алған мағлұмат, осыған дейінгі кезең туралы, біздің қазіргі тарихты зерттеуге еш жағынан пайдалы болмайды да, біздің қазіргі бастан кешіп жатқан оқиғаларға баға беруге тіптен де еш көмек көрсете алмайды. <...>

Англияда

Генрих Жетінші кезінде Англияда, Людовик Тоғызыншы кезінде Францияда басталған түбегейлі өзгерістер ақсүйектердің ықпалы мен басымдылығын недәуір әлсіретсе де, бұл өзгерістердің нәтижесінде пайда болған жаңа режімнің ескіден айырмашылығы шамалы болды. Францияда король жеңіске жетіп, ақсүйектер жеңіліп қалады; ал діни қауым өз иелігі мен басымдығын сақтап қалады да, қарапайым халық болса құлдық қалыпта қала береді. Ал Англияда болса, тәж бен халықтың пайдасы тым болмағанда ұтымдығы жағынан тең болды. Үшінші сословиенің бұған дейін де заң шығаруға араласып жүрген, Генрих Жетінші ақсүйектердің күштері мен ықпалдарын тежеген тұста, бұлардың күштері одан әрі ұлғайып, биік мәртебеге ие болды; Генрих Жетінші ұлы шіркеу меншігіндегі жерлерді сатқаннан кейін, олардың жеке меншігі бұдан да зор ұлғайды; саяси өзгерістер үшінші сословиеге майдай жағып, олардың қуатын нығайтты16 .

Осыдан бері біз бұрынғыдай өз елімізбен басқа елдерді қанаудан бас тарттық та, ал парасатты заңдар мен билеушілік біздің халқымыздың ғұрпын өзгертіп, рухына әсер етті. Біз енді бұрынғыдай талан-тараждан бас тарттық. Біздің ұлтымыз әскери мәртебесін жоғары ұстап, елдің мүддесін қорғайтын кезде оны қолдай алды, енді соғыс деген біздің бұрынғыдай ең негізгі, тіпті жалғыз ғана кәсібіміз болудан қалды. Бейбітшілік кәсіптер көбейе бастады. Біз енді жер өңдеуші, өнеркәсіпші, саудагер болып, тіпті көршілес елдермен әдебиет саласында да таласа алатын халге жеттік. Міне, осы кезден бастап, аса мәртебелім, біздің өз еліміздің тарихын аса қызығушылықпен зерттеуіміз керек. Біздің мақсат — барлығын түп нұсқамен білу емес, алайда біздің парламентіміздің көне түрі қандай болғанын, сонымен байланысты көптеген даулы сұрақтарға жауап алу. Генрих Үшіншінің патшалық еткенінен бастап, қысқаша айтқанда, Генрих Жетіншіге дейінгі саяси құрылым мен Генрих Сегізіншіге дейінге шіркеудің құрылымын зерттеп білу керек. Егер зерттеп, одан керекті мағлұмат ала алмайтын болса, оны осы қазіргі кезеңге дейін білмесе, әртүрлі оқиғалардың болу тарихына үңілмесе, олардың әсер, ықпалын білмесе, ондай адам оларға ешқандай да баға бере алмайды. Біз өткен мемлекет басшыларының континенттегі көршілерімізге жүргізген саясат, басқа да күштер мен себептердің Еуропаның бүкіл саяси жүйесін сол кездегі жүйеден тереңірек ерекшелендіруі негіздерін кеңірек зерттеуге көңіл бөлмейміз. Әрине, кімде-кім сол кезден бастап қазіргі күнге дейін оны шолып шықпаса, онда ол ағылшын мемлекет қызметкеріне керекті негізгі білімнен хабарсыз деуге болады.

Бұл сұрақтарға қатысты қараңғылықты, білімсіздікті кешіруге болмайды, себебі басқаларға қарағанда, бізде ол кезең туралы мағлұматтар мен мәліметтер әбден жеткілікті. Егер де адамның табиғаты мен адамның іс-әрекеттерінің барысына мән берсек, тарихтың бірде-бір саласында әлдекімнің қызығушылығын қанағаттандыратын, кейбіреулерінің түкке тұрмайтын қазбалауларына жауап беретіндей мәлімет жеткілікті емес. Біздің еліміздің тарихы туралы мен біздің тарихшыларға ғана емес, шетел тарихшыларына да сүйенемін, себебі олар біздің еліміз туралы қандай пікір айтты, біздің іс-әрекетіміз, салт-дәстүріміз, ішкі, сыртқы саясатымыз туралы не айтқанын білу өте қажет. Біздің ұлт басқа да ұлт сияқты, тарих үшін өте бай да маңызды деректемелерді ұсынды; дегенмен, сол сияқты, жер бетіндегі басқа халықтар ішінен тарихнамалық жүлдені біз итальяндықтар мен француздарға, тіпті немістердің өздеріне беруіміз керек. <...>

Көне шығармалармен салыстыруға жарайтын бізде тек қана екі тарихи шығарма бар — бірі лорд Бэконның Генрих Сегізіншінің таққа отыру тарихы болса, екіншісі — сіздің ата-бабаңыз лорд канцлер! Кларендонның өткен ғасырлардағы азамат соғысы жөніндегі тарих.17 Бірақ бізде басқа елдерде жазылған тарихтармен салыстыратын жалпы тарих жоқ, мені тіпті де қынжылтатын, бізде осы екеуінен басқа бірде-бір саны мен аспасы жағынан басқа ұлттардікімен салыстыратындай жеке зерттеулер, мемуарлар, құжат жинаушылар, анекдот жинақтары, басқа халықтар мақтаныш етіп жүретін бірде-бір шығарма жоқ. Шет ел тарихшыларының біздің еліміз туралы мәліметі қаншалық аз болса, біздің еліміздің тарихшыларының шет ел туралы мәліметтері де соншалық. Бұндай қателіктер мен олқылықтары үшін шет ел жазушыларын кешіруге болады, ағылшын билеу формасының бүгінгі сипатына қарай, біздің саяси тәрбиеміз бен аралдық мүддеміз және біздің партияларымыздың ерекше де қиын мүдделері мен ұмтылыстары басқа ұлттардың салттары мен ой-тұжырымдарынан бөлек болғандықтан, олар бір оқиғаны суреттеп, оның нәтижесін пайымдауда әлдебір қателікке ұрынып, не тұйыққа тіреліп қалса, бүл таң қалатын нәрсе емес. Бірақ та бұл тарихшылар арасында қандай олқылықтар болса, олар бір-бірін толықтырып, бір-бірінің олқылықтарын жауып отырады. Сондықтан біз оларды салыстырып, өзіміздің бағалауға, тұжырымдауға деген қабілетімізді қолданып, олардың әрқайсысынан қажетті сабақ алуымыз керек. Егер біз осылай жалғастыра берсек, онда керекті мәліметті алатындай өте бай тарихи қор қол астымызда болады; біз өз тарихшыларымызды да, олардың діни ұғымдарына, секталары мен партияларының өзгешеліктеріне қарамай пайдалануымыз керек, олай істемесек біз адасып, қараңғылық пен соқыр нанымдылыққа, әсіресе шетелдіктердің біз туралы осындай ойларына тап боламыз. <...>

III. Испания мен империяда

Сіздің тарихи оқиғалардың тізбегін ұстайтын шегіңіз, сіздің өз ұлтыңыздың тарихы айналып жатқан сахнаға қатынасы бар ұлттың тарихы болуы керек. Олар — Батыстың негізгі ұлттары. Сіздің өз еліңіздің тарихына қатысы болмайтын заттарға көңіл бөліп, уақыт кетірмеуіңіз керек; сіз өз мақсатыңызға жету үшін осы ұлттар мен оз уақытыңыздың тарихын білу — бүкіл Еуропа тарихын білу деген сөз. Франция мен Австрия сияқты екі үлкен держава пайда болғаннан бастап, олардың арасында талас туа бастады, ал олардың көршілестерінің мақсаты, неғұрлым күштісімен соғысып, соғұрлым әлсізімен достасу еді. Міне, осыдан келіп Еуропадағы күштердің тепе-теңдігі туралы тұжырымдамасы туады да, осының арқасында мұнда қауіпсіздік пен тыныштық орнайды. Ал өз кезінде тепе-теңдікті бұзу әрбір таласып отырған елдің мүддесі еді. Франция мен Австрияға қатысты қабылданып жатқан ақылды шешімдердің қағидаты, осы тепе-теңдікті бұздырмау, таразының бір басының тартып кетпеуін қадағалау. Осындай қағидатты елдер бірнеше жылдар бойы ұстанып, әлі де соны сақтап отыр. Аса мәртебелім, тарихтың осы бөлігіне байланысты оқиғаларды оқып, пайымдауда, ойлауда, сіздің көңіліңіз ерекше болу керек, себебі осы екі ел туралы толық та дұрыс мәлімет алу, олардың көтерілуі мен құлдырауы жөнінде екі ғасыр бойына суреттеу, олардың жоспарлары мен бет-бұрыстары, соғыстарының барысы мен келіссөздері, олардың саясаты, одан алған Англияның үлгісі, кейде оны ұятқа, кейде даңққа жетелеуі, тағы да көптеген маңызды оқиғаларды көңілден шығармауыңыз қажет. <...>

Аса мәртебелім, осы мақсатқа жетуді ескере отырып, пайдалы деп табатыныңыз, ойыңызда тарихтың жалпы жоспарын сақтап, оны мен сізге ұсынып отырмаған басқа әдістің көмегімен шолып шығу. Бұл тұтас кезенді бірнеше ұсақ кезеңдерге бөліңіз, бірақта олар бір-бірінен оқиғалардың барысы арқылы бөлінуі керек, оған жаңа жағдайдың қалыптасуы, саясаттың әр түрлі әдістері мен әр түрлі қимылдар сахналары әсер етуі керек. Бүл әр бөлікті сіз трагедия немесе комедия ретінде қарастырыңыз, біріншіден, ол туралы жалпы түсінік алыңыз да, кейіннен әрбір актты, әрбір көріністі жеке-жеке қарастырыңыз. Оларды жеке де, бір-бірімен салыстырып та қарастырыңыз. Осы кезеңнің тарихын өткен көне кезеңнің тарихы сияқты оқыңыз, содан кейін оны зерттеңіз, оны зерттейтін әдістерді іздеңіз. Бүл кезеңнің бірінші жартысымен көптеген ұлы тарихшылар айналысқан, ал екінші кезең көп ұзамай-ақ өткендіктен, оны ауызша жеткізгеннің өзінде де ол дұрыс болады, егер де біз оны қызығушылықпен тыңдасақ; бұл дәуір мемуарларға, мемлекеттік актілер жинақтары мен ескерткіштерге, жеке хаттар мен келісімсөз мәтіндеріне бай. Оның бәрі сіздің жұмысыңыздың жоспарына кіру керек, мәртебелім, оның көбін толық оқу керек, толық танысқан соң оларды бір-бірімен салыстыру қажет. Олар сізді зерттеуге ынталандырмауы мүмкін, алайда сіздің зерттеулеріңіз сізді оларға жетелеп апаруы қажет. Осындай әдіспен тарихты байланыстыра отырып, одан біз айтпақшы «material historica» — керекті мәліметті ала отырып, аса мәртебелім, сіз тек білім алып қана қоймай, осы мерзім ішінде Еуропада болған маңызды оқиғалар мен ұлы бастамалар туралы біліп қана коймай, сіз олардың негізгі себептері мен салдарын біліп, Еуропа саяси жүйесі туралы толық мәлімет аласыз. Сіз бұл жүйенің нақты негізгі қағидаттары — билеу түрлерін, әр елдің жағдайын, олардың ұлттық мүддесін, сипатын, халықтар діні мен үнемі әсер етіп тұратын факторларын білетін боласыз. Сіз бүкіл ырғақты бақылай отырып, мақсаттың сирек өзгеретінің, әдістердің жиі өзгеретінін анықтайсыз, олардың әр түрлі тақ иелерінің мінез-құлқы мен билік жүргізу түріне, олардың әртүрлі қабілетіне, оларға кімдердің қызмет етуіне, аяқ астынан болатын оқиғалар мен тұрақсыз да кенеттен болатын жағдайға байланысты екеніне көзіңіз жетеді.

Бұл кезеңнің мынандай жеке бөліктерден құрастырылуы қажет деп ойлаймын: 1. XV ғасырдан бастап XVI ғасырдың аяғына дейін. 2. Сол кезден бастап Периней бітіміне дейін18. 3. Сол кезден бастап осы күнге дейін.

Аса мәртебелім байқайтындай, мұндай болу, Англия, Франция, Испания мен Германияның негізгі ұлттарының нақты тарихына қатысы болады да, Еуропаның жалпы тарихына сәйкес келеді. <...>

VIII хат

Людовик Он төртінші өзінің билігін нығайту барысы кезеңінде, Испания корольдігін өз әулетіне алып беруге деген негізгі үміт туа бастаған шақта, Англия бірде континенттің доғаулы бақылаушысы немесе Францияға қарсы соғыста оның әлсіз, әрі шешім қабылдауға күші жетпейтін одақтасы ретінде, немесе Франциямен ең негізгі одақтасы ретінде, немесе ортақ қорғанысқа жету үшін одақтасып жатқан басқа державалар арасындағы бітістіруші рөлін атқарды. Революцияның біздің сыртқы да ішкі саясатымызға эсер еткені соншалық — біз 1688 жылдың соғысына үлкен құлшыныспен араластық. Ол кездегі құлшыныс түкке тұрмайтын еді, бұл не өз елінен, не шет елдерден қолдау таппады. XIV ғасыр мен XV ғасыр арасында біз континенттегі ұзақ соғысқа қатыспадық та, шетел одақтарымен тығыз байланыста болмадық. Соған қарамастан, Эдуард Үшінші мен Генрих Алтыншы алғашқы 12 немесе 15 жыл таққа отырған мерзімі бізге жалпы және өткен заманнан алынғанына қарамастан, бүгінгі күн үшін өте пайдалы тағылым берді. Генрих Сегізіншіні де үлгі ретінде көрсетуге болады, ол жай бір қаланы басып алу үшін көптеген қаржы жұмсап, императорды өз ақшасына асырады, соңынан келісім бойынша француз корольдігін Карл Бесінші екеуі бөліп алып, оның нәтижелерінен дәнеңе шықпағанына қарағанда, екі жоғарғы мәртебелілердің императорлық пен ағылшынның іс-әрекеттерінен ешбір байсалдылық байқалмады. Соның салдарынан ол екеуі өз өркөкіректігінің құрбандары болды. Бәрінен де шындыққа жақыны — Генрих Сегізіншінің бұл жағдайда оның атақ құмарлығына жағынып, итермелеген «ұлы» үміттерге сеніп, алданып қалуында, патшалық құрғанның басында қайын атасы Фердининд Наваррлық соғыста оны дәл солай алдаған еді.19

Мұндай ой ешкімнің де басына келмеді, ешкім де Елизаветаның сабақтарын толық еске алмады, ол біздің еліміздегі халықаралық қатынасты нығайтуға зор үлкен үлес қосқан ақырғы билеушілердің бірі еді, одан біз қалай жылдам әрекет етуді, көптеген уәделерді салмақпен айтып, оз көмегімізді одақтастарымыздың мүмкіншіліктерімен, олардың шын мәніндегі қажеттерімен ұштастыруды үйренбедік. Елизавета кезінде Франция шекарасы ендің қатты нығайып, оның саудасы мен теңіз күштері ұлғайған; көп әскерлі болып, әскери тәртіп орнады, әскерлер соғыс қимылдарына үйренді, бір қатарға сыймайтын ұтысты жеңістер саны олардың рухын көтерді; еуропалық іс-әрекеттердің жағдайын бақылап отырғандар оның күшін әлсірету оңайға түспейтінін ез көздерімен көрді. Бұл қандай қиын болмаса да, біз мұндайға кейбір себептен тікелей қатысуға міндетті болдық. Бірақ біз өзімізді үлкен қырағылықпен, сондай құлшыныспен, үлкен ұйымдасушылықпен, сақтықпен, күшімізді ең қолайлы қолдануымызбен әрекет етуге мәжбүр болдық. Ал билікте отырғандар бізді бүл мақсатқа жетуге қандай бағамен болса да итермелеуге тырысты, сөйтіп сол күннің әуесқойлығының қызуымен тықыртылып, шықпыртылған біз ұлы жоспарды жүзеге асыруға кірістік (бүл біздің ұлтымызға тән нәрсе). <...>

Құдіреттіліктің таразысының екі басы ешқашан да бірдей болмайды, ал тепе-тендіктің ортаңғы нүктесі ешқашан білінбейді де, оны байқау мүмкін емес. Сондықтан да адамзат істерінің ауытқуы ауқымды болмағаны жөн. Алайда бәрі керісінше. Мұндай ауытқуларға көңіл бөлудің мүмкіндігі керек емес. Олар кішігірім болғанда казіргі жағдайды қолданып, жақсы саясат арқылы оларды түзетуге болады. Бірақ мұндай жағдайдың өзінде де, оның егжей-тегжейін, барлық қырын түгел анықтап алу қажет, себебі егер сіз сәтсіз әрекет етсеңіз, оның бір басы басымырақ болып кетпеуі керек. Мұндай жағдайда өткен күрделі өзгерістер коғамның толқулары, табыстары мен сәтсіздіктері, корольдіктер мен мемлекеттерге, олардың билеушілеріне қатысы бар жағдайлар туралы ойланатын болсақ, онда олар мұндай мәселелерді соғыстар арқылы таразыны теңестіруге болады деп түсінеді; ал қалғанын жақсы саясат арқылы шешеміз деп ойлайды. <...>

Мына жерді еске түсіріп кетуіме рұқсат етіңіздер: таразының төменге қарай тартатын бөлігінде орналасқандардың ойынша, оларға бұрынғы қалыптасқан пікірлерінен, өздерін қоршап отырған көршілерінен артық сезінуден, өзіне сенімділігін арттыра түсуден бірден бас тартулары өте киын. 1667 жылдан бастап осы ғасырдың аяғына дейін Франция оқтың астында болса да, оның әскерлері жеңіліске ұшырап көрген жоқ. Еуропаның басты мемлекеттері одақтасып ашқан соғысына жалғыз өзі төтеп беріп, соғысты өзіне пайдалы түрде жеңіп алды, осының бәрі Испания королінің ажалының алдында ғана болып өтті. Бейбітшілік орнағаннан кейін де ол қарулы күштерін құрлықта да, суда да дайындап отырды. Конфедерация таратылғаннан кейін көптеген мемлекеттер не өзін қорғауға, не басқа мемлекетке соғыс ашуға дайын болмады, ал Франция болса, басқа ұлттарға қарағанда, өзінің әскери күшін ұлғайтуға да, өзін қорғауға да, басқа елге баса көктеп кіруге де дайын болды.

Сіз, мұндай дауыстап айтып жатқан жеңістерден кейін, Ұлыбританияның тағдыры туралы аянышты сезімде болуыңыз мүмкін. Ол шын мәнінде 1706 жылға дейін жеңістікте болды да, ал одан кейін оның мәртебесі болды ма? Жаңа жоспары бойынша бағыт алғаннан кейін қандай табысқа жетті? Бұл жөнінде мен бірнәрсе айтқым келеді, бүл жерде рұқсат етсеңіз, менің ойымша, жаулап алынған қалалар мен жеңіске жеткен шайқастардың пайдасы осы жеңістен тууы керек. Әскерге даңқ беретін жеңістер еліміздің дипломатиясына ұят әкелуі мүмкін. Осындай даңққа біз көптеген соғыстарда жеттік. Бірақ ұлттың намысы — оның мақсаттары, оның мүдделері мен күштері, құралдары жетейін деп отырған мақсаттарымен сәйкес болуы қажет. Менің түсінігім бойынша, мұндай ұлы дағдарыс тұсында, мұндай даңқты қашанда біз мадақтаған едік, әсіресе мен баяндап отырған ұлы дағдарыс тұсында ондай мүмкін емес еді. Ұлыбританияға ешбір қатысы жоқ конфедерацияға кіріп отырған елдердің басшыларының атаққұмарлығы, сараңдылығы мен жеке бас пайдасы одақтың негізгі қағидаттарынан алшақтауға итермеледі. Ол бұл қағидаттарға сүйене отырып, осыдан артық мүмкіндікті күтпеді де, оған үміттенбеді.

Сонда біздің ұлтымыздан осындай қызу ынта-жігермен жаңа жоспарды білмеуіне не эсер етті? Ұлы мәртебелім, бүл сұрақтың жауабы мынада деп ойлаймын: олар алдымен партиялық құштарлық пен шалыс кадам; біздің мемлекеттік қайраткерлердің конфедераттардың ең алғашқы әскери жеңістерінен алған әсері; бұлай деп атауға рұқсат болса, соғыстың әйгілілігі әділетсіз де қорлықпен басып алған елдерге деген бұрынғы кектері мен реніштері, бір сөзбен айтқанда, Людовик Он төртіншінің 40 жыл ішінде көрсеткен мінез-кұлқы, оның тәкәппарлығы, басқа елдер мен мемлекеттермен қарым-қатынасы, оның сарайының тәртібі, оның әр істе өзінің қожайын екенін сездіретіндігі, себебі оның немересі Испания королі болып тұрғанда, оның айтқаны әрқашанда дұрыс болмақ; Бурбон әулетінің мүшесі испан тағында отырғанда екі корольдіктің болашақтағы қосылуы туралы оған қарсы болатындай ешқандай шараның қолданбауында. <...>

Карл Екінші билігі кезінде оның сыртқы саясатына қарсы көрсеткен қарсылықтары арқылы виги партиясы еңбегі сіңген үлкен атаққа ие болды. Революциядан кейін бүл партияның қағидаттарын емес, атын ғана жамылып жүргендер, революциядан кейінгі барлық жылдарда кейбір үзіліспен елді билегендер бүл қағидаттарға өтірік сүйенген болып, тәуір саясаттың ережелеріне қарсы шығып, оларға дейінгілердің өзі жақтырмаған әділсіз де, жағымсыз шектен шығу қалпына ұшырады. Ескі вигилер бізді даңқсыз көрініс ретінде бейнелеп, біздің сарайды — қуыршақ ал корольді Францияның зейнеткері ретінде корсетті де, қазіргі Людовик Он төртіншінің таққа құмарлығы мен күшіне қарап дер кезінде көрсетілген айбатты құптады20 . Жана вигилер олардың дипломатиясы арқасында біздің зейнеткердің қуыршақтары болып қалғанымызды, бұл жерде біздің одақтастырымыздың қолшоқпары болуымызды мазақ етті, соғыста күшіміз өзіміздің мүдделеріміз бен еліміздің мүмкіндігіне сәйкес келмеді, себебі біз оны дұрыс көріп, нақ салыстыра алмадық, біз тек қана өзіміздің жеке адамымыздың мүддесін үйде де, шет елде де қорғадық. Менің «үйде де, шет елде де» деп айтып отырғаным, олардың өз елінде партия құрып, оны сақтауы тіпті де әділ болмады, себебі олар шет елдерде одақ құрып, оны сақтауға бағыттады, ал оның еш керектігі болмаған. Бүл айтып отырғанның бәрі біздің екі соғыс кезінде көрсеткен іс-әрекетімізді дәлелдеу үшін айтылып отыр; аса мәртебелім, оны өзіңіз де көріп отырған шығарсыз. Революция алдындағы басқару тұсында сауда дамып, ұлт керемет байып қалған, ал біз болсақ Еуропаның ортақ мүдделеріне көңіл бөлмедік, сондықтан да біз шілтеріміздің астында дәргей билік орнаттық деп, құлшылдыққа айналып кете жаздадық. Революциядан кейінгі үкіметтер тұсында салық үстіне салық салынып, қарыз үстіне қарыз төленіп, бүл жағдай бірнеше отбасылары әбден шіріп байығанға дейін созыды, соңынан Францияға қарсы жалпы іс ретінде, оны әлсіретуші және Еуропаны тепе-теңдік қалпына келтіруші болып басымызға ұлттық күйзеліс орнады, — бұның бәрін әрине ақиқат іс ретінде қолдауға болатын еді. Бірақ ол қарапайым дәлел деңгейінен аспады, және де көптеген зиян келтірді. Бүл зиянның бір бөлігін біз бұрыннан-ақ сезініп келдік, ал оның екінші бөлігі біздің болашақ ұрпақтарымызға талай кесірін тигізеді. <...>

Қорытындылай келсек, мәртебелім, ең ақырғы күшті соғыс барысындағы Францияның күйзелуі мен тозуы — оның уақытша ғана осындай күй кешкені еді. Утрехт бітімінің нәтижесінде оның күшіне қандай да болмасын ұзақ та нақты әлсіздік әкелмесек те, ол жеткіліксіз болды. Егер де Англия мен Голландия өздері қаруланып, Германияны оған қарсы қаруландырмаса; егер ол жау шапқыншылығына, ал жау жері оның шапқыншылықтарына ашық болмаса, Францияның күші сондай орасан болмас еді. Оның ішкі күштері өте мықты болды, Людовик Он төртінші мен онымен көршілес елдердің ақымақтығы арқасында қырық жыл ішінде қалыптасқан шекарасы оның осындай күшті болуына көмек етті. <...>

Егер біз басқа үкіметтер мен басқа партиялардың тәртіптерін салыстырмасақ, олардың әрекеттерін байқамасақ, оның себептерін көрмесек, олардың қандай салдарға соққанын білмесек тарихты зерттеуден алатын пайдамыз болмас. Осындай ойды қабылдау аркасында тарих тәжірибенің алдында болады. <...>

IX хат

Бұл жағдайға революция мен одан кейінгі қозғалыстар недәуір түбегейлі өзгеріс ендірді. Қазір Британия королі — нағыз король қандай болуы керек болса, сондай — бас мүше, саяси ағзаның басшысы; барлық жағынан да біртұтас, жеке, нақты тұтастың бөлігі; бұл тұтастықтан ешқашан жеке дара өмір сүрмейді; енді өз бодандығындағылар сияқты басқа орбита бойынша қозғалыста болмайды; ол енді олардың іс-әрекеттерін ең бір биік планета сияқты өзіне тарта да, өзінен итере де, анықтай да, бағыттай да алмайды. Король мен олар — біртүтас жүйенің бөлігі, бір-бірімен тығыз байланысып, келісіп жұмыс істейді, бір-біріне әрекет етеді, эсер етеді де, бір-бірін тоқтата бағындыра алады. <...>

Адамдарды басқаруға негізделген ережелер, король және халық арасында жасалған әлдебір келісімшарт болып табылады. Ал корольдің құзыреті сол келісімге байланысты, сондықтан қол астындағылардың оған толықтай және үзілді-кесілді бағыну құқығынан, ал халық болса, оның қамқорлығынан айрылуы мүмкін. <...>

Халықтың құқықтары мен үстемдіктерін неғұрлым қысқарту үшін дер кезінде қолданатын биліктің жасырынды «астары» бұдан былай өз күшін жоғалтады. Мемлекет заңдары барлығына тең, билеуші мен халық өз мақсатына жету үшін, қайнар көз ретінде тек осы заңдардан сусынданады. Бұдан қазіргі құрылым артықшылықтарынан пайда болатын үстемдіктерді қайталау немесе оларды кайта анықтап, қарастыру түкке керексіз іс болып табылады. <...>

Енді, азаттыққа апаратын жол анықталғаннан кейін, оны толық орындауға, біз өз конституциямыздың мерзімін неғұрлым ұзартуымыз керек; жолымызда қандай кедергілер кездесетінін, табиғаттың кері әсерінің қазір де, болашақта да қандай ықпал ететінін, немен бетпе-бет кездесетінімізді анықтау пайдалы сияқты. Ол үшін тағы да бір рет біздің саясатымыз бен қарама-қайшылықтарымыздың қазіргі кезеңдегісін, соның әсерінен кейін туатын салдарын тағы да бір рет анықтауымыз қажет.

Ең бір мүмкін болатын қарама-қайшылық — ол билік жүйесіне наразылық көрсетіп, соған қарамастан конституцияны толық сақтауға тырысатын адамдар категориясымен байланысты. Мұндай жағдай кез келген мерзімде тууы мүмкін; ал қазіргі асқақ, мәртебелі, қайырымды, ақылды билік кезінде тіптен де. <...>

Екінші мүмкін болатын топқа енетін адамдар, конституцияны жақтырмайтындар; қазіргі қауымға, құрылысқа қарсылар, оған қарсы болғаннан кейін олардың санының да көп болуы мүмкін. Осы екеуінің де мақсаты бірдей болып келеді. Біріншілері конституцияны өзгертпей үкіметті құлатқысы келсе, екіншілері қазіргі билік жүйесін құрту үшін конституцияны пида қылуға даяр.

Үшінші мүмкін болар топпен үшінші соңғы қарама-қайшылық үкіметке берік болатын адамдармен тікелей байланысты; дұрысырақ айтсақ басқару тізгінін ұстап отыратындарға жақын болатындар, анығырақ айтсақ, билеушілердің рақымына бөленіп, сол биліктің пайдасы мен қамқорлығын көріп отырғандар; бұл адамдар соған қарамастан конституцияның жаулары.

Бірінші және екінші категориядағы адамдар, менің ойымша, қазіргі кезеңде де, болашақта да ешқандай қауіп төндірмейтіндер, себебі азаттыққа байланысты іс-әрекетке олар қарсы шыға қоймас, ал екінші топ адамдары бізді азаттық алғанның орнына, құлға айналдыруға даяр, сондықтан біз олардан қауіптенуіміз керек. Шын мәнінде, біріншілері халықты өзіне бағындырғысы келетіні рас, олар соның арқасында қанайтын, әлсіз шектен шыққан басқаруды көксейді. Егер төзімділіктің шегі өмірге келіп үлгермеген монархтың билігі арқылы таусылса, егер әділдікті кайта жаңғыртуға ешбір мүмкіндік болмаса, егер бостандықтың өзіне де қауіп төнсе, біздің конституциямыздың рухы мен әріптері бүл шарасыз жағдайда қарсыластығымызды ақтап шығады, себебі біз өзімізді оған (конституцияға. — ауд.) иландыру үшін болашақ ұрпақ туралы жақсы пікірде болуымыз керек. Бірақ та мұндай қажеттілік болмаған кезде, кейбір кейіпкерлер өздері ұшыраған езгілі халіне сеніп, халық наразылығын тудырамыз деп ойлайды. Ал жеке бір басқа байланысты мүдделер көпшілікті көтере алмайды. Жалпы халыққа әділетсіздік төнген халде ғана, көтеріліс бүкіл халықтық сипат алуы мүмкін.

Мүмкін болашақта халықтар кейбір министрлер мен корольдердің атқарған рольдері туралы дауласар, бірақ менің пікірімше, британ ұлты мұндай дау барысында конституцияны корольдер мен министрлерден жеке бөліп, әрқайсысына тиесілі баға береді деп ойлаймын. Мүмкін, уақыт барысында адамдардың барлығының табиғаты осындай болып өзгерер, корольдердің министрлерге қарсы шығуға негіздері болар, бірақ біздің конституцияға деген олардың қажеттілігі болмас. Болашақта халық үшін ең жақсы министрлер мен корольдер қажет болар, ондайлар мүмкін табылар да, бірақ бұдан артық конституциялық билік жөнінде қажеттілік тумас. Үшінші топқа тоқталсақ, мұндай адамдардың күні туса, олардан ең үлкен қауіп төнетіні мәлім. Ешкім де біздің азаттығымызды құлата алмайды, ал бұлар болса оны іштен-ақ жойып жібереді. Олар азаттық кепілдігіне әр түрлі кедергі жасап, қалыптасқан кепілдікті жойып немесе оны бұзбай тынбайды. Ең негізгі қауіпті әрқашанда осы топқа жататын адамдардан күту керек. Сондықтан олар мақсаттарына жету үшін қандай әдістерді қолданатындарын, оны қандай әдістер арқылы жеңуі мүмкін екенін көрсету міндет. <...>

Х хат

Мен өткен, барлығымыздың үмітімізше енді ешқашан қайталанбас заман туралы баяндап отырсам да, маған бір болжам айтуға рұқсат етіңіздер; біздің еліміздің жағдайы мәңгілік, әрқашанда казіргі сияқты болады деген сенімде болғанымызбен, конституциямыз соншалықты жетілмеген; оны қалпына келтіріп, оның кемеліне жетеді деп, ұлттық құқықтың сенімін арттыратын революция еді. <...>

Британия саяси жағдайы бойынша өзінің жеке үкіметін қолдауға мүмкіндігі бар, себебі халықтың көпшілігі оны қолдайды, олар конституция баптарына сыймайтын іс-әрекет қолданбайды, халықтың басым көпшілігі тек қана үкіметті қолдап қана коймай, сонымен бірге конституцияға да берік; дегенмен кейде болады, үкімет конституцияға қарсы шығып, оның негіздерін жоя бастағанда, ол қаншалықты абайлағыштық әрекеттер қолданып, зор күш жұмсаған жағдайдың өзінде, халық оған бірден көнбей, қарсыластық көрсеткен; мұндайда халықтың үкіметке деген наразылығы орынды да қажетті, өйткені оның негізінде борышты өтеу жатыр. <„.>

Жоғарыдағы айтылғанға қарамастан-ақ, мен бүл адамдардың әскерді қолданып, оз халқына, өз азаттығына қарсы болуларын көз алдыма елестете алмаймын. Мен болашақта мұндай адамдардың болатынына сене алмаймын. Біздің замандастарымыздың кейбіреулері оз мақсаттарына жету үшін, жазғандарын растау үшін куә ретінде бүкіл халықтың алдында сөйлеп, өздерін үкіметтің достары ретінде көрсетеді. Британияның азаттығын британдықтардан тұратын әскердің күшімен құлату — оған біреулер қаншалықты сенбесе де, табысты жол емес. Парламентті бұзу үшін 200 - 300 мансапқорлар жеткілікті, олар конституцияны он рет әрекеттелген қызыл-көк мундирдегілерге қарағанда, тезірек құртады. Парламенттер азаттықты шын сақтайды, себебі олар сол үшін құрылған.<...>

Парламентті сатып алушылық пен корольдің мүлтіксіз ықпалы немесе бірінші министрдің екі палатаға әсері, бізді тағы да парламент құрудан құтқаруы, сақтауы керек, себебі бізді бір ғана адам өз еркінше билейтін болады. Міне, сол кезде біздің конституциямыз бұзылады. Онда азаттыққа кепілдік беретін көптеген заңдар бар, оның ең негізгісі — парламенттің бірлігі мен әділдігі, оның азаттығы мен тәуелсіздігі. Егер парламентті қозғалтса, конституция да қозғалады, ол болмаса, конституцияның да тас-талқаны шығады. Бүл (конституция. — ауд.) — Британияның мақтанышы, оның көршілерінің қызғанышын тудыратын, көптеген ғасырлардың маңдай тері арқылы дүниеге келген, миллиондаған адамдардың құрбандығы нәтижесінде қайта өркендеген, олардың қанымен бірлестірілген игілікті жеміс; қайталаймын, бұл сан алуан балуан тайпаларға қарсы қоя білген игілікті істі бір ғана пигмейлер тайпасы қиратуы мүмкін. Бірлік пен тұрақтылық—біздің парламентіміз де, қорғанышымыз да, сүйенішіміз де, Отанымызды сақтаушылар. Егер де біз олардан айрылсақ, онда кез келген жаудың жемі боламыз. <...>

Парламенттер, осы күнге дейін қолданып келген белгілі үлгілер бойынша құрастырылған; әрдайым олардың құрылымы екі жүзді мақсаттың біреуіне негізделген: билеуші немесе билігін жүргізу үшін қолайлы болатын парламенттерді көздеген, немесе парламентсіз биліктің бар қиыншылықтары мен ауыртпалықтарын өзі атқарған. Бірінші мақсатқа жету үшін кеңінен қолданылған әдіс — қауымдар палатасына сайлау барысы мен оған сайланған мүшелерге шексіз бақылау жасалған. Сәттілік жағдайда, бүл билеушілердің мақсаттарына әбден жағымды болған, ал сәтсіздікке ұшыраған кезде дара билеушіліктің конституцияға бағынуына тура келген. <...>

XI хат

<...> Мұндай жағдайлар Генрих Жетінші мен Генрих Сегізінші билігінен кейінгі кезеңде ғана емес, оған дейін де орын алып, бұрын лордтар мен діншілдер палатасының қолында болған билік таразысының салмағы жалпылар палатасының пайдасына ауған. <...>

Біздің азаттығымыздың қамтамасыз етілу құрамы бір парламенттің жиі шақырыла берілуіне емес, оның белгілі дәрежеде мүшелерінің жиі алмасуына байланысты. <...>

XII хат

<...> Мемлекеттік құрылыстың бір бөлігінің күйреуі немесе өркендеуі барлық бөлігінің күйреуін немесе өркендеуін анықтайды, біреуінің күші мен әлсіздігі екіншісінің қаупі мен қауіпсіздігі болмақ. Конституция күшіне еніп тұрғанда, егер де біз өз еркімізбен оны бұзатындарға қосылмасақ, бізді азаттығымыздан, бас бостандығымыздан айыруға, конституциядан ажыратуға болмайды. Себебі біздің конституцияда басқаларға, көне немесе жаңаларға қарағанда, тек қана біздің бас бостандығымызға байланысты ғана емес, егер ондай адамзат қолынан келетін болса, мәңгілік ғұмыр сүруге итермелейтін, тіпті өшпестілігімізге дейін жеткізетін көптеген қасиеттер қалыптасқан. <...>

XIII хат

<...> Біздің конституция жайлы қазіргі мен өткен кезеңдерде кездеспейтін екі дауға жатпайтын тұжырым жасауға болады; ол қоғамды биліктің ең қарапайым түрлерімен байланысты қиындықтан сақтайды, және де биліктің күрделі түрлерінде кездесетін сәйкессіздіктерінен де адамдарды құтқаруға тырысады. Ол билік жүргізушіге де, оның қол астындағыларына да өз ауыртпалығын тигізбейді, біріншілері өздерінің қайырымсыздығы мен ақыл кемістігін, ал екіншілері тойымсыз және жаппай пайдакүнемдігін көрсетпегенше, конституция жойылмайды. <...>





ИММАНУИЛ КАНТ

(1724- 1804 жж.)

И. Кант — неміс философы, әрі ғалымы, Пруссия корольдігінің шығыс бөлігіндегі Кенигсберг қаласында 1724 жылы 22 сәуірде, қарапайым қолөнершінің отбасында дүниеге келген. И. Канттың атасы шотландиялық болатын. Болашақ философтың тәрбие алған отбасында діни тазалық пен адамгершілік мәселесіндегі қатаң талап үстемдік етті.

И. Кант тоғыз жасынан бастап көне тілдерді үйренумен әуестенді, әсіресе латын тілін жақсы меңгерді. И. Канттың ата-анасы өздерінің қабілетті ұлының пастор (протестант шіркеуінің қызметшісі.-ауд.) болуын армандады. 1740 жылы ол Кенигсберг университетінің теология (діни ілім) факультетінің студенті болды. Әйтсе де, теология оны оншалықты қызықтырған жоқ. Ол көбіне жаратылыстану, философия, математика пәндерімен шұғылданды.

Оқуға мүмкіндігі болу үшін И. Кант жеке адамдарға сабақ берді. Университетті бітіргеннен кейін, 1746 — 1755 жылы дейін ол гувернер (үй мұғалімі) болып жұмыс істеді. Сол кезден бастап ол өзінің туған қаласынан шетке шығуға мүмкіндік алады.

1755 жылы ол Кенигсберг университетінде өзінің оқытушылық қызметін бастайды. Бұл үшін ол 1755-1756 жж. ішінде үйі диссертация қорғады, оның біріншісі университетте дәріс беруге құқық берді, екіншісі — приват-доцент (қарапайым доцент) атағын алу үшін, ал үшіншісі экстраординарлық профессордың орнын алу үшін қорғалды. Дегенмен профессор атағын И. Кант тек 1770 жылы ғана, яғни өзі приват-доцент болып тағайындалғаннан кейін он бес жылдан соң алды. Ал приват-доценттер жалақы алмайтын болғандықтан, И. Кант өзіне кітапханашының көмекшісі қызметін беруін сұрады, ол 1766 жылы ғана берілді. И. Кант тек философиядан (метафизика, логика, мораль философиясы) ғана дәрістер оқып қоймай, сонымен бірге математика, физика, физикалық география, антропологиядан да сабақ жүргізді. 1786 жылы ол университет ректоры болып, 1788 жылы екінші мерзімге қайта сайланды. Бұл кездері ол философ ретінде Германиядан тысқары жерлерге де кеңінен белгілі еді.

Сырттай қарағанда И. Канттың өмірі мейлінше бір сарынды өткен. Ол ешқашан үйленген емес, туған қаласынан тысқары шықпады. Шағын топпен ғана, көбінше өзінің шәкірттерімен қарым-қатынас жасады, өзінің студент кезінен қалыптасқан әдеттерін өзгертпеген, өзінің іс-әрекеттерін өзгермейтін қатаң тәртіпке бағындырған. Ұйқыдан ояну, таңертеңгі кофе, жазумен шұғылдану және дәрістер оқу, түскі ас, сергіп қыдыру — бәр-бәрі белгілі бір тұрақты уақытта өтіп тұрған. Әйтсе де, философтың сырттай қарағанда бір сарынды күнделікті өмірінің адамды жалықтыратыны, ар жағында аса үлкен ақыл-парасат жұмысы, үздіксіз, өнімді де қарқынды ғылыми қызметі тұрғаны айтпаса да түсінікті.

И. Канттың шығармашылық өмірбаяны екі кезеңге бөлінеді: ерте кезгі немесе 1770 жылы дейін жалғасқан «сыни кезеңге дейінгі» және кейінгі, ол өзінің философиялық жүйесін жасаған мерзімдегі «сыни кезең». И. Кант «сыни кезеңге» дейінгі философия деп материализмді және белгілі мөлшерде XVI ғ. рационалистік теориясын жатқызды, ал «сыни» деп ол өзі жасаған идеалистік көзқарастар жүйесін атады. Алайда бүл терминология барлық шарттылығына қарамастан, оның философиялық танымының дамуындағы бір-бірінен елеулі сапалық айырмашылығы бар екі кезеңнің болғанын айғақтайды.

И. Кант өзінің ертеректегі шығармаларында жаратылыстану ғылыми материалистік бағытын лейбпицтік-вольфтік идеалистік философиямен біріктіре байланыстырады. Бір жағынан, ол табиғатты оның өзімен, материямен және оған тән механикалық қозғалыспен түсіндіруге тырысады. Екінші жағынан, ол тіршілік иелерін, әсіресе тіршіліктің пайда болуын тек материя мен қозғалыс арқылы түсіндіру жеткіліксіздік етеді деп тұжырымдайды.

«Сыни кезеңге» дейінгі деп аталатын мерзімнің ең көрнекті шығармасы 1755 жылы бүркеншік атпен бастырылған. И. Канттың космологиялық болжауы метафизикалық дүниетанымға елеулі соққы болып тиді. Ол табиғатқа тарихи көзқарастың қажеттілігі мен ғылыми мәнділігін бірінші рет көрсетіп берді.

И. Кант көзқарасы тұрғысынан, космологиялық болжам табиғаттан тыс абсолютті тіршілік туралы діни түсінікпен толық сәйкес келетінін атап өту керек. Табиғат құбылыстарын теологиялық тұрғыдан қарастыруға қарсы бола отырып, И. Кант табиғат құбылыстарының өзара байланысы мен бірлігін тек құдайлық сипатпен ғана түсіндірілетін жоғары сапа мен үйлесімділік ретінде бағалайды.

1770 жылы И. Кант қатардағы профессор қызметін алуға құқық беретін өзінің соңғы диссертациясын қорғайды. Бұл зерттеу шын мәнінде неміс классикалық идеализмін «сыни философияның» негізі ретінде қалады. Мұнда Кант теориялық білім өзінің қайнар көзі ретінде сезімдік тәжірибеге әкелмейді, өйткені теориялық ойлау жүзеге асатын өзінің алғы шарттарымен қыр-сыры түріндегі және жалпыға ортақ әрі қажетті мәні бар ұстанымдарға ие деген қорытындыға келеді. Бұл қағидаттарды ол тәжірибеге дейінгі немесе априорлы (ақиқатты. —ауд.) деп санаған.

«Таза сана сынның» пәні теориялық ақыл-парасат — ғылым мен философия болып табылады. Мұнда әңгіме теориялық білімді оның барлық түрлерінде мүмкін ететін жағдайларды зерттеу туралы болып отыр. Мұндай зерттеу, ол И. Кант ілімінің маңызды бөлігін құрайтындығына қарамастан, оның пікірінше, ғылымға өзіндік кіріспе ретіндегі мәнге ие. Оның үстіне, философиялық ғылымға кіріспе теориялық ақыл-парасат сынымен іиектеле алмайды; ал оның басты міндеті — тәжірибелік ақыл-парасат сыны; И. Кант бойынша, ол теориялық ақыл-парасаттан жоғары турады. Ақиқат, тәжірибелік ақыл-парасат деп И. Кант адамдардың бүкіл сапалы және мақсатты іс-әрекетін емес, тек мораль қағидаттарымен сәйкес келетін моральдық сана, адамгершілік, мінез-құлықты айтады. Қалай болған күнде де, адамның анықтаушы рухани қабілеті ретіндегі тәжірибелік ақыл-парасат туралы И. Кант ілімі, белгілі бір дәрежеде классикалық неміс философиясының кейінгі дамуында айқындалған тәжірибелік таным негізі ретіндегі түпкі мәнін көрсетіп берді.

И. Канттың этикалық және әлеуметтік-саяси ілімі ағартушылар көтерген құқықтық құрылыстың буржуазиялық идеяларына негіз болды. Канттың көзқарасына, бұл құрылыс жеке тәуелділіктің барлық түрін жоюды, жеке адам бостандығын, барлық азаматтардың құқықтық теңдігін қамтамасыз етуді, яғни барлық жеңілдіктердің жойылуын қалайды. «Адам, — деп тұжырымдайды И. Кант, — басқа адамның құралы ретінде қарастырылмауы тиіс; ол әрқашан да мақсатты болуы керек». Оның үстіне, И. Кант бұл қағидатты — адамның адамға мақсатты болуын — идеал ретінде көрсете отырып, сонымен бірге крепостнойлық (басыбайлы.-ауд.) құрылым мен феодалдық тирапияны жою оны жүзеге асырылмайтынын білді. Ол ешқандай да әлеуметтік өзгерістер адам табиғатындағы фатальдық (пеиіенеге жазылған.-ауд.) жетілмегендік мәнін жоя алмайды деп санады. Оның мәңгілік татулық идеалын да осы көзқарасы тұрғысынан қарастыру керек.

И. Кант адамзат мұраты — «жалпыға ортақ құқықтық азаматтық қоғам» идеалын құпия болжамдар, яғни адам баласының ақылы жетпейтін табиғат жоспары және жер бетіндегі адамның түпкі мәні туралы ақыл-парасат пайымдауларымен негіздейді. Құқықтық құрылыстың заңдар арқылы жеке адам бостандығын қамтамасыз ететін ең маңызды және қажетті алғышарттарының бірі — халықтар арасындағы татулық, «мемлекеттер арасындағы заңға сүйенген жоғары қарым-қатынас» деп білген И. Кант, мемлекеттер арасындағы соғысты азаматтар ойлары үлгісінің ішкі жетілуінің «баяу жұмысын» үнемі қиындатып отыратын, мемлекеттер арасындағы қарым-қатынастың бейберекеттік жағдайы ретінде сипаттайды. Кант үздіксіз ағарту жұмыстарын жүргізуді, тәрбиені, әрбір адамның адамгершілік тұрғыдан жетілуін мемлекеттер арасындағы қарама-қарсылық пен соғысты болдырмаудың басты құралы деп санады. Халықтар арасындағы мәңгілік татулықты орнату үшін қажет болатын экономикалық, саяси шарттарға келетін болсақ, онда оны Кант философиялық зерттеулердің қарастыруына жатпайтын, эмпиризмдік (тәжірибеге ғана негізделген. — ауд.) екінші ретті жағдайларға телиді. Сонымен, Канттың философиялық-тарихи тұжырымдары айқын бейнеленген идеалистік, априористік сипатқа ие. Бірақ бұл адамзаттың прогресс жолымен дамуының қарама-қайшы сипаты туралы терең диалектикалық пайымдауларын жоққа шығармайды.

Қарама-қайшылығы мол И. Кант ілімі ғылыми және философиялық ойдың одан әрі дамуына зор ықпалын тигізді. Ақыл-парасат жаратылысындағы қайшылық туралы өзінің ілімімен И. Кант диалектиканың дамуында көрнекті рөл атқарды. И. Кантты сынағанмен және көптеген әр алуан бағыттар мен мектептерге жататын ғалымдар, философтар оның іліміне сүйенуге тырысты.

И. Кант 1804 жылы 12 қаңтарында қайтыс болып, Кенигсберг қаласында жерленген.

И. КАНТ

БҮКІЛ ДҮНИЕЖҮЗІЛІК-АЗАМАТТЫҚ ЖОСПАРДАҒЫ ЖАЛПЫҒА ОРТАҚ ТАРИХ ИДЕЯСЫ21 (1784)

Ерік бостандығы туралы метафизикалық көзқарас тұрғысынан біз өзімізше қандай бір ұғым ойлап тапсақ та, бірақ еріктің көрініс беруі, адамның іс-әрекеті табиғаттың кезкелген басқа құбылыстарына ұқсас, табиғаттың жалпы заңдары арқылы анықталатынын мойындау керек. Бұл құбылыстарды зерттеумен айналысатын тарих, бұл себептер қаншама тереңге жасырылса да, егер бұл тарих адам еркі бостандығының әрекеттерін бірлікте қарастырса, онда оның заңды даму жолын ашқан болар еді деп ойлауға мүмкіндік береді; және шатысып кеткендей боп көрінетінді, сондай-ақ жекелеген адамдағы ережеге бағынбайтындықты бүкіл адам жаратылысына катысты оның бастапқы белгілерінің баяу да болса, үздіксіз ілгері дамуы ретінде қарастыруға болар еді. Айталық адамның бостандықтағы еркіне үлкен ықпал ететін неке, соған байланысты туу мен өлім, соның негізінде олардың санын алдын ала математикалық жолмен анықтауға болатын жағдай қандай да бір ережеге бағынбайтын сияқты болып көрінеді. Солай болса да, олар туралы үлкен елдердегі мәліметтер көрсеткеніндей, олар да соншалық жиі құбылып отыратын ауа райы сияқты, табиғаттың тұрақты заңдарына сәйкес өтіп жатады. Ауа райының құбылыстары дербес жағдайда алдын ала анықталмаса да, олар жалпы алғанда өзендердің ағысы және басқа да табиғат құрылымдарына әсері үздіксіз және бірқалыпты өзгерістерге ұшырап отыратыны белгілі. Жекелеген адамдар, тіпті, тұтас халықтар, олардың әрқайсысы өз мақсаттарына жету үшін басқаларды жиі зиянға ұшыратқан кездерінде олардың өздері де табиғаттың көзге көрінбейтін сиқырлы тылсым өздеріне жетелеп жүргенін байқамайды; тіпті мұның өзі оларға белгілі болса да, оған мән беріп жатпайды.

Сондай-ақ адам жануарлар сияқты таза түйсікпен әрекет етпейді және келісілген жоспар бойынша дүниенің парасатты азаматы ретінде де өмір сүрмейді, сондықтан оларда жоспарлы тарих та (айталық, бал араларындағы немесе құндыздардағы сияқты) болуы мүмкін еместей болып көрінеді. Олардың әрекетінің бейнесін ұлы әлемдік деңгейде көрген кезде кейбір реніштерден бойыңды аулақ ұстай алмайсың. Сонда әлде бір жерде байқалған жалған даналық бәрі түптің түбінде ақымақтықтан, балалық даңққұмарлықтан, көбіне бұзып-қиратуға деген балалық әуестік пен бұзық ниеттен туатынын аңғарасың. Ақыр аяғында өзінің артықшылықтарына барынша сенімді біздің тегіміз туралы қандай түсінікте болу керек екенін білмейсің. Философ үшін бұдан шығатын бір ғана жол қалады: жекелеген адамдарды және олардың іс-әрекеттерін тұтастай алғанда, оларда қандайда бір парасатты жеке мақсат бар деп ойлауға болмайтындықтан, адам өмірінің бұл бір мағынасыз жүрісінен табиғат мақсатын ашуға тырысу керек, осының негізінде, өзінің жеке жоспары жоқ тіршілік иесінің табиғат жоспары бойынша анықталған тарихының болу мүмкіндігін жоққа шығаруға келмейді. Қарап көрейікші, мұндай тарихтың жол нұсқаушы өзегін табу біздің қолымыздан келмеген жағдайда біз мұндай тарихты жазуға мүмкіндігі бар адамды тудыру құқын табиғатқа қалдырар едік. Өйткені ол ғаламшардың эксцентрлік орбиталарын кенеттен белгілі бір заңдарға бағындырған Кеплерді және бүл заңдарды жалпы табиғи себептермен түсіндірген Ньютонды тудырды ғой.

БІРІНШІ ЕРЕЖЕ

Тіршілік иесінің барлық табиғи алғышарттары жетілуге және мақсатқа лайық пайдалы дамуға арналған. Мұны барлық жануарды бақылау және олардың дене құрылысын зерттеулер растайды. Табиғат туралы діни ілім бойынша, қолданылмаған мүше, өзінін мақсатына жетпеген құрылым өзіне-өзі қайшы келеді. Нақтысында, егер біз негізгі қағидалардан бас тартатын болсақ, онда заңдылықтармен өмір сүретін емес, мақсатсыз әрекет ететін табиғатпен істес боламыз; және, өкінішке қарай, бағыт беруші өзек ретіндегі ақыл-парасаттың орнын кездейсоқтық жағдай иеленеді.

ЕКІНШІ ЕРЕЖЕ

Адамның табиғи алғышарттары (жер бетіндегі бірден-бір ақыл-естілік тіршілік иесі ретінде) оның өз ақыл-парасатын пайдалануына бағытталған... Тіршілік иесін ерекшелейтін ақыл-парасат, - бұл оның барлық күшін жұмылдырып, мақсат пен ережеге жету үшін, табиғи түйсіктерін мүмкіндіктің соңғы шегіне дейін кеңейту қабілеті; оның ой-қиялында шек жоқ. Бірақ ақыл-парасатының өзі түйсік түрінде әрекет етпейді, сынақтардан өтуді, жаттығулар жасауды және оқып үйренуді қажет етеді, сөйтіп ақыл-парасаттылықтың бір сатысынан екінші сатысына біртіндеп көтеріле береді. Міне, сондықтан да өзінің табиғат берген мүмкіндіктерін барынша толық пайдалану үшін әрбір адамның өлшеусіз көп өмір сүруіне тура келеді; немесе егер табиғат оған өмір сүруі үшін қысқа мерзім берген болса (іс жүзіндегідей), онда, ақыр аяғында біздің тегіміздің мүмкіндіктерін оның мақсатына толық сай келетін даму сатысына дейін көтеру үшін, бәлки, біз өзіміздің білімімізді бір-бірімізге үздіксіз беріп отыратындай ұрпақтардың сансыз коп қатары керек болар. Және бұл сәт адамның ен кем дегенде ойында жүруі, оның ұмтылыстарының мақсатына айналуы тиіс, басқаша жағдайда табиғи мүмкіндіктердің көп бөлігі пайдасыз және мақсатсыз болып қалар еді; ал бұл барлық тәжірибелік қағидаттарды жоққа шығарып, данышпандығы барша тіршілік иелері үшін қатаң ережеге айналуы тиіс; табиғатты тек қана адаммен топастық қалжыңға барды деп орынсыз кінәлап, оған күмән тудыруға жол ашқан болар еді.

ҮШІНШІ ЕРЕЖЕ

Табиғаттың қалауы бойынша, адам өзінің тірі пенде ретіндегі механикалық құрылысының шегінен сырт жатқанның бәрін түгелімен өз бойынан өндіріп шығаруы және ол түйсікке тәуелсіз, өзінің жеке ақыл-парасатымен жасағандарына ғана лайық бақыт пен жетілуге ие болуы тиіс. Табиғат оз мақсаттары үшін ешнәрсені де артық жасап шығармайды. Айталық, ол адамға ақыл-парасат және соған негізделген еркіндік — ырық берген болса, онда бұл оның адамға |қабілеттер| бергісі келген ниетінің айқын куәсі деген соз. Табиғат адамның түйсікті басшылыққа алуын немесе туа біткен білімдермен ғана қамтамасыз етілуін қалаған жоқ, ол адамның білімге ие болуын, сөйтіп, бәрін де ол өзінен жасап шығаруын қалады. Өзіне керек заттар, киім мен басқа да тіршілік көздерін іздеп табуы үшін, сыртқы кауіпсіздігі мен қорғанысын қамтамасыз ету үшін (сондықтан да табиғат адамға бұқаның мүйізін, арыстанның тырнағын және иттің тісін бермей, тек қана қол бергендіктен), өмірді тартымды ететін барлық көңіл аулау әрекеттерін, тіпті оның ақыл-парасат, ақыл-парасаты мен ерік-жігерін — осының бәрі де оның өз қолымен жасалуы тиіс. Сірә, бүл жерде табиғаттың өзі ұлы ұқыптылығы үшін риза болатын секілді және ол адамдарды жануарларға тән қабілеттерімен саран қамтамасыз еткендіктен, олардың жоғары тұтыну талабына сай алғашқы тіршілік ету мүмкіндігін қатаң түрде қадағалайды. Егер адам үлкен топастықтан ойлаудың ішкі жетілуіне дейінгі ұлы өнерлілікке көтерілсе (жер бетінде бүл мүмкін болады) және соның арқасында бақытқа жетсе, онда ол өз еңбегінің жемісін тек өзі ғана пайдаланып және ол бүл үшін өзіне ғана алғыс айтуын ойлаусыратып қоюы мүмкін. Тегінде, табиғат адамның қолайлы жағдайынан гөрі өзіне-өзі баға беру ақыл-парасаты етіп жасаған секілді. Өйткені бұл жолда адамды сансыз көп қиындықтар күтіп түр. Алайда табиғат адамның сыртқы тұрмысының қолайлы болуын емес, ол өзіне-өзі парасатты баға беруін көздеген сияқты. Бүл жерде қашанда тан қалдыратын бір нәрсе бар: аға ұрпақтар үнемі терге малшынып жүріп, тек қана болашақ ұрпақтар үшін еңбек ететін тәрізді, атап айтқанда, оларға баспалдақ дайындап, ол арқылы табиғат сызып берген ғимаратты биіктете түсу үшін өмір сүретіндей болып көрінеді. Құрылысын салуға алдыңғы ұрпақтардың ұзыннан-ұзақ қатары жұмыс істеген бүл ғимаратта олар тек кейінгі ұрпақтар ғана өмір сүруге (әрине, алдын ала ниет қылмаса), ал өздері дайындаған бақыттан өздері құр алақан қалу мүмкіндігімен келісетін сыңай танытады. Бірақ бұл тәртіптің қаншалықты жұмбақ болып көрінгеніне қарамастан, ол қажет. Бүл арада ақыл-парасатты тіршілік иесі ретінде, ақыл-парасат дарыған олардың бәрі де ажалды, бірақ ұрпақтары мәңгілік болғандықтан, адам баласы өзіне табиғат тарту еткен мүмкіндіктерінің толық дамуына жетуі тиіс екені есте болуы қажет.

ТӨРТІНШІ ЕРЕЖЕ

Адамның барлық алғышарттарын дамытуды жүзеге асыру үшін табиғат пайдаланатын құрал — бұл олардың қоғамдағы антагонизмі, өйткені түптің түбінде бұл — дамудың заңға лайық ретпен жүруіне себеп болады. Бүл жерде мен антагонизм деп адамдар арасындағы қайшылықты қарым-қатынастарды, яғни олардың қоғамның ыдырауына үнемі қауіп төндіретін жалпыға бірдей қарсылықпен байланысты қарым-қатынаста болуға бейімділігін айтамын. Мұның алғышарттары адам табиғатының өзінде бар екені айқын. Адам баласы өзіне ұқсастармен қарым-қатынас жасауға бейім, ол сол жағдайда ғана өзін адам ретінде сезінеді және табиғи алғышарттарының дамуын түйсінетін болады. Сонымен бірге, оған оқшаулануға (оңашалануға) деген күшті ұмтылыс та тән, ал бұл кезде ол өз бойынан қарым-қатынас жасауға ықылассыздықты — бәрін де өз ойының өлшемімен бағалауға құштарлықты, сөйтіп, ол өзгелермен қарсыласуға бейім екенін өзі де білетін күйге түседі. Дәл осы қарсыласу адамның барлық күшін оятады, оны табиғи жалқаулығынан арылуға мәжбүрлейді және пайда болған даңқ құмарлық билік құмарлық, өзімшілдігімен ол өзі төзе алмайтын, әрі оларсыз аттап баса да алмайтын өз маңайындағы жақын жүрген адамдардың арасынан өзіне орын алады. Осы жерде ол, шын мәнінде, адамның қоғамдық кұндылығы болып табылатын әрекетке — дөрекіліктен мәдениеттілікке өтудің алғашқы кадамдарын бастайды. Осы жерде біртіндеп барша дарын дамиды, талғам қалыптасады және ағарту жетістіктерінің нәтижесінде ойлар бейнесін бекіту үшін бастапқы жол салынады. Ал мұның өзі уақыт өте келе біртіндеп, адамгершілік айырмашылықтардың дөрекі табиғи алғышарттарын белгілі бір айқын тәжірибелік қағидаттарға айналдыруға, сол арқылы коғамдағы өмірге деген келісімнің патологиялық мәжбүрлігін біртүтас моральдық тұтастыққа жеткізуге қабілетті екенін дәлелдейді. Мұнсыз, әрбір адамды оның өркөкіректік пиғылдарының салдарынан қарсылыққа душар ететін, былайда ұнамды болып көрінбейтін дарашыл қасиеттерсіз, барлық дарын атаулы, аркад бақташылары өмірінің жағдайында, [атап айтқанда] толық жалғыздық, өзара сүйіспеншіліктің жағдайында тумысынан тұйық, жасырын қалыпта қала берген болар еді; өздері бағып жүрген қойлар секілді жуас ұсақ мақұлық болып табылатын адамдар өздерінің тіршілік ету фактісін үй жануарларының тіршілік қалпынан гөрі мәнді, мағыналы ете қоюы екіталай жағдайға ұшырар еді; олар ақыл-парасатты тіршілік иесі ретіндегі өздерінің мақсаттарына сай жасампаздық кеңістігіндегі бостықты толтыра алмас еді. Сондықтан табиғат адамдардың ырыққа көнбестігі үшін, даңққұмарлық жолындағы көре алмастық бәсекелестігі үшін, иелік ету мен билік жүргізуге деген тойымсыз ашқарақ араны үшін алғыс арнаса құба-құп! Оларсыз адамзаттың барлық артық жаралған алғышарттары дамымай қалған болар еді. Адам келісімді қалайды, алайда табиғат адамның тіршілік етуі үшін не керек екенін жақсы біледі: және сондықтан да алауыздығы қалайды. Адамның алаңсыз және көңілді өмір сүргісі келеді, ал табиғат адамның көңілсіздік пен іс-әрекетсіздік жағдайдан құтылуын және жұмысқа бар ынтасымен кірісіп, бұл қиындықтардан құтылудың парасатты құралын табу үшін қиындықтарды бастан кешіруін күтеді. Сөйтіп, көптеген қиындық тудыратын, бірақ адамды үздіксіз жанадан күш жинауға ұмтылдыратын табиғи түрткі-себептер, дарашылдық пен жаппай қарсылықтың қайнар көздері, сонымен бірге табиғи алғышарттарды жедел дамытып, әлемді жасаушы құдірет иесінің бергенін барынша мол түрде ала біледі; және бүл жерде, бейне бір, құдірет иесі жасаған ғажайып құрылысқа арам рухтың қол сұғушылығы да, немесе іштарлықтан оны ренжіту де жоқ.

БЕСІНШІ ЕРЕЖЕ

Адам баласы үшін, шешуді табиғат мәжбүрлейтін ұлы мәселе бар, бұл — жалпыға бірдей құқықтық азаматтық қоғамға жету. Тек коғамда, атап айтқанда, мүшелеріне аса зор көлемдегі бостандық берілетін, сондықтан да толық антагонизм көрініс табатын, сонымен бір уақытта әр адам оз бостандығын басқалардың бостандығымен үйлестіретіндей, бостандықтың ең дәл анықталуы мен қамтамасыз етілуі жүзеге асатын қоғамда, — тек осындай коғамда ғана табиғаттың адам бойына еккен барлық алғышарттарын дамытуға арналған жоғары мақсаты орындалады; бұл ретте табиғат адам баласына белгілеген барлық басқа мақсаттар секілді бұл мақсатты да адамның өзі жүзеге асыруын қалайды. Міне, сондықтан да барынша кең бостандықтар сыртқы заңдылықтармен сөзсіз болатын мәжбүрлеулер арқылы үйлесім табатын мұндай қоғам, яғни нағыз әділ азаматтық құрылым табиғаттың адам баласына катысты жоғары міндеті болуы тиіс, өйткені тек осы міндеттерді шешу және атқару арқылы ғана табиғат бізге қатысты езінің басқа міндеттерін орындай алады. Адамдарды мұндай мәжбүрлік жағдайға, жалпы алғанда, толық бостандықтан өсіп-өнетін қиындықтар, атап айтқанда, қиындықтардың ішіндегі ең ауыры — адамдардың өздеріне-өздері жасайтын қиындықтары алып келеді, ал адамдардың мұндайға бейім болуының салдары ретіндегі тежелмеген бостандықтар жағдайында олар бірімен-бірі ұзақ уақыт тату-тәтті тұра алмайды. Алайда азаматтық одақ тәрізді мұндай шектелген кеңістікте адамға тән бұл бейімділіктер, өзінің салдары ретінде, ормандағы ағашқа ұқсас ең жақсы жағдайға алып келеді, ол ағаштардың әрқайсысы бірінен-бірі ауа мен күн сәулесін тартып алуға тырысады, тіршілік нәрі мен қорегін неғұрлым және барған сайын биіктен алуға бірін-бірі мәжбүр етеді, осының арқасында олар әдемі әрі түзу болып өседі, сонымен қатар адамдар да бостандықта еркін өскен ағаштар сияқты, өзінің бұтақтарын қалай болса солай бетімен жіберіп, қисық, қыңыр болып өседі. Адамзаттың келбетін көріктендіретін бүкіл мәдениет пен өнер, ең жақсы қоғамдық құрылым — осылардың бәрі де даралықтың жемісі, осының аркасында адам өз табиғатының күшімен өзін-өзі тәртіпті болуға мәжбүр етеді және сонымен бірге мәжбүрлікке сүйенген жасампаздық өнер арқылы табиғи алғышарттарын толығымен дамытады.

АЛТЫНШЫ ЕРЕЖЕ

Бұл ең қиын мәселе және оны адамзат баласы ең соңынан шешеді. Идеясы өзі қиындығын айқын көрсететін бұл міндеттің қиындығы мынада: адам — өз тегінің басқа да мүшелерімен өмір сүре отырып, билеушіні қажет ететін жануар. Мәселе оның өз бостандығын маңайындағы басқа адамдарға қатысты алғанда міндетті түрде теріс пайдаланатындығында болып отыр; ол ақыл-парасатты тіршілік иесі ретінде барлық адамға бірдей бостандықтың шекараларын анықтайтын заңдардың болуын қалағанымен, бірақ оның қанағатсыз, жануарлық бейімділігі, қажеттік туған кезде, өзіне-өзі кеңшілікпен қарауға итермелейді. Демек, ол өзінің жеке еркін жойып, оның орнына оны әркімнің бостандықты пайдалануына мүмкіндік беретін жалпы мойындаған ерікке бағынуға мәжбүр ететін билеушіге мұқтаж болады. Ол мұндай билеушіні қайдан табады? Тек қана адамдардың ішінен. Бірақ бүл билеуші де билеушіге мұқтаж жануар. Сондықтан адам бұл жағдайда не істемек: ол жоғары билікті осы мақсат үшін арналған бір адамға немесе көптеген таңдалған қауымдастығына бере ме? Оның өзі де әділетті игілік болуға тиіс болатын, көпшілікке арналған әділеттің жетекшісін ол қалай жасап шығаратынын түсінуге болмайды. Өйткені билікке қолы жеткен әрбір адам, егер оның үстінен қарап, оны заңға сәйкес басқаратын ешкім жоқ болса, өзінің бостандығын әрқашан да теріс пайдаланады. Жоғары билеушінің өзі әділ болуы және сонымен бір уақытта пенде болуы тиіс. Міне, сондықтан да бүл міндет — бәрінін ішіндегі ең қиыны; оның үстіне, мұны, толығымен шешу мүмкін емес; адам неден жасалған болса, дәл сондай қисық та, жұқа тақтайдан ешқандай да түзу нәрсе жасауға болмайды. Табиғат бізге тек осы идеяға жақындауды ғана сеніп тапсырды. (Адамның рөлі, сонымен, барынша күрделі. Өзге ғаламшар тұрғындары үшін істің мәні қалай екенін біз білмейміз; егер табиғаттың бұл тапсырмасын жақсы орындайтын болсақ, онда біз өзімізді әлем кеңістігіндегі көршілеріміздің ішінде ең соңғы орында қалмауға құқымыз бар деген оймен жұбата аламыз. Бәлкім, олардағы әрбір индивид өзінің бүкіл өмірі бойында толығымен өзіне лайықты мақсатына жететін шығар. Бізде булай емес; тек буған ұрпақтардың ғана үміт артуына болады).

Бүл мәселенің бәрінен кейін шешілетіндігінің тағы бір себебі — бұл үшін ықтимал [мемлекеттік] құрылыстың табиғатына қатысты дұрыс түсінігі, көптеген ғасыр бойы жиналған үлкен тәжірибе және оның үстіне, осындай құрылысты қабыл етуге дайын абзал еріктің болуы талап етіледі. Ал бүл үш тұғырдың үйлесім табуы — шектен тыс киын іс, ал егер ол іс жүзеге асатын болса, онда тым кеш, көптеген тыңғылықты сынақтардан кейін ғана орындалуы мүмкін.

ЖЕТІНШІ ЕРЕЖЕ

Жетілген азаматтық құрылымды жасау мәселесі мемлекеттер арасындағы заңға бағынған сыртқы қарым-қатынас проблемасына тәуелді және бұл соңғыны шешпей тұрып, алдыңғының шешілуі мүмкін емес.

Жекелеген адамдар үшін заңға бағынған азаматтық құрылым жасауға, яғни қоғамдық ағза жасауға не итермелейді? Тағы да сол тұйықтық адамдарды мәжбүр етеді, тағы да бұрынғыша, әрбір қоғамдық ағзаның сыртқы қарым-қатынаста, яғни мемлекет ретіндегі басқа мемлекеттермен қарым-қатынасында толық бостандықпен пайдалануының себебі болады. Демек, жекелеген адамдардың біріне-бірі ықпал етіп, бірін-бірі заңға бағынған азаматтық жағдайға мәжбүрлейтін қайсыбір адамдар секілді, мемлекеттер де бірінен-бірі сондай әділетсіздікті күтуі тиіс. Табиғат, сонымен, адамдардың, тіпті олардың үлкен қоғамдары мен мемлекеттік ағзаларының сиыспаушылығын тағы да олардың арасындағы қашып құтылмайтын антагонизмінен тыныштық пен кауіпсіздік жағдайын табудың құралы етіп пайдаланды; басқа сөзбен айтқанда, ол (табиғат) соғыстар және төтенше күш шығаруды талап ететін, ешқашан бәсеңдемейтін дайындықтар жүргізу арқылы, ауыртпалығын тіпті бейбіт уақыттарда да сезінуге болатын апаттар арқылы әрбір мемлекеттің ішінде, ең алдымен, жетілмеген қарсылықтарды оятады, алайда ақыр аяғында құқтарын өзінің жеке күшінен немесе әділет туралы жеке көзқарастарынан іздемей, түгелімен халықтардың осындай ұлы одағынан (foedus Amphtictyonum), біріккен күш-қуаттан және бірлескен ырықтардың заңға сәйкес шешімдерінен табатын болады. Бұл идея қаншалықты қиял болып көрінсе де және оны жақтаушы аббат сен-Пьер мен Руссо22 (мүмкін, олар мұның тым жақын арада іске асатынына сенгендіктен шығар) қанша келемеж етілсе де, бұл - апатты жағдайдан шығудың болмай қоймайтын жолы; бұл жағдайда адамдар біріне-бірі жақын келіп, мемлекетті қажет шешім (қандай қиындықтармен қабаттаса келсе де) қабылдауға мәжбүр етеді; ал бүл шешімге жабайы ырықты адам да жүгінуге, атап айтқанда, өзінің жануарлық бостандығын құрбан етуге және заңды [мемлекеттік] құрылымнан тыныштық пен кауіпсіздік іздеуге тиіс болады. Осындай көзқарас тұрғысынан алғанда, барлық соғыс атаулы мемлекеттер арасында жаңа қарым-қатынастар орнатудың және қиратып-талқандап немесе, ең болмаса, бәрін бөлшектеу арқылы жана бірлестіктер құрудың сансыз көп ұмтылыстары (рас, адамның мақсаты ретінде емес, табиғаттың мақсаты түрінде) болып табылады; алайда тағы да сол, не ішкі алауыздықтың салдарынан, не болмаса сыртқы әсердің себебінен бүл бірлестіктер де сақталып қала алмайды, сондықтан да, ақыр аяғында, азаматтық құрылыстың ең жақсы ішкі жүйесінің арқасында, сол сияқты мемлекеттер арасындағы жалпы келісімнің және халықаралық заңдардың арқасында, азаматтық коғамға ұқсас секілді, өз бетінше өмір сүре алатын жағдайға жеткенге дейін тағы да жаңа, бұрынғыларға ұқсас төңкерістерге төтеп беруге тура келеді.

Біз қандай пікір ұстансақ та, біз мұны, соның аркасында мемлекет, бейне бір материяның ұсақ бөлшектері секілді, олардың кездейсоқ соқтығысуынан қандайда бір жаңа құрылым пайда болып, ақыр аяғында осыған ұқсас құрылымдардың бірі кейдейсоқ өзінің пішінін сақтап қалғанға дейін (әлде бір уақытта бола қоюы екіталай, бақытты жағдай!) жаңа соқтығыстардың салдарынан қайтадан бұзыла беретін, әсер етуші33 күштердің эпикуршылдық (сезім рақаттарына бой ұрушылық.-ауд.) тоғысудың нәтижесі ретінде қараймыз ба; табиғат баласын жануарлықтың төменгі сатысынан жоғары сатыға бастап, адамның өзінің, ең болмаса мәжбүрлік түріндегі өнерінің көмегімен, оның жабайы ретсіздікке ұшыраған, толығымен заңды бастапқы алғышарттарын дамыта отырып, өзінің заңды тәртібімен жүріп келеді деген топшылаумен келісеміз бе; немесе біз осы әрекеттердің немесе қарсы әрекеттердің бәрінің нәтижесінде адамдар тіптен де ештеме шығара алмайды, ен құрығанда ақылға сиымды нәтижеге жетпейді, бәрі де бұрынғыша қала береді, сондықтан табиғат адам баласына ежелден тән алауыздықты, түнек тозағын, таусылмас азапты дайындамай ма; біз өркениеттің қандай биік сатысына жетсек те, адам баласы жабайы жауыздыққа дейін құлдырау арқылы осы сатының өзін және мәдениет жетістіктерін қиратып-құртуы мүмкін (тағдыр соқыр кездейсоқтықтың билігіне қарсы тұра алмайды, өйткені табиғаттың даналықпен құпия жалғасын жол сілтегіш қызыл жібімен еш байланысы жоқ мұндай билік іс жүзінде бей-берекеттік бостандықпен бірдей!), деп мойындауды жөн көреміз бе, — мәселе мұнда шамамен мынаған алып келеді: табиғаттың бір тұтасты бөлшектерге, бөлшектерді бүтінге айналдыратын құрылымын мойындау ақылға сыйымды ма? Сонымен, бір жағынан біздің табиғи алғышарттарымызға тежеу салатын, қандайда мақсаттан айрылған жабайы хал, ақыр аяғында апаттар мен ауыртпалықтар арқылы бұл жағдайдан жол тауып шығуға және [табиғи] алғышарттар арқылы жетіле алатын азаматтық құрылымға аяқ басуға итермелейді, — дәл осыған пайда болған мемлекеттердің де тағылық бостандығы алып келеді; тағы да бір жағынан қарама-қарсы қоғамдық күштер арасында соғыс қаупі үнемі туып отырса, екінші жағынан әрқашан оған дайын болу қажеттілігін тудырады; ал оның есесіне бұдан туатын апаттар адам баласын тепе-теңдік заңын табуға, сөйтіп бұл заңға күш беру үшін біріккен биліктер орнатуға, ақыр соңында жария мемлекеттік қауіпсіздік бүкіл дүниежүзілік азаматтық жағдайға жеткізеді. Бұл жағдайдың кейбір қауіптілігі бар: оған жеткеннен кейін адамзаттың күші әлсіреуі мүмкін, алайда онда да олардың бірін-бірі талқандауына жол бермейтін, олардың әрекеттері мен қарсы әрекеттерінің теңдігі қағидаты бар. Бұл соңғы қадам (атап айтқанда, мемлекеттер одағы) жасалғанға дейінгі, дерліктей жарты жолда, адам баласы сырттай қарағандағы жайлы өмірдің алдамшы көрінісінің астарында ең зардапты ауыртпалықтарды бастан өткереді. Ал Руссо44 жабайылық халге артықша орын беру арқылы аса бір қателескен де жоқ, әйтсе де бұлай болғанда біздің ұрпақтарымыз көтерілуге тиіс соңғы сатыны көз алдымыздан шығарып аламыз. Өнер мен ғылымның нәтижесінде біз мәдениеттің биік деңгейіне жеттік. Біз бір-бірімізбен қарым-қатынас жасаудағы сыпайылық пен елгезектік тұрғысынан алғанда, шектен тыс өркениеттіміз. Бірақ бізді адамгершілік жағынан жетілген деп санау үшін бізге әлі көп нәрселер жетпейді. Шындығына келгенде, моральдылық идеясы мәдениетке катысты нәрсе; алайда бүл идея тек өркениетте ғана қолданылады. Бірақ мемлекет барлық күшін өзінің даңққұмарлық және зорлықшыл жеңімпаздық мақсаттарына шығындайтын казіргі кезде, сол себептен де өз азаматтарының ішкі жетілуіне катысты баяу жүргізілетін жұмыстарды үнемі қиындатып отырады және азаматтарды бүл бағытта қандайда бір әрекет жасау мүмкіндігінен айырады, ал мұндай жағдайда мораль саласында қандайда бір жақсылықтарды күтуге болмайды. Бұл үшін әрбір коғамның өз азаматтарын тәрбиелеу жолындағы ұзақ ішкі жетілуі қажет. Ал ойдың моральдық абзал бейнесімен кірікпеген барлық жақсы істер бар болғаны көзбояушылық қана және жоқшылықпен текетірестің көрінісі. Адам баласы біз көрсеткен жолмен мемлекеттер арасындағы қарым-қатынастың бей-берекет жағдайынан шыққанға дейін осы халде қала береді.

СЕГІЗІНШІ ЕРЕЖЕ

Адам баласының тарихын тұтастай алғанда, табиғаттың құпия жоспарын орындау — ол табиғаттың адамзаттың бойына дарытқан алғышарттарды толық дамытатын бірден-бір хал-күйретіндегі,іштей және осы мақсатқа сай сырттай жетілген мемлекеттік құрылымды жүзеге асыру деп қарастыруға болады. Бұл ереже алдындағыдан келіп шығады. Біз философияның да өзінің хилиазмы55 бар екенін көреміз, оның идеясының өзі алыстан болса да ықпал етеді және бұл тіптен де қиял емес. Мәселе тек мынада: табиғат мақсатының осылай орындалуы жөнінде тәжірибе бір нәрсе айта ма? Мен «аздап» деп жауап беремін. Бұл айналым өзінің аяқталуына дейін, сірә, өте көп уақытты қажет етеді. Адам баласы осы бағытта жүріп, өткен аз уақытқа қарап, қалған барлық жол туралы және бөлшектің бүтінге қатынасы жөнінде толық сенімді түсінікке ие болуы мүмкін емес. Мұның өзі әлемнің жүйелік құрылымының жалпы негізі және қолда бар аздаған астрономиялық бақылаулар мұндай айналымның ақиқаттығы туралы тұжырым жасауға ақиқат мағлұматтар беретініне қарамастан, осы уақытқа дейінгі жүргізілген барлық бақылаулардың нәтижелері бойынша, біздің күннің қозғалмайтын жұлдыздардың ұлы жүйесіндегі өзінің барлық серіктерімен бірге жасайтын қозғалысын анықтай алмайтынымызға ұқсас жағдай. Оның үстіне адам табиғаты сондай, егер біз өзіміздің ұрпақтарымыз өмір сүретініне сенімді болсақ, онда алыс болашақтағы дәуірлерге де бей-жай қарай алмаймыз. Әсіресе бұл жағдайда мұндай бейтараптықтың болуы тіпті де мүмкін емес, өйткені біз бүгінде өзіміздің парасатты құрылымымыздың көмегімен ұрпақтарымыз үшін аса қуанышты сол күннің тууын жақындатуға мүмкіндігіміз бар сияқты болып көрінеді. Сондықтан біздер үшін оның жақындауының, тіпті бұлдыр елестерінің өзі де маңызды. Қазіргі кезде мемлекеттер арасындағы қарым-қатынастың күрделілігі сондай - олардың ешқайсысы да ішкі мәдениетін төмендете алмайды, басқалармен салыстырғандағы күші мен ықпалын жойғысы келмейді. Сонымен, табыс деп айтпағанның өзінде, ең болмаса, табиғаттың бүл мақсатын сақтау мәселесі мемлекеттердің, тіпті өзімшіл ұмтылыстарымен-ақ жеткілікті түрде қамтамасыз етіледі. Әрі қарай, шаруашылықтың барлық саласына, әсіресе саудаға зиян тигізбей, сонымен бірге мемлекеттің күшін оның сыртқы істерінде әлсіретпестен, енді азаматтық еріктілікті де айтарлықтай бұзуға болмайды. Бұл еріктілік біртіндеп дамиды. Егер азаматтың басқалардың бостандықтарымен ұштасқан, өзі таңдаған тәсілмен өз ісін сәтті құруына кедергі келтірілетін болса, онда барлық өндіріс өмір сүру қабілетінен айырылады, сөйтіп, тағы да бүтіннің күші кемитін болады. Міне, сондықтан да жеке тұлғаны оның іс-әрекеттерінде шектеуден барған сайын батыл түрде бас тартуда, ал дінге сенушілерге деген жалпыға бірдей бостандық барған сайын кеңейе түсуде. Сондықтан біртіндеп, адасуларды артқа тастай отырып, ағартушылық мәселесі ұлы игілік ретінде қаралуда. Адам баласы өзінің жеке пайдасын түсінген кезде ағартушылықты тіпті оз қожайындарының ашкөздік пен билікке ұмтылуынан да табады. Бірақ бұл білім, сонымен бірге, парасатты адамның бойында сөзсіз пайда болатын және ол толығымен қабылдайтын ізгілікке, жақсылыққа деген оның ішкі қызығушылығы біртіндеп жоғары әміршілерге дейін жетуі және тіпті басқару қағидаттарына өз ықпалын тигізуі тиіс. Мәселен, біздің ел басқарушыларымыздың жалпыға бірдей тәрбие мекемелеріне және жалпының игілігі үшін жасалатынның бәріне қажет қаржысы жоқ болғанымен, қаржының бәрі болашақ соғыстар үшін алдын ала бөлініп қоятындығына қарамастан, олар өз халқының бүл іске аз да болса дербес күш-жігер жұмсауына, ең болмағанда, кедергі келтірмеуі өзіне пайдалы іс екенін түсінеді. Ақырында соғыстың өзі біртіндеп жасанды және нәтижесі жөнінен екі жаққа да күмәнді болып қана қоймайды, сонымен бірге, мемлекет орнын толтырып болмайтындай, шегі жоқ қарыздардың (жаңа өнертабыс) өсіп отыратын ауыртпалығын сезінетін қайғылы салдарынан күйреген, әлемнің барлық түкпіріндегі тұралаған ауыр халі соғысушы мемлекеттердің өздеріне қауіп төндіреді, осы себептен де бүл мемлекеттер олай етуге заңды негізі болмаса да, өздерін аралық соттың орнына қояды, осылайша олар біртіндеп, біздің бұрынғы ата-бабаларымыз ешбір үлгісін көрсетпеген, болашақ ұлы мемлекеттік бірлестікке дайындалады. Қазіргі кезде мұндай мемлекеттік бірлестіктің небары дөрекі сұлбасы ғана бар екеніне қарамастан. оның барлық болашақ мүшелері олардың әрқайсысының мүддесі тұрғысынан бүтінді сақтау қажеттілігін, бейнебір санасымен түсінгендей болады. Бұл біздің көңілімізде үміт отын ұялатады, сөйтіп, өзгерістерге толы бірнеше төңкерістен кейін, ақыр аяғында, табиғаттың жоғары мақсат етіп белгілегені, атап айтқанда, адам баласының барлық бастапқы алғышарттары көктеп гүлдейтін тіршілік аясы секілді, жалпыға бірдей бүкіл әлемдік-азаматтық жағдай жүзеге асырылады.

ТОҒЫЗЫНШЫ ЕРЕЖЕ

Адам баласының жетілген азаматтық бірлестігін құруына бағытталған, табиғат жоспарына сәйкес, философтардың бүкіл әлемдік тарихты жасауға деген талпыныстары табиғаттың бұл мақсатының орындалуы мүмкін екендігі, тіпті оның әрекет етіп отырғаны ретінде қаралуы тиіс. Рас, егер нәрселердің әдеттегі жүрісі кейбір парасатты мақсаттарға сай болса, ол жүріс қандай болуы керек екендігі туралы идеяны негізге алып, тарих жазу таңқаларлық және қисынсыз тілек болып көрінуі мүмкін; мұндай мақсатпен тек қана роман жазуға болатын сияқты. Егер біз табиғат, тіпті, адам бостандығы көрініс тапқан күнде де, жоспарсыз және түпкі мақсатсыз әрекет етпейді деп ойлауға қақылы болсақ, онда бүл идея тіптен пайдалы болып шығар еді; енді қазір оның құрылымының құпия тетіктеріне көз жіберу үшін біздің қолымыз тым қысқалық ететін болса, онда бұл идеяны басшылыққа алып, біз адам іс-әрекеттерінің ретсіз агрегатын ең болмағанда тұтас күйде, жүйе ретінде көз алдымызға елестеткен болар едік. Егер грек тарихынан бастайтын болсақ, және ол біз үшін әр түрлі басқа, неғұрлым көне немесе өзімен замандас тарихты сақтаған немесе ең болмағанда куә дейтін болсақ; егер грек мемлекетін жұтып қойған Рим империясының орнауы мен ыдырауына гректердің тигізген әсерінің және римдіктердің, өз кезегінде Рим империясын талқандаған варварларға тигізген ықпалының ізімен жүре отырып, бүгінгі біздің заманымызға дейін жететін болсақ, оның үстіне басқа халықтардың мемлекеттік тарихы туралы мағлұматтар бізге осы бір білімді ұлт арқылы жетіп, қордаланған үзінділер жинағына айналғанын ескерсек, онда дүниенің біз жақ бөлігінде (уақыт өте келе, барлық басқалар үшін сөзсіз заң шығарушыға айналады) мемлекеттік құрылысты жақсартудың заңды есігі ашылатын болады. Әрі қарай, егер азаматтық құрылымға, оның заңдарына және сыртқы саяси қарым-қатынастарына жаппай көңіл аударатын болсақ, олар өздерінде бар жақсы қасиеттерінің аркасында, ұзақ уақыт бойы халықтарды (және олармен бірге ғылым мен өнерді) көтеру мен даңқын шығаруға жағдай жасалғандықтан, соның өзінде де оған тән болған әлдебір кесірлі жағдайлар бұл халықтарды құлдырауға алып келгеніне қарамастан, онда әрқашан да білім ұрықтары қалып, бұлар әрбір төңкерістен кейін бұрынғыдан да жетіле өсіп, дамудың неғұрлым жоғары сатысын дайындайтын болса, онда, менің ұйғарымымша, қандай да бір жол көрсетуші жіп табылып, ол тек адам ісінің осыншама шатасып кеткен қиыр-шиыр өмір жолын түсіндіріп беру үшін ғана немесе болашақ мемлекеттік өзгерістерге (оны бетімен кеткен бостандықтың бір-бірімен байланыссыз әрекеті ретінде қарастырған кезде, оның пайдалы екендігін адамзат тарихы әлдеқашан дәлелдеген!) саяси сәуегейлік жасау өнері үшін ғана кызмет етіп қоймайды, сонымен бірге, болашаққа катысты көңіл жұбатарлық перспектива ашуға да зор ықпал етеді (табиғат жоспарын ескерместен бір нәрселерге үміт артуға негіз жоқ): өте жақын уақытта болмаса да, әйтеуір бір кезде адам баласы ақыр аяғында оның барлық табиғи алғышарттары толығымен дамып жетілетін жағдайға жетеді, сөйтіп, оның жер бетіндегі міндеті орындалады. Табиғатты бұлайша ақтау немесе, дәлірек айтқанда, болжау — дүние жөнінде ерекше көзқарас таңдауға түрткі болатын маңызды себеп. Нақтысында, табиғат патшалығына тән парасат пен ақыл-парасаттан жұрдай жасампаздықтың ұлылығы мен даналығын дәріптеуден және оны назарға ұсынудан не енбек? Керісінше, жоғары даналық көрініс табатын және бүкіл жасампаздық мақсатының бөлігі болып табылатын, ұлы майданның бір бөлігі - адам баласының тарихы барлық уақытта оған қарсы наразылық жағдайында қалуы тиіс.

Тек өзі туылғаннан бастап қазіргі кезге дейін өмір сүріп келген ғалымдар ғана көне тарихты куәландыра алады. Олардың аумағынан тысқарылардың бәрі terra incognita және олардың аумағынан тысқары өмір сүрген халықтар тарихы олар бүл аумаққа енген кезден ғана басталады. Бұл жағдай Птолемейлер дәуірінде, інжілдің грекше аудармасының арқасында, еврей халқының басында болды. Осы кезден (алдын ала зерттеудің басталған кезінен) әрі қарай олардың әңгімелерін еске алуға болады. Басқа барлық халықтармен де осылай етеміз. «Фукидидтің бірінші беті,- дейді Юм, — шын мәніндегі жалпы тарихтың бірден-бір басталуы55 ».

Ақыл-парасаттан тысқары болған көріністің бәрі бізді одан теріс бұрылуға мәжбүр етеді. Егер біз бұл жерде әлде бір уақытта жетілген парасатты мақсатты табуға ұмтылатын болсақ, табиғат жоспарынсыз, оған тек о дүниеде ғана үміт артуға болады деген ойға келеміз.

Егер, мен туралы, белгілі бір түрде априорлы жол сілтеуші ретінде, дүниежүзілік тарихтың бұл идеясын сөздің нақты мағынасындағы таза эмпирикалық жолмен жасалатын тарихтың орнына қойғысы келді деген ұйғарым жасалатын болса, онда бүл менің ниетімді дұрыс түсінгендікке жатпас еді. Бұл философиялық ақыл-парасат (ол және тарихтан кеңінен хабардар болуы тиіс болғандықтан да) басқа көзқараста тұрып та бір нәрсеге талпына алады деген ұғымды білдіру ғана. Оның үстіне, бізді, осы заман тарихын казіргі кезде жазып жүргендей тарихтағы, оларға біз қалдыратын аса зор көлемді тарихи материалды біздің алыс болашақтағы ұрпақтарымыз бірнеше ғасырдан кейін қалай қабылдап, түсінеді деген табиғи ойға сөзсіз әкеледі. Әрине, көне дәуірлер тарихынан олар өздерінін тікелей қызығушылығын тудырғандарды, атап айтқанда, халықтар мен үкіметтер бүкіл әлемдік-азаматтық жоспар тұрғысынан нелерге қол жеткізді немесе нені жоғалтты дегенді ғана бағалайды.

Сондықтан бұған көңіл аудару мүмкіндігі, сондай-ақ мемлекет басшылары мен оларға бағыныштылардың атаққұмарлығын, олар туралы даңқты естеліктер қалдыруға қабілетті бірден-бір амал ретінде қолданып, сондай-ақ ол да осындай философиялық тарихты жасау жөніндегі талпынысқа кішкентай да болса серпін беруі ықтимал.





ФРИДРИХ ШИЛЛЕР

(1759 - 1805 жж.)

Немістің ұлы ақыны және драматургі Иоганн Кристоф Фридрих Шиллер 1759 жылы 10 қарашада әскери фельдшердің отбасында, Марбах қаласында дүниеге келді. Оның анасы трактир иесінің қызы еді. Отбасы материалдық қиыншылықтарға жиі ұшырап отырды.

1773 жылы 14 жастағы жеткіншек әскери училищеде, кейінірек академия атанған оқу орнында білім алды. Онда офицерлер, дәрігерлер және заңгерлер дайындап шығарылатын. Бұл академия, тауып айтылғандай, «құлдар тұрағы» — тәртібі өте қатал, дөрекі, ұрып-соғуға негізделген, тәрбиеленушілері казармалық жағдайда өмір сүрген өте сұсты оқу орны болатын.

И. Ф. Шиллер әуелде заң бөлімінде оқиды, кейінірек медициналық бөлімге ауысады. Бірақ бұл кездерде ол әдебиетке, тарихқа, философияға ерекше құштарлық танытады. Бастықтың тәрбиеленушілерді қауіпті идеяға жолатпауды көздеген әрекетіне қарамастан, ол француз және ағылшын ағартушыларының шығармаларын, әсіресе Руссоның еңбектерін құныға оқиды. Неміс жазушыларының шығармаларына, соның ішінде, бірден алдыңғы қатарлы неміс жастарының піріне айналған Гетенің алғашқы еңбектеріне ден қояды. У. Шекспирдің драматургиясына, Плутархтың «Ғұмырнамаларына», антикалық ұлы қаһармандар бейнесіне зор сүйіспеншілікпен қарайды.

Академияның қабырғасында жүрген кезінің өзінде-ақ жас И. Ф. Шиллердің әдебиетке деген дарыны қалыптасады. Ол мұнда құпия түрде «Қарақшылар» атты өзінің драмасын жазады, кейінірек ол сахнада зор табыспен қойылады. 1780 жылы ол академияны бітіріп шығады, сөйте тура «бұлқынысты мінезін тежеу үшін» мерзімінен артық ұстап қалады.

Академияны бітіргеннен кейін ол полктің емшісі болып тағайындалады. Бірақ мұнда да оның еркіндік пен тәуелсіздікке қолы жетпейді. И.-Ф. Шиллердің әдебиетпен айналысуын және оның еркін ойын, қатыгездігімен аты шыққан герцог Карл Евгений талантты дарынның басқан ізін аңдумен болады. Өзінің «Қарақшылар» драмасының премьерасына руқсатсыз барғаны үшін И.-Ф. Шиллер екі апта абақтыға жабылады. Қатыгез герцогтан өзін қорғау үшін ол 1782 жылы герцогтіктен қашып, достарының арасына барып паналады. 23 жастағы жігерлі таланттың жоқшылыққа ұшыраған ауыр жылдары, әдеби жұмыстармен тыңғылықты айналысқан өмір кезеңі басталды.

Феодалдық артта қалған Германияның жағдайында көптеген ержүрек ақындар мен ойшылдардың үні қатаң естіліп жатты. XVIII ғасырдың 70-ші жылдарындағы жазушылардың ұрпақтары өздерін «дауыл мен шабуылдан» жаралған ұрпақпыз деп, тіпті де, тегін айтқан жоқ. Германияның өзінде жас И.-Ф. Шиллердің үні, әсіресе өткір әлеуметтік тығырыққа тірелу жылдарында ерекше тыңдалды.

XVIII ғасырдағы еуропалық ағартушылар ақыл-парасаттың шексіз мүмкіндігіне сенді. Олар егер жер бетінде адамзат ақыл-парасаты салтанат құратын болса, онда ескі наным-сенім, ырымшылдық, жікке бөлінушілік өзінен өзі жойылады; тіпті, тирандықтың өзі бүкіл әлем алдында өзін-өзі әшкере қылады деген үмітте болды. Монархтық ағартушылыққа сенім осындай философиялық, жорамалдан туындады. И. Ф. Шиллер өзінің улы замандасы Гете сияқты ағартушылық бағыттағы елестен құтыла алмады.

И.Ф. Шиллер шығармашылығының ертерек кезеңінде аяқталған өтпелі шығармасы «Дон Карлос» жұмысы бес жылдай (1783-1787 жж.) уақытта жазылды. Бұл жылдар ол үшін ауыр болды. Өте темен жалақы, кітап шығарушылар мен театр басқарушыларының (интенданттардың) қорлық-зорлығы, қаңғырып қалу, аурушаңдық оны сергелдеңге түсірді. Оның хаттарында ақша сұрау басым. Ол енді басты назарын тарихқа аударды. Хаттарының бірінде ол таяудағы жылдарда тарих жөніндегі кітаптардан басқа ештемені де оқымайтынын жазды.

1789 жылдың мамыр айынан бастап И.Ф. Шиллер Иен университетінің тарих кафедрасында біраз уақыт қызмет етті. Бұл оның тарихи ізденістеріне елеулі жол ашты. Неміс прозасының айтарлықтай еншісіне айналған өзінің тарихи еңбектерінде И.-Ф. Шиллер прогресс жолында адамзаттың үздіксіз дамуына көз жеткізуді армандайды. Өткенге тарихи көзқарас тұрғысынан қарау кейінірек романтикалық дәуірдің басталуына ұйтқы болды.

И.Ф. Шиллер Француз төңкерісі мен Франциядағы оқиғаларға зор қызығушылық танытты. Ол бұл төңкерістің әлемдік тарихи маңызын жақсы сезінді. И.-Ф. Шиллердің соңғы кездегі шығармалары жазушының төңкеріс тағылымдары туралы терең ойланғанын байқатады. Бірақ ол париждік санкюлоттардың барқыттан тігілген қысқа шалбар киетін ақсүйектер мен байлардан ерекшелену үшін тұрпайы материалдан тігілген ұзын шалбар киетін париждік революционерлердің саяси тәжірибесін қабылдаған жоқ. Якобиндіктердің әрекеті оны үрейлендірді. XVI Людовиктің өлім жазасын ол кінәлады. Сөйте тура Француз республикасының Ұлттық жиналысы 1792 жылдың 26 тамыз күнгі декретімен «Қарақшылардың» авторын француз азаматы деп тануға құқық берді. Төңкеріс неміс драматургінің абыройын арттырады, ол «өзінің шығармалары арқылы еркіндікке қызмет етті және халықтардың азат етілуін дайындасты» деп бағаланды.

90-шы жылдардың басында И.Ф. Шиллер тарихқа, философияға, эстетикаға, И. Кантты зерттеуге барынша зор көңіл бөлді. Ал 90-шы жылдардың ортасында ол қайтадан поэтикалық шығармашылыққа бет бұрды.

Өзін өзі аямайтын, үнемі қызу еңбекпен айналысатын И.Ф. Шиллер сан мәрте өлім аузынан қайтты. 1804 жылдың күзінде суық тиіп науқастану, оны елемеу жазушының бұрынғы сырқаттарын қоздырып, азап шегуіне себепші болды. Ол өмірінің соңғы айларында орыс тарихын зерттеуге ден қойды. Жалған атаққа құмарлық тақырыбы қаламгерді көптеп бері мазалай беретін еді. Ақынның Веймардағы мұражай-үйіндегі жазу үстелінде оның соңғы толғаныстарынан сыр тартатын аяқталмаған жұмыстары сақталған, солардың ішінен «Московия тарихы» атты кітапты да көруге болады. И.-Ф. Шиллер 1805 жылы 5 мамырында дүниеден озды.

И.-Ф. ШИЛЛЕР

ӘЛЕМДІК ТАРИХТЫ ЗЕРДЕЛЕУ НЕДЕН ТҰРАДЫ ЖӘНЕ ОНЫ ОҚЫП БІЛУДІҢ МАҚСАТЫ ҚАНДАЙ

Кіріспе лекция

Маған белгілі бір салада сіздермен қоса атқарылатын қуанышты да құрметті міндеттер жүктеліп отыр; ойлы бақылаушының көп нәрсеге көзін ашатын, іскер ақсүйек адамның еліктеуі үшін ұлы өнеге болып табылатын, философтың аса маңызды қорытындылар жасауына негіз қалайтын және баршаларыңыз да немқұрайды қарай алмайтын — жалпы тарихқа қатысты бай деректемелерге сіздермен бірге ерекше мейірлене тұшынатындай кең де аумақты қадам жасамақшымын. Менің сіздерге аманат етуге дайындаған бүл құндылығым неғұрлым жоғары болса, онда бір адам оны екіншісіне соғұрлым асқақтата, ақиқаттың шырайын шығара жеткізбей ме? Сол үшін де мен осынау аса құнды сыйлықтың мән-маңызын түсірмей барынша аялап, кәдеге жаратуға қамқор болуға тырысамын.

Тарих саласы жан-жақты, сан салалы және бай, оның аясына барша адамгершілік әлем кіреді. Адамзат өміріндегі барлық жағдай, барша ауыспалы көзқарастар, адам атқарған ақылды және ақылсыз істердің күллісі, ол бүлдірген немесе жасампаздыққа әкелгендердің бәрі тарихтың еншісінде; ол - адамның алғанын да, бергенін де тұтастай қатаң есепке алып отыратын әділ таразы. Сіздердің араларыңызда тарихтан мәнді сабақ алмағандар кемде кем шығар, сіздердің болашаққа деген ынталарыңыз әр түрлі болмас үшін, сіз қай кезде, қандай жағдайда жүрсеңіз де еріксіз тарихқа жүгінесіз. Бірақ Сіздердің әрқайсыңыз үшін бір нәрсені мойындау міндетті: Сіз өзіңізді адам ретінде таныту үшін жарық дүниеге келдіңіз, міне, сондықтан да тарих өз сөзін адамға арнайды...

Дегенмен, бәрінен бұрын, пәннен сіздердің не күтетіндеріңізді алдын ала нақтылап, әр түрлі тақырыптарды арнайы зерттеудің мақсаты қандай екенін, оның бағыт-бағдарын дәл белгілеп алу үшін, мен алдымен сіздердің сабақтарыңыздың мақсатына тоқталсам ба деп ойлаймын. Бұл мәселені алдын ала қарастыру біздің болашақ академиялық танысуымыздың алғашқы кезеңінде өте қажет және ақылға сиымды ғой деп есептеймін; мұның өзі маған жалпы тарихтың ең мәнді тұстарына сіздердің назарларыңызды аударуға мүмкіндік береді.

Нан табу үшін жұмыс істейтін ғалымның оқу жоспарының өзіне философиялық ақыл-парасатты тұжырымдауға негізделіп жасалған оқу жоспарынан айтарлықтай ерекшелігі бар. Біріншісі, егер қолына мүмкіндік тисе, өзіне тиімді пайдалылықты ғана қарастырып, кызмет бабы міндеттейтін жағдайларды мүлтіксіз орындауға барлық күш-жігерін салады. Академиялық кызмет жолына түскен мұндай ғалым оз мүддесіне сай келетін нан тапқыш пәндерді барынша қолдап, сол тұрғыда жұмыс істеуге бейім тұрады және оны өзіне мәнді санайды. Ол соңғы пәндерге арналып жұмсаған уақытты өз болашағын бұлдырландыратын кешірілмес жоғалту деп түсінеді. Өз тағдырына қажеттіні талап ететіннің бәрін қанағаттандыру үшін тыңғылықты дайындалады, егер көксегеніне қол жеткізсе, қорықпайды, ойымдағым орындалды, деп есептейді. Ол өз оқуын аяқтап, көздеген мақсатын жүзеге асырған соң ұстаздарымен біржола қоштасады, енді оған бұлардың ақыл-кеңестерінің қажеті қанша? Ендігі кездегі оған ең мәндісі — жадында сақталған қазынаның құнын түсірмей басқаларға әйгілеу, соған қамқор болу. Өйткені бұрынғы алған білімі тиімсіз болып қалады да, одан жаңа еңбек талап етіледі. Өмірдегі әр елеулі жаңалық көнеріп, жаңаша дамиды, өткен өмірінде қиындықпен меңгерген еңбектері іске алғысыз жарамсыздыққа ұшырау қаупі төнеді. Мұндайда жаңашыл реформаторларға қарсы нан тапқыш ғалымдар тобының айқай-шу шығармауы мүмкін бе? Ғылым саласында пісіп-жетілген төңкеріс үшін реформаторларға кім үлкен тосқауыл, кедергі қоя алады? Кез келген ғылымдағы бақытты даналардың қолымен тұтатылған шырақ олардың бейшаралығын жарыққа шығарады. Олар мектептік шындық жүйесін қорғау бағытында қандай да қатыгездіктен тайынбай жанталаса қарсылық білдіреді, олар, сонымен катар өздерінің де өмір сүруі үшін неден болса да арланбай күреседі. Сондықтан да нан тапқыш ғалымдардан артық келісімге келмес жау жоқ қызғаншақ қызметтестен жолдас жоқ, өзара жік туғызғыш күш жоқ. Олардың алған білімі өздерін неғұрлым қанағаттандыра алмаса, соғұрлым олар кінәні басқалардан іздеп аласұрады. Ұсақ қолөнершілер мен жасампаз жұмысшылардың енбегін бағалау олар үшін бір деңгейлес: жұмсалған күш қана. Сол себепті де нан тапқыш ғалымдардан асқан ащы айқайға басатындарды табу қиын; ондайлар өз ақыл-парасатының қазынасы, жемісі арқылы марапаттауды күтпейді, материалдық игілігі, жалған атақ-даңқ, құрғақ бопсалаудың көмегімен абыройға бөленемін деп дәмеленеді; егер бұған олардың қолы жетпесе, онда даурығушылар өздерін ең бейшара жан ретінде сезінеді. Оның өмір сүруі, еңбектенуі өзін өзі алдағанымен бірдей, бос тірлікке айналады. Алтынға қолы жетпеген, газетте мақталмаған, басшысының ілтипатына бөленбеген ол шындық үшін босқа ұмтылыппын деп торығады, қапаланады.

Мұндай адам аянышты: барша қарудың ішіндегі ең ізгіліктілерін ғылым мен өнерді таңдап алған ол, соған жанын салып ұмтылмай ұсақ тірліктен ұзамай, биікке көтерілмей тозығы жеткен қаруларды серік етіп, өзінің құлдық рухын еркіндік патшалығына сүйреп апарады! Осының бәрінен де аяныштысы табиғатынан дарынды, талантты жастың оз қабілетін дұрыс бағытқа жұмсай алмай, қайдағы бір жалғандыққа бой ұрып, әлдекімдердің лас ықпалымен өмірін өксітетін әрекеттерге баруы, болашақ мансап үшін ғылым мен өнерді тәрік етіп, ауырдың үсті, жеңілдің астымен жүруі, жолынан адасуы. Өзінің мамандығы бойынша таңдаған ғылымнан ол кейінірек ұсақ қолөнершінің жекелеген өнері сияқты жалыға бастайды. Мұның ғылымға деген ынта-ықыласы төмендеп, оның таланты бұл кәсібіне қарсы бас көтереді. Бұрынғы қол жеткендерінің бәрі тоз-тоз етіліп, ол оз жұмысының мақсатын көре алмайды, осы кездегі мақсатсыздық бүл үшін өте ауыр болады. Оның мамандығына катысты маңдай терді қажет ететін еңбек оған қуаныш әкелудің орнына іріп-шіруіне, жүнжуіне итермелейді; бұған қарсы тұрарлықтай нақты ақыл-парасат, шығармашылық күш мұқалғандықтан және тиісті мақсатқа жету көзделмегендіктен, талант тұншығады. Ол өзін байланыстырушы заттардан, белгілі бір ортадан жырақталып, бөлініп қалғандай сезінеді, өйткені ол тұтас ұлы әлемге оз әрекетін қоса алған жоқ. Құқықтанушы өзінің заңгерлік кызметіндегі кемшіліктерді сезініп, одан жирене бастаса, одан гөрі жоғары деңгейдегі ойлылық жағдайға жетсе, онда оның проблемаларының бәрін көріп-біліп, шығармашылық жаңа ізденістерге ұмтылады, ғылымда ескертілген кемшіліктерді түзеуге кіріседі; бұл тұрғыда өзінің рухани күш-жігерін толық жұмсайтын болады. Дәрігер өз мамандығына байланысты ірі кемшіліктерге көзі жетсе, медицинаның барша дәрменсіздігі дәлелденсе, ол қайран қалуды басынан өткізеді. Теолог өзі сенетін ілімдегі қателеспейтіндігі туралы толқи бастаса, онда оз жүйесіне деген сенімі жоғалады.

Философиялық ақыл-парасат пен оның қалайша әсер етуінің арасын салыстырғанда, жер мен көктей айырмашылық байқалады! Нан үшін еңбектенетін ғалымның өз пәнін басқалардан бөлектеп, қалай әлсірететінін тыңғылықты сөз еттік. Ал философ өз саласындағы ғылымды кеңейтуге және оның басқа ғылымдармен байланысын қалпына келтіруге ұмтылады — мен қалпына келтіру деген сөзді қолданып тұрмын, себебі бұл абстрактілі шектеулер жалпылама ақыл-парасатқа, ғылымдардың бір-бірінен бөлшектенуіне құрылған. Философиялық ақыл-парасат нан үшін еңбек ететін ғалымдардың бөлшектегендерін, ғылымды бір-бірінен ажыратқандарын өзара біріктіріп, бастарын қосады. Философ әр саладағы интеллекті, сол сияқты, сезімтал әлемнің бойындағы ішкі байланысты, оның бірлікке деген қуатты ұмтылысын ерте байқайды және тұтасты жұлымдап бөлшектеуге, ғылымды бір-бірінен алшақтауға келіспейді. Оның ұмтылысының бәрі де ғылымды, білімді толықтыруға, жетілдіре түсуге, бірлікте қарауға бағытталған. Әзірге оның барша ұғымы бір үйлесімділік тұтастыққа тоғыспай, өз ғылымы, өз өнері жүрегіне берік ұяламай, өзінің игілікті төзімсіздігі тынышталмайтын ол өз саласындағы жағдайға қанағаттанарлық мүмкіндік ала алмайды. Философиялық ақыл-парасат оның қызметі деңгейіндегі ашылған жаңалықты қуана құптайды, нан тапқыш ғалымдарға соққы болып тиеді. Кейде олар өз ұғымындағы жүйенің аяқталмаған барша тұстарын, білімдегі кемшіліктерді толықтырады немесе идеялық ғимараттың салынып бітпеген орындарына соңғы тас қалайды. Егер табиғат саласындағы жаңа құбылыстар, әлемдегі жаңадан ашылған заңдар оның ғылыми құрылымдарының бәрін жалғандыққа айналдырса, тіпті, бұл ғимаратты бүлдірсе, оның сонда да ақиқатқа деген сүйіспеншілігі өз жүйесінің сүйіспеншілігіне қарағанда, үнемі күшейе түседі және ол бұрынғы жүйедегі кемшіліктердің бәрін толық түрде жаңартып, жетілдіріп, ынта-ықыласпен алмастырады. Егер, тіпті, оның идеялық ғимаратына сырттан ешқандай түрткі болмаған күннің өзінде жетілдіруге деген әрекетті ұмтылысы және үнемі қозғалыста болуды қалайтын құштарлығы арқылы ол өз жүйесін бұрынғыдан да жетілдірілген, жаңғырған күйде көру үшін оны кайта құруды бірінші болып өзі бастайды. Бір құрылыстан екіншісіне ауыса отырып, философиялық ақыл-парасат жетілдіру жолында алға жылжиды, бірінен бірі асып түсетіндей тамаша жетістікке жетеді, бүл кезде нан тапқыш ғалым өзінің ақыл-парасат тоқырауы салдарынан мектептік біржақты жеміссіз ұғымды үрейлене ұстанып қалады.

Басқаның сіңірген еңбегіне ең әділ — философиялық ақыл-парасат. Ол өзгелердің шығармашылығымен есептесуде барынша көреген және талантты, сонымен қатар ғылымдағы, тіпті, елеусіз үлестің өзін алаламай бағалайтын парасатты. Оның ақыл-парасаты тұтастай ғылым үшін жұмыс істейді, сондай-ақ мұның бәрі нан тапқыш ғалымның әрекеттеріне қарама-қайшы келеді. Бірінші, өзінің жеке иелігіндегінің баршасын көпшілікке арнайды, соның төңірегінде ойланып-толғанады, оның идеялық заттарының бәрінде ойлай алатын, ақыл үшін өмір сүретін іштей тұтастық бар; біреудің ақиқат падишасына кенелуі баршаның жетістігі болып табылады, табыс ортақ. Нан тапқыш ғалым оз көршілерінің бәрінен де бөлініп қалған, ол олардан күн нұрын да, жарықты да көре алмай іштарлық білдіреді және шатқаяқтаған ауласын тыңғылықты күзетеді, сөйте тұра жеңімпаз ақыл-парасатқа оның әлсіз қорғанысы қарсы тұра алмайды. Нан тапқыш ғалым көтермелеу мен ұмтылысты сырттай жасаған болады, ал бұл кезде философиялық ақыл-парасат өзі шұғылданатын пәнді, өз еңбегін өзі ынталандырып, өзі марапаттап жатады. Оның іс-әрекеті неғұрлым пәрменді, неғұрлым күшті де сергек, белсенді болса, онда оның жұмысы да соғұрлым ілгері басып, жасара, жаңғыра түседі! Оның шығармашылық бағытында түймедейдің өзі түйедей болады, өйткені оның көз алдында үнемі алыптар бейнесі тұрады, соған қызмет етеді, ал бұл кезде нан тапқыш ғалымның түйедейінің өзі түймедей болып көрінеді. Философиялық ақыл-парасат оның немен айналысқанымен айқындалмайды, оның мұнымен қалай айналысқанымен айқындалады. Ол қайда жүрсе де, нендей іс тындырса да үнемі солардың қайнаған ортасында болады. Оның шұғылданатын пәні мұны басқа туыстарынан қаншама ажыратса да ол үйлесімді шығармашылық ақыл-парасаттың игілікті нәтижесінде жақындарымен, туыстарымен үнемі бірге, сыйластықта қалады; ол бұлармен бір-біріне өте жақын, ақыл-парасаттары бір арнаға тоғысқан жарқын ортада кездеседі.

Маған одан әрі жалғастыра беру қажет пе, қайырымды мырзалар, немесе, мен белгілеп берген екі түрлі портреттің қайсысын таңдауды үлгі етуді өздеріңіз, тіпті, шешіп те қойған шығарсыздар, деп сенуіме бола ма? Жалпы тарихпен шұғылдануға ұсыныс жасау керек пе, әлде сіздерді бұдан босатқан жөн бе, ол сіздердің таңдауларыңызға байланысты. Егер ғылым біріншісіне тиімді болуды қаласа, мен тек екіншісін мойындаймын, мұның өзі ғылымға деген жоғары мақсаттан жырақтатады, кішкене тиімділіктің өзі зор құндылықпен сатып алынады.

Сіздермен бірге көзқарасымызды бекіте отырып, ғылымның құндылығын анықтаумен қатар, мен енді жалпы тарих ұғымының өзіне, яғни бүгінгі дәрісімнің тікелей негізіне көше аламын.

Еуропалық теңізде жүзушілердің жекелеген теңіздерде және жекелеген құрылықтарда ашқан жаңалықтары бізге көптеген қызғылықты және өнегелі тағылым береді. Олар бізді дамудың әр түрлі сатысында тұрған халықтармен, түрлі жастардағы балалармен таныстырғандай, қоршаған ортамен таныстырды, өзінің қайдан өсіп шыққанын еске түсіретін жанды мысалдар арқылы дәлелдеп көрсетті. Қайдағы бір ақылды қол осынау жабайы халықтарды өткен дәуірден біз үшін арнайы сақтап қалған сияқты, біз өзіміздің мәдени дамуымызда айтарлықтай ілгері қадам жасадық, сөйте тұра еуропалық теңізде жүзушілер ашқан жаңалықтардан өзімізге пайдалы жайларды қабылдадық және осы бір айнадан әлдеқашан ұмыт болған өз тектестеріміздің алғашқы кезеңдерін көруге мүмкіндік алдық. Біздің алғашқы сәбилік кезеңіміз мына халықтардың көрінісінен байқалып отырғандай, қандай келісті, қандай тұнжыраған десеңізші! Қалай дегенмен де біз көрген саты ең алғашқы даму сатысы болып табылмайды. Адамзаттың бастапқы өмір сүруі, тіршілік етуі мұнда да сұмдық болған. Оларды біз халық тұрғысында, саяси ағза тұрғысында көреміз. Адам тек ерекше күш-жігер жұмсау жолымен ғана саяси қоғам деңгейіне дейін көтеріле алды.

Бұл жабайылар туралы саяхатшылар бізге не айта алады? Көптеген жабайылар ең қажетті ұсақ колөнерімен де таныс емес еді, олар темірді, соқаны, тіпті, отты да пайдалануды білмеді. Баспана, азық-түлік үшін олардың көпшілігі жабайы, жыртқыш аңдармен айқасқа түсті, үндері, сөздері аңдардың дауыстарына, айқай-шуына ұқсастау болды. Кейбіреуінде, тіпті, некелік байланыс та болған жоқ; қайсыбірі жеке меншік туралы елестете де алмады, үшінші тобы интеллекті дамымағандықтан, күнделікті тәжірибесін есте сақтай да алмады. Жабайылар бүгінгі ұйықтап тұрған орнын ертең қайтып ұйықтамастай асығыс-үсігіс тастап кетіп отырды, қайта ораламын-ау, тағы да қажет болар-ау деген ой олардың басына келген жоқ. Барлық жерде соғыс жүріп жатты, жеңгені жеңілген жаудың етін жеп, қорек етті. Басқа тайпалар өмірлік қолайлылықты танып-біліп, дамудың жоғары сатысына біртіндеп көтерілді, оларда құл иеленушілік пен жауыздықтың деспотизмнің тұрпайы түрі дүниеге келді. Африкандық жауыз патша бір жұтым араққа қарамағындағы бағынушыларды сатты; оның қарамағындағылар қожасы өлгенде о дүниеде оған кызмет ету үшін онымен қоса көмілді. Мұнда құдай алдында кешірім өтіне отырып, адам айтқысыз қиянақта бару байқалады. Адам өз құдайының бет-бейнесін суретке салу арқылы өзінін кескін-келбетін көрсетеді. Құлшылық, надандық пен соқыр сені мезгілігі жоқ жерде, бостандықтары ешқандай заңдармен шектелмеген жағдайдың өзінде, ол өзін белгілі басқа бір мұқтаждық әсерінен бақытсыз сезінеді. Сондықтан да құл иеленуші ойына не келсе, соны жасауға ерікті. Жабайылар қожасын шабуылдан қорғауға әркез дайын тұрады, үрейлене жүріп, оның дегенін істейді. Жаңалық атаулының бәрі оған қас, жау саналады, қайғы-қасірет оны сұрапыл толқындай жағаға лақтырады! Ол үшін үйде от тұтанбайды, оның ойына қонақ жайлылықтың иісі де келмейді. Тіпті адам кейбір жерде жалғыздық тауқыметінен құтылып, қоғамдық байланысқа дейін жетсе де, кедейліктен баршылыққа, қасіреттен қуанышқа өтсе де, ол бізге соншалықты жабайы және тұрпайы көрінеді! Оның талғамы өте жиренішті, рахатқа бөленуді тек масаюдан, сұлулықты кейіпсіздіктен, атақ-даңққа бөленуді бүлдіруден іздейді. Тіпті оның қайырымдылық істерінің өзі бізге жиреніш туғызады, оның бақыт деп атайтыны бізді кері серпіп, аяушылыққа, мүсіркеуге итермелейді.

Біздің өзіміз де солардай болдық. Бұдан он сегіз ғасыр бұрын Цезарь мен Тацит бізді жақсы жағдайда таппаған.

Біз қазірде кімбіз? Маған өзіміз өмір сүріп отырған ғасырға, біз тіршілік ететін әлемнің бейнесіне бір сәт тоқталуға рұқсат етіңіздерші.

Адам өзінін күш-қайратымен бұл дүниені өңдеді және тиянақтылықпен, икемділікпен иілмейтіндерді иілдірді, бағынбайтындарды бағындырды. Мұнда ол теңіздің қуан бөлігін игерді, ондағы жеміс бермейтін жерді құнарландырды. Адам жер белдеуіне, жыл мезгіліне қарай Шығыстың әлсіз өсімдіктерін ауа райының қаталдығына бейімдеп шынықтырды. Оны Еуропадан Үндіге және Оңтүстік мұхитқа, Азиядан Еуропаға тасымалдады. адамзаттың күшті қолы күн сәулесіне әсер ету арқылы Германия ормандарының үстінде ашық аспаннан нұр төкті, Рейн суында Азияның жүзімдері бүршік жарды. Оның жағасында көп адамдық қалалар бой көтерді, олардың жарқын өмірі енбек пен рахатқа кенелген. Мұндағы өзі сияқты миллионный арасындағы адам өзін бірқалыпты сезінеді, өз еңбегінің жемісін көреді, пайдаланады, бір кездері, ертеректе бір көршінің болуын аңсап, ұйқысын бұзған тірлік келмеске кеткен. Қоғамға кірген кездегі жоғалтқан тендігі дана заңның нәтижесінде қайтадан жаңғырған. Соқыр биліктен өз қажеттілігін талап ете отырып, адам барынша жұмсақ үстемдіктегі қоғамдық келісімді іздеп тауып, соған тұрақтанды және жыртқыш аңдардың бостандығын талақ етіп, адамзат бостандығының игілігіне бөленді. Ол оз еңбегі мен өз қамқорлығын жемісті түрде бөлуді іс жүзіне асырды. Ауыр мұқтаждық енді оны соқаға жеге алмайды, сондай-ақ жаулар оны отаны мен отбасын қорғау үшін күресуге мазаламайды. Егіншінің еңбегі қойманы астыққа толтырады, жауынгердің қаруы елді қорғайды. Адамның жеке меншігі заң арқылы қорғалады, оған мамандығын өзі таңдаудың қымбат құқығы берілген.

Қаншама өнер шығармалары дүниеге келді, қандай ғажайыптарды ынта-ықылас іске асырды, ғылым саласының бәріне небір керемет нұр төгілді, содан бері адам өзін өзі еріксіз қорғау үшін қаншама жеміссіз күш-жігер жұмсауды тоқтатты, содан бері оның жеке ерік-жігері жоқшылықпен күресуге, толық бостандық алуға тәуелді болды, содан бері ол өз қабілетін, өз әуестігін аса құнды артықшылықпен басқаруға мүмкіндік алды! Содан бері барлық жерде әрекеттер қалай іске асты, сан түрлі қажеттілік адамзаттың өнертапқыштыққа қалайша жана серпін берді және еңбек үшін қаншама жаңа салалар ашылды! Өзімшіл жауласушылық қоршау бұзылды. Ойлай алатын барша ақыл-парасат енді әлемдік арқауға бірікті, жана Галилей немесе Эразм сияқты кемеңгерлер ғасырлар бойы баршаға нұрын шашатын болады.

Содан бері адамзат табиғатындағы әлсіздікке заңдар қалай қол ұшын берді, адам заңмен тіл табысуға ниет қылды. Заңдардың жұмсаруы адамдарды мейірімді етті, бұрынғы қатал заңдар адамды тұрпайыландырған еді. Жабайылықпен жазалау жоғалғаннан кейін тұрпайы қылмыстар да келмеске кетті. Адамды мейірімді ету ісінде ұлы қадам жасалды, адамдар соншалықты лайықты бола қоймаса да заңдар қайырымдылық ұрығын себуге бет бұрды. Адам зорлау жөніндегі міндеттен құтылған кезде оның бойында өнегелілік үстемдік ала бастайды. Кімге кез келген жаза және ар-ожданға көлеңке түсіру қорқынышты болмаса, онда заңға жүгіну, абыройды арттыру басталады.

Әрине, біздің ғасырымызда әлі де өткен кезеңдегі жабайылық қалдықтар сақталған — мұндай жағдай, қорлық-зорлық біздің ақыл-парасатты ғасырымызда мәңгілік болмау керек. Тіпті көне және орта ғасырлардан қалған бүл жабайылық мұраның өзінде адамзат ақыл-парасатының мақсаттылығы бар. Ол соншалықты зиянсыз, тіпті, кейбір жағдайда пайдалы іс атқаруға да жәрдемін тигізеді, мұндайды батылың жетіп, бірден қалай ысырып тастарсың! Германияның анархиялық марғау жүйесінің тұрпайы базисінде өзінің діни және саяси бостандық жүйесі құрылды. Апеннин жағында сақталған рим императорының көлеңкесі көне Римдегі оның үрейлі бейнесінен гөрі әлем үшін әлдеқайда тиімді теңдессіз қайырымдылық ұялатады, себебі ол бір кезде адамзат кызметін құлдық дара бейнелілікпен қалай жаныштаса, енді пайдалы дара жанды мемлекеттік жүйені қолдайды. Тіпті, біздің дініміз сенімсіз қолдар арқылы соншама бүлініп жетсе де, біз оны қабылдап алдық, оның ізгілікті ықпалы философиядан артық болмаса кем емес. Біздің Лейбництер мен Локктар христиандықтың қасаң қағидалары мен ғибраттары алдында қасиетті тарих алдындағы Рафаэль мен Корреджионың қыл қаламындай еңбек сіңіреді.

Ақырында өз мемлекеттерімізді алайық. Олар бір-бірімен қандай берік және тығыз байланысқан, ізгілікті қажеттілік өмірге әкелген бұл байланыс өткендегі салтанатты келісімшарттардан әлдеқайда сенімді! Соғысқа тұрақты дайындық енді бейбітшілікті қорғайды, бір мемлекеттің өзімшілдігі басқа мемлекеттің ізгілікті сақтауына себепші болады. Еуропа мемлекеттерінің қауымдастығы үлкен бір отбасына айналды. Оның мүшелері әлі де бір-бірімен ала көзденеді, бірақ олар бірін-бірі тоз-тоз етіп бөлшектемейді деп сенуге болады.

Бүл көріністер қандай қарама-қайшы! XVIII ғасырдағы талғампаз еуропалықтың алдында өзінің дамуы жағынан казіргі канадалық немесе көне кельттің алдынан түседі деп кім ойлаған? Мұндай жетілу, өнердегі табыс, тәжірибенің игерілуі, осының бәрі адам бойында мыңдаған жыл жинақталған, жетілдірілген ақыл-парасаттың жемісі. Өнердегі ғажайыптардың бәрі және алып құрылымдар — адамның қажырлы еңбек сүйгіштігімен өмірге келген жасампаздық. Өмірге біреуін, одан кейін екіншісін құруды не оятты? Адам қандай жағдайды бастан кешті, бір қиырдан екіншісіне ауыспай жатып, ол үңгірлерді паналап жүрген тағылықтан ақсүйек адамға қалай көтерілді? Бүл мәселеге жалпы тарих жауап береді.

Сол бір халық сол бір аумақта біздің алдымызда шексіз әр түрлі, егер біз түрлі тарих кезеңдеріне көз жіберсек, осыны байқаймыз. Басқа елдерде тұрып, сонда өмір сүріп жатқан адамдардың ұрпақтарының өзара ерекшеліктері бұдан да асып түседі. Әдет-салттары, мемлекеттік құрылымы ұстанымы қандай көп түрлі десеңізші! Егер біз қараңғы мен жарықтың, бейберекеттік пен тәртіптің, баршылық пен кедейліктің ауысуы қандай тез екенін Еуропадан — жер шарының шағын бір бөлігінен қарасақ онда адам өмірінің қыр-сырына да қанығамыз. Ол Темзада еркіндікте және осы еркіндігі үшін тек өз-өзіне ғана міндетті. Ол өз Альпісінің ортасында қол жеткісіз биік немесе өз батпақтары мен жасанды арналары арасында жеңілмейтін күшті. Висланың жағасында ол өзінің керіс-жанжалының салдарынан әлсіз, кедей, жоқшылыққа ұшыраған; Пиренейдің арғы бетінде ол өзінің бейғам, марғаулығы салдарынан әлсіз, бейшара күйге түскен. Амстердамда адам егістікті жинамай-ақ қолайлы жағдайды, игілікті пайдаланады. Эбро жазығында ол жұмақты пайдалана алмағандықтан бақытсыз, кедей. Біз кейде шетсіз-шексіз мұхит бір-бірінен бөліп тұрған екі халықты көреміз, сөйте тұра олар қажетсінулері, өнері, еңбек сүйгіштігі мен саяси байланысы ортақ болуы нәтижесінде жақын көршілерге айналған. Басқа жақта, бір өзеннің екі жағасында әртүрлі діни салтқа берілген, өзара келісімге келместей ара жігі ашылған адамдар өмір сүреді. Испан билігін Атлант мұхиты арқылы Америкаға терең бойлауға не итермеледі және ол Тахо, Гвадиан арқылы неге өте алмайды? Италия мен Германияда неліктен көптеген тақ сақталды, не себепті олардың біреуінен басқасы Францияда жоғалды? Бұл сауалдың бәріне жалпы тарих жауап береді.

Біздің дәл осы жерде бас қосуымыз — ұлттық мәдениет сатысы, тіл, азаматтық құқық, әдет-салт, ождан бостандығы, бәлки осының бірі әлемдік тарихтағы жүріп откен оқиғалардың нәтижесі болар. Қандай жағдайда да осынау жеке сәтті түсіндіру үшін барша әлемдік тарих қажет. Егер біз қазір христиан болсақ, онда бүл үшін сан төңкеріспен дайындалған, иудейліктен шыққан, рим мемлекеті сол қалпында тапқан бұл дінді бүкіл әлемге жедел және жеңімпаздықпен таратып, тіпті, ең ақыры цезарьлық тақта болуын қамтамасыз етуіміз қажет. Біздің тұрпайы бабаларымыз тюринг ормандарында франктерді бағындырып, олардың дінін қабылдады. Тек оз байлығының артуы нәтижесінде халықтың мейірімсіздігі мен билеушілердің әлсіздігі өз беделін рухани асыра пайдалануға, өзінін рухани билігін ақсүйектік семсерге алмастыруға мүмкіндік алды. Григорий мен Иннокентий арқылы діни иерархия өзінің барлық сұмдығы мен адам сенгісіз бұзылғандығы, естімеген еліктіруі салдарынан адамзат тегін бұзды, рухани қатыгездік жайлағанда ештемеде қорықпайтын августиндік монах жікке бөліну туын көтеруге және римдік шіркеудің қолымен Еуропаның жартысын күшпен ажыратуға барды. Сондай-ақ бұл үшін біздің князьдарымыздың қаруымен V Карлды діни бейбітшілік орнатуға зорлап келістіру қажет болды, осы бейбітшілікті бұзғаны үшін Густав Адольф кек алды, тұтас бірнеше жүз жылдыққа арнап жасалған бейбітшілік орнату туралы жаңа келісім-шарт жасау қажет болды. Ұсақ қолөнер мен сауда-саттық гүлдене алуы үшін, байлық өнерді дамытуға кызмет етуі үшін, мемлекет жер өңдеушілердің пайдалы енбегін құрметтеуі үшін және біздің барлық мәдениетімізді жасаушы біздің орташа қоғамдық топ — адамзаттың берік бақыттылыққа жетуі үшін алғышарт жасауы керек; Италия мен Германия қалаларының бой көтеруі, еңбек ету үшін қақпалардың ашылуы, шаруалардың крепостнойлық құқығының бұғауының үзілуі, жауынгер ганзалыктардын көмегімен өзіңді сыйлатуға мойын ұсындырылуы және надан тирандардың қолынан сот билігінің тартып алынуы қажет. Германдық императорлар папамен қоса жүз жылдық соғыстағы оз күштерін, өз вассалдарын және тәуелді көршілерін талан-таражға түсіруге тиіс болды; Еуропа өз тұрғындарының қауіптілерін, артық адамдарын Азияда жерледі. Және итальяндық жорықтар мен крестшілер жорықтарының, осының бәрінің нәтижесінде жабайы астан-кестен былық тоқтатылды; мемлекеттің күресуші күші ізгілікті бірқалыпты жағдайға келді, бүгінгі біздің тыныштығымыз соның жемісі болып табылады. Біздің рух шірітіп ұстаған діни және ақсүйектік биліктің надандық бұғауынан жұлынып алынуы, ғылыми тұқымның өсіп-өнуіне жаңадан мүмкіндік туғызылуы, оның құтырына ізіне түскеніне қарамастан, Омар тонаушылық арқылы алған Әл-Мамунның еңбектері қайтарылып, оның ғылымға оралғаны қажет болды. Біздің бабаларымыз құдайлық қанды соттан адамзаттық адамгершілікті сотқа өту күшін ақылға сыймайтын тағылық азаптан өтуге тиіс болды; табиғатты оқытуда адасқан медицинаны көмекке шақыру, індетті ісік қажет етілді. Монах зұлымдыққа қарсы бас кезінде құпия түрде у дайындауға тиіс болды, басқа монахтардың да кызметтеріне зиян келтірілді, бүл кезде ақсүйек адамдардың ынта-ықыласымен кітап басу ғасырынан бұрынғы, Август дәуіріне дейінгі бөлініп қалған ақтаңдақтарды монастырьларда сақтауға қол жетті. Солтүстік тағыларының жасталған рухы Грекия мен Рим өнегесінде тіктелуі керек болды; ғылым әсемдікпен, шалқар шабытпен одақ жасауға, сөйтіп, жүрекке жол тауып, адам тәрбиешісі атағын алды. Грекияда Фукидид, Платон, Аристотель, ал Римде Гораций, Цицерон, Вергилий, Ливий асқақтап шыға алатын ба еді, егер аталған екі мемлекет саяси игілікті сатыға біртіндеп жоғары көтерілмегенде, бір сөзбен айтқанда, егер қолайлы жағдай тумағанда олардың бәрі тарихта қала алар ма еді? Ашылған көп жаңалық өнертапқыштық, саяси және діни төңкеріс ғылым мен өнердің жанаша дамып, кең таралуы үшін бір мезгілде жүзеге асырылуы тиіс болған жоқ па! Қаншама соғысты бастан өткізіп, қаншама келісімшарттар жасалып, олар кайта бұзылып, одақ құру үшін тағы да келісімшарттарға отырған тұстар аз болды ма, ақырында Еуропалық әлем жағдайына бейімдеп, мемлекеттер мен азаматтардың өз-өзіне барынша назар аударуына, ақыл-парасат мақсатына жету үшін күштер топтастыруға ұмтылыстар үдей түсуге тиіс болды емес пе!

Тіпті, біздің азаматтардың күнделікті өміріндегі құбылыстарда біз өткен ғасырларға тікелей қарыздар болып қаламыз. Біздің мәдениетіміз — адамзат тарихындағы түрлі дәуірлерде жинаталған, жер шарының ең алыс түкпірлерінен сыйланған қазына. Американы ашқан Колумбсыз, Африкаға жеткен Васко де Гамасыз бізде өзіміз киіп жүрген казіргі бағадағы көйлектер, тағамдарымызда қолданылатын тұздықтар болар ма еді? Біз өте күшті эсер ететін емдік құралдарға, бүлдіргіш жойқын қару-жарақтарға ие бола алар ма едік?

Адамзат тегі өмір сүре бастаған кезден күні бүгінге дейінгі оқиғалар арқауы үзілмей созылып келеді, ол оқиғалар себебі оның салдары ретінде өзара тығыз байланысып, жалғасын табуда. Тек шексіз ақыл-парасат ғана осының бәрін толық көлемде қамтуға қабілетті; ал адамның мүмкіндігі шектеулі. I. Бүл сансыз коп оқиға не адамзат куәгер боларлықтай ештеме алдырмады, не адамзат бақылайтындай нысанға айналмады, немесе өздері жөнінде ешбір із тастамады. Адам пайда болғанға дейінгі және жазу ойлап табылғанға дейінгі бүл оқиғалардың жағдайы осындай. Кез келген тарихтың қайнар көзі аныз-әңгімелер болып табылады, ал оны жеткізетін мүше — тіл. Тіл пайда болғанға дейінгі оқиғалар әлемдік тарих үшін қаншалықты мәнді болса да мәңгілікке жоғалды. II. Тіл пайда болғаннан кейінгі және соған байланысты суреттеуге мүмкіндік туған соң өткендегі оқиғаның бәрін ұрпақтан ұрпаққа жеткізуге жағдай жасалды, әйткенмен, оның өзі бастапқыда күдікті, сенімсіз жолмен — аңыздың көмегімен жүргізілді. Бір ұрпақ екіншісіне өткен оқиғалар туралы ауызша жеткізді, қалың бұқара арқылы ол төңірекке кең жайылды, әйткенмен, айтушылар оны толықтырып немесе оқиғаны өзінше өзгертіп жеткізді және қазірде де өзгертуде, мұндайда оның мәніне, мазмұнына нұқсан келтіріледі. Сондықтан да тарих үшін ауызша жеткізілген аңыздар мен жырлар (сагалар) онша сенімді дерек көзі бола алмайды. Сондықтан да жазу пайда болғанға дейінгі барлық оқиға әлемдік тарих үшін негізінен жоғалған. III. Бірақ жазбаша құжаттар да мәңгілік емес. Кездейсоқ оқиғалардың және бүлдірушілік әрекеттердің салдарынан, замана ызғарының кесірінен өткен дәуірлердегі қаншама мол халық қазынасы — көне ескерткіштер жермен жексен етілді, өткеннен мұра боп қалған азын-аулақ көне көздер ғана кітап бастыру кезеңіне зорға жетті. Соның өзінде олардың үлкен бөлігі барша деректерімен қоса тарих үшін құртылып кетті, өйтпегенде біз олардың құнды мағлұматтарын дәрістерімізге пайдаланар едік. IV. Ақырында, бізге жұлмаланып жеткен деректердің өзі әуестіктен, ойлан бастықтан танымастай болып бұрмаланған, ал оқиғаларды жазып алушылардың өзі де қайсыбір жетімсіздікке барғаны байқалады. Тіпті, тарихи өте көне ескерткіштердің өзі кейбір жағдайда сенімсіздік туғызады, мұндай күдік, тіпті, қазіргі оқиғалардың тізбелерін оқыған кезде де көкейден кетпейді. Егер бізге оқиғаның шынайы көрінісін, оның қарама-қайшылығын түсіндіру, өзіміз өмір сүріп, ортасында жүрген бүгінгі жағдайды, қаладағы адамдар арасындағы болмысты талдап жеткізу қаншалықты қиындық келтірсе, онда әдет-салты, тұрмыс-тіршілігі әр түрлі мыңдаған жыл бұрынғы халықтардың, қилы уақыт кезеңдерінің нақты, дұрыс мағлұматтары туралы деректер алу бұдан да ауырлау болады. Біз елеп-екшеп сұрыптағаннан қалған шамалы оқиғалар сөздің кең мағынасында алғанда, тарих үшін өте қажет. Бүл тарихи деректемелердің қайсысы жалпы тарихтың зерттеу нысанын құрастырады?

Тарихшы бәрінен бұрын осы оқиғалардың ішінен өзіне қажеттіні, мәнді, маңызды дегендерді, қазіргі дүниедегі жағдайға ықпалын тигізетінді, өмір сүріп отырған ұрпақтың мүддесіне сай келетіндерін іріктеп алады. Әлемдік тарих үшін материал жинаған кезде өткендегі тарихи фактінің казіргі дүниедегі жағдаймен қалай байланысқаны ескерілуі қажет. Яғни, жалпы тарих оқиғалардың кезектілігін фактісіне қарама-қайшы қағидатты ұсынады. оқиғаның шынайы жүйелілігі заттардың пайда болуынан казіргі жағдайына дейінгіні қамтуында. Тарихшы болса заттардың қазіргі жағдайынан бастап оның арғы шығу тегіне дейінгі кезеңге қарай қарастырады. Ол осы жылдан, осы ғасырдан өткенге ойша терең бойлай алса, онда көптеген тарихи фактілерге кезігіп, елеулі оқиғалардың қыр-сырына қанығады; ол барлық процесті алғашқы бастамасынан іздесе, әрине, дүниенің жаратылуына, оны тәптіштеп түсіндіруге оның шамасы жетпейді, бірақ ескерткіштердің пайда болуына дейінгі жағдайды білуге мүмкіндік ала алады, басқаша кері кайтар жол жоқ, қолындағы барлау кезінде жинақталған фактілер бұл тұрғыдағы кез келген кедергіні оңай жеңгіздіріп, ескерткіштердің пайда болуынан жана дәуірге дейінгі жолын тез жүріп өтеді. Мінеки, біздің әлемдік тарих дегеніміз осы, менің дәрістерімнен сіздер осындай жайларға қаныға аласыздар.

Қалай дегенмен әлемдік тарих деректердің молдығына немесе аздығына тәуелді, сол себептен аңыз-әңгімелердің үзік-үзік сыр шертетіні сияқты тарих ақтаңдақтарға толы болады. Әлемдік дамудағы оқиғалар бір-бірімен тығыз, жүйелі байланысқан болса, ол соншалықты тарихи сипаттауда кездейсоқ, өзара бөлшек-бөлшек болып келеді. Сондықтан да шынайы дүниедегі заттардың барысы мен оның әлемдік тарихтағы көрінісі өзара нақты сәйкес келе бермейді. Шынайы әлемдік дамудың барысын үздіксіз аққан өзеннің бұлқынысына теңесек, онда әлемдік тарихтың барысы осы өзеннің бірде ана жақтағы, бірде мына жақтағы толқынының бейнесін елестетеді. Бұдан әрі. Әлемнің қандайда бір өткендегі оқиғасының бүгінгі күнмен байланысы оның алдында болған байланысына қарағанда көзге бұрынырақ түсетіні сияқты, бұдан казіргі оқиғалардың бір бірімен тығыз байланыста болатынын, өткен ғасырда мұндай оқиға оқшау тұрғандай қабылдаймыз. Бұған нақты мысал христиандықтың және, әсіресе христиандық моралдың пайда болуын айтсақ та жеткілікті. Христиан діні қазіргі дүниенің қалыптасуына жан-жақты катысып, зор үлес қосты, оның пайда болуы әлемдік тарихта өте маңызды факті болып табылады. Бірақ ол дүниеге келген уақыт та, сол кездегі халық та оның пайда болу себептерін (деректер болмағандықтан) қанағаттанарлықтай түсіндіре алмайды.

Мұндайда біздің әлемдік тарих егер оған көмекке философия келмегенде тек үзік-үзік оқиғаларды зерттеумен ғана шектеліп, соған ғана қанағаттанып, ғылым ретінде таныла алмас еді. Бүл бөлшектерді жасанды түрде бір-біріне біріктіріп, философия одан ақылға сыйымды, заңдылықтардан тұтастай байланысқан жүйе жасады. Оның негізін адамзат рухының заңдары, табиғат заңдарымен бірдей және өзгермейтіндігін құрайды. Атап айтқанда, осы бірлік өте ертеде орын алған сыртқы жағдайлардың ұқсастығы оқиғалардың қайталануына себепші болады, жаңа мерзімде оның қайталануы да ықтимал, жаңа құбылыстардың ізіне түскен кезде біздің байкау шеңберімізде жатқандарға сәуле түсіруге, тарихтан бұрынғы жоғалтқандарымызға, өткенді шолуға ортақ бірліктің септігі тиеді. Ұқсастық бойынша қорытынды жасау әдісі, соның ішінде тарихта да қашанда қуатты көмекші құралға айналады. Бұл әдісті өзін-өзі ақтай алатындай салмақты себептерде ғана пайдалануға болады, оны қажетті сақтықпен, ақылмен қолдану керек.

Философиялық ақыл-парасат әлем тарихының деректемелерінде ұзақ сақтала бермейді; онда жаңаша ұмтылыстар, өзінің бойында бардың бәрінің қоршаған ортаның әсерінен аралас-құраласқа түсіп, бір-біріне сіңісуіне, көз алдында өтіп жатқан құбылыстарды жоғары сатыға, ойлау сатысына ақылмен көтеруге ұмтылыс білдіріледі. Ол неғұрлым өткен мен бүгінгіні байланыстыру үшін өз әрекеттерін жиі әрі үлкен табыспен жаңғырта алса, соғұрлым тұтастықпен мақсат пен пайда арасындағы үзілмейтін байланыстың себептері мен нәтижелерін, байланыстағы бұрынғыдан да зор байқай алатын болады. Бір құбылысты екіншісі ой бойынша құрғақ соқыр сенім арқылы, тиянақталмаған заңды еркіндікке сүйеніп, жай жобалаумен ауыстыра салуға болмайды, (әрине, ойшылдың елестетуінде ғана өмір сүретін) жекелеген бөлшек үйлесімді тұтастықпен бірлікке ұмтылады. Оның елестетуіндегі заңды және ақылға сыйымды құбылыстың кезектілігі шынайы дүниеде болмай шыққан жағдайда да өзін-өзі бұған сендіруі қиынға түседі. Ақыл-парасат сәулесінде әуелде еліктірген түрлерден қараңғылық жайлаған бұрынғы қажеттілікке қайтадан оралу оған қиындық келтіреді. Ақыр соңында ол өзінің ішкі әлемі арқылы заттар әлемін үйлесімділікке келтіреді немесе ол әлемдік процеске мақсаттылық және бастаманы негіздейді. Осындайлармен қаруланған ол осынау ұшы-қиырсыз салада кездесетін әрбір құбылысты зерттей отырып, тағы да тарихқа жүгінеді. Мыңдаған факт теологиялық қағидаттарды бекітеді, сонымен қатар дәл осындай мөлшердегі факт оны жоққа шығарады. Бірақ әзірге әлемдік оқиғалардың тізбегінде маңызды аралық топтар болмағандықтан, әзірге көптеген оқиғалардың тағдыры өзінің акырғы шешімін таппағандықтан, мәселені ашық күйінде қалдырады, солай деп жариялайды, ондай жағдайда акыл-парасатты жоғары қанағаттандырушылықты, жүректі жоғары қуанышқа бөлеушілікті қамтамасыз ететін көзқарас жеңіске жетеді.

Жоғарыда аталған сарында әлемдік тарихты ғылым ретінде құру қашық болашақтың табысы екенін еске түсірудің қажеті бола қоймас. Мұндай кең көлемді тарихи фактілерді мерзімінен бұрын зорлап қолдану зерттеушінің әлемдік тарихты ғылым ретінде жарқыратып танытуының уақытын жақындатудың орнына, оны қашықтата түседі. Бірақ кейде әлемдік тарихтың бір мезгілде түсінікті және барынша жоққа шығаратын жағына көңіл болу ерте болмайды, мұның өзі адамзат ұмтылысының нысанын арттыруға септігін тигізеді. Мұны алдын ала сезінудің бір ғана өзі, тек мүмкін болған жағдайда, зерттеуші мен оның қуанышы үшін барынша көтермелеу мақсатына кызмет етуге тиіс. Ол үшін әлемдік тәртіп мәселелерін шешуде және соның жолында жоғары рухқа жетуде, өзінің шығармашылы кызметінде тамаша табысқа кенелуде алған бағытына қатысудың мәні зор.

Әлемдік тарихты оқытуға осы тұрғыдан келсек, ол соншалықты пайдалы, соншалықты көңілден шығатын сабақ болады. Ол сіздердің ақыл-парасаттарыңызды сәулелендіреді, сіздердің жүректеріңізге нұр құяды, бастамашылдықтарыңызды арттырады. Ол өнегелік проблемаға деген өзгермейтін ұсақ тәсілден сіздің рухыңызды қорғайды, сіздің көз алдыңызға уақыт пен халықтардың ұлы картинасын ашып береді, мезгілдің ықпалымен сіздің асығыс жасаған қорытындыларыңызға түзетулер енгізеді, үстемдік еткен өзімшіл шектеулі пайымдаулардан қорғайды. Адамды өзінің өткендегісінің бәріне байланысты тұрғыда қарауға үйрету және оны алыс болашақтағы қатынастарға қорытынды жасауға дайындау, тарихты оқыту дүниеге келу мен одан озудың арасындағы шектеуді жояды, адамзат өмірінің іріп-шіріген, тығыз, дербес шекарасын тұйықтайды, өзінің оптикалық бұлыңғыр елестетулерінің қысқа ғұмырын шексіздікке дейін ұзартады, дербестіктен тектілікке өтуге елеулі жағдай жасайды.

Адам өзгереді және сахнадан кетеді; онымен бірге оның көзқарасы да өзгереді немесе жоғалады. Сахнада барша уақыт пен халықтардың мәңгілік азаматы—тек бір ғана тарих өзгеріссіз қалады. Қан майдандағы енбекпен және отардағы сүтімен коректенетін бейбіт халықтар гомерлік Зевстің жарқындығына бірқалыпты қызыға қарайды. Әлемдік даму барысына адамзат бостандығы қалай еркін қатынас жасаса да, тарих бұл шатастырулардың бәріне байсалдылықпен қарайды, себебі бұл тиянақсыз бостандықты ауыздықтау қажет болғанда, ол өзінің көреген көзқарасымен бірден байқағыштық танытады. Ол ар-ожданы ластанған Григорий папа немесе Кромвельден нені жасырғанын, адамзат алдында «өзімшіл адамда төмен мақсат бола тұрып, оның санасыз түрде ең игілікті іске араласып кететін кезі аз болмайтынын» барша адамзат алдында қуана ашып тастайды.

Оны ешбір жылтырауық көмескілендірмейді, ол ғасыр болжамының билігіне түспейді, ол барлық заттың шынайы тағдырын әйгілейді. Өмір сүруден қалғанның бәрі тарих үшін тиісті мерзімде өмір сүргендер болып табылады. Ол үшін шынайы еңбек сіңіріп алған лавр тізбесі солмайды, ол тыңғылықты жасалған бейнелердің қыр-сырына үңіледі, дамытады. Біздің алдымызда нәзік тетікті аша отырып, табиғаттың аялы алақанының делдалдығымен әуелде жоспарлы түрде дамыған, адамзаттың күш-жігері жұмсалған, уақыт аралығында жасампаздыққа қол жеткен, табиғаттың ұлы жоспарының орындалған жайларының бәрін ол нақты атап көрсетеді, тарих үстіміздегі ғасырда белең алған, сіңірілген еңбек үшін дұрыс бағыт ұстанып, оны қалпына келтіреді. Ол бізді көненің алдында болған жетістіктерді асыра дәріптеуден, өткен уақыт туралы балалық өкініштен қорғайды. Біздің жеке жетістігіміздің не екеніне назарымызды аударумен катар, тарих бізді Александр мен Августтың сойқанды заманына қайта оралуға зорламайды.

Өткен ғасырдың бәрінде мақсатқа жетпей немесе оны түйсінбей біздің адамзат ғасырымызға дейін көтерілу үшін ауыр жұмыстар атқарылды. Ұзаққа созылған дүние тіршілігінде еңбек пен талант, ақыл-парасат мен тәжірибе арқылы алынған байлықтың баршасы бізге мұра болып қалды. Тек тарих қана игіліктің кұндылығын дұрыс бағалауға сіздерді үйрететін, біз қазынаны күрессіз алғандықтан және оған дағдыланып кеткендіктен, мұның мәнін көбіне сезіне де бермейміз; әйтпесе, бүл игіліктер үшін қаншама салиқалы, парасатты, жақсы адамдар қан төкті, көптеген ұрпақтың ауыр еңбек етуіне тура келді! Сіздердің орталарыңыздан кім суырылып шығып, жарқын ақылмен, сезімтал жүрекпен өткенге қайтаруға келмейтін, келешек ұрпақ атқаруға борышты, құпиясыз өтемі болатын осынау ұлы қызмет туралы еске түсіре алады! Біз ізгілікті ұмтылыс арқылы жалындайтын, ақиқат қазынасына мол үлес қосатын, өткеннен алған өнегелілік пен бостандыққа артығымен үлес қосып, сөйтіп, келесі ұрпаққа қалдыратын және адамзат ұрпақтарының бәрін өзара біріктіретін, қысқа ғұмырымызды мәңгілік шынжырмен байланыстыратын кезеңде өмір сүріп отырмыз. Азаматтық коғам сіздердің барлығыңыз да бұл игі істе өздерінің қомақты үлестерін қосады деп үміттенеді. Әрбір сіңірген еңбек — мәңгілік жолға, яғни мәңгілік ақиқатқа бастайды, мұнда іс одан әрі өмір сүруін жалғастырады және асқарға ұмтылдырады, бастаушының аты ұмытылғанмен, сіңірген енбегі оз жалғасын табады.





ГЕОРГ ВИЛЬГЕЛЬМ ФРИДРИХ ГЕГЕЛЬ

(1770- 1831 жж.)

Георг Вильгельм Фридрих Гегель 1770 жылы Штутгарт қаласында жоғары лауазымды мемлекет қызметкерінің отбасында дүниеге келді. Тю-бинген технологиялық институтын бітіргеннен кейін ұзақ уақыт дербес мұғалім болып жұмыс істейді. 1801 жылдан бастап ол Йен университетінің доценті, ал 1805 жылдан профессор болып қызмет етеді. Бұл кезеңдерде ол өзінің дәуірлік еңбектері «Рухтың феноменологиясы» мен «Логика ғылымы» атты очерктерін жазады.

1807 жылы Бамбергке көшіп келіп, «Бамберг жаңалықтарының» редакторы болып тағайындалады, 1808 жылы Нюрнберг гимназиясының директоры қызметіне ауысады, бұл жерде 1816 жылы дейін қызмет етеді. Кейіннен Гейдельбергте профессор қызметін, ал 1818 жылдан бастап өмірінің соңы 1831 жылға дейін Берлинде қызмет етеді.

1821 жылы Ф. Гегель «Құқықтық философияның негіздері» атты еңбегін басып шығарады, бұл еңбекте мұрагерлік монархияны жақтағаны үшін оны «прус мемлекетінің философы» деп атайды. Әрине, Ф. Гегельдің философиясы сарайдың философиясы болмағанымен, ол сол кездегі Германияның «зиялы қаруы» болады. Гегельдің маңына көптеген жақтастары жиналып, олар 40 жылдарға дейінгі неміс философиясының негізгі бағытының өкілдері болды.

Өмірінің Берлиндегі кезеңі Ф. Гегельдің философияға қатысының соңы болды. Мұнда ол лекциялар оқыды, оларды кейіннен «Тарих философиясы» деген атпен басып шығарады, «Философия ғылымдарының энциклопедиясы» деген еңбекке өз мақалаларын біріктірін, «Дін философиясы» мен «Эстетика» деген еңбектерін жазады, бірақ олар ол қайтыс болғаннан кейін басылып шығады.

Оның діни философиясының шарықтау шегі — оның дүниенің жеке емес бастауы өзін-өзі танытады дегенінде. Діни көзқарастар тек қана «абсолютті рухтың» өзін-өзі танудың адекватты түсінігі ретінде философия ғана болады.

Шындықтың абсолютті бастауы біздің ой-жүйеміздің сипатымен жақын болу керек, әйтпесе оны оймен ұштастыруға болмайды. Ф. Гегель «таным дегеніміз — шындықтың абсолютті бастауын өзіндік түсіну» деген тезис айтады. Шындықтың негізінде ол «рухани» болуы керек, шикі жағынан ол біздің танымымызбен бірдей, ұқсас болу керек деп сипаттайды. Сондықтан да Ф. Гегель бойынша, шындықтың негізгі «ойды анықтауы» — субъективна емес, объективті деген ұғымдардан турады. Бұл тұжырым толығырақ «Логика ғылымында» көрсетілген. Көптеген идеалистік сипаттарға қарамастан, онда объективті дүниеге байланысты көптеген фактілер бар, ол Ф. Гегельдің 1801 жылы жазған танымның диалектикалық тұжырымдауымен байланысты, ал сол үшін ол дүние танымдылық көзқарас негізін іздеген.

Оның тұжырымдамасының негізгі ұғымдары «рух» пен «абсолютті идеал» болды. Ф. Гегель бойынша, адамдар оларды біртіндеп табиғат заңдылықтарында, қоғам заңдарында, ал соңынан абсолюттің бүкіл объективті-идеалистік және диалектикалық тұжырымдарынан тани алады.

Ф. Гегельді сипаттайтын нәрселер — оның таным туралы, қоғам мен оның турлері туралы түсініктері, сол арқылы қоғам өзін түсіне алады, сол арқылы дін мен философияны, өздерін тануға бағытталған абсолютті тек қана субстанция емес, ол субъект болады. Себебі ол өзін-өзі тануға бағытталған өзіндік қозғалыстың негізі болып табылады. Ф. Гегельдің таным теориясының методологиясының негізі, дамып жатқан заттың қозғалысын қамтып қарауында. Заттың анықтамасы, біздің ой-жүйеміз қабылдайтындай шектікте жалпы немесе абстракті болады. Ақырындап, зат нақты бола бастайды да, біздің танымымыз іштей дамып келе жатқан дифференциацияны білдіреді, бұл жерде, ойдық нақты негізгі шегін анықтауға келіп тіреледі.

Замандастарына Ф. Гегель өзінің тарих философиясы жөніндегі еңбектерімен ұнаған. Ол үшін тарих заңдылық сферасы болып табылады да, ол табиғи заңдылыққа қарағанда анағұрлым басқа сипат алады. Бұл жерде заңдар адамдардың есті қызметінің арқасында туындайды.

Ф. Гегель бойынша, тарих «рухтың заман шегіндегі дамуы» болып табылады. Оның оз мақсаты бар — еркіндікті дамыту, «азаматтың» қоғамдағы «азаматтардың» бостандығы. Рухтың ең негізгі де жалғыз мақсаты бостандық болып табылады. Ал дуниежүзілік тарих осы ақырғы мақсатқа бағытталған. Бұл ақырғы мақсат қана іске асырыла алады. Себебі бостандықты іске асыру дегеніміз — рухтың өзін ерікті деп түсінуінде, ал тарих «еркіндіктің түсінудегі прогресс» болып табылады. Осы бойынша, Ф. Гегель дүниежүзілік тарихтың үш негізгі кезеңін атайды.

Көне шығыс халықтарының нанымы бойынша, тек жалғыз адам ғана ерікті болған; гректер мен римдіктер тек қана белгілі бір адамдардың тобы ғана ерікті деп, ал германдықтар барлық адамдар ерікті деп ойлаған.

Ф. Гегель бойынша, тарихтың ішкі мәнін құрастыратын еріктілікті түсінудегі прогресті тек субъективті тұрғыда түсінуге болмайды. Идеяның ішкі сипаты сыртқы сипатына айналуы қажет, сол арқылы ғана ол шындық бола алады. Тарихта бостандықтың объективі тек қана мемлекет болып табылады. Ол «пән, мұндағы еркіндік өзінің объективтігін алып, оны қарастырады». Соның арқасында тарих пен мемлекеттің біртұтастығы қалытпасады. Ал мемлекеті жоқ халықтар — тарихсыз, тарихқа жатпайды.

Көне шығыс халықтары, ең алдымен Қытай мен Үндістан тарихқа енеді, ал оның өзінде де тарих ең төменгі сатыда болады, себебі бұл қоғамдардың өзін түсінуге, өздерінің бостандығын толық түсінуге қабілеттері жоқ. Бұл жеке адамның толық дамымауымен байланысты. Егер жеке Адам мемлекет билік органының еріксіз мүшесі болса, онда жеке адамның дамуына еш мүмкіндік жоқ. Көне Шығыстан кейін тарихқа антикалық Грекия кіреді. Антикалық полистің өзі «әдептілік қызмет», бұл — жеке Адам мен қоғамның, жеке Адам мен заңның өзара қарым-қатынасы. Мұнда жеке адам қоғамға басыбайлы берілмейді. Жеке адам, керісінше, заңмен көтермеленіп, әдеп ғұрып арқылы өзінің еріктілігін сезінеді. «Бақыттың» грек азаматы үшін ішкі және сыртқы шекарасы бар. Сыртқы шекарасы — бостандыққа тек санаулылардың ғана ие болады. Құлдық — демократияның ең жақсы шарты. Оның пайда болуымен грек бостандығының ііикі шекарасы көрінеді. Бұл жерде бостандық бәріне бірдей емес.

Дуниежүзілік тарихтың келесі кезеңінде, азаматтардың нанымдарынан тәуелсіз «саяси қоғам» ретінде мемлекет қалыптасады. Мұны Рим империясынан көруге болады. Мұнда азаматтық мемлекеттен тәуелсіз «өзіндік ойы» бар, бұл тұрмысты ол тек шындық ретінде қабылдайды, өз тұрмысын өзінің жеке меншігіне байланысты құқықты адам ретінде қурайды. Бұл жерде Римдегі барлық адамдар тең. Империяның ішкі тұтастығының нашарлығы, билеушінің жеке адамына байланысты, билеуші қол астындағыларға өзінің толық өктемдігін жүргізеді, ал қалғандары оны тағдырдың жазуы ретінде қабылдайды. Римнің құлдырауы мен жойылуынан кейін, Ф. Гегель бойынша, дуниежүзілік тарихқа герман әлемі енеді, оны ең соңғы деп санайды, себебі ол ішкі мақсатын толық шындыққа дейін көрсете алады. Мұның олай болуының себебі, герман және батыс еуропа халықтарының тарихы христиандықпен тығыз байланысқан, сол бойынша адам өзінің жаратылысынан ерікті, өз еркі арқылы олардың бәрі тең.

Шіркеулік қатынастың құлдырауының негізінде билеушілердің күшеюі мен бодандық тағылардың мойынсынуларын бетке ұстайтын мемлекеттің феодалдық жүйесі пайда болады. Ф. Гегель бойынша, жаңа дәуір Реформациядан басталып оның өмір сүрген кезеңінде жалғастырылады. Реформация ішкі бостандықты дамытып, күшейтеді. Оның ары қарай дамуына екі нәрсе әсер етеді: мемлекеттің құрылуы, ол бостандықтың протестанттық формаларының мүдделері мен жаңадан қалыптасуына қызмет етсе, адамның өмірінің ішкі дүниесі жеке адамның еріктігін қолдап, оның ерікті ретінде көрінуін қолдайды. Шын мәнінде бұл: қолөнердің еріктілігін, адамның өз еңбегі мен өнерін сатуға құқықты болуын, барлық мемлекеттік мекемелерге еркін кіре алуы деген тұжырымдаманы білдіреді.

Бостандықты іске асыруды жалпы адамзаттың құқығы ретінде, Ф. Гегель оны, бүкіл әлемдік мәні бар деп санайды, оның бастамасын Француз революциясы қалады. Ол үшін бұл — үлкен тарихи құбылыс, бірақ ол революцияның қағидаты мен тарихи қажеттілігін ғана қабылдап, оның тарихи формасы мен оның саяси революциясының күресін, оның салдарын қабылдамаған.

Ф. Гегельдің әлемдік қоғамдық-саяси ойға қосқан еңбегіне баға беру өте қиын. Гегельдің философиясы көптеген ағымдарға бастама берген, сын арқылы өткен ол марксизм-ленинизм теориясының негізіне айналады.

Г.В.Ф. ГЕГЕЛЬ

ТАРИХ ФИЛОСОФИЯСЫ

Кіріспе

Дүниежүзілік тарих философиясы дегенімізді білу үшін ең алдымен тарихнаманың басқа түрлерін қарастыру қажет.

Негізінде тарихнаманың үш түрі бар:

1) Ең алғашқы тарих

2) Рефлективті тарих

3) Философиялық тарих.

Тарихшылар көбіне өз көз алдарында өткен әрекеттер, оқиғалар мен жағдайларды сипаттаған, өздері оның рухына еніп, рухани хабарлар шегіне тысқары қалыптасқан нәрселерді де ендірген.

Ең алғашқы тарихқа аңыздар, халық әндері, ауыз әдебиеті жатпаған, себебі олар белгісіз әдістер арқылы, надан халықтарға тән бейімдеулер арқылы берілген.

Адамдардың өмірін тыңғылықты зерттеп, олардың нені мақсат еткенін, нені бастарынан кешкендерін оқып, білуге тырысатын тарихшыларда, олардан тек ғылымдылықты ғана емес, сонымен катар терең де таза рахат табуға болатындардың коп емес екендігі мәлім. Геродот, бұл жерде тарихтың негізін қалаушы, Фукидид оны көрсетті; Ксенофонттың «Анабазисі», Цезарьдың «Комментарий» ғана ұлы рухтың ірі жетістіктері бола алады. Көне заманда мұндай тарихшылар ғана ұлы қолбасшылар мен мемлекет адамдары бола алған; орта ғасырларда, епископтерден басқалары, мемлекеттік қызметтің накортасында болған, олардың қатарына монахтар қарапайым жылнамашылар ретінде көне заманғы мемлекет кызметкерлері сияқты коғамнан оқшау болған. Ал жаңа кезеңде бүл жағдай мүлдем өзгеше болды.

Тарихтың екінші түрін біз рефлективті деп атауымызға болады. Бұл тарихта қазіргі жағдай заманға байланысты емес, рухқа байланысты баяндалады. Бұл тарихта мүлдем өзгеше сипаттарды көрсетуге болады.

Әлдебір халықтың, мемлекеттің немесе бүкіл әлемнің тарихын жазу үшін жалпы тарих қажет болады. Бұл жердегі ең негізгі мәселе тарихи материалға қорытынды жасау үшін тарихшы оған өзінің рухы арқылы, осы материалдың мәнін көрсететін рухқа өзгеше, бейім жасау керек.

Бұл жағдайда еске алатын негізгі қағидаттар, оны автор өзінің баяндайын деп отырған әрекеттеріне, оқиғаның мәні мен мақсатына катысты, қалай оны жазатынына қатысты құруы керек.

Мұндай тарих өз алдына бірнеше оқиғаны немесе бүкіл дүние жүзі тарихын баяндау үшін шолуды мақсат етеді, сондықтанда ол шындықты толық баяндаудан бас тартып, оны тек қысқаша баяндауы қажет, ол үшін көптеген оқиғалар мен әрекеттерді қысқартып, абстракция арқылы оған бай мазмұн беруі керек. Соғыстар, ұлы жеңістер, тойтарыстар оз алдына жеке қалып, тек қана қарапайым анықтамалар ғана беріледі.

Рефлективті тарихтың екінші тобы — прагматикалық тарих. Мұнда біз өткен оқиғаларды, бізге қатысы жоқ дүниені көрсетеміз, онда рухқа казіргі кезеңдегі әрекеттің шын рухы көрсетіліп, оның осы талпынысына зор баға беріледі. Оқиғалар әр түрлі болғанымен, оның жалпы және ішкі жағы бір-бірімен тығыз байланысты. Осы арқылы өткен жоққа шығып, оқиғаның бәрі казіргі кезеңдегідей болып қалады. Соның аркасында, абстрактілігіне қарамастан, прагматикалық рефлексиялар қазіргі кезеңнің өзі болып қалады да, өткенгі оқиғалар бүгінгі өмірдің оқиғаларымен толықтырылады. Ал мұндай рефлексиялардың қызықты да қажетті болуы тек қана авторға байланысты. Бұл жерде ерекше көңіл аударатынымыз — ол моральді рефлексиялар мен моральдік негізі бар ескертулер, бұлардың бәрі тарихтан алынған, ал тарихтың өзі солар үшін баяндалған. Бір жағынан, жақсы мысалдар рухты көтереді, және оларды көбіне балаларды тәрбиелегенде қолдану керек, оларға дұрысты ұғындыру керек деп айтуға болады, алайда халықтар мен елдердің тағдыры, олардың мүдделері, олардың қайшылыктары, күйзелістері мүлдем басқа сала болып табылады. Билеушілерге, үкімет адамдарына, халықтарға тарихтың тәжірибесіне сүйенуге ақыл береді. Бірақ та тарих пен тәжірибеге сүйенсек, халықтар мен үкіметтер ешқашан тарихқа жүгінбеген, өткен оқиғаларға мән қойып, өздерінің әрекеттерін онымен байланыстырмаған, алайда солай істегендері жон болар еді. Әр дәуірдің өзіне тән ерекше жағдайлары, әр дәуірдің өз алдына жеке тән ерекшелігі болған, сондықтан әр дәуірге байланысты ғана маңызды шешімдер қабылдау кажеттілігі мен мүмкіндігі туған. Дүниежүзілік оқиға жағдайында өткеннен ұқсас хабарларды еске алып, оны қолдану қажет емес, себебі олардың бәрі толық мағлұматталмаған, олардың қазіргі өмірге қажетті оқиғалармен еш байланысы жоқ.

Рефлективті тарихтың үшінші тобы сын тарихы: бұл жерде айта кететін мәселе, казіргі кездегі көптеген оқиғалар осы тұрғыдан Германияда баяндалады. Мұнда тарихтың өзі емес, тарихтың тарихы суреттеледі, тарихи баяндамаларға баға беріліп, олардың ақиқаттығы мен шындығы дәлелденеді. Француздар бұл туралы көптеген еңбектер жазған. Ол мұндай сын әдісті тарихи деп санамай, оны сын мақалалар ретінде көрсеткен.

Бізде ең жоғарғы сын тек филологиялық қана емес, тарихи кітаптарда да көрсетілген. Осындай сын көптеген тарихи емес оқиғалардың өтіп кетпеуін заңдастырады.

Рефлективті тарихтың ең соңғы тобында тарих өзін жеке бөлшек ретінде санайды. Оның абстракті түрі болғанына қарамастан, ол өзін философиялық дүниежүзілік тарих түріне өткіздіреді, себебі ол бір нәрсеге жалпы сипат, жалпы пікір беру түрлеріне сүйенеді (мысалы, өнер, құқық, дін тарихтары). Біздің кезімізде тарихтың мұндай түрі ең бірінші жоспарға қойылады. Бұл салада халықтың бүкіл тарихы қозғалады, ал мәселе мұндағы байланысы ма, сол қажет. Кейбір жағдайларда әлдебір халықтардың жеке тарихы, жеке оқиғасы ғана алынады. Егер рефлективті тарих жалпы пікірді қалыптастыруға ұмтылса, мұндай пікір шын мәнінде дұрыс болатынын айта кеткен жөн, ол тек қана сыртқы жібі, сыртқы тәртібі болмай, оның ішкі жан дүниесі болып, оған оқиғалар мен фактілерді бағындырады.

Жан дүниенің тетігін жүргізушісі Меркурийге ұқсап, идеялар негізінде дүниені жүргізушілер болып табылады. Ал pyx оның саналы да қажетті еркі, ол әлемдік оқиғаларды басқарған, әлі де басқарады; ал оның осындай басқарушылық рөлі болғандықтан, рухты зерттеу — біздің ең негізгі мақсатымыз. Осыдан барып тарихтың үшінші түрі философиялық тарих туындайды. Егер біз айтылып кеткен тарихтың екі түріне толық түсініктеме бермей қойсақ та, міне, осы соңғы түріне түсініктеме бермеу мүмкін емес, себебі оның өзі оны дәлелдеу мен түсіндіруді талап етеді. Жалпылай айтқанда, тарихтың философиясы дегеніміз — оны ой-жүйесі түрінде қарастыру. Бірақ тарихтың өзі тек қана болған және қазіргі әрекеттер мен оқиғаларды қамтуы керек, неғұрлым ол ақиқатқа жақын болса, соғұрлым ол дұрыс бағытта болады.

Сана дегеніміз - бітпейтін мән, шындық пен ақиқат, оның өзі барлық әрекетін кайта қарауға арналған зат болып саналады, сондықтанда оған ең ақырғы әрекет қажет емес, оған сыртқы материалдан ештеңе алуы керек емес, ол барлық мәнділік пен объектінің өзінің әрекетінен алады; ол бәрін өзінен алады да, өзі де өзіне қажетті материал болады. Оны кайта өңдеп шығарады; ол өзінің ғана алғышарты мен абсолютті ақырғы мақсаты болғандықтан, ол осы соңғы мақсатты орындауға барлық жігерін жұмсайды, сол арқылы ол ішкі дүниеден тек қана табиғат дүниесіне ғана айналып коймай, рухани дүниеге, бүл жерде дүние жүзі тарихына айналады.

[Егер дүниежүзілік тарихты зерттеуге белгілі бір мақсатпен кіріспесе, сананың сезімімен, онда дүниежүзілік тарихта сана бар, саналы, есті дүниенің болуы тегі емес екеніне толық та, күмәнсіз сезінуі керек, ал оның бәрін өзі білетін идеяларға сыйдыруы керек.] Тек дүниежүзілік тарихтың өзін қарастырғанның өзінде ондағы құбылыстардың саналы болғанын, оның әлемдік рухтың қажетті, саналы көрінісі екенін, ол рухтың табиғаты шындық екенін көруге болады. Міне, тарихтың нәтижесі осындай болуы керек. Бұл жерде біз тарихты оны қазіргі қалпында қарастыруымыз қажет: өзіміздің зерттеулерімізді тарихи тұрғыдан, эмпирикалық тұрғыда жүргізуіміз керек; алайда біз өзімізді тарихшы мамандарға алданбауымыз керек, өйткені, егер олар беделді болса, әсіресе неміс тарихшылары, философтарды әшкерелеп, тарихқа жатпайтын нәрселерді мазмұндайды.

Мысалы, алғашқы және көне халық болған-мыс, оларға құдайдың өзі өте тамаша ақыл мен түсінік берген, олар бүкіл табиғат заңдылықтары мен рухани ақиқатты білген, немесе әлдебір абыздардың халықтары өмір сүрген-мыс, немесе әдейілеп айтқандай, римдік эпос болған, осыдан римдік тарихшылар көне тарихты алған және тағы сондайлар.

Бірақ дүниежүзілік тарихта біз «халық дегеніміз - жеке мемлекет» деп жалпы қауымды қарастырамыз.

Ең алдымен біздің көңіл аударатынымыз: ол - бізді қызықтырып отырған дүниежүзілік тарих пәнінің рухани салада жасалатындығы.

Шығыс халықтарына келсек, олар рух немесе адамның ерікті болатынын әлі де білмейді; оны білмегендіктен олар ерікті емес; олардың түсінігінше, бір адам ғана ерікті, олар мұндай бостандық азап, тағылық нәсіптің надандығы, нәпсінің еріксіздігі немесе жұмсақтығы сияқты болып көрінеді де, оны табиғаттың қателігі не азабы деп түсінеді. Сондықтан жалғыз ерікті адам озбыр болады, ал ерікті адам болмайды. Тек гректерде ғана еріктіліктің санасы болғандықтан, олар ерікті болған, олардың өздері де, римдіктер сияқты, кейбіреулер ғана ерікті деп ойлаған. Олар адамның ерікті екенін білмеген, оны Платон мен Аристотель де білмеген. Сондықтан да гректерде олардың керемет бостандығының болуы мен өмір сүруі құлдарға байланысты болған, сонымен бірге ол адамды қатты қанаған. Тек германдықтар ғана христиандық арқылы санаға жеткен, олардың түсінігінше, адамдар бостандығы бар, рухтың еріктілігі табиғаттың ең негізгі қасиеті деп ойлаған; танымдық, сана алдымен дінде пайда болған, оның өзінде де рухтың қысқарған түрінде, ал ол қағидатты ары қарай дамытып, күнделікті өмірде қолдану үшін оған көптеген қажырлы мәдени жұмыс істеу керек болған. Мысалы, құлдық христиан діні қабылданғаннан кейін тоқталмаған, мемлекеттерде бірден бостандық орнатыла қойған жоқ, үкімет пен мемлекеттік құрылым бірден саналы түрде ұйымдастырылады, олардың бәрі бостандық қағидатын негізге алмады. Бостандық қағидатын күнделікті өмірге қолдану, оны енгізу, қарым-қатынаспен байланыстыру өте ұзақ процесс, оның өзі тарихтан тұрады.

Бостандық туралы жоғарыдағыда жалпылай баяндағаннан қорытынды: шығыс халықтары тек жалғыз адамның ғана ерікте екенін білсе, гректер мен римдіктер бірнеше адамды ғана ерікті дейді, бұл жерде адам ретінде еріктінің өзі дүниежүзілік тарихты бөлуден пайда болады.

Бостандық дүние жүзінде қандай шаралар арқылы болады, бізді қалай нағыз тарихи құбылысқа әкеледі деген сұрақ туады. Тарихтың жақындағысына үңілсек, адамдардың әрекеттері олардың қажеттіліктерінен, олардың нәпсілерінен, мүдделерінен, мінез-құлықтары мен қабілеттерінен туындайды, оның өзінде мұнда түрткі болатын жағдай — олардың қажеттіліктері, нәпсілері мен мүдделері ғана ең басты роль атқаруы.

Біздің пәнде екі айта кететін нәрсе: бірінші — идея, екінші — адамдардың нәпсісі; біріншісі оның негізін қаласа, екіншісі дүниежүзілік тарихтың біздің алдымызда жайылып жатқан кілемінің шеті болып табылады. Екеуінің қосындысы мен нақты орталықтың түйісуі мемлекеттегі адамгершілік бостандығы болып табылады.

Егер мемлекетке жай әшейін ғана үңілсек, оның гүлденіп, күшті болып отырғанын байқай аламыз, егер жеке азаматтың мүддесі оның жалпы мақсатымен қосылса, егер біреуі өзінің пайдасын екіншісінің болғанынан тапса, онда мұндай қағидат негізінен өте маңызды болмақ. Алайда мемлекеттерде көптеген ұйымдар мен жаңалықтар қажет, сонымен қатар дұрыс, тиімді мекемелер мен ұзаққа созылатын идеялық күрес қажет, олар жеке мүдде мен нәпсіге қарсы қатал да ұзақ жылдарға созылатын тәртіп үшін қажет. Осындай ұштастық болғанда ғана мемлекеттің гүлденетін, күшейетін, ардақты да бақытты болатын шағы туады. Ал дүниежүзілік тарих белгілі бір саналы мақсаттан басталмайды, ол жеке бір адамдардың тобы емес қой. Бірге өтетін өмірдің саналы мақсатына қол созу дегеніміз — олардың өмірі мен жеке меншігінің қауіпсіздігі, ал мұндай біріккен өмір іске асқанда, мақсат та ұлғаяды. Дүние жүзілік тарих өзінің жалпы мақсатымен басталып, табиғат ретінде рухтың түсінігі орын алғанда ғана бітеді.

Ұлы тарихи қатынастар пайда болады. Кейде олар оны бұзып, тіпті оның негізі мен шындығын құртып та жібереді, ал сол кезде осыдан тіпті жақсы, пайдалы, қажетті мәнділік пайда болады. Енді бұл мүмкіндіктер тарихи болады да, олар өздері жалпы, бірақ басқа түрліден тұрады, олар халық пен мемлекеттің негізін құрастырушыдан өзгеше болады. Бұл жалпылық творчестволық идеяның бөлігі болады, онда өзіне қарай ұмтылу мен ақиқатты қозғалысқа түсіреді. Тарихи адамдар, дүниежүзілік тарихи жеке тұлғалар дегеніміз — олардың мақсатында осындай жалпылық бар адамдар.

Дүниежүзілік тарихи тұлғаға айғақтық тән емес, ол көп нәрсеге бөлшектенбей, тек бір нәрсені ғана мақсат қылады. Кейде мұндай адамдардың басқа ұлы да қасиетті мүдделерге жеңілтектікпен қарайтындығын байқауға болады, әрине, мұндай қылықты моральді әшкерелеу керек. Бірақ мұндай ұлы тұлға осындай кінәсіз гүлді таптап, өзінің жолындағының бәрін жайпап кетуі мүмкін.

Жеке адам тағы мемлекеттегі әлемді билеудегі кемшілікке көңіл бөлген оңайырақ ал олардың шын мәніне көңіл аудару оңай емес; себебі жермен-жексен етіп ұрысатын адамдар, іске бастарын биік көтеріп жоғарыдан қарайды да, оның негізіне үңілмейді, оны түсінбейді, оның дұрыс жақтарын көрмейді. Жасы келген сайын адам жұмсағырақ бола бастайды; жастар әрқашанда наразылық білдіреді; кәрілердің көп нәрсені, соның ішінде жамандықты да мойындауы, олардың өмірден қатаң сабақ алғандығынан, олар көбінесе назарларын субстанциялық, дұрыс нәрсенің мәніне аударады.

Дүниежүзілік тарихта мәселе тек мемлекетті құрайтын халықтар төңірегінде болуы мүмкін. Ең білуге қажетті нәрсе: мемлекет — бостандықты іске асырудың құралы, бүл жерде, оның ең ақырғы абсолют мақсаты, ол өзі үшін ғана өмір сүреді; келесі білу қажет нәрсе: адамның барлық байлығы, оның рухани шындығы тек мемлекет арқылы ғана пайда болады. Оның рухани шындығы, оған білетін объект! ретінде оның мәні, саналы бастамасы болып саналса, ал оған олар объективті, тікелей, жеке болмыс болады; міне, осы арқылы ғана ол таным болады, осы арқылы ғана ол адамгершілікте, құқықта мемлекеттік өмірде көріне алады. Мемлекет дегеніміз — жерде өмір пайда болғаннан бергі ең керемет идея. Сонымен, дүниежүзілік тарихтың анықтайтын ең дұрыс затының бірі — онда бостандық объективтілікке ие болып шарықтайды да, осы объективтілікпен жанданады. Заң дегеніміз — рухтың объективтілігі мен өзінің ақиқатының еріктігі. Тек заңға бағынатын ерік қана азат, себебі ол өзіне бағынышты, өзінде ғана ерікті болады. Мемлекет, отан дегеніміз тұрмыстың жалпылығын білдіреді, себебі адамның субъективті еркі заңға бағынады, онда қажеттілік пен еріктіліктің қарама-қайшылығы жоғалып кетеді.

Сондықтан өзгерудің тарихи процесі тек қана мемлекет арқылы жасалады, ал идеялар моменті онда әртүрлі қағидаттар болып қалады. Дүниежүзілік тарихта халықтарының жеткен табыстарына ие болатын мемлекеттік құрылымдар сипат алады да, олардағы ерекшелік белгілі бір әдіске негіз болмайды, онда мұндай ерекшелік шыңдалу мен дамудың белгілі әдісіне әкеп тірелтеді де, әртүрлі қағидат дамымайды.

Халықтар мемлекетсіз де өмір сүре алады, және бұл қалыпта недәуір дамып кетуі де мүмкін. Жоғарыда айтылған бойынша тарихқа дейінгі кезенді қарастыру біздің мақсатымызға жатпайды; ал одан кейін ғана нағыз тарих басталады немесе халықтар белгілі бір мемлекеттік түрге жетпеуі де мүмкін еді. Тарихтағы ең үлкен жаңалықтың бірі — жаңа әлемнің ашылуы, 20 жыл бұрынғы жаңалық болса, ол — санскрит тілінің ашылуы, осыған байланысты оның басқа еуропа тілдерімен байланысы. Осы жаңалықтың аркасында герман халқының (индустармен) үндістермен жақындығы, осының бәрі шындық болған. Біз қазірде көптеген тайпаларды білеміз, ал олардың коғам, тіптен мемлекет құруы екі талай, ал олардың өмір сүріп жатқаны бұрыннан белгілі, ал басқа халықтарға келсек, олардың қазіргі өмір сүріп жатқан қауымы бізді өте қызықтырады, олардың дәстүрлері бірнеше ғасыр бұрын қалыптасқан, олардың мемлекет болғанға дейінгі тарихы, сонан кейінгі жаңалықтары бәрі қажет. Жоғарыда айтылған тілдерге байланысты туыстық, бірақ халықтар бір-бірінен өте алшақ, ал осы алғашқы туыстықтан кейінгі олардың ары қарай дамуы белгісіз.

Тарих біздің тілімізде объективті және субъективті жақты, historian rerum gestarum (әрекеттің тарихы) білдірсе, сол кезде res gestas (әрекет) деп те белгіленеді, не болса соны тарихи баяндау. Біз бүл екі жоғарыда айтылған нәрсені өзімізге маңызды деп санауымыз керек, ол кездейсоқ нәрсе емес; әрекеттермен бірге бір мезгілде пайда болады; оларды өзара жалпы ішкі негізі бар, сол оны тудырады.

Сондықтан да мың, жүз жыл бұрын болған тарихи төңкерістер, көтерілістер, өзгерістер, жаңалықтар тарихнамадан бұрын болған, олардың объективті тарихы жоқ болғандықтан, олардың субъективті тарихы жоқ, тарихы баяндалмай қалған. Мәселе, оның кездейсоқ жағдайда өшіп қалғаны емес, оның сол кезде болуы мүмкін емес еді, сондықтан ол бізде жоқ. Тек заң туралы түсінігі бар мемлекеттерде ғана ойланып істелген әрекеттер болады, себебі олар дұрыс түсінікпен жасалады да, оларды осы қалыпта сақтап қалуға қабілет пен қажеттілікті дамытады. Үндістан әдебиетінің байлығын оқыған әрбір адам, осы елдің рухының өте бай терең екенін көре отырып, оның тарихы жоқ екенін көреді, ал онымен салыстырғанда көне заманнан басталатын Қытай империясының тарихын байқауға болады. Үндістанда тек қана діни бағыттағы көне кітаптар ғана емес, сонымен катар тамаша поэтикалық шығармалар, заңның көне түрлері бар екенін көруге болады, ал оның бәрі тарихтың болғандығының алғашқы шарттары болғанымен, оның өзіндік тарихы жоқ. Бұл елдің өзінде де ұйымдар қоғамдық ерекшеліктер арқылы басталып, кастыларға теліні тастай қатып қалған. Алайда заңдар азаматтардың мүдделерін қорғағанымен, ол құқықтардың өздері әртүрлі табиғи өзгешеліктерге бағынышты болып, осы кастыларға жататындардың мүдделері бойынша, олардың төменгі сатыдағылармен қарым-қатынас жүргізуі бойынша жасалған (онда құқықтың орнына, құқыққа қарсы бірнәрселер көрсетілген). Дүниежүзілік тарих дегеніміз — заман арасындағы көрінген рух, ол идея, табиғат сияқты кеңістікте пайда болады.

Егер біз көз қырымызды дүниежүзілік тарихқа салсақ, онда көптеген өзгерістер мен әрекеттер, ұшан-теңіз құрылып жатқан әртүрлі халықтар, мемлекеттер, жеке тұлғалардың бірінен соң бірін жалғастырып жатқанын байқаймыз. Адамның жүрегіне эсер ететін құбылыстың бәрі қозғалады, оның мүддесін, оның сезімдерін оятатын жақсылықтар, тамаша, ұлы істер көрінеді; әрбір жерде қойылған мақсаттар, оларды біз мойындап, оны іске асыруды қалаймыз, оған үміттеніп, сол үшін күресеміз. Бүкіл осындай істер мен оқиғаларда адамзаттың бірінші шепке шығатынын көруге болады.

Рух егер шындаса қызмет етеді, ол өзін жаратады, өзінің әрекетімен, өзінің мінез-құлқымен көрінеді де, сол арқылы бізге бір зат есебінде көрініп, болмыс ретінде өзіне ие болады. Осы сияқты халықтың да рухы көрінеді: бұл белгілі бір рух, өз алдына шын әлемді құратын, казіргі уақытта ол өзінің дінінде көрінеді, өзінің жеке адамына табынуда, өзінің әдеп-ғұрпында, өзінің мемлекеттік құрылымында, өзінің саяси заңдарында, өзінің әр мекемесінде өзінің істері мен әрекеттерінде көрінеді. Оның ісі — халық. Халық оның әрекетінің мәні.

Дүниежүзілік тарихтың географиялық негізі

Дүниежүзілік тарихта рух идеясы бірқатар сыртқы түрлері сияқты шын мәнінде көрінеді де, оның әрбіреуі өзінің бейнесін шын мәнінде өмір сүріп жатқан халықтармен көрсетеді. [Бұл мерзім мөлшерімен, кеңістікпен және табиғи болмыс арқылы көрсетілген ең ерекше қағидат, әрі дүние жүзі тарихындағы халыққа тән нәрсе оның табиғаты арқылы белгіленген сипат сияқты. Осындай табиғи түрлер арқылы көрінетін рух, өзінің ерекше түрлерінің бөлінуін көрсетеді, себебі ол бөлшектенген түрдің өзі табиғи сияқты көрінеді.] Бұл табиғи ерекшеліктің өзі ең алдымен мүмкіндік ретінде көрініп, содан барып рух дамиды да, ол оның географиялық негізін құрайды. Біз жерді оның сыртқы сипаты ретінде қарастырмаймыз, біз жердің табиғи түрін онда тұрып жатқан халықтардың түрімен, осы жердің адамдары ретіндегі байланысын қарастырамыз. Бұл сипат арқылы халықтар қалай әлемдік дүние тарихында көрінетіндігін, олардың алатын орны мен немен айналысатынын зерттейміз. Табиғаттың мәнін асқақтауға да төмендетуге де жол жоқ. Енді көңіл аударатын нәрсе — әр елдің табиғи қасиеті арқылы олардың дүниежүзілік тарихи қозғалыстан шығып қалатынын білуімізде; қай елдерде дүниежүзілік тарих халықтары дамиды, суық жақта ма, әлде ыстық жақта ма? Естің оянуына ең алдымен табиғат себеп болса, оның әрбір көрінісі рухтың рефлексиясы болады. Табиғат көрінісі, бұл жерде, ең алғашқы пікір айтушы да, осыдан барып адам өзінің ерікті болуына жетеді, ал оған жетуге табиғат кедергі болмауы керек. Рухпен салыстырғанда, табиғат саналатын нәрсе сияқты, оның билігі өте мықты болмауы керек, ондай болса, оның өзі күшсіз болып қалады. Ыстық және суық белдеулерде адамдар емін-еркін қозғала алмайды, себебі бұл жерде ыстық пен суықтың күші көп, сол арқылы рухқа өзіне керек әлемді құруға мүмкіндік жоқ. Ыстық та, суық та белдеулерде тым қажет нәрселердің орындалуы мүмкін емес, адам үнемі күннің ыстығына немесе аязға, яғни табиғатқа назарын салып отыру керек. Сондықтан да нағыз дүниежүзілік тарихтың аясы қалыпты белдеуде, оның өзінде оның солтүстік бөлігінде болады, себебі ондағы климат — континентальды.

Америка әлі де өзінің физикалық және рухани жағынан әлсіз. Еуропалықтар Америкаға келе бастағаннан кейін, жергілікті халықтар жойыла бастады, оған себеп болған еуропалық әрекет. Солтүстік Америка Құрама Штаттарындағы халықтардың түп негізі еуропалықтар, олармен жергілікті халықтар біріге алмады да, олар шетке шығып қалды. Әрине, жергілікті халық еуропалықтардан көптеген өнерге үйренді, соның ішінде арақ ішуді, сол арқылы олар қырыла бастады. Ал оңтүстікте жергілікті халыққа тіпті зорлық та жасалды, олардың қолдарынан келмейтін ауыр жұмысқа салып қойды. Бас июшілік пен мойынсұнушылық, құл ретінде сөз айта алмау креолдықтардың, еуропалықтардың алдында американдықтардың мінездерінің бір белгісі болған, ал еуропалықтарға, жергілікті халықтың өздерінің ар-намыстарының бар екендігін мойындауға көп уақыт қажет етеді. Ал бұлар еуропалықтарға қарағанда, басқасын қойғанда, бойларының өзі де қысқа екенін көруге болады. Патагонияда, ең оңтүстікте өмір сүретіндер өте төзімді болады, бірақ олардың тағылықтары мен дөрекіліктері әлі де кете қойған жоқ. Американдықтардың дене пішіндерінің әлсіз болғандығы Америкаға негрлерді апарудың ең негізгі себебі болды, негрлер үндістерге қарағанда еуропа мәдениетін тезірек қабылдайды. Бір ағылшын саяхатшысы негрлердің мықты діндар дәрігер (тіпті бір негр хина қабығын қолдануды ашқан) болғанына мысал келтіреді, оның айтуынша, тек жалғыз ғана жергілікті халықтың өкілі оқуға ден қойып, оның өзі де арақты көп мөлшерде ішкенінен өліп қалған. Американдықтардың ұйымшылдығы жоқ екеніне олардың абсолютті ұйымдарының жоқ екені қосылады, ол арқылы олар белгілі бір билікке жетулері мүмкін еді, аттар мен тас жолдар т.б. сондай құралдардың болмауының кесірінен, американдықтар тез жауланған.

Ежелгі ұлттың мүлдем жоғалып кеткенінен кейін, халықтың көбі еуропалықтардан тұрғандықтан, Америкада болып жатқан әрекеттің бәрі Еуропадан шыққан.

Солтүстік Америкада адамның санының көбеюі мен өндірістің өсуінің арқасында көптеген жетістіктерді байқауға болады, мұнда азаматтық тәртіп пен мықты бостандық орнады, барлық федерация бір мемлекет болып, онда әртүрлі саяси орталықтар орнады. Ал Оңтүстік Америкада республика тек әскери күшке ғана сеніп, оның бүкіл тарихы бірнеше үздіксіз төңкерістен тұрды. Оңтүстік Америка испандықтар мекендегеннен кейін, ол католиктік ел, ал Солтүстік Америка көбінесе протестанттық ел, алайда онда көптеген секталар бар. Ары қарай дамуында Оңтүстік Америка жауланып, Солтүстік Америка отар болды. Англияда пуритандар епископты шіркеуді жақтаушылар, католиктер арасында тартыс-керіс болып жатқандықтан, бірде біреуі жеңіліп жатқандықтан, көбі дүниенің басқа бөлігіне көшіп кетіп, содан дін бостандығын табуға тырысты. Бұлар еңбекқор еуропалықтар еді, ол жер өндеумен, темекі өсірумен, мақта өсірумен айналысқан.

Бәрі бірдей жұмысқа құлшынып кеткеннен кейін жалпының субстанциясы ретінде қажеттілік, тыныштық, азаматтық әділеттік, кауіпсіздік, бостандық пен [қозғалудың құрылым] болды, оның ең негізгі мақсаты жеке бастың мүддесі болды, ал мемлекет оның тек қана сыртқы пішіне, тек жеке меншікті қорғайтын орыны болды.

Протестанттық дін бойынша олар жеке адамға, олардың іс-әрекетіне сенді, себебі протестанттық шіркеудің діни әрекеттерінің өзі бүкіл өмір мен әрекеттің өзіне бағытталды. Керісінше, католиктерде мұндай сенімге еш негіз болмады, себебі олардың түсінігінше, күнделікті тірлікті жасауға билеуші күш пен ерікті түрде мойынсұнушылық керек еді, ал олардың конституция деп атайтындары олардың тек қағаз жүзіндегі құралына айналып, оларды сенімсіздіктен сақтай алмады.

Әрі қарай, Солтүстік Американы Еуропамен салыстырамыз, мұнда біз көп жылдан бергі қолданып жатқан республикалық конституцияны көреміз. Субъективті бірлік бар, себебі елдің басында президент, оның өзі төрт жылға ғана сайланады. Жеке меншікті жаппай сақтау мен ешқандай парақорлық жоқ екені дәлел, оны тек қана мадақтайды. Міне, жеке адамның байлық жинау мен пайдаға ұмтылуына негіз беретін ең алғашқы сипат, ал егер олар жалпы бір нәрсеге ұмтылса, оның өзінде өз бас қамын ойлайды. Әрине, құқықты тәртіп, формальды заңдар бар, оның өзі әділетті емес, сондықтан американдық саудагерлер туралы лақап тарап жүр, олар заңға жүгіне отырып, елді алдайды. Егер, бір жағынан, протестанттық шіркеу недәуір сенім білдіруді тудырса, екінші жағынан, осының арқасында бүл жерде сезім үлкен мәнге ие болады, ал оның арты әртүрлі жағдаймен аяқталуы мүмкін. Әр адамның бұл жөнінде өз дүниетанымы болуы мүмкін, сондықтан да оның өзіндік діні болады. Міне, осылар бірнеше секталыққа әкеліп соқтырады, олар кейде есуастыққа дейін барады. Көптеген секталарда құдайға құлшылық экстаз түрінде, сезімнің артықшылығы арқылы өтеді. Бұндай бассыздық арқылы әртүрлі қауымдастықтар өздерінің дінбасыларын сайлайды, не оларды қуады, ойларына келгендерін істейді, шіркеу болса өзінің билігін жоғалтады, оның рөлі туралы әр түрлі лақаптар айтылады. Солтүстік Америкада ойларына не келсе соны істейді, себебі онда еуропа мемлекеттеріндегідей діни бірлік жоқ.

Солтүстік Америкадағы саясатқа келсек, оның жалпы мақсаты белгіленбеген, қажеттілікпен тығыз ынтымақтастық жоқ, сондықтан да қазіргі мемлекет пен қазіргі үкімет тек әр түрлі тап болғанда, байлық пен кедейліктің арасы үлкен болғанда пайда болады, мұндай қарым-қатынас пайда болғанда, көпшілік өз қажеттілігіне жете алмайды. Бірақ Америка әлі бұл қалыпқа жете қойған жоқ, ол әлі де отарлауды қолданып отырғанда, көпшілік Миссисипи өзені ағып жатқан жазық далаға үздіксіз кете береді. Міне, осы арқылы наразылықтың ең негізгі проблемасы шешіліп, қазіргі буржуазиялық құрылыстың ары қарай дамуына еркіндік болады. Сондықтан да Солтүстік Америка Құрама Штаттарын Еуропа елдерімен салыстыруға болмайды, себебі Еуропада эмиграцияға қарамастан, халықтың өзінен-өзі көшу процесі жоқ, егер герман ормандары болғанда, онда Француз революциясы да болмас еді. Құрама Штаттарды Еуропамен салыстыруға болады, егер бұл мемлекеттің алып жатқан ұшан-теңіз аумағында адам саны тығыз болса Солтүстік Америкада әлі де жер иеленушілік басым. Тек қана Солтүстік Америкада Еуропадағы сияқты жер өндеушілер саны азайғанда ғана, адамдар жерге ұмтылғаннан гөрі қала өнеркәсіптері мен транспортқа ұмтылғанда, азаматтық қоғамның кішкентай жүйесін қалыптастырғанда ғана, олар өз мемлекетінің шектеулі болғанын қалайды.

Солтүстік Америка Құрама Штаттарының бірде-бір көршілес мемлекеті жоқ, олар еуропалық мемлекеттер сияқты бірі-бірін андып, керек болса әскерлерін жұмсамайды. Сондықтан да Америка болашақтың елі, онда Оңтүстік және Солтүстік Америка арасында күрес болуы, және де оның дүниежүзілік тарихи мәні болуы мүмкін, бұл мемлекетке ескі Еуропаның тарихи музейлері жалықтырғандар ғана кетеді.

Енді біз Ескі әлемге көшеміз, бұл жерде әлемдік тарихтың аренасына; алдымен, біз табиғаттан алынған жағдайлар мен анықтамаларға көңіл аударуымыз қажет. Америка кішкене ғана үзіндімен екі бөлінеді, міне, осы үзінді арқылы олардың арасында сыртқы байланыс бар.

Керісінше, Ескі әлемде, Америкаға қарағанда, оны Атлант мұхиты бөліп жатады да, Жерорта теңізі арқылы үлкен түбек еніп жатады. Ескі дүние үш түрлі дүниенің бөлігінен құралады да, олардың арасындағы байланыс арқылы үлкен бір тұтастыққа айналады. Олардың ерекшелігі олар теңіздің айналысына орналасқан, сондықтан да бір-бірімен қатынасу қолайлы. Өзендер мен теңіздер ажыратпай, қосатындығын мойындау керек. Англия мен Бретань, Норвегия мен Дания, Швеция мен Лапландия осылай қосылған.

Сондықтан Жерорта теңізі, дүниенің үш бөлігін қосатындықтан, дүниежүзілік тарихтың ең жарық нүктесі. Сирияда Иерусалим, ол иудейлік пен христиандықтың орталығы, ал оның оңтүстік-шығысында Мекке мен Мәдина, Мұхаммед дінінің отаны; батысында Дельф, Афина, оның батысында — Рим; Жерорта Теңізі жағалауында Александрия мен Карфаген орналасқан. Сонымен, Жерорта теңізі көне әлемнің жүрегі, себебі оның шартты белгісі мен тірілетін орны. Бұл теңізсіз дүниежүзілік тарихты, барлығы жиылатын [Форумсыз] Рим мен Афинаны елестетуге болмайды. Қиыр шығыс Азия бүкіл дүниежүзілік тарихтан қашық қалған. Оның оған Солтүстік Еуропа сияқты еш қатысы жоқ, ол тек кейіннен ғана бүкіл дүниежүзілік тарихта рөл атқарды, ал көне заманда оған еш қатысы болмады; онда Орта Теңізге жуық орналасқан барлық елдер қатысқан.

Сондықтан Цезарьдың Альпіден өтуі, Галлияны басып алу мен сол қарым-қатынас арқылы германдықтар мен Рим империясының жақындасуы, дүниежүзілік тарихта бүкіл бір дәуірді алып жатыр, соның арқасында ол Альпінің ар жағындағыны да қамтиды. Шығыс Азия мен Альпінің ар жағындағы елдер осы айтылған кеңістіктің ең шеткергі шекаралары, себебі Жерорта теңізінің айналысынан қозғалыс басталып, ол дүниежүзі тарихының басы да, аяғы да, шығысы да, батысы да болған.

Ал енді географиялық ерекшеліктерді бейнелейік, соның ішінде көптеген кездейсоқ айырмашылықтардың ең негізгілерін айырып алу керек. Осындай үш түрлі ерекшелік бар, олар:

1) Сусыз қыраттар, үлкен далалар мен жазықтар.

2) Үлкен өзендермен кескінделіп, суландыратын ойпаттар, өтпелі елдер.

3) Теңізге жақын орналасқан елдер.

Бұл үшеуі өте маңызды, олардың әрбіреуіне қатысты әлемнің бөлігі үштен тұрады. Біріншісі — кішігірім, индифферентті, металды қыраттар, олар өздеріне тұйықталған, бірақ импульстер бере алады; екіншісі — мәдени орталықтар құрып әлі де жеке дара зерттелмеген; үшіншісі — әлемдік байланысты көрсетіп, оны қорғауы қажет.

1. Қырат. Біз мұндай қыратты Орта Азиядан табамыз, онда моңғолдар (жалпылап алғанда) мекендейді; мұндай далалар Каспий теңізінен Қара теңізге дейін созылады; содан кейін Аравия шөлдерін айта кеткен жөн; одан кейін Берберей шөлі, Африкадағы Ориноко мен Парагвайдағы Оңтүстік Америка далалары.

Кейде ғана жаңбырдың суымен, өзеннің тасуымен суландыратын осындай қыраттарда, әсіресе Ориноко өзенінің маңында орналасқан мекендеушілердің ерекше белгілері — онда патриархаттық өмір және ондағылар жеке-жеке отбасына бөлінген. Олар тұратын жерлер құнарсыз, кейбір мезгілдерде ғана құнарлы: адамдардың байлығы далаға байланысты емес, себебі ол оларға аз ғана пайда әкеледі, олардың байлығы өздерімен бірге жүретін жануарларда. Әдетте бұл жануарлар жазық далада жайылады, сол жердің шөбі біткеннен кейін олар басқа жаққа кетеді. Адамдарға еш нәрсе қажет емес, қысқа азық жинамайды, сондықтан олардың табындарының жартысы қырылып қалады. Қыратты мекендейтін адамдардың құқықтық қарым-қатынасы жоқ, сондықтан оларға қонаққа барып, тоналып қайту сөз емес, әсіресе егер олар мәдени елдермен көршілес болса, мысалы арабтар сияқты, олардың аттары мен түйелері ұрлауға ықпал етеді. Монғолдар аттың сүтімен қорек етеді, сондықтан жылқы оларға тамақ та, құрал да. Олардың патриархаттық өмірі осындай, кейде олардың бәрі басын қосып, белгілі бір импульске байланысты қозғалыс жасайды. Кейде бейбіт отырған олар кенеттен, тез ағыс сияқты, мәдени елдерге шабуыл жасайды, ал олардың мұндай әрекеттері кедейлену мен жоқтықтан басқа ештеңе әкелмейді. Халықтың осындай қозғалысы Шыңғыс хан мен Темірланның басшылығымен болған. Олар бәрін аяқ астына таптап, лезде жойып отырған, олар орманды жоқ қылатын, ешқандай өмірге бастау болмайтын ағым секілді. Қыраттардан тар алқаптарға түседі, онда бейбіт тау тайпалары, бақташылар тұрады. Олар сонымен қатар, швейцарлар сияқты, жер өндеумен айналысады. Мұндай тайпалар Азияда кездеседі, бірақ олардың маңыздылығы төменірек.

2. Ойпаттар. Бұл жазықтар арқылы өзендер ағады, сол себептен олар құнарлы. Мұндай ойпаттарға Қытай, Инд пен Ганг өзені өтетін Үндістан, Ефрат пен Тигр ағатын Вавилония, Нил өзені бар Египет жатады. Бұл елдерде үлкен патшалықтар қалыптасып, үлкен мемлекеттің құрылуы басталады. Бұл елдерде жеке адамның өмір сүруінің ең басты құралының бірі жер өндеу болғандықтан, оларға жыл мерзімімен байланысты емес тұрақты жұмыс қажет. Жерге байланысты жеке меншіктік пайда болып, оған қатысты құқықтық қатынас орнайды.

3. Жағалаудағы елдер. Өзен, тіпті теңіз бір елді екіншісінен бөліп тұрады, ал біздің ойымызша, су оларды бөліп жіберетін сияқты. Соңғы кезде мемлекеттер бір-бірінен табиғи шекара арқылы бөлініп тұруы керек деген пайымдаулар айтылып жүр, ал бұған қарама-қарсы айтатын болсақ, шын мәнінде су сияқты оларды еш нәрсе біріктірмейді, себебі елдер осы өзендердің бассейіндері сияқты. Силезия дегеніміз — Одердің алқабы, Богемия мен Саксония — Эльбанікі, Египет — Нильдің алқабы. Міне, осыны теңіз жөнінде де айтуға болады. Тек таулар ғана бөліп тұрады. Мысалы, Пиренеи Францияны Испаниядан бөліп тұр. Америка мен Ост-Үндістан ашылғаннан бері, еуропалықтар олармен үзбей қатынас жасап жатыр. Ал олар Азия мен Африканың ішкі жақтарына әлі ене қойған жоқ, себебі суға қарағанда құрғақ арқылы араласу өте қиын. Жерорта теңізінің орталық болатыны оның теңіз болғандығы. Ал енді осы үшінші категорияның халықтарын қарастырып көрейік.

Теңіз бізге әлдебір белгісіздікті, шексіздікті, бітпес нәрсені елестетеді, ал адам осындай бітпес апатта өзін сезінсе, одан тезірек шығып кетуге ұмтылады; теңіз адамды жаулауға, тонауға, пайда іздеуге шақырады; ойпат адамды жерге тірейді; осының әсерінен ол көптеген бітпес қатынастарға бағынышты болады, ал теңіз оны осы шектеулі саладан шығарады. Теңізде жүзетіндер де байлық жинауды, пайда табуды аңсайды, ал олардың қолданып жүрген құралдары бұл жерде тиімсіз, себебі олар өз өмірін қауіпсіздікке ұшыратып, кейде өмірден айрылуы да мүмкін. Сонымен, олардың ұмтылатын нәрселерінің құралдары қарама-қайшылықта болады. Міне осы олардың табыстар мен өндіріс әрекеттерін көтермелеп, оларды батыл да асыл текті қылады. Онда өндіріс әрекетінде батылдық пен айбаттық көрінуге тиіс, ол игілікпен ұштасуы керек. Ал теңіздегі күресу батылдығы құлдықта болуы керек, себебі сіз алдамшы, өте қауіпті де қатаң апатпен бетпе-бет кездесеміз. Бұл ұшан-теңіздің жағалауы өте жағымды, себебі ол ешқандай қысым мен соққыға қарсы тұрмайды; ол сондай бейкүнә, дос сияқты, беріле салатын сияқты болып көрінеді, сондай босаңдығы оны өте қауіпті де, қорқынышты апатқа айналдырады. Ұлы азиялық мемлекеттерге дәл осындай теңіз талаптары жетіспейді, алайда Қытай сияқты мемлекеттер теңізбен ұштасып жатса да, теңізге байланысты болатын іс-әрекет мүлде басқаша, сондықтан да жағалауда орналасқан мемлекеттер, теңізбен ұштасып жатпаған мемлекеттерден оқшау, өзгеше, алайда олар бір-бірімен өзендер арқылы байланыс жасайды. Міне осылай, Германиядан Голландия, Испаниядан Португалия бөлініп жатыр.

Африканың жер бетіне қарасақ, онда қырат; Азияда не өзендер арнасымен не таулы елдер, ал еуропада мұндай өзгешеліктер аралас. Африканы үшке бөлуге болады: біріншісі — нақты Африка, ол Сахара шөлінің оңтүстігінде, мұнда бізге мүлдем белгісіз тар теңіз жағалаулары бар қыраттар; екіншісі — еуропалық Африка, шөлдің солтүстігі, ол жағалаудағы ел; үшінші бөлігі — Нилдің бассейні, Азияға қосылып жатқан жалғыз Африка алқабы. Азия дүниенің шығысы, алайда Америкаға ол батыс бөлігі болады, ал Еуропа шын мәнінде көне әлемнің орталығы мен ақыры, ол абсолютті Батыс, ал Азия абсолютті Шығыс.

Азияда рухтың көзі ашылып, соның арқасында дүниежүзілік тарих басталды.

Енді Азияның түрлі елдерін қарастырған жөн. Оның физикалық сипатында бетке көрінетін қарама-қайшылықтар мен осы қарама-қайшылықтардың арасындағы недәуір қатынасты көруге болады. Әр түрлі географиялық қағидалардың өзінше дамып және көрініп жатқан түрлері бар. Ең алдымен солтүстік беткейді — Сібірді бөліп алайық. Бұл беткей Алтай тауларынан бірнеше әдемі өзендерімен басталып, олар Солтүстік мұхитқа құяды, бірақ бұл солтүстік белдеу бізді еш тартпайды, жоғарыда айтылғандай, ол тарихтан шеттетіп қалдырылған. Ал қалған Азияда сөзсіз бізді қызықтыратын үш аумақ бар. Біріншісі, Африкадағы сияқты, тұтас қыраттар; бұл таулы тізбектерден тұратын аумақ өзендермен бөлініп, біртұтас үлкен жазықты құрайды. Көптеп, аздап суға толып тұрған бүл ойпаттарда орталықтар орналасқан, олар ерекше құнарлы сияқты, тарамдалған алқап құрамай, оз алдына жеке жазық болып жатыр.

Азияға жоғарыда айтылғандай географиялық өзгешеліктің жалпы белгілерін жатқызуға болады, сонымен мал шаруашылығы — қыраттарды мекендейтіндердің ең негізгі кәсібі, ал жер өндеумен және өнеркәсіп еңбегімен ойпатты мекендеушілер айналысады, ал үшінші түрі — сауда мен су тораптары. Патриархалдық өзіндік бірінші қағидамен тығыз байланыста, жеке меншіктік және билеушілік пен өктемдік — екіншімен, азаматтық бостандық — үшіншімен байланысты. Қыратты жерлерде мал шаруашылығы мен, жылқы, түйе мен қойлар (көбінесе ірі қара мал) өсірумен сипатталатын тыныш көшпенділік өмір болса, екінші жағынан, оларды осалдық жаулап алуы мүмкін. Бұл халықтарда тарих болатындай, олар кеңінен дамымаған; дегенмен оларда өз өмір салтын өзгертуге итермелейтін өте мықты қуат бар, бірақ та оларда әлі де тарихи мағыналық дамымаған, соған қарамастан тарихтың бастауын осылардан іздеген жөн. Оларға қарағанда өзен арнасында тұратындардың өмірі қызығырақ. Жер өңдеушіліктің өзі ғана тұрақсыздықты қойып, болашақты болжауды сұрайды. Міне осының арқасында жалпылық туралы ой туады, онда жеке меншіктік пен өнеркәсіп қағидалары бар. Міне осындай мәдени елдер қатарына Қытай, Үндістан, Бабыл жатады. Бұл елдерде өмір сүріп жатқан халықтар өздерінше тұйықталып, теңізді игеруді мақсат етпеді, ал оны мақсат санағанның өзінде де, ол тек олардың мәдениетіне ғана әсер етті. Ал егер олар теңізде жүзсе, онда ол мәдениетке ешқандай әсерін тигізбейді, ал олардың арасындағы байланыс пен олардың ары қарайғы тарихы тек осы елдерге басқалардың келіп, оны зерттеуімен ғана байланысты еді. Азияны сипаттайтын — таулы қыраттар, өзен алқаптары және жазықтар, бұлар рухани қатысы да болып саналады, бірақ ол белгілі бір тарихи элементтері емес, алайда жоғарыда айтылған қарама-қайшылық салыстырмалы болады: жазық далада бұтақ жайған адамдардың өмірімен салыстырғанда қыраттағылардың жағдайы тұрақсыз, тынышсыз және де мұндай өмірге қаңғыбастар үнемі ұмтылады...

Алдыңғы Азияда бүкіл діни және мемлекеттік қағидалар пайда болды да, олар тек Еуропада ғана дамыды.

Енді Еуропаға көшейін, мұнда Азия мен Африкадағы сияқты ешқандай аумақтық өзгешеліктер жоқ. Еуропаны сипаттайтын нәрсе, жоғарыда айтылған қарама-қайшылықтар тегістеліп, немесе жұмсақталып оның өтпелі түрлерінде көрінеді.

Еуропада қыраттар, жазыққа қарама-қарсылық жоқ. Сондықтан оның үш бөлігінің ерекшелігі басқаша сипатталады. Бірінші бөлігі — оңтүстік Еуропа, Жерорта теңізіне қарайтын бөлігі. Перинейдің солтүстігінен Францияға дейін таулар созылып жатады да, олар Италияны Франция мен Германиядан бөліп жатқан Альпімен байланысып, оны оқшауландырып тұрады. Грекия да Еуропаның осы бөлігіне жатады. Грекия мен Италияда дүниежүзілік тарихтың аренасы көпке дейін болды, ал Еуропаның орталық бөлігі мен солтүстігі мәдени дамымаған кезеңде әлемдік рух өзінің отанын сонда тапты. Екінші бөлігі — Еуропаның жүрегі, оны Галлияны жаулап алуы барысында Цезарь ашқан. Бұл жеңіс кемелденген жасқа келген Рим қолбасшысының жеңісі еді, бұл жастық шағындағы Александрдің жеңісіне қарағанда асқақ болды, Александр Шығысты грек өміріне тартқысы келді, бұл егер елестетсең, шын мәнінде өзінің мазмұнымен өте үлкен әрі тамаша, ал ол елестің нәтижесі әрқашан мардымсыз болатыны анық.

Еуропаның орталық мемлекеттері — Франция, Германия және Англия.

Оның үшінші бөлігін солтүстік-шығыстағы Польша, Россия және Славян мемлекеттері құрайды. Олар тарихи-мемлекеттер қатарына кейіннен кіріп, үнемі Азиямен байланыс жасаған. Ал физикалық жағына келсек, жоғарыда айтылғандай, оларда ешқандай көзге түсетін түрлері жоқ, олар бір-біріне қатынас түрінде жойыла береді.

Тарихты бөлу

Дүниежүзілік тарих Шығыстан Батысқа бағытталды, себебі Еуропа дүниежүзілік тарихтың сөзсіз соңы, ал Азия оның басы. Дүниежүзілік тарих үшін Шығыс деген ұғым бар, себебі Шығыс дегеніміз оз алдына мүлдем біршама дүние; алайда жер дегеніміз шар бола тұра, тарих оны бір айналып өтпейді, керісінше, тарих үшін өзіндік Шығыс бар, ол Шығыс Азия деп аталады. Мұнда сыртқы пішіні физикалық күн шығады, ол Батысқа ауып — батады; ал Батыста өзін танушылықтың ішкі күні шығады, ол көтеріңкі шұғыласын жан-жаққа шашады. Дүниежүзілік тарих дегеніміз — тоқтатылмаған табиғи еріктің тәртіптілігі мен оның жалпылыққа және субъективті бостандыққа дейін көтерілген түрі. Шығыстың білгені мен білетіндігі тек қана жалғыз адамның еріктілігі, ал грек пен рим әлемінің білетіндігі кейбір адамдардың еріктілігі, ал герман әлемінің білетіні — барлығының еріктілігі. Сонымен дүниежүзілік тарихтан көріп отырған бірінші билік түрі — деспотизм, екіншісі — демократия мен ақсүйектілік, ал үшіншісі — монархия.

Сонымен, біз Шығыстан бастауымыз керек. Бұл әлемнің негізінде белгісіз ес, субстанциялы рухтың, оның субъективті еркі ретінде ең алдымен сенім, үміт пен мойынсұнушылық көрінеді. Оның мемлекеттік өмірінен іске асырылған қисынды, ішкі мағынасы субъективтілікке көшпеген, даму қалпындағы бостандықты кездестіреміз. Бұл тарихтың бала шағы. Субстанциялы формалар тек қана шығыс мемлекеттерінің әсем де көркем ғимараттарынан тұрады, мұның өзі саналы анықтаманың айғағы, алайда субъектілер бір орындалмай қалған нәрселер сияқты. Олар бір орталықтың айналасында, негізінде билеушінің айналасында, мемлекет басында отырған патриарх, ол Рим империясындағы озбыр сияқты емес. Оның қоятын талаптары - адамгершілік пен субстанциялы бастамаларды сыйлау, қолда бар әжептәуір шараларды қолдау оған міндет, ал біздегі субъективті бостандық ретінде көрсетілетін нәрсе шығыс мемлекеттерінде тұтастық пен жалпылықтан туады. Шығыс мемлекеттердің жарқырап жүретіндері, бір субъект өзіне жататын субстанцияны мойындайды, себебі екінші бір субъект бөліп алынып оның субъективті бостандығында көрінбейді. Табиғаттың барлық байлығы мен қиялдың байлығы тек қана осы бір субъектке берілген, ал онда субъективті бостандық терең батып кетеді де, оның ары онда емес, бұл абсолютті затта болады. Мемлекеттің барлық жағы, соның ішінде субъективтіліктің барлық жағы бірден көрінеді, бірақ олар әлі де субстанциялармен белгіленбеген.

Бір ғана биліктен тыс еш нәрсе де өз бетімен құрылмайды, ал оның сыртында күшейтіп отырған озбырлықтан артық еш нәрсе жаман емес. Біздің білуімізше, қыраттардан жабайылар тобымен келіп елдерді жаулап, оларға қоныстанып, тағылықтан айырылып, еш нәтижесіз субстанцияда жоғалып кетеді.

Субстанциялықтың мұндай анықтамасы екі түрге бөлінеді, себебі ол қарама-қарсылықты не қабылдай, не жеңе алмады. Бір жағынан кеңістік әлеміне тарихи емес тарихқа тән мықтылық, төзімділікті көреміз, мысалы Қытайдағы отбасылыққа негізделген мемлекет пен әкелік билік арқылы тұтас нәрсенің тәртіптілігін өзіне бағындырып, оларды қамқорға ала, мертіктіре, жазалай отырып, көбінесе дене жазасы арқылы прозаикалық мемлекет болып отыр, себебі оған қарама-қарсылық түрлері, мәңгілік пен идеалдылық жоқ. Екінші жағынан, осындай кеңістік мықтылығына қарсы уақыт түрлері тұрады. Не өздері де, қағидалары да өзгермей, мемлекеттер бір-біріне қарағанда бітпес өзгерістерге ұшырап отырады, арасында үзілмес қақтығыстар болып, олардың тезірек құруына әсер етеді. Міне, осы мемлекеттен тыс жаулыққа күреске деген ынталылық жеке адамның қағидаларының болжамдарымен араласады, әлі де белгісіз, тек табиғи жалпылықта жарық, әлі де жеке жанның жарығы бола алмайды. Бұл тарих та әлі болса да тарихи болмайды, себебі ол әлі де сол ұлы күйзелісті қайталайды. Сонымен, бұл әлі нағыз күйреу емес, себебі осы үзіліссіз өзгерістің нәтижесінде ешқандай да прогресс байқалмайды. Соңынан, оның өзінде де тек сыртқы белгілері арқылы, өткенімен ешбір байланыс жасамай-ақ тарих Орта Азияға көшеді. Егер адам өмірімен салыстырғанда мұны жеткіншек шақ деуге мүмкіндік бар, мұнда балалық тыныштық пен сенімділік байқалмай, төбелескіштік пен ұмтылшақтық пайда болады. Соңынан жігіттік шақпен грек әлемін теңестіруге болады, себебі мұнда даралық қалыптасады. Бұл дүние жүзі тарихының екінші негізі қағидасы. Азиядағы сияқты қағиданың басы адамгершілік, бүл адамгершілік даралыққа тән, сондықтанда бұл жеке адамның еркін керек етеді. Сонымен, бұл жерде адамгершілік пен субъективті еріктің байланысы пайда болып, тамаша бостандық патшалығы орнайды, себебі идея пластикалық формамен ұштасады да, ол бір жақты әлі де өзі үшін абстрактылы болмайды; ол тамаша бір әдеби шығармадағы сезімталдықтың рухани таңбасы сияқты шындықпен ұштасып, оның әлпетіне айналады. Сөйтіп, бұл патшалық шын үйлесім тауып, әсемдіктің әлемі айналады, бірақ ол тез өтпелі де қысқа болмақ бұл әлжуаз адамгершілік әлі де мораль емес, бірақ субъекттің даралық еркі әділеттік пен заңдарды сақтауына әдеттеніп дағдылануға үйретеді. Сонымен, жеке адам жалпы мақсатпен сенімді үйлеседі. Шығыста өзіндік субстанциялық бастау мен онымен салыстырғанда жоққа ұшырайтын даралылық екі бөлек ұшқарлық екендігіне қарамастан, мұнда бір тұтас болып бірігеді. Бірақ, олардың жеке мезеттері жалғамсыз қосылған, сондықтан сол мезгілде олардың ішкі зор қарама-қайшылығы өзін байқатады. Тамаша адамгершілік субъективті бостандық күресі арқылы әлі орнап, жаңғыру нәтижесіне жете алмады, адамгершіліктің субъективті бостандығына айналу үшін, ол әлі қажетті деңгейдегі тазалыққа жеткен емес.

Үшінші мезет абстрактілі жалпылықтың патшалығы: бұл — римдік мемлекет, бүл егде шақтағы тарихтың ауыр жұмысы. Егде шақ мырзаның озбырлығына көнумен немесе өзінің тамаша озбырлығымен сипатталмайды, ол ортақ мүддеге кызмет етеді, бүл жерде жеке адам жоғалып өзінің жеке мақсатына тек жалпы мақсат арқылы жетеді. Мемлекет абстрактілі оқшаулана бастап, мақсатқа айналып, оны орындауға жеке адамдар қатысады, ол жалпы да, белгілі де болмайды. Тек азат жеке адамдарға ғана мақсаттың қатаң талаптарына құрбандыққа әкелініп, соған жету үшін бүкіл өмірлерін арнайды, мұның өзі де абстрактілі жалпылық болады. Рим мемлекеті жеке адамның патшалығы емес, Афина қаласы сияқты, мұнда көңілдік пен өмір сүйгіштік жоқ, тек қана шаршайтын қиын еңбек бар. Мүдделік, жеке даралардан оқшауланады, олар өзіндік жалпылықтың абстрактілі формальды түріне айналады. Жалпылық жеке дараларды қанап, олар өздерінен-өзі бас тартады, дегенмен олар өзіндік жалпылыққа ие болады, яғни, жеке тұлғаға айналады: олар жеке адамдар ретінде заңдық тұлға болады. Бұл мағынада, жеке адамдар қалай адамды абстрактілі түсінсе, осыған жеке дара халықтар да көнеді, бүл жалпылыққа бағынышты болу барысында олардың нақты түрлері осы жалпылықтың қыспағынан жоғалып, халықтар бұқараға айналып, жойылып кетеді.

Рим бүкіл құдайлары мен барлық рухани нәрселерін пантеонына айналдырды, бірақ құдайлар да, рухтар да өзінің өміршеңдігін сақтамайды. Бұл мемлекеттің дамуы екі бағытта болады. Бір жағынан рефлексияға, абстракті жалпылыққа негізделіп, өзінің ішінде анық айқындалған қарама-қарсылықты сақтайды; сонымен өзінің болмысы бойынша өзінің керекті ақырымен күреседі, он озбырлық даралық, кездейсоқ немесе толық зайырлы билік бір адамның қолында болғандықтан, ол абстрактілі жалпылықты жеңеді. Алдымен мемлекеттің мақсаты мен абстрактілі адамның арасында қарама-қарсылық болады; соңынан тарихи процесте тұлғаның билігі басымырақ болып, оның атомдарға ыдырауын сыртқы зомбылық арқылы ғана тоқтатқанда, субъективті күштің билігі осы мақсатты шешу үшін жаралған сияқты болады. Абстрактілі заңдылық өзінде нақтылы болу емес, өзінің ішкі ұйымында емес, оны күш болып оның қозғаушысы мен билеуші басшысы ретінде озбырлық билік тек кездейсоқ субъективтілік болып қалғанда, жеке адамдар бостандықтан айырылып қалғанда, өздеріне пананы дамыған жеке құқықтан табады. Міне, зайырлы мойынұсынушылықтың қарама-қарсылығы осында. Онда озбырлық көрсеткен қайғы сезіліп, өзінің ішіне жиырылып қалған рух құдайсыз өмірден кетіп, өзінің ішінен ғана тыныштық тауып, өзінің айқын сырласуға толы ішкі жан дүниесімен өмір сүреді, сонымен бірге оған тек қана сол уақыттағы сыртқы болмыстың субстанциялылығы тән.

Осындай тәсілмен, ішкі рухани тыныштық қалыптасады, осыған байланысты, дара тұлға тазаланып, қайта өңделіп жалпылыққа дейін көтеріліп, өзіне дейін, өзіне деген жалпылық субъективтілікке, құдайшылық тұлғаға дейін көтеріледі. Сондықтан жоғарыда айтылған тек зайырлы патшалыққа қарсы келетін рухани патшалық өзін рухтың толық мәнінде білетін субъективтіліктің патшалығы.

Соңынан, осының әсерінен дүниежүзілік тарихтың төртінші мезеті пайда болады: ол герман мемлекеті; ол адам өмірімен теңгестіргенде кәрілік кезеңге тең келеді. Табиғи кәрілік қартайғандықтың белгісі, ал рухтың кәрілік шағы оның толық піскен кезеңі, рух сияқты оның бірлікке көтерілетін шағы. Бұл мемлекет христиандық мойынсұнушылықтан басталады; бірақ қазірдің өзінде істеліп, шын мәнінде, рухани, діни қағидаға қатты қарама-қарсылықта басталады, ол нағыз варварлық шындық. Себебі ең алдымен рухтың өзі ішкі дүниенің танымы ретінде әлі де абстрактілі, соның кесірінен зайырлы қоғамда надандық пен озбырлық билік жүргізеді.

Осындай надандық пен осындай озбырлыққа ең алдымен қарсы шығатын Мұхаммед қағидасы, ол шығыс әлемінің айнасы. Ол христиандыққа қарағанда, кейінірек шығып, тезірек дамыды, ал христиандықтың дамуына оның әлемдік күш болып қалыптасуына сегіз ғасыр кетті. Алайда тек герман ұлттарының қағидалары бойынша, герман әлемі нақты шындықта өмір сүруде. Мұнда рухани патшалықтың рухани қағидаларының қарама-қарсылықтары мен дөрекі де тағы варварлықтың зайырлы қоғамдағы көрінісі білінеді. Зайырлы өмір рухани қағидаға сәйкес келуі керек, алайда жансыз зайырлы билік ең алдымен рухани биліктің алдында жоғалып кетуі тиіс; ал соңғысы алдыңғысына кіруі арқылы, өзінің басты мақсатынан айырылып, сонымен катар өзінің өзегін жояды. Бүл рухани жақтың бұзылғандығы, бұл жерде шіркеулер сапалы ойдың ең жоғарғы түрінің дамуына шақырады; тағы да өзіне кетіп қалған рух өз ісін ой түрінде көрсетеді, енді ол саналы нәрсені істеуге қабілетті, оның өзі күнделікті өмір қажетінен туындайды.

Осылай, жалпы анықтамалардың нақты күшіне байланысты, олардың негізінде рух қағидасы жатыр, ойлар патшалығы шындыққа айналды. Мемлекет пен шіркеу арасындағы қарама-қарсылық жойылып, рух өзін зайырлы қоғамда тауып оны өзінің болмысындағы органикалық тетік ретінде құрастырады. Мемлекет енді шіркеуден төмен тұрмайды, енді оған бағынбайды, шіркеу өзінің артықшылығынан айрылып, рухани бастау мемлекетке жат болмайды. Бостандық өзінің тірегін тауып, шындықты қалай іске асыру туралы өзінің түсінігін табады. Міне, дүниежүзілік тарихтың мақсаты біздің алдымызда өте ұзын жол, оның бәрі жоғарыда айтылды. Ал уақыттың жалғасы салыстырмалы түрде алынған, рух болса мәңгілік. Оған жалғастық дегеннің керегі жоқ.

Тарих қытайлар мен моңғолдарда негізгі қағида патриархалдық бастама, оның өзінде Қытайда ол зайырлы мемлекеттік өмірдің ұйымдық жүйесінде дамыған, ал моңғолдарда ол рухани, діни мемлекеттік өмірдің ұйымдық жүйесінде дамыған, монғолдарда ол рухани, діни мемлекеттің қарапайым түрінде көрсетілген. Қытайда монарх патриарх ретінде билеуші; мемлекеттік заңдардың жартысы құқықтық, жартысы моральдық сипат алады, себебі ішкі заңдар, субъектінің ішкі жан дүниесінің нені қалайтынын білу оның сыртқы заңды жазылымы сияқты. Сонымен, ішкі дүние бейнесі мұнда пісіп жетілмейді, себебі мораль заңдары құқықты сияқты қарастырылса, құқық заңдары өзінің моральдық көрінісін табады. Біздің субъективті деп атайтынымыз тек қана бір мемлекет басшысының қолына шоғырланған, оның шешімдері тек қана көпшілікке пайда әкеледі. Осындай зайырлы басшыға рухани мемлекет ретінде Монголия қарсы тұрады, оның басшысы құдайдай қадірленетін лама; мұндай рухани элемент үстемдік ететін патшалықта зайырлы мемлекеттілік өмір сүре алмайды.

Біздің байқауымызша екінші түрі болып табылатын үнді мемлекетінде Қытайдағы сияқты біртұтас мемлекеттік организм, толық мемлекеттік машина мүлдем бұзылған күйінде кездеседі. Тек бөлек күштер ғана оқшауланып, бір-бірінен ерікті. Әрине, әртүрлі касталар белгілі, бірақ діннің орналасуынан олардың арасында табиғи өзгешелік бар. Осының әсерінен жеке адамдар тұлғасыз болады, алайда олар өздерінің оқшау өзгешеліктерімен көзге түсетін сияқты болғанымен, табиғатқа байланысты касталық өзгешелікке ие болғанымен, Қытайдағы сияқты бір ғана мемлекеттің организмімен анықталып, жалғыз ғана субстанциалды субъектке бөлінбейді. Бұндай өзгешеліктердің бірігетін ең жалғыз белгісі дін, соның арқасында теократиялық ақ сүйектілік пайда болып, оның озбырлығы көрінеді. Мұнда рухани түсінік бейбіт өмірден мүлдем өзгеше, ал өзгешеліктердің оқшаулықтары өте маңызды болғандықтан, дінде де идея мезеттерінің жекеленген қағидалары көрінеді, бұлар абстрактілі бірлік пен құдай туралы басқа да табиғаттың тылсым күштері туралы түсініктері болады. Олардың арасындағы байланыс тек қана үздіксіз өзгеріс, байланыссыз суару арқылы көрініп, есуастықтың дұрыс жұмыс істейтін игілік танымы сияқты көрінуіне әкеп соғады.

Үшінші ұлы түрі — қытайдың бұзылмайтын бірлігі мен қаңғып жүретін шарасыз үнді тынышсыздығынан айырып тұратын Парсы мемлекеті. Қытай өз алдына өте ерекше шығыс болса, Үндістанды Грекиямен, Парсыны Риммен салыстыруға болады. Себебі Персияда теократиялық бастау монархиялық формасын алады. Монархия дегеніміз де, мемлекеттік құрылысты басқару тек қана бір жоғары билеушінің қолында болғанымен, ол еш нәрсені шеше алмайды, тақта отырғанымен еш нәрсені біле алмайды, ал оның еркі заң арқылы көрсетіледі, оны өз бағыныштыларымен бірге бөлісуі керек.

Міне, осы арқылы бізде жалпы қағида, заң бар, олар әр нәрсенің негізі бола алады, ал оның өзінде табиғи қарама-қарсылығы жоқ. Сондықтан да рухты бұл сатыда елестету тек табиғаттық болады, бұл әлем туралы елес. Бұл жалпы қағида арқылы монархты да, әрбір бодандықтағы адамды да сипаттауға болады, сондықтан да парсылық рух таза, сүзілген халықтың идеясы болады, олар таза адамгершіліктің талаптарын орындап, қасиетті қоғамдағыдай өмір сүреді. Әрбір табиғи қозғалыс сияқты, оған да қарама-қарсылық тән, оны әлі жеңе алған жоқ, оның қасиеттілігін қажеттілігі деген анықтама деп түсінеді. Персияда бұл қарама-қарсылық жаулас халықтардың байланысы арқылы көрінеді. Парсылық бірлік бұл Қытайдың абстрактілі бірлігі емес, мұның мәні - әр түрлі халықтарға билік жүргізіп, оларды бір биліктің астына үйіріп, күннің шуағы сияқты оларды жылытып, оятып, жарық болуы. Бұл жалпылық тек тамыр ғана болып, жеке элементтерге еркін өсуге өз бетінше жайылып, тарамдануына эсер етеді. Сонымен, жеке халықтардың жүйесінде бұл барлық әр түрлі қағидалар жұлымдалып, қатар өмір сүруде. Мұндай халықтар қатарына көшіп-қонып жүрген номадтарды, содан кейін саудасы мен өнеркәсібі дамыған Вавилон мен Сирияны жатқызуға болады, себебі мұнда жеткілікті мөлшерде сезімталдық пен шектен шыққан дөрекілік билік жасайды.Жағалауда орналасқан елдер арқылы сыртқы дүниемен байланыс жасалады. Бұл жағалауда бізге қарама-қарсы иудейлердің рухани құдайлары тұрады, ол Брама сияқты тек ойда ғана өмір сүреді, ол өте қызғаншақ, сондықтан да басқа діндерде жол беретін басқа өзгешеліктерді бірден құртып жібереді. Парсы мемлекеті бостандықты жеке қағидалармен елестете алады, Үндістан мен Қытайдағы сияқты қарама-қарсылық абстракті де тыныш емес, ол өзінің ішінде өмір сүріп, дүниежүзілік тарихтың салдарынан құриды. Егер Парсы елінің сыртқы дүниесі грек өміріне ұқсас болса, оның ішкі дүниесі Египет арқылы жасалады. Мұнда абстрактілі қарама-қайшылықтар еніп, олардың шешуін табады. Бұл мойынұсыну тек қарама-қайшы анықтамалардың күресін көрсетеді, ол әлі де ешқандай өзінің үйлесімділігін тапқан жоқ, оны тудыруды мақсат етіп, өздері үшін жасап, басқаларға жұмбақ болады, ал оны шешу тек грек әлеміне тән.

Егер бұл мемлекеттердің әртүрлі тағдырларын қарастыратын болсақ, онда Қытай қос өзені мемлекеті әлемдегі ең мықты мемлекет болмақ. Бұндай мемлекетті жаулап алу мүлдем мүмкін емес. Ганг пен Индтің әлемі де сақталған: мұнда мағынасыздық мәңгілік; оның негізгі мәні араласып, жаулап, қанауға бейімделген. Бүл екі мемлекет қазір де жер бетінде бар; керісінше Тигр мен Евфратта орналасқан мемлекеттен, тек қана үйінді болып қалған кірпіштерден басқа, ештеңе қалған жоқ. Парсы патшалығы өткеннің еншісінде болса, Каспий теңізінің жағалауындағы мемлекеттер Иран мен Тұранның арасындағы соғыстың құрбаны болған. Жалғыз Нильдің ғана патшалығы жер астында, ол мылқау мумиялар ретінде, оны қазір бүкіл әлемге тасып, көрсетіп жатыр; және олардың ұлы молдалары әлі де жерден биіктеп көрініп тұр, бұлар өте бай мазарлардан тұрады.

Қытай

Тарихты баяндау Қытай мемлекетінен басталуы керек, себебі ол өте көне, яғни тарихи деректер, оның қағидасының субстанциалдығы арқылы ерекшеленіп, көне де, жаңа да бола алады.Біздің байқауымызша, Қытай мұндай қалыпқа ерте жетті, оның осындай халде болатындығы, мұнда қандай да болмасын өзгеріс мүмкінділігі жоққа шығарылған, себебі объективті болмыс пен оның субъективті ұмтылысы арасында әлі қарама-қарсылық орнап үлгермеген, мызғымастық, әрқашанда өзін көрсетіп келе жатқан бастау, біз тарихи элемент деп атайтынымыздың орнын ауыстырған. Қытай мен Үндістан әлі де дүниежүзі тарихы шегінен тыс, сол мезеттердің алғы шарты, тек олардың қосылуы арқылы ғана өміршең тарихи процесс басталады. Субстанциалдық пен субъект! бостандықтың бірлігінде ешқандай айырмашылық жоқ, екі жақтың ешқандай қарама-қарсылығы жоқ, міне осының аркасында бүл субстанцияға өзінің рефлекциясына, өзінің субъективтігіне жете алмайды. Субстанциялы бастау, адамгершілік бастамасы ретінде субъектіні нандыруды емес, мемлекет басшысының озбырлығын қолдайды. Еш халықта, Қытайдағы сияқты, үзілмеген тарихнама жоқ. Басқа Азия халықтарында да ескі аңыздары бар, бірақ оларда тарих жоқ. Үндістердің веділері тарихты баяндамайды; арабтардың аңыздары өте көне, бірақ олардың мемлекет пен оның дамуына еш қатысы жоқ. Ал Қытайда мемлекет бар, оның қалыптасуы ерекше. Мемлекет құрылымының рухы әрқашанда өзгеріссіз болған. Ол жалпы қағидадан шығады. Ол субстанциялық рух пен даралықтың тікелей бірлігі болады, бұл бірлік отбасылық рух, бұл көп халықтық мемлекетке тараған. Мұнда әлі де субъективтіліктің уақыты, мерзімі жоқ, бүл жерде субстанцияға қарағанда өзінің бірлескен еркінің көрінісі, оның жұтып қоятын күшті, немесе осы күштің мәнін өзінің жалғыз еркі деп санауы, өзін еркін деп санауы бар. Жалпы ерік жеке ерік арқылы көрінеді.

Қытайда жалпы ерікті көру үшін жеке адамның не істеуі тиістілігін анықтау қажет, ал соңғысы еш рефлексиясыз, еш тұлғасыз көнеді. Егер ол бағынбай, субстанциядан шықса, жазалауды ішкі дүниеге емес, сыртқы өмір сүруге береді, себебі субстанциядан шығу өзіне тығылу арқылы жасалған жоқ. Субъективті мезет бұл мемлекетке жат, ал екінші жағынан бұл ешқандай нанымға негізделмеген. Субстанция ретінде бір субъект император болса, онда оның заңдары үйретеді. Бүл жерде отбасы ғана дұрыс көрсетіліп, бір түрге енген, тиісті көрініс тапқан.

Қытай мемлекеті тек осы адамгершілік байланысы негізінде құралған, оған объективті отбасылық пиэтет тән. Қытайлықтар өздерін өз отбасысына ғана жатамыз дегенмен, өздерін мемлекеттің ұлдарымыз деп санайды. Олар отбасыларында тұлға емес, себебі олар кіретін субстанциялы ұйымдастық қаны бір және табиғи болып табылады. Олар мемлекетте де тұлға болмайды, себебі онда патриархалдық қатынас өктемдік етеді, ал бүкіл басшылық императордың қамқорлық ретінде бәрін тәртіпте ұстауына байланысты болады.

Қытайлықтар өздері өлгеннен кейін балалары оларды жақсылап жерлеп, қадірлеп, қабірлерін тазалап ұстайды деп сенеді. Алайда қытайлықтарда бірнеше қатын болғанымен, олардың біреуі ғана әйелі болады да, қалғандарының балалары оны анасы ретінде сыйлайды. Егер қытайлықтың бірде-бір әйелінен баласы болмаса, онда өзін өлгенге дейін, өлгеннен кейін де сый көрсетуге жарайтын адам ретінде бала асырап алуына болады. Олардың ата-анасының қабіріне жылына бір рет бару сөзсіз міндет болып саналады.

Осындай отбасылық туралы сөз қозғалатын болса, негізгі мемлекеттік құрылыстың да негізі болады. Алайда император монархтың құқығын қолдана алады, себебі ол бүкіл құқықты балаларына қолданатын әке ретінде ғана қолдана алады. Ол патриарх, мемлекеттегі барлық сыйлап істелетін шараларды оның мойнына қояды. Себебі император дін мен ғылымның да басшысы болып саналады. Императорға өте жоғары ілтипатпен қарауға тиісті. Ол жағдай бойынша билік жүргізуі керек, өзі бүкіл мемлекеттің заңдары мен істерін білуге және басқаруға тиіс, ал жоғарғы органдары бүл істерді жүргізуде оған көмек көрсетеді. Бірақ озбырлыққа жол берілмейді, себебі барлық істер мемлекеттік басқарудың көне билеу тәртібіне негізделеді, алайда оны тексеріп отыру қажет.

Императорлардың мұрагерлері өте қатаң тәрбие алады, олардың денелері шынықтырылады, олар ғылыммен ерте айналысады. Император олардың тәрбиесіне өте қатты қарайды, ерте кездерінен-ақ император мемлекет басы екенін түсініп, өздерінің ең жақсы да бірінші болу керек екендерін сезінеді. Мұрагерлерден жыл сайын емтихан алынады, ол жөнінде мемлекетте жан-жақты айтылады, себебі олар төтенше осы іспен ғана айналысады. Осының себебінен Қытайда ең ұлы да мықты билеушілер кездеседі, оларға соломондық ақылдылық тән деуге болады.

Қытайда абсолютті тепе-теңдік бар, егер бір өзгешелік болса, ол тек қана мемлекеттік билік арқылы болады. Жоғарғы лауазымға ие болу үшін әркім оған лайықты болу керек. Қытайда тепе-теңдік болғанымен, онда бостандық жоқ, ал озбырлық билеудің қажетті түрі болады. Бізде адамдар өздерінің жеке меншіктеріне ғана байланысты заң алдында тең; ал оларда одан басқа да көптеген мүдделер мен ерекшеліктер бар, оларға кепілдік беріледі; бізге келсек ең алдымен бостандық болуы тиіс. Қытай мемлекетінде осындай жеке мүдделер құқықсыз, ал басқару тек қана император тарапынан болады, оны көптеген сатылы шенеуніктер мен мандариндар арқылы жүргізеді. Соңғылары екі категорияға бөлінеді: ғалымдар мен әскери адамдар, соңғылары біздің офицерлермен пара-пар. Ғылыми мандариндердің лауазымы жоғары, себебі Қытайда жай адамдар әскери адамдардан жоғары саналады.

Император орталық, оның айналасындағының бәрі айналып, соған келіп тіреледі, сондықтан да елдің гүлденуі мен халықтың әл-ауқаты императорға байланысты. Бүкіл әкімшілік сатыларындағылар қалыптасқан кертартпа тәртіпке азды-көпті сәйкес болуға тырысады, ал ол болса мемлекеттің тынышты жағдайда болу сәтінде ыңғайлы дағдыға айналады. Бірлікте бір түрде ғана жылжи береді, табиғат құбылысы сияқты, бәрі бірдей, тек қана император пысық, зерек, жаны жұмсақ болуы керек. Ал егер император жоғарыда айтылған қасиеттерге, негізінде сөзсіз моральдық қасиетке ие болмаса, еңбексүйгіштік, шыдамдылық атына лайықты, қуаты мол болмаса, онда мемлекетте, жоғарыдан төменге дейінгі билікте әлсіреп, барлық бастамаларға немқұрайлы қарап, озбырлық пайда болады. Сол үшін жоғарыдан бағыттап, бақылап отыратын императордың билігінен басқа ешқандай да заңды билік пен тәртіп болмайды. Жаулап алынған жерлер жеке меншік болып қалып, ал ол жерді мекендеушілер — крепостнойлар болады. Алайда Қытайда құлшылық пен бостандықтың арасында ешқандай өзгешелік жоқ, себебі император алдында бәрі бірдей, бәрінің де еш құқығы жоқ. Ар деген болмағандықтан, басқасына қарағанда біреулерінде ерекше құқық жоқ, бүл жерде адамды жермен-жексен етіп, оларды бірден-ақ төмендетеміз деген түсінікке саяды. Міне, осыдан барып қытайлардың терең адамгершіліксіздігі туады; олардың кез келген жерде алдап кететіні белгілі; достардың өздері бір-бірін алдайды, бірақ оларын жамандық деп санамайды. Олар алдап, арбайды; ал еуропалықтарға олармен қарым-қатынас жасағанда мұқият болу керек. Император мемлекет басы да, діннің басы да болады. Сондықтан дін шын мәнінде мемлекеттік дін болады. Қытай діні біз айтатын дін сияқты болмайды. Біз үшін ол рухтың ішкі жан дүниесі болады, ал ішкі жан дүние дегеніміз, ол — қасиетті мәнділік. Бұл салада адам міндетті емес, мемлекетке байланысты, егер ол ішкі дүниеге кетсе, онда зайырлы коғамнан босайды. Бірақ Қытайда дін бүл баспалдақта тұра бермейді, шын үміт қана мүмкін болады, оның өзінде де егер жеке адам сыртқы зорлық күштерден аулақ болып, өзіне ғана сенсе. Қытайда жеке адам осындай қарым-қатынастың біреуімен де байланысты емес, сондықтан да ол дінге де табиғаттағы мәнділіктерге де байланысты, ал оның ең жоғарғысы Аспан болып саналады. Оған астықтың шығуы да, жыл мерзімдері де, табыстары да, жұтшылық та байланысты. Аспанға қарапайым адамдар емес, тек қана ел басы, билік ретінде император жақын бола алады.

Ғылымға келетін болсақ, қытайлықтардың тарихында тек қана белгілі бір оқиғалар бар, алайда олардың пайымдаулары мен дәлелдері жоқ. Заң ғылымы тек қана белгілі заңдардың тізбегін құрса, мораль - белгілі міндеттерді құрады, бірақ олардың ішкі қорытындысы жоқ. Алайда қытайларда философия бар. Оның негіздері өте көне, себебі тағдырлар кітабында И-цзиньде пайда болу мен жоғалу туралы тұжырымдар бар. Бұл кітапта бірлік пен екіжүзділік туралы өте абстракт! ойлар айтылған. Ал басқа ғылымдарға келсек, оларды ешкім мойындамайды, олар тек пайдалы мақсатқа жету үшін белгілі бір таным сияқты. Қытайлықтар физика, математика, астрономия сияқты ғылымдарда артта қалды, бірақ олардың ертеректе осы ғылымдағы қол жеткен табыстарымен даңқтары шыққан. Міне, Қытай халықтарының жан-жақты сипаты осындай. Оның ерекше белгісі сол — оларға барлық рухани нәрсе жат: адамгершілік бостандығы, моральдық сезім, терең дін мен шын өнер. Император халыққа ұлылықпен, әкелік қайырымдылықпен, сезімталдықпен қарайды, ал халық әрқашан ол туралы жаман пікірде болып, өзін тек қана император ұлылығының күшті дөңгелегін сүйреуге жаралғанбыз деп ойлайды, оның жүгінің ауырлығынан құтыла алмайтындығын тағдыр ретінде санайды, ал өзін құлдыққа сатуды немесе еріксіз өмір сүруді қасірет деп санамайды. Өзіне-өзі қол жұмсауды, балаларды тастап кетулерін кек алу деп түсінеді. Адамға деген сый-сияпаттың әлі де дамымағанының куәсі секілді. Егер шығу тегінде еш өзгешелік болмаса, әркім жоғарғы лауазымға ие бола алады, ал осындай теңдік арқылы адамның ар-намысының еш мәнділігінің мойындалмайтындығын көруге болады, ол ұзақ күрес арқылы шығарылады, өз пікірінше бекітілген өзгешелікке жетпейді.

Үндістан

Прозалық пайымдаулары бар тұжырымдардың бәрі бойынша, Үндістан — қиял мен сезім өктемдік ететін ел. Даму мезеті былай: Қытайда кәмелеттік жасқа толмағандарға патриархалдық қағидамен өктемдік етсе, моральдық шешімдер іске асып отырған заңдар мен императордың моральдық бақылауы әсер етеді. Ал рухани мүдде бойынша, сыртқыға деген баға оның ішкі құндылығымен белгіленуге тиісті,ол табиғи және рухани әлемнің санаға тән ішкі дүниенің әсерімен анықталатынын дәлелдеу үшін қажет, осының арқасында субъективтілік пен болмыстың бірлігі немесе сол уақыттағы болмыстық идеализм! орнатылуға тиісті. Осындай идеализм Үндістанда бар, алайда ол түсінікте берілмеген қиял идеализмі сол уақыттағы болмыстан бастау мен мәлімет ала отырып, оны бір қиялға айналдырады; қиялға түсінік берілген сияқты болып көрініп,ойлар біршама роль атқарады, алайда ол кездейсоқ бірігу кезінде туады. Осындай қиялдаудағы абстракты және абсолютті ойлар оның мәні болады; бүл жерде өздері оның қиялдарын орындайтын құдайды елестетеді. Бүл эмпирикалық субъектің қиялы емес, себебі оның белгілі тұлғасы мен оның жекешілігін ашатын тетігі болады, бұл шексіз рухтың қиялы.

Қиялдаушы рухтың сипатын дұрыстап анықтау керек, бүл үнділіктер мінезінің жалпы қағидаты. Ұйқыда жатқанда адам өзінің жеке адам екенін ұмытады, ол заттан окшауланады. Ояу жүргенде мен өзімді сезінемін, ал басқалар маған байланысты сыртқы және тұрақты болады, менде оларға осылай қараймын. Сыртқы жаттылық қолайлы бір түсініктің байланысына түседі де, оның жүйелік қарым-қатынасы болып, ондағы менің даралылығым мүше болып, осы қарым-қатынас жүйесімен байланыс табады; бұл естің саласы. Керісінше, ұйқыда да осындай өзгешелік жоқ. Басқа қарама-қарсылық арқылы рух өзі үшін өмір сүруден қалады, сонымен сыртқы бірліктің шекарасы жоғалып, оны жалпылық пен мәнділіктен айыра алмайсың. Сондықтан қиялдаушы үнділік біздің атауымызша, ақырғы мен жалғызға, сол мезеттегі бітпес жалпы мен шексізге, өзінше құдайшылға айналады. Үнділік көзқарас жалпы пантеизм болады, бүл ойдың емес, қиялдың пантеизмі. Бұл қиял бос сандырақ, немесе қиялдың елесі емес, рухтың еріккен түрі емес; рухтың өзі де кейде қиялдап, әртүрлі бағытта сенделіп жүреді, сонда ол оның нақтылығы емес, маңыздысы болып, соңғы заттардың билеушілері мен құдайларының құрбаны болады.

Үндістан мен басқа мемлекеттер арасында көп жақты сыртқы дүниежүзілік тарихи байланыс бар. Қазіргі заманның жаңалығы бойынша санскрит тілі еуропа тілдерінің, мысалы: грек, неміс, латын тілдерінің, әрі қарай дамуының негізі. Үндістан бүкіл батыс әлемінің шыққан жері; ал ол халықтардың ол жерден тарауының тек қана табиғи жағдайының дүниежүзілік тарихи қарым-қатынасының сыртқы жағы. Егер де Үндістанда әрі қарай дамудың элементтері табылып, оның батысқа қарай жылжығанын ашсақ, бұл көшу тек абстрактілі болған болар еді, себебі қазіргі бізді қызықтыратын болса, Үндістаннан алғанның бәрі бізді қызықтырмас еді, олар нақты, өздерін өзі жасаған болып шығады, ең жақсысы — үнді элементтерін мүлдем ұмыту. Үнді элементтерінің таралуы тарихқа дейін болған, ал тарих дегеніміз тек қана рухтың дамуындағы оның мәнді дәуірін ғана құрайды. Ал Үндістаннан таралғанның бәрі мылқау, ешқандай саяси әрекетпен белгіленбеген, саяси әрекетпен байланбаған. Үндістер жаулап алушылар болмаған; оларды, керісінше, жаулаған, сондықтан солтүстік Үндістан көне ел ретінде бүкіл тарихтың тек маңызды уақытын құрайды.

Үндістердің саяси өміріне келсек, онда Қытаймен сал ыстырғандағы прогреске көп көңіл аудару қажет. [Прогрессте озбырлық бірліктен жеке дамыған мүшелер құрылады.] Бірақ бұл ерекшеліктер туа біткен секілді: органикалық өмірдегі жанды әрекетке түсіріп, оны ерікті құрудың орнына, олар тастай қатып қалады да, олардың тұрақтылығы үнді халқын қанауға әкеліп соғады. Бұл ерекшеліктер касталар деп аталады. Әр кастаның өзінің ерекше міндеттері мен құқықтары бар; бұл міндеттер мен құқықтары тек белгілі бір кастаға ғана лайық болады. Касталық бүлінушілік тек қана зайырлы емес, діни сипатта болады да, браминдер бұл жердегі денесі бар құдайлар болып саналады. Ману заңдарында былай делінген: патшалар өздеріне қарай браминдерді қарсы қоймасын, себебі олар от, күн, айды құраған, өз күштерімен бәрін жойып жібере алады. Олар құдайға құлшылық та, қоғамға кызмет те етпейді, басқа касталардың құдайлары да бола алмайды; осы арқылы үнді рухының сырттан шыққан екенін көруге болады. Біздің мойындауымызша, үнді рухының қағидасы табиғат пен құдайдың армандаған бірлестігінде екенін, оның артынан барлық түрлер мен қатынастарда малғұнды кәрекет болады. Сондықтан да үнді мифологиясы — қиялдың жабайы өрбуі, онда ешқандай түр де болмайды, ол тек жабайылықтан жоғарыға қарай, кемеңгерліктен жабайылық пен малғұндыққа дейін барады. Дінге табынушылықтың белгісі ретінде өздерінің қолдарымен жасалған келбеттер мен қолөнер заттары дәлел болған. Әр кұс, әр маймыл мұнда құдай болып, мүлдем жалпы мәнділік болады деп танылады. Себебі үндістер бір затқа ғана берілмеген, ол үшін сана орнататын реф0ексия қажет. Құдай туралы түсінікті, адамзат әрекетінің жалпы субстанциясы ретіндегі адамгершілікті бірде-бір үндістен таба алмайсыз, олардың түсінігінің мәні рухани емес. Бір жағынан, барлық белсенділіктен Браманың мұндай қалыпта болғандығынан бас тартса; екіншіден, олардың әр ісі тылсым жоғарыдан түскен жазумен анықталады, ол әрекет емес, ішкі менмендік арқылы әрекет жасаудағы бостандық емес. Сонымен, үндістер адамгершілік жағынан өте төменгі сатыда тұрады.

Егер Қытай өз алдына жеке мемлекет құрса, үнділердің саяси құрылымында мемлекет жоқ тек қана халық бар. Егер Қытайда моральдық озбырлық болса, Үндістандағы саяси өмір деп атайтынымыз, мүлдем еш қағидатсыз озбырлық онда не адамгершілікті, не діни тәртіптерді сақтамайды, себебі адамгершілік пен діннің қажетті шарты мен негізі адамның әрекетіне тікелей әсер ететін еріктің бостандығы. Сондықтан да Үндістанда қатыгез, нашар, ұятсыз озбырлық өктемдік етеді. Үндістанда тирандық күнделікті нәрсе сияқты, себебі адамның ар-намысына байланысты сезім мүлдем жоқ, сондықтан да тирандыққа еш нәрсе қарсы тұрып, оны көре алмайды; тек физикалық қасірет, қажетті керектілікке ұмтылудан бас тартушылықтар ғана тирандыққа жоқтық қарым-қатынасты құрайды.

Сондықтан да мұндай халықтан біз айтатын тарихты іздеуге болмайды, міне, осы арадан Қытай мен Үндістанның айырмашылығы жақсы байқалады. Қытайлықтардың мемлекетінің шын тарихы бар, ол туралы жоғарыда айтылып кетті, олардың тарихи кітаптарында барлығы дұрыс жазу үшін бірнеше шара қолданатын. Бұл Үндістандағы сияқты емес. Қазіргі кезеңде, Үндістан әдебиетінің қорымен танысқаннан кейін, олардың геометрия, астрономия мен алгебрадағы табыстары үшін мақтау қажеттігін, философияда қол жеткен табыстарын, грамматиканы недәуір дамытқандарын, санскриттің басқа тілдерге қарағанда өте дамығанын көруге болады, ал тарихты олардың менсінбейтіндігін, оның мүлдем жоқ екенін көруге болады. Тарих үшін естілік қажет, объект үшін бостандықты елестету қабілетін, оны өзіне тән рациональдық байланыспен қарастыру қабілеті болуы керек. Сондықтан да тарих пен прозаға тек жеке түсініктерімен сезіне алатын халықтардың ғана қабілеті болады. Үндістер біздің айтатын тарихи ақиқат пен шындықты, рациональды, ойлы түрдегі оқиғаларды қарастыруды, оны дұрыс жеткізуді, іздеуді білмейді. Көбінесе жүйкелерінің тозуы мен әлсіздігі оларға болмысты дұрыс түсінулеріне мүмкіндік бермейді, олардың сезімталдығы мен қиялдары олардың болмыс туралы түсінігін бос сөзге айналдырады; көбіне шындық табиғатпен қарама-қайшы болады, кейбір кездерге дұрыс, шын нәрсені біле тұра әдейі де саналы түрде жалғанға жүгінеді. Үнді рухы армандаушылық пен қиял ұшқырына тірелгендіктен, заттар жалған кейіптерге ие болады. Бұл белгі оларға тән, осының арқасында ғана үнді рухын түсініп, жоғарыда айтылғандардың анығына жетуге болады. Алайда халықтың рухына тарих қажет, соның арқасында ол өз рухының дамуының қозғалысын түсіне алады, олар заңдар, салттар мен әрекеттерді білдіреді. Заңдар салттар мен қанатты сөздер сияқты өте тұрақты. Ал тарих халықты сондай түрде баяндайды, соның арқасында ол объективті болып қалады. Тарихсыз оның мерзімдік болмысы соқыр, озбырлықтың қайталанған түрінде көрінеді. Тарих осы кездейсоқтықты белгілеп, оған тұрақтылық беріп, оны жалпылық түрге ендіріп, соның аркасында оны жақтайтын да, айыптайтын да заңдылық бекітеді.

Персия

Тарихқа қатысты байланыстылықты біз алғаш рет Персия мемлекетінде ғана байқаймыз. Парсылар ең бірінші тарихы бар халықтар. Персия ең алғашқы жоғалып кеткен мемлекет. Алайда Қытай мен Үндістан әлі де қазірге дейін езінің өзгеріссіз табиғи өсімпаздық өмірлерін кешіп келе жатыр. Персияда дамулар болды, революциялар болды, мұның өзі ғана тарихи қалыпқа куәгер бола алады. Қытай мен Үндістан мемлекеттерін бізбен ғана салыстырып, тарихи байланысын қарастыра аламыз. Ал Персияда алғашқы рет ақиқат шамшырағы пайда болған, ол ерекше жарық берген, ол жарық Зороастрмен жіберілген, ол таным әлеміне, рухтың басқаға деген қатынасына жатады. Парсы мемлекетінде тазалықтың субстанцияның ең жоғарғы бірлігі екенін көреміз, ол жеке адамның бостандығын қолдайды; жарық сияқты заттың түрін көрсетсе, біз мұнан бірлікті көреміз, жеке адамдарды оятып, мықты болулар үшін, өз қасиеттерін дамытып оны шығару үшін өктемдік жүргізеді.

Жарық ешкімді ерекшелемейді, жарық әділеттілерге де, әділетсіздерге де, жоғарыдағыларға да, төмендегілерге де — бәріне бірдей шуағын төгеді. Жарықтың өміршеңдігі, оның біреу үшін әрекет жасап, оған қатысты болып, оның дамуына эсер етеді. Ол қараңғылыққа қарама-қарсы, соның арқасында әрекет пен өмір қағидаты пайда болады. Парсы тарихында даму қағидаты білінеді, сондықтан да дүние жүзі тарихы оның тарихынан басталады, себебі рухтың жалпы мүддесі субъективті болмыстың ішіне үңілу, абсолютті қарама-қарсылық арқылы бейбітшілікке жету.

Парсы мемлекетінің элементтері — зенд халқы, көне парсылар, соңынан ассийрия, мидия мен вавилон патшалықтары, парсы мемлекетінің құрамына Кіші Азия, Египет, жағалау бойындағы Сирия кірді, қырат, өзен арнасы мен теңіз жағалауындағы елдердің барлығы бірге бірікті.

Зенд халқы

Мүмкін зенд халқы тек Бактрияда мекендеген шығар. Кир дәуірінде алғашқы дін мен көне тұрмыс дағдырысы толық сақталмады, олар тек зенд кітаптарында суреттелген. Зенд санскрит тілімен туыстық байланыста деп санауға болады, себебі санскрит парсылар, мидиялықтар және бактряндықтардың тілі болған. Халықтың заңдары мен қанатты сөздері, зенд кітаптарында бейнеленген суреттер олардың өте қарапайым болғанын көрсетеді. Төрт қауым көрсетіледі: абыздар, әскерилер, жер өндеушілер мен қолөнершілер. Сауда туралы ештеңе айтылмағандықтан, халықтың ешкіммен қатынаста болмағанын түсіну қиын емес.

Парсы діні пұтқа табынушылық емес, онда табиғаттағы әлдебір жеке затқа емес, жалпылықтың өзіне табынады. Жарық, сонымен катар рухани бастама; ол қайырымдылық пен ақиқаттың кейіпі, табиғаттағы бүкіл заттың білім мен керектіліктің субстанциалдығы. Жарық адамның талдауына мүмкіндік береді, ал адам бодандықтан азат болғанда ғана талдай алады. Алайда жарықта қарама-қарсылықта болады, ол қараңғылық, қайырымдылықтың қарама-қарсылығы зұлымдық сияқты. Зұлымдық болмаса, адамзатта қайырымдылық та болмас еді, зұлымдықты білмесе, ол шын мәнінде қайырымды болмас еді, міне осылай жарық та қараңғылықсыз болмайды. Парсылардың осындай қарама-қарсылығы: Ормузд пен Ариман. Осындай екіжүзділік Шығыстың кемшілігі болып саналады, алайда қарама-қарсылық абсолюттік болып қалғаннан кейін, оларды діни емес таным реттеп отырады. Рухта қарама-қарсылық болуы тиіс, сондықтан дуализм қағидаты рухқа тән, оның негізгі мәні өзгешіліктен тұрады. Парсылар таза мен таза емес деген танымға дейін жеткен, рух өз деңгейіне жетуі үшін, шын мәнінде болымдылыққа болымсыздықты қарсы қоюы тиіс.

Жарық патшалығындағы сияқты, адамдар жалпы заңдылықтар бойынша, рухани және дене тазалығын сақтаған, олар намаздарға байланысты Ормуздқа бетін бұру дегенді білген. Парсыларға барлық тірі нәрсені қолдап, ағаш өсіру, бұлақтың көзін ашу, шөл жерлерді құнарландыру сияқтыларды сақтауға үйреткен, оларша барлық жерде өмір болып, болымды да таза Ормузд патшалығы жан-жаққа таралуы қажет. Зенд халқы парсы мемлекетінің ең жоғары элементі болған, ал Ассирия мен Вавилонда сыртқы байлық, сауда жоғары болған. Парсы мемлекетінде географиялық белдеудің үш түрі де қосылған, оларды біз жеке-жеке қарастыруымыз қажет. Алдымен, Персия мен Мидия қыраттары, соңынан Евфрат пен Тигр алқаптары, оларды мекендеушілер мәдени өмірмен біріккен. Египет, Нил алқабы, мұнда жер өңдеу, өнеркәсіп пен ғылым дамыған, ал үшінші элемент өздерін қауіпке тіккен ұлттар, олар теңіз кезушілікпен айналысқан сириялықтар, финикиялықтар, грек отарлары мен Кіші Азияның грек жағалауларын мекендеушілер. Персияда үкімет тек халықпен одақ арқылы жұмыс істеп, біріккен ұлттарға еркін өмір сүруге жағдай жасаған. Египет табиғатты бақылаудың тұйығына шоғырланып, өзіндегі қарама-қайшылыққа әкеп соғып, оның шешімін ойлап тапқан. Қағидат тікелей болып қалмайды, ол ішіндегі мән мен рухтың ерекше жасырын түріне сілтейді.

Біздің көріп отырғанымыздай, египет рухы табиғат түрінен азат болуға тырысады. Алайда осындай мықты да бір беткей рух мәннің субъективті түрімен шектеліп қана қоймаған. Оны біз осыған дейін осылай қарастырып келгенбіз, ол сыртқы танымға дейін жетіп, оның сыртын өнер арқылы бейнелеуге жеткен.

Рухтың мәңгілік екені туралы түсініктен адамзаттың даралығы бітпес қазына деген ұғым тарайды. Жай ғана табиғи бөлшек-бөлшек болса, ол басқаға байланысты, бөтенде өмір сүреді, ал өлместікке тек қана рухтың өзінің ішінде мәңгілік екені көрінеді. Оны біз алғашқы египеттіктерден көреміз.

Египет рухы ішкі рухтың шығу тегі болды немесе оған тән түсініктің Грекияға өтуі, бірақ египет ұлы парсы мемлекетінің провинциясы болған, ал оның тарихи өтпелілігі тек парсы әлемінің грек әлемімен ұштасқанда ғана болады. Тарихи өтпеліліктің бұл жерде мемлекеттің жоғалуымен байланысты екенін көре аламыз. Қытай мен Үндістан, айтып кеткеніміздей, өмір сүріп жатыр, ал Персия жоқ; Грекияға өту тек ішкі жағынан ғана, бүл жерде үстемдік өтпелілігі сияқты сыртқы түрде болады; ал осы дәлел үнемі қайталана береді. Бүкіл гректер скипетр мен мәдениетті римдіктерге берген, ал германдықтар римдіктерді жаулаған. Осындай өтпелілікті қарастырғанда, неге Қытай мен Үндістан бар, Персия жойылды деген сұраққа тап боламыз.

Бұл жерде асырушылыққа тыйым салуымыз керек: созылмалы ауру өміршеңдіктен құрып кеткені жақсы, бұзылмас таулар жұпар иісті райхан гүлінен артық, себебі оның гүлдері түсіп қалады деген сияқты. Персияда азат рух ұстанымы көріне бастайды, ол табиғилыққа қарама-қарсы, сондықтан да мұндай табиғи өмір құлдырап, күйзеліске ұшырайды; парсы мемлекетінде табиғаттан ажыратып алу ұстанымы бар, сондықтан да ол басқа әлемдерге қарағанда жоғары, себебі олар табиғатқа берілген. Осы жерде прогрестің қажеттілігі туады; рух өзін ашты, енді оны дамытуы қажет. Қытайлыктың өлгеннен кейін ғана қасиеті бар, үндіс өзін-өзі өлтіру үстінде, немесе Брамаға берілген, есуастық қалпында тірідей өледі немесе туғанынан сол жердің құдайы болады, мұнда ешқандай өзгеріс, ешқандай прогресс жоқ, ал прогресс рух оз бетімен алға ұмтылғанда ғана болады. Парсылардың жарығы рухани танымнан басталады, сонда рух табиғатпен қоштасады. Сондықтан, біздің байқауымызша, объективтілік азат болып қалады, халықтар қаналмайды, өздерінің байлығын, өзінің мемлекеттік құрылымын, өзінің дінін сақтап қалады. Міне, Персияның Грекиядан әлсіздігі осында. Біздің байқауымызша, парсылықтар толық ұйымды мемлекет құра алмаған, одан тұтас емес, тек қана агрегат құраған, ол әр түрлі даралықтан тұрған. Парсылар бүл халықтардың ішкі заңдылықтарын құрамай, өздерінің заңдары мен құқықтарын бәрінің мойындағанын керек етпеген, бұл өз мемлекетінің ұлылығын сезбеген. Міне, осындай рухани бірлігі болмағандықтан, саяси қатынаста Персия Грекиямен салыстырғанда әлсіз болған.

Парсылардың абстракті қағидаттары қажетті түрде ұйымдастырылмаған нақты емес бір-біріне қарама-қарсы әртүрлі бастамалардың біріккендігімен, парсылық жарықты тану сириялықтардың өмірге деген құштарлық бейнесін басып, рахат үшін өмір сүрулерімен, финикиялықтардың өжеттілігі мен ойшылдығымен, талаптанғыштығымен теңіз кезіп өздерін қауіпке тосып байлық жинауларымен, еврей дінінің таза ойының абстракциясымен, Египеттің ішкі ұмтылыстарымен бірге өмір сүрген. Бұл өз идеалына жетуге тырысқан агрегат, оған тек қана азат даралылық арқылы жетуге болған. Гректерді бейбітшілікке жеткен халық деуге болады, себебі олар өздеріне қарай тартып, партикуляризмнің шығуына жол бермей, сол арқылы өздерін азат еткен. Грекия бізге көзге тартымды рухани өмірдің жігіттік шағын көрсетеді. Мұнда еріктің мәні мен пісіп жеткен рухтың білімі ретінде алғаш рет оның өзі болады, сондықтан да мемлекет, отбасы, құпия, дін жеке адамның мақсаты болып, осы мақсатқа, байланысты даралыққа ие болады. Керісінше, үлкен адам объективті мақсат үшін өмір сүріп, жұмыс істейді, оған ол өзінің жеке адамына қарамастан ұмтылады. <...>

Грек рухының элементтері

Грекия ол субстанция, бірақ сонымен қатар ол өз алдына жеке: жалпылықтан өткен; табиғатқа берілуін тоқтатқан, осыған байланысты географиялық қатынастың салмақтығын жоғалтқан. <...>

Грекияның ұсақтанғаны мен әртүрлілігін әр жерден кездестіруге болады, олар грек тайпаларының әр түрлі және грек рухының қозғалыста болуына сайма-сай келеді.

Грек рухының бөлшектік сипаты осындай, осыған байланысты білімділіктің дамуының шығу нүктесі жеке адамдар болып табылады, бұл жағдайда соңғылары өз еркіне бағынады, о бастан ешкіммен табиғи байланыс жасап, одақтаспайды, олар басқа салада ғана бірігеді, ол заңдардың жалпылылығы мен рухани мінез-құлықтар саласы. Алайда грек халқы ең бастысы о бастағыдай қылып, өзін-өзі жасаған халық. <...>

Тарихтың басында Грекияда көшіп-қону мен жергілікті халықтың қайтып оралуы, тіпті Аттиканың өзі де, оны мекендеушілер грек өркениеттігінің ең жоғарғы сатысына шығулары керек еді, көптеген әр түрлі тайпалар мен отбасылары одан баспана тапты. Гректер, римдіктер сияқты, cooluvies, әр түрлі елдердің келуі арқылы пайда болған. Егер біздің грек рухы дегеніміз не екенін айтқымыз келсе, онда оның негізгі анықтамасы, рухтың бостандығы оқшауланып, табиғаттан пайда болатын шабыттану сезімімен недәуір байланыста болады. Грек бостандығы тысқары нәрседен пайда болады да, оның азат болуына оның импульсінің өзгеруі мен оны өзінен шығаруы себеп болады. Бұл анықтама адамның тұлғасыздығы мен (Азия қағидасы бойынша қарастыратын болсақ, онда рухани және құдайшылық бастау бетіне шығады, ол табиғаттың бергені сияқты) бітпес субъективтілік өзіне таза сенімділік сияқты, екеуінің арасындағы оймен «мен» деген сөз барлық мәні бар заттың негізі дегенді көрсетеді. Грек рухы орта ретінде табиғаттан шығады да, оны өзі-өзінен айтылды деп қарастырады, сондықтан рух әлі де толық бостандықта болмай, өзінен толық шықпайды, ол әлі де өзін тудырушы емес. Грек рухының шыққан нүктесі — сезімталдық, болжамдық пен таң қалушылық, соңынан барып мәнділік орнайды. Осындай жаңартушы жаратушы бола тұрып, грек рухы өзін өзі жаратқан істерінде еркін санайды, себебі оның өзі жаратылушы, ал олар адамзат қолымен жаратылғандар деп аталады. Бірақ тек осындай болып қана қоймай, олар өзінше және өзі үшін рухтың күші мен мәңгілік ақиқатқа айналады да, олар адамзат пен рухтың жаратқаны болып табылады. Мұндай көзқарас пен кейіптерді ұнатып, оған табынады, Олимптегі Зевс пен Акропольдегі Палладаға бас иеді; мемлекеттің заңдары мен адамгершілікті де бірдей сыйлайды; бірақ адам, ананың жатырында пайда болған, оның емшек сүтін емген, рухани күш оны өсіріп, тазартқан. Міне, осылайша рух өзі жасаған заттарда қуана өмір сүреді, ол тек өзінде ғана ерікті емес, ол өзінің еркін мойындайды, осылай адамға көрсетілген намыс жойылып, ол құдайшылыққа айналып кетеді. Адамдар өзінің ең жақсы нәрселерін сақтауға тырысады, оның өзінде де ісі, өзінің шығармасы, өзінін болмысы ретінде, осының арқасында, адамға көрсеткен сый арқылы құдайды да сыйлайды, құдай арқылы адамды да ардақтайды. <...>

Саяси көркем әдебиеттер

Бұндай рух пен осындай мемлекет үшін демократиялық құрылыс қажет болды. Шығыста шығыс әлеміне сай келетін керемет озбырлықтың дамуын көрдік, сол сияқты демократиялық түр Грекияның бүкіл әлемдік тарихи анықтамасы болады. Тек Грекияда ғана жеке адам еркін, бірақ ол әлі сондай абстракцияға жеткен жоқ, оған байланысты субъект жай ғана субстанциалдыққа, мемлекетке қатысты, ондағы жеке адамның еркі өмір бойы азат болып субстанциалдықтан байқалып білінеді. Керісінше, Римде жеке адамға қатаң өктемдік жүргізіледі, герман әлемінде де сондай монархия бар, онда жеке адам тек монархқа ғана қатысты емес, ол барлық монархиялық ұйымға қатысты, өзінің әрекеттері арқылы онда қызмет ете алады. Демократиялық мемлекеттік құрылыс мұнда жалғыз ғана мүмкіндік сияқты, азаматтар өзінің жеке мүддесін толық түсінбейді, зұлымдықты да түсінбейді, онда объективті ерік бөлшектенбеген. Грек республикаларында үш жағдайға аса көп көңіл аудару қажет.

1. Демократияға байланысты, оның Грекияда болған түрінде сәуегейлердің болуы. Өз бетімен шешім қабылдау үшін жасалған субъективтіліктің еркі қажет, ол әр түрлі қомақты негіздермен түсіндіріледі, ал гректерде ондай күш пен қуат әлі де болған жоқ. Бір жерді отарлауда, бөтен құдайларға табынушылықты ендіргенде, қолбасшылар шабуылға шығарда, яғни кез-келген жағдайда осындай сұрақтармен сәуегейге барған.

2. Екінші көңіл бөлетін ерекшелік — ол құлдық. Бұл тамаша демократияның қажетті шарты болған, онда әрбір азамат алаңға шығып мемлекет басқару туралы сөз айтуға немесе тыңдауға, гимнастикалық жаттығулар жасауға немесе тойларға катысуға міндетті де құқылы болған. Ол үшін әр азамат өз қолөнерінен босатылып, күнделікті жұмыстан босатылып, олардың орнына оны құлдар істеген.

3. Үшінші көңіл аударатын нәрсе, осындай демократиялық құрылыс тек қана кішігірім мемлекеттерде болуы мүмкін, олардың көлемі қаланың көлемінен аз-ақ қана артық болуы керек.

Пелопоннесс соғысы

Грек адамгершілігі Грекияны бір мемлекет қылып құруға қабілетті болмайды, себебі кішкентай мемлекеттердің өзара оқшаулануы, қалаларға шоғырлануында мүдделер, рухани даму жалпыға бірдей болып, осы бостандықтың қажетті шарты болды.

Енді грек әлемінің құлдырауын қарастырып, оның өз ішіндегі әлемінде азат бола бастауының қағидатты болғанын мойындау. Біздің байқауымызша, ішкі өмір әр түрлі жағдайда пайда болады; тамаша грек дініне ішкі жалпылық, ойлар қауіп төндіреді; конституция мен заңдарға даралылық пен озбырлық қауіп төндіреді, барлық тікелей өмірге, барлық жерде өзін қуып жетіп, көрсеткен субъективтілік қауіп төндіреді. Мұндай ойлау ыдыраудың қағидаты болады, негізінде ол субстанциялық адамгершіліктің ыдырауы; себебі ол қарама-қарсылықты бекітіп, негізінен сана ұстанымдарына көп мән береді. Шығыс мемлекеттерде қарама-қарсылық жоқ, моральдық бостандық мүмкін емес, себебі ең жоғарғы ұстаным абстракция болып саналады. Ал ойлау өзінің болымды сипаты бар екенін түсінгенде, грекиядағы сияқты, ұстанымдарды бекітеді, ол ұстанымдар недәуір мәні бар байланыстың нақтылықпен ұштасқанында пайда болады. Гректерге адамгершілік, дінге деген өмірі, мемлекетке, ешқандай ойсыздық, ешқандай жалпы анықтамаларсыз өмір тән; олар керек сәтінде нақты түрінен алынып, оларды өзіне қарсы қоя салады. Тек заң мен оның рухы ғана өмір сүреді. Егер де бір ой пайда бола қалса, ол конституцияны зерттеуге кіріседі, ол жақсысын іздеп тауып, сол тапқан жақсысы арқылы болып жатқанды өзгертуді талап етеді.

Римнің басшылыққа алатын екі мезеті, ол — өзі үшін саяси жалпылық пен өзіндегі жеке адамның абстрактілі бостандығы, олар алғашында ішкі дүниенің түрінде жасалған. Осы ішкі дүние, осы өзіне-өзі жасыру, біздің көруімізше, грек рухының құлауына әкеліп соқты, бұл жерде дүниежүзілік тарихтың жаңа қырының ашылуына себеп пайда болады. Рим әлемін қарастырғанда, нақты рухани өмір емес, оның бай мәнділігі емес, оның дүниежүзілік тарихи мезетіндегі жалпылық абстракциясы, оның мақсаты ретінде мағынасыз, жүрексіз қатыгездік, осы абстракцияның оз маңызына ие болу үшін өктемдік ететіні.

Грекияда саяси өмірдің негізгі анықтамасы демократия, Шығыста деспотиялық болса, мұнда сонымен қатар ақсүйектілік те бар. Грекияда демократия ішінде де бүлінушіліктер болды, оның өзі де партия күресі ретінде, ал Римде тұтасты бөлуге, бір-бірімен жауласып күресуге апарды: алдымен ақсүйектер мен патшалар, соңынан плебейлер мен ақсүйектер, демократия оз өктемдігі енгенге дейін күресте болады; соның арқасында алғашқы партиялар пайда болып, одан ең ақыры ұлы даралар ақсүйектері пайда болып, әлемді жаулап алған. Осы дуализм Римнің ең негізгі ішкі мәнін көрсетеді.

Рим әлемінің жалпы ұстанымы ретінде оның ішкі субъективті дүниесі көрінеді. Сондықтан да рим тарихы даму барысында оның ішкі тұйықтығы, өзіне деген сенімділігі сыртқы нақтылыққа айналады. Ішкі дүние субъективті ұстанымы алдымен іске асып, өзінің мәнін тек сырттан, көбінесе жеке еріктен, билікке деген ұмтылыстан үкіметтің еркініне байланысты табады. Даму дегеніміз ішкі дүниенің тазаруынан, оған байланысты абстракты тұлға туып, ол өзінің жеке меншігін нақтылап береді, сонда тәкаппар тұлғалар тек деспоттық билік арқылы ғана басылып отырады. Рим әлемінің жалпы дамуының барысы мынадай: қасиетті ішкі дүниеден қарама-қарсылыққа өту. Даму барысы Грекиядағыдай емес, себебі оның ұстанымы құлап, өзінің мәнін ұлғайтты, ал даму дегеніміз — қарама-қарсылыққа өту, ол құрып кетпейді, оны сол ұстанымның өзі талап етіп, соған жол сілтейді.

Рим тарихының көрінген өзгешеліктеріне келетін болсақ, оны патша билігі, республика мен империя кезеңдеріне бөлеміз, бірақ та бүл түрлерде ұстанымды өзгешеліктер көрініс тапқан секілді; бірақ бүл түрлердің негізінде сол бір рим рухы ұстанымының дамуы жатыр. Керісінше, оны бөлген кезде біз дүниежүзілік тарихының барысын есімізге алуымыз керек. Әрбір дүниежүзілік тарихи халықтардың бәрі үш кезеңге бөлінді, бұл жоспар осында да келісімді. Бірінші кезең Римнің алғашқы тарихын қамтиды, онда қарама-қарсылық күштер тыныш, бейтарап бірлік ретінде көрінеді, қарама-қарсылықтар күшеймей , мемлекеттік бірлік нығаймайды, соның арқасында ол өзінің қарама-қарсылығын тудырып, оны қолдайды. Екінші кезеңде мемлекет бұл күшке сыртқы қолданыс беріп, дүниежүзілік тарихи аренаға шығады; бұл — рим тарихының тамаша кезеңі Пуникалық соғыстармен бұған дейінгі әлемдік-тарихи халықпен ұштасуымен сипатталады. Шығыстың аумақты аренасы ашылады. Бұл ұштасу кезеңіндегі тарихты Полибий асқақтата жырлаған. Содан бері Рим мемлекеті ұлғайып, әлемді жаулап алуға ұмтылады да, бұл оның күйреуіне әкеліп соғады. Ішкі бей-берекеттілік басталып, себебі қарама-қарсылықтан қарама-қайшылық дамып, оның тіпті сәйкессіздігі туады; бұл бейберекеттік деспоттықпен бітеді, бүл үшінші кезеңге сипат береді. Бұл жерде рим қуаттылығы ұлы да сәулелі болып, өзінің ішінен үзіледі, империямен бірге дамыған христиан діні недәуір таратылады. Үшінші кезеңге сонымен қатар солтүстікпен ұштасуда жатады, ол герман халықтарымен ұштасу, соңынан олар дүниежүзілік тарихи болуы тиіс.

Ал жалпылай римдіктердің сипаты туралы біз жоғарыда айтылған алғашқы тағы поэзия мен Шығыстағы біткеннің бәрін бұрмалаумен қарама-қарсы қойып қана айтамыз, ол гректердің тамаша үйлескен поэзиясымен тыныш бостандықтағы рухқа қарама-қарсы, римдіктерде өмірге байланысты проза пайда болады, біткендікті өзінен тану, естің абстрактылығы мен тұлғаның қаталдығы, тіпті отбасының өзінде де ол тар тәкаппарлықтан табиғи адамгершілікке дейін түсе алмайды, жүрексіз, мағынасыз болып барлық жалғыздықтардың бірлігін абстрактілі жалпылыққа әкеп тірейді.

Осындай бостандығы жоқ, жансыз, жүрексіз рим әлемінің пайымдауы арқылы дұрыс құқықтың шығуы мен дамуына рахмет айтамыз. Біздің байқауымызша, Шығыстағы адамгершілік және моральдық қатынастар құқықты жазбаларда белгіленген; тіпті гректердің салттары құқық заңы болып есептелді, сондықтан да мемлекеттік құрылыс ой көріністері мен салттарға бағынышты болып, тұрақтылығы болмады, ол өзгергіш ішкі дүние мен жеке субъективтілікке қарама-қарсы болды.

Римдіктер осындай ұлы бөлшектер ойлап, құқықты ұстаным жасады, ол еш көңіл-күй мен сезімге байланысты емес сыртқы болды. Егер олар осылай формальды түрде бізге көптеген нәрсе берсе, онда біз осы сыйға тиісті қолданыс тауып, оны қолданып, өзімізді осындай құрғақ естіліктің құрбаны етпейміз, оны біз ақылдық пен сананың ақырғы айналысы деп санамаймыз.

Рим әлемінде тағдыр бойынша, құдайларды басып, оларға құлшылық етуді өмір сәні деп, адамзат рухын әр түрлі оқшаулықтардан тазартатын қуат деп санаған. Сондықтан да олардың барлық кейіптері мен қасіреттері басқалардың туу азабы болып, рухтан да биіктеп, христиан дінінде көрініс тапты. Бұл керемет көтеріңкі рух өзінде мойынсұнушылық пен рухтың босануын сақтайды да, адам рухты тануды үйреніп, оның жалпылығы мен шексіздігін түсінеді. Абсолютті объективті ақиқат дегеніміз — рух, адамның өзі де рух, себебі ол өзі сол заттың өзінде болады, сол арқылы өзінің абсолютті затының мәні мен өзінің мәнін табады. Мәнділіктің заттылығы алынып қалуы, ал рухтың өзінде болуы рухтың табиғилығы, онда адам жеке және эмпирикалық болады, ол болымсыз, жоққа шығуы керек, сол арқылы Жатсыну жойылып, рухтың тынышталуы туады.

Құдай үш бірлік болып мойындалса, рух ретінде танылады. Бұл жаңа ұстанымның айналысында дүниежүзілік тарих жүреді. Құдайдың табиғаты — таза рух тек қана христиан діні арқылы адамдарға келеді. Рух — өзіндегі абсолютті рефлексия, ол тек абсолютті айырмашылық арқылы көріне алады, махаббат — ол сезім, білім рух сияқты, бұлар үш бірлік сияқты қарастырылады; әке мен бала, міне, рухтың бірлігінің айырмашылығы. Енді тағы бір байқайтынымыз — осындай ақиқат арқылы адамның дәл сол ақиқатқа деген қатынасы. Рух оны өзіне басқа ретінде қарсы қояды, ол осы айырмашылық арқылы өзіне қайтып оралады. Басқа, таза идея ретінде қарастырылатын ол — құдайдың баласы, ал бұл басқа өзінің оқшаулығында әлем, табиғат пен ақырғы рух; сонымен, акырғы өзін құдайды мезет деп санайды. Адам да құдай танымында болады, ал оның бұл танымда болатындығы мынадай түрде көрінуі мүмкін: адам мен құдайдың бірлігі христиан дінінде көрінеді.

Герман әлемі дайын рим мәдениеті мен дінін сіңіріп алды. Сыртқы жағынан герман әлемі римнің жалғасы сияқты. Ал мұнда мүлдем басқа жаңа рух өмір сүрген, соның аркасында жаңа дүние пайда болуы керек еді, ал ол негізінде бостандықтағы (өзі еркіндіктен) субъективтіліктің абсолютті өзімшілдігі рухы еді. Міне, осындай терең сезімге қарсы тұратын абсолютті бөгде болмыстың мәні. Міне осындай ұстанымдардан шіркеу мен мемлекеттің айырмашылығы мен қарама-қарсылығы пайда болады. Бір жағынан шіркеу абсолютті ақиқаттың нағыз болмысы болып қалыптасады, себебі ол ақиқаттың танымы да, сонымен катар ол әрекет, сол арқылы субъект оның талаптарына сәйкес болуы керек. Екінші жағынан, зайырлы таным көрініс табады, оның мақсаттары, акырғы саладағы іске асыратыны — мемлекет, ол сезім, сенімділік, субъективтіліктен туады. Еуропа тарихы осы әр ұстанымдардың өзі үшін дамуының, шіркеу мен мемлекеттің, соңынан олардың қарама-қарсылықтарының, тек қана өзара емес, әрбіреуіне қатысы бар, себебі олардың әрбіреуінің өз тұтастығы бар, ақырында осындай қарама-қарсылықты қабылдауынан байқалады.

Мұсылман дінінің негізгі белгілері бойынша, шын мәнінде еш нәрсе өзгеріссіз болмайды, әлемдегі нәрсенің бәрі қозғалыста, өмірге толы, бәрі бітпес алысқа кетіп жатыр, тек қана Тәңірге табыну ғана жалғыз байланыс болады, сол ғана бәрін қосуы керек. Мұндай кеңістікте, мұндай қуаттылықта барлық шекаралар жоғалады, барлық ұлттық, касталық айырмашылықтар жоғалады, ешбір тайпа, еш саяси құқықтар, шығу тегі мен иеленулерімен қаншама оқшауланса да, ешқандай құндылыққа ие болмайды, тек құдайға сенуші адамның ғана құны бар.

Мұхаметтіктерде абстракция үстемдік еткен; олардың мақсаты абстракты жеке адамға табынушылықты дәріптеу, ол осыған керемет құлшыныспен ұмтылған. Бұл құлшыныс беріле табыну болған, бұл жерде абстрактілікпен, абстрактілі оймен пайда болған құлшыныс, ол өмір сүріп жатқанның бәріне бұрыс қарайды. Табынушылықтың мәні тек мына қатынаста бар: ол барлық нақтылықты жойып, құртады; ал магометандык қабілетті болған бұл жоғарылық әрбір ұсақ мүдделерден азат болып, барлық жақсылықтармен қосылған, ол тек қана жаны байлық пен батылдыққа тән.

Орта ғасырлар

Егер герман әлемінің бірінші кезеңі қуатты мемлекеттің қалыптасуымен, кереметпен бітсе, екінші кезеңінде қозғалу басталады. Бұл қозғалу, ең алдымен, жеке ұлттардың франк мемлекетінің жалпы үстемдігіне қарсы қозғалуы: ол өзінің түрін үлкен мемлекеттің бөлінуінде табады. Екінші қозғалу жеке адамдардың заңды және мемлекеттік билігіне қарсы, жіктік тәртіпке, әскери бағыныштылыққа, сот өкілін шығаратын ұйымдарға қарсы қозғалу. Ол жеке адамдардың оқшаулануларын тудырып, соның аркасында олар қорғаныссыз қалады. Осы қозғалудың салдарынан (allgemeines) мемлекеттік биліктің жалпы бастамасы жойылды; жеке адамдар күштілерден қорғаныс іздеп, соңғылары қудалаушылар болды. Соның аркасында аздап-аздап жалпы бағыныштылық орнады, одан феодалдық жүйе құрылды. Үшінші қозғалу — шіркеу әрекеттері, яғни діндарлықтың болып жатқан нақтылыққа қарсы әрекеттер. Зайырлы тағылық жанышталып, шіркеу арқылы қолға үйретілді, соның арқасында шіркеудің өзі зайырлы болып қалды, өзінің тұруға тиісті пікірінен айрылып қалды, осы мезеттен бастап оған күнделікті тірлік ұстанымдарының енуі басталады. Бүкіл осы қатынастармен қозғалу орта ғасырлар тарихын құрайды, оның шарықтау шегі крест жорықтары болып табылады, солар арқылы жалпы тұрақсыздық басталады, соның аркасында, мемлекет алғашқы рет өзінің ішкі және сыртқы тәуелсіздігіне жетеді.

Жаңа заман

Енді герман әлемінің үшінші кезеңіне көшеміз, бұл кезеңде рух өзінің бостандықта екенін сезінеді, себебі ол ақиқаттыққа, мәңгілікке; өзінде және өзі үшін жалпылыққа ұмтылады.

Бұл үшінші кезеңді, өз алдына, үш бөлікке бөлуге болады. Біз алдымен реформацияны қарастыруға тиіспіз, ондай болатын, барлығын түрлендіретін күн жоғарыда айтылған орта ғасырлар аяғындағы таң шапағынан кейін көтеріліп, соңынан реформациядан кейінгі қатынастарды дамытып, ең соңында жаңаша заман XVIII ғасырдың аяғынан басталады.

Реформация

Реформация шіркеудің бұзылу нәтижесінде пайда болды. Шіркеудің бұзылуы тегін емес, ол тек қана күш пен билікті өз мақсатында ғана қолдану емес екенін көрсетті... Шіркеудің бұзылуы өзінің ішкі жағдайынан бастау алды, оның ұстанымы мынада болды, бұл (das Dieses) беймәлім сезінушілік оның (— шіркеудің. — ауд.) өзінде болады, яғни сыртқысы былайынша айтқанда, оның өзінің ішінде болады (оны өнер арқылы түрлендіру жеткіліксіз). Тым биігірек әлемдік рух одан рухани элементті жоққа шығарды; оның оған еш қатысы жоқ, ол оны қызықтырмайды; соның аркасында, бұны өзінде ұстап отырады, бұл — сезімтал, тікелей субъективтілік, ол оның рухани субъективтілігінде түрленбеген. Осы кезден бастап ол әлемдік рухтан артта қала бастайды; ол оны белгілеп қойды, себебі ол сезімдікті сезімтал деп, сыртқыны сыртқы деп мойындауға дейін жетті, өзінің ақырын акырғы түрлерде көрсетуге дейін, оған дейін де дәл осындай әрекетте өзінің ішінде нақты заңды субъективтілік болып қалады.

Мемлекеттердің құрылуына келетін болсақ, біздің байқауымызша, ең алдымен монархия нығайып, монарх мемлекеттік билікке ие болады. Мемлекет жүргізудегі барлық кызмет, міндет және билік құқындағы өтпелелік те өте манызды; олар өздерінің түсінігінде мемлекетке жатады да жеке меншікке, одан жеке міндетке айналады. Әулеттер мен барондардың құқықтары құртылды, соның өзінде оларды мемлекеттік кызметпен қамтамасыз ету керек. Осындай вассалдардың құқығын мемлекеттік міндетке айналдыру әр түрлі мемлекеттерде әр түрлі қалыпта істелді.

Мемлекет жүйесі қалыптасып, мемлекеттер арасында өзара қарым-қатынас орнайды. Олар бір-бірімен көптеген соғыстар жүргізеді; корольдер, мемлекетте өз билігін қатайтып, барлық мүмкін болатын жармасушылықтарын арыздап, енді назарларын сыртқы саясатқа аударуда. Енді соғыстар тек қана жаулап алу үшін жүргізіледі. Мемлекеттер үшін ой арқылы қалыптасатын ұстаным табылды, оның енді ешқандай да пікірі тұрақты емес, мысалы: қоғамдық өмірге қатынасу, өз мүлкінің қауіпсіздігін қамтамасыз ету т.е. сияқты, бүл құдайшылықтың қағидаты емес, бастықты құдай ретінде кабылдау, бұл ұстаным өзіне-өзі сенушілік, бұл менің өзімді тануыммен бірлесу, бірақта әлі ақиқат ұстанымы емес, одан оны, әрине, бөліп алу керек. Бүл, ішкі дүниедегі өте тереңдікпен салыстырғанда, бостандықпен салыстырғанда, өте маңызды жаңалық. Енді руханилықты тану шын мәнінде негіз, енді осыған байланысты философия үстемдік жүргізе бастады. Француз революциясының шығу себебі философия болды деп айтқан, және оны философияны негізсіз өмірдің даналылығы деп атамады, себебі ол тек қана өзіндегі және өзі үшін ақиқат емес, ол таза мәнділік, бірақ ол ақиқат та, себебі ол күнделікті өмірде болады.

Сонымен, революция алғашқы серпінді философиядан алды дегенге қарсылық білдірудің қажеті жоқ. Бізге француз революциясын дүниежүзілік тарих деп қарастыруға тура келеді, өйткені оз мәні бойынша бүл оқиға негізінде дүниежүзілік тарихи мәнге ие болады, және әрине, одан формализм күресін айырып ала білген жөн. Ал біздің оны тарататынымызға келсек, онда казіргі мемлекеттердің бәрінде жаулап алу аркасында бір ғана ұстаным енген немесе бұл ұстаным олардың өздерінде орнаған, оның ішінде-либерализм бүкіл роман ұлттарында салтанат құрған, ал ол ұлттардың бәрі рим-католик әлемін құрайды.

Франциядан шыққан либерализм абстракциясы бүкіл романдық әлемді шарлап шықты, бірақ діни құлдықтың салдарынан, бұл әлем саяси езудің астында болды. Бұл жерде іс мынада: бұл ұстаным бойынша, кісендер құқықтан босатылып, бостандық еріксіз болады, ал революция реформациясы болуы мүмкін, бірақ бұл қате. Соның арқасына, бұл елдердің бәрі өздерінің алғашқы қалыптарына қайта оралды.

Басқа ұлттар, әсіресе протестанттар осы романдық ұлттарға қарама-қарсылықты құрайды. Австрия мен Англия ішкі қозғалыссыз шеңбер ішінде қалып, өздерінің мықтылықтарының ұлы да таң қалдыратын дәлелдерін корсетті.

Дүниежүзілік тарих бостандық түсінігін дамытудан басқа ештеңе емес. Бірақ объективті бостандық заңдары кездейсоқ ерікке бағынуды талап етеді, себебі бұл ерік тіпті де формальды. Егер объективтілік саналы болса, онда түсінік бұл санаға сәйкес келуі тиіс, онда субъективті бостандықтың мәнді мезеті бетке көріне алады. Философия тек қана идея жарығымен жұмыс істейді, ол бүкіл дүниежүзілік тарихта шағылысады. Тікелей емес нәпсінің қозғалысына деген жиіркеніштік, шын мәнінде, философиялық қарастыруға кірісуге жетелейді; оның мүддесі мынаған байланысты: өз бетінде іске асып жатқан идеялардың дамуының барысын тану, ал оның ішінде бостандық идеясы, ол тек қана бостандық түсінігі ретінде көрінеді. [Ал дүниежүзі тарихы рухының нақты орнауы мен дамуының барысы сол өзгеріп отыратын құбылыстарды қарастырғанда ғана көрінеді, олар көзге оның тарихын баяндайтындарды көрсетер: ол нақты теодицеяда көрініс табады, ол тарихтағы құдайды ақтау. Рухты дүниежүзілік тарихпен достастыратын, шын мәнінде, тек қана оның түсінігі, ол күнделікті болып және болып жататын нәрселер, ол тек құдайдың көмегімен ғана емес, ол оның өзінің негізгі жұмысы.]





ШАРЛЬ ЛУИ МОНТЕСКЬЕ

(1689 - 1755 жж.)

Шарль Луи Монтескье оңтүстік-батыс Францияда әйгілі шет аймақтық ақсүйектің отбасында дүниеге келді. Жалғыз ғана мұрагер болғандықтан, Ш.Л. Монтескье Бордо парламент президенттігі мен сот қызметін атқаратын лауазымға ие болады. Сонымен қатар, ол ғылыми қызметке де көп көңіл бөлді, Бордо Академиясының мүшесі, Дидро басқарған «Энциклопедияда» қызмет етті.

Ш.Л. Монтескьенің алғашқы жұмыстарының бірі «Парсы хаттары» — (1721 жылы) әдеби еңбек. Парсылық адамның атынан ол Еуропаға саяхат жасап, еуропалық өмірді шығыс деспотиясын көріп өскен адамның атынан көрсетіп, алайда оның Еуропада одан да өткен деспоттық тәртіпті кездестіргенін баяндайды.

«Римдіктердің улылығы мен азғындауының себептері туралы толғаулар» (1734 жылы) атты еңбегінде ол рим тарихына арқа сүйеп, егер белгілі бір жерде азаматтар бостандықта, тәуелсіз болса, республикалық құқықтар басшылыққа алынса, сол жерде ғана қоғам табысты дамиды, ал қай жерде адамдар еркін ойлаудан алшақ болып, құлдық жолына түссе, сол жерде мемлекет тек қана өз биіктігін жоғалтып қоймай, өзінің ішкі де, сыртқы да жауларының алдында жеңіліске ұшырайды деп дәлелдейді.

«Табиғат пен өнер туралы шығармалардағы талғам туралы тәжірибе» атты еңбегінде Ш.Л. Монтескье таным, эстетика, психология теорияларының мәселелерін дамытады. Ол ұғымды қалыптастырудағы пәндердің ең үлкен міндет атқаратынын, барлық, суретшілер білуге міндетті өнердің объективті заңдылықтарының бар екені туралы ойларын дәлелдейді.

Ш.Л. Монтескье қазіргі жаратылыстанумен таныс болған. Оның «Салмақ туралы», «Салыстырмалы қозғалыс туралы» т. б. еңбектері бар. Ш.Л. Монтескьенің ең іргелі еңбегі — «Заңдардың ішкі дүниесі туралы» (1748 жылы); ол оны 20 жыл жазған. Мұнда Ш.Л. Монтескье өзінің философиялық, социологиялық, құқықтық және тарихи көзқарастарын бір жүйеге келтірді.

Өзінің философиялық көзқарасы бойынша Ш.Л. Монтескье деизмді қолдаған, бұл — әлемді қудай жаратқан, бірақ ол табиғаттың дамуы мен оқиғалардың объективті заңдылықты ағымына араласпайды дейтін діншіл философиялық ілім.

Бұл еңбегінде ол ең қажетті қатынас ретінде заттардың табиғатынан заңдардың объективті негізіне сипаттама берді. Ал әлеуметтік заңдар болса, дейді ол, заңгерлер тәлкегінің еркін іс-әрекеттері нәтижелерімен тікелей байланысты.

Ш.Л. Монтескье мемлекеттік құрылымның әртүрлі нысандарын жан-жақты талқылаған. Ол мемлекеттік биліктің әлеуметтік қызмет атқаратын үш негізгі түрін белгілейді: республика, монархия және деспоттық. Әрбір мемлекеттік құрылым өзіне тән объективті себептермен байланысты: климат жағдайы, жаратылыс, территориялық аумақтылығы, халқы және т.б.

Биліктің феодалдық-деспоттық нысанын сынай отырып, Ш.Л. Монтескье заң шығару, атқару және coт билік тармақтары туралы Локк теориясын қолдайды. Оған қоса, биліктің әр түріне қарай тәрбие заңдары сәйкестенуі керек.

Ш.Л. Монтескьенің мемлекеттік билік туралы ілімі оның соғыс туралы ілімімен байланысты, себебі соғысты ол әлеуметтік құбылыс деп санайды. Монтескьенің сіңірген ең маңызды қосқан қызметі — оның экономика мәселелеріне арналған еңбектері. Ол экономика теориясы — меркантилизмнің негізін қалаушылардың бірі еді, ол бойынша байлық айналым арқылы көбейеді, сол себептен ол сауда мен ақша айналымы туралы проблемаларға көп көңіл бөлді. Сонымен қатар, ол ақшаның сандық теориясы деп аталатын теорияны қалаушылардың бірі, оның айтуынша, ақшаның құны оның айналым саласындағы мөлшерімен белгіленеді. Ш.Л. Монтескье өнеркәсіп проблемалары туралы жазды, оның даму әдістерін ұсынды.

Әлеуметтік дамудың негізі заңдылықтарының объективтілігін көрсете отырып, Ш.Л. Монтескье оларды табиғаттың заңдылықтары деп санап, оның қоғамдағы әсері туралы айтты. Географиялық орта шаруашылық әрекеттің, мемлекеттік биліктің және заң шығарудың пайда болуының қазіргі әр түрлі формаларының негізгі себебі болып табылатыны туралы тұжырымы Монтескье әлеуметтік дамудың географиялық теориясының негізін қалаушылардың қатарына қояды. Оның айтуынша, климат «халықтардың рухын» айқындайды, олардың мінез-құлқы, тіпті, әрбір ақылды заң шығарушы, ең ақырында, адамзатты қоршаған орта, табиғи ортасына байланысты әрекет етеді. Ш.Л. Монтескьенің айтуынша, ыстық климат жағдайында туратын адамдар қарттар сияқты әлжуаз болса, суық, климаттағы адамдар жастар сияқты батыл болады. Суық климат адамдарды қатал, байсалды, намысқой қылса, ыстық елдердің адамдары сезімқой, нәпсі құмарлыққа жақын болады. Ыстық климатта адам өзін селқос сезінеді де, бұл оның жан-дүниесіне тарайды, ондай адам бәріне немқұрайлы қарайды, еш нәрсеге құмартпайды. Оңтүстіктің адамдары жапа шегуге жақын тұрады, жан-дүниесін көтеруден оларды құл болуға икемдеу оңайырақ, олар өзін өзі басқарып, ақыл-ойын жұмсауды әрекет еткісі келмейді. Қоңыржай климат адамдары өте басқа.

Ш. Л. Монтескье тарихтың, жалпы заңдылықтарын әлеуметтік факторлармен анықтайды: өндіріс, жеке меншіктік, билеудің ұстанымдары, дін және салтпен.

Өркениеттің даму барысында мемлекет шығаратын заңдар көбейе бастайды, ал жақсы заңдар жаман салт пен өмірді түзетуге мүмкіндік береді. Өзінің пайымдауының қорытындысы ретінде Ш.Л. Монтескье қоғамдағы шиеленісті әлсіретіп, адамдар арасындағы қатынасты тәртіпке келтіретін заңгерлерді «ақыл-парасатқа» шақырады.

Ағылшын монархиясын дәріптей отырып, Ш.Л. Монтескье оның биік мұраты негіздерін Британ аралдары климатының құндылығымен байланыстырған. «Халықтар тынысы» айырмашылығын бейнелей отырып, Ш.Л. Монтескье халықтар арасындағы басымдықты көрмегендей болады.

Ш.Л. Монтескье діннің шығу тегіне недәуір тоқталады. Оның ойынша, діннің пайда болуы заң шығару әрекеті мен саяси құрылымдарға байланысты. Католицизм көбінесе билеудің монархиялық түрімен байланыста болса, протестантизм республикаға, ислам деспотияға сәйкес. Ш.Л. Монтескье бойынша, шіркеудің зайырлы билікке қол созуына хақы жоқ. Егер де мемлекеттік заңдарға қайшы келмей, азаматтарға оз қоғамдық міндетін орындауға кедергі болмаса, барлық діндерге жол ашық. Әр адамның құдайға сенуге немесе әр түрлі діни-нанымдарды жоққа шығаруға еркі бар, ал мемлекеттік билік адамдарды діни сенушілігі үшін жазаламау керек.

Ш.Л. Монтескье еңбегінің соңғы бөлімі франктердің заң шығару тарихына арналған, яғни заң шығарудағы барлы, өзгерістер жердің жеке меншігінің турлерінің өзгерістерімен тығыз байланысты екені көрсетілген.

Ш.Л. Монтескье XVIII ғасырдағы француз ағартушыларының ең әйгілі ойшыл, энциклопедияшыл қатарына жатады. Оның жұмыстарында азаматтық тарих, мемлекет пен құқық тарихы, отбасы арасындағы қатынастар тарихы туралы көптеген мәліметтер бар. Ш.Л. Монтескьенің философиялық, социологиялық және тарихи көзқарастары Вольтер, Гельвеций, Дидро сияқты ойшылдарға үлкен әсер еткен. Француз буржуазияшыл революциясының қайраткерлеріне де, саяси кемел құрылымның негіздерін қисындап мазмұндаған Монтескьенің идеалдары ықпалдық әсерін тигізген.

Сіңірген зор еңбектерінің құндылығы Ш.Л. Монтескьені тек қана француз емес, барша көрнекті әлемдік мәдениет мұрағаты төріне көтерді.

Ш.Л. МОНТЕСКЬЕ

ЗАҢДАРДЫҢ ЗАНДЫЛЫҚ ҚАСИЕТІ ТУРАЛЫ ЗАҢДАР ТУРАЛЫ ЖАЛПЫ ПІКІР

БІРІНШІ КІТАП

Әр түрлі мәнділіктерге қатысы бар заңдар жөнінде

Бұл сөздің кең мағынасындағы заңдар дегеніміз заттардың табиғатынан туындайтын қажетті қатынастарды білдіреді; сол тұрғыдан қарағанда, коғамдағы барлық заттардың өз заңдары бар: олар құдайда, материалды дүниеде, адамзат ақыл-парасатынан тыс тіршілік иелерінде, андар, адамдарда өзіндік болады. <...>

Бізге көрінетін құбылыстардың бәрін соқыр тылсым, тағдыр туындысы деп санайтындар, өте бір мәнсіз тұжырым жасайды, себебі осындай ақылды мәнділікті тудырған соқыр тағдырдан артық мәнсіз не бар екен?

Сонымен, ең бастапқы ақыл-парасат бар; заң мен тіршілік иелерінің арасындағы, және де тіршілік иелерінің өзара қарым-қатынастарын заңдар деп атаймыз. <...>

Құдай әлемге оны жаратушы мен қорғаушы ретінде қарайды; ол өзі қорғайтын заңдар бойынша жаратады, ол сол заңдар бойынша әрекет етеді, себебі оларды біледі, оларды өзі жаратқан, өйткені олар құдайдың ақылы мен құдіретіне сай келеді. <...>

Санасыз материяның қозғалысы арқылы пайда болатын әлемнің үздіксіз тіршілігі мынадай тұжырым туғызады: барлық қимылдар өзгермейтін заңдарға бағынады және де қалыпты өмірдің орнына қиялдан жаратылған басқа әлем келсе де, ол да бұлжымайтын ережелерге бағынышты болады, олай болмаса, қирап бітеді.

Сонымен, тәлкекке салған әрекет сияқты, жаратушының пиғылы, бірқатар заңдылықтарды ниет қылады; атеистерді күтетін жаза сияқты олардан бас тарту мүмкін емес. Жаратушы әлемді бүл ережелерсіз де бағындырады деп ойлау ақылсыздық, себебі онсыз әлем де болмас еді. <...>

Болымды заңдар туралы

Адамдар қоғам болып біріккеннен бастап, өздерінің әлсіздігі жайлы сезімдерін жоғалтады, олардың өзара теңдігі жоғалып, соғыстың басталуына әкеледі. Әрбір жеке коғам өзінің күш-қуатын сезіне бастаған адамдар арасында соғыс жағдайы туындайды.

Қоғамдағы жеке адам өз күшіне сеніп, сол қоғамның басты пайдалықтарын өзіне қаратуға тырысқан жағдайда жеке адамдар арасында соғыс шығады.

Осы екі түрлі соғыстың пайда болуы адамдар арасында заңдар орнатуды қажет етеді. Аумағы көптеген халықтарға өмір сүруге мүмкіндік беретін ғаламшардың тұрғындары ретінде, адамдар әртүрлі халықтар арасындағы қарым-қатынас заңдарын орнатады; ол — халықаралық құқық. Тіршілігі қорғауды талап ететін қоғамда өмір сүретін тіршілік иелері ретінде, олардың басқарушылар мен бағынушылар арасындағы қарым-қатынастарды анықтайтын өз заңдары бар: ол — саяси құқық. Адамдар арасындағы бүкіл азаматтардың қарым-қатынасын белгілейтін заңдар бар: ол - азаматтық құқық.

Халықаралық құқық әртүрлі халықтар бейбітшілік кезеңде бір-біріне неғұрлым көбірек жақсылық жасап, ал соғыс жағдайында мүмкіндігі жеткенше зұлымдықтың азырақ болуына, сонымен қатар өздерінің нақты мүдделерін бұзбайтын қағидаларға негізделген.

Соғыстың мақсаты—жеңіс, жеңістіктің мақсаты—жаулап алу, жаулаудың мақсаты — сақтап қалу. Осыдан және жоғарыдағы айтылған қағидалардан халықаралық құқықты құрайтын барлық заңдар туындайды...

Халықаралық құқық барлық халықтарда, тіпті өз тұтқындарын жейтін ирокездерде де бар, олар елшілерді жолдайды немесе қабылдайды, олардың соғыс барысында және бейбіт жағдайда қолданатын белгілі бір заңдары бар; бір жаманы — бүл халықаралық құқықтың түрі ақиқатты қағидаларға негізделмеген.

Барлық қоғамдарға бірдей таралатын халықаралық құқықтан басқа, әрбір жеке коғамдарға арналған саяси құқық бар. Қоғам үкіметсіз өмір сүре алмайды. «Барлық жеке күштердің қосылуы — саяси құрылыс (мемлекет) дегенді құрайды» деген Гравиннің тамаша сөздері бар.

Заң, жалпы айтқанда, адамзаттың ақыл-парасаты болып есептеледі, себебі ол жер шарындағы бүкіл адамзатты билейді; ал әр халықтың саяси және азаматтық заңдары белгілі бір жағдайда сол ақыл-парасаттың үстемесі болып көрінуі керек.

Бұл заңдар белгілі бір халықтың қасиеттерімен тығыз байланыста болуы соншалықты қажет, олар өте сирек жағдайда ғана басқа халықтың қолдануына жарамды болуға тиісті.

Заңдар орнатылған немесе орнайын деп жатқан үкіметтің табиғатына сәйкес болуы керек, егер бұл орнатылып жатқан үкімет болса, ол — саяси заңдардың мақсаты, ал ол үкіметтің қолдау қызметін көрсетсе, азаматтық заңдардың мақсатына жатады.

Заңдар әр елдің физикалық ерекшелігіне сәйкес болуға тиісті: оның ыстық, суық, қоңыржай климатына; жерінің құнарлылығына, орналасқан жағдайына, көлеміне, халықтардың өмір салтына, яғни жер өндеуші, аңшы, малшы ма; мемлекеттік құрылымына негізделген бостандық дәрежесіне; халықтың дініне; оның қабілетіне, байлығына, сан мөлшеріне, саудасына, салт-дәстүріне; жалпы айтқанда, заңдар өзара байланыста, олардың пайда болу себептері бір; сонымен катар оларды біріктіретін заң шығарушының мақсаттары мен олардың бекітілуіне әсер ететін қоғамдық тәртіптер. Оларды осындай жан-жақты қарастыру қажет.

Бұл зерттеу жұмысында мен саяси заңдарды азаматтық заңдардан ажыратпаймын, өйткені жеке заңдарды емес, әр түрлі заттар жайлы әр қилы қатынастарды қамтитын заңдардың заң ретіндегі қасиетін зерттей отырып, мен бүл заңдардың жаратылыс тәртібіне ғана емес, заңдық қатынастар мен заттардың өзара табиғи қасиеттеріне мән бердім. <...>

ЕКІНШІ KITAП

Басқару үлгілерінің үш түрлі тумысы туралы

Басқарудың үш түрі бар: республикалық, монархиялық және деспотиялық. Олардың тумысын белгілеу үшін, тіпті ол туралы жетік білмейтін адамның да білімі жеткілікті. Мен үш анықтаманы немесе үш фактіні келтіргім келеді: «республикалық басқару жүйесінде жоғарғы билік барлық халықтың немесе оның жартысынын қолында болады; монархиялықта — тек қана бір адам басқарады да, ол белгіленген бұзылмайтын заң іске асады; ал деспотиялық басқару жүйесінде барлық заң мен ережеден тыс бір адамның еркі жүргізіледі». <...>

Республикалық басқару және демократияға қатысты заңдар туралы

Егер республикада жоғарғы биліктің барлығы халықтың қолында болса, онда ол демократия болып есептелінеді. Егер де жоғарғы билік халықтың бір бөлігінің қолында болса, онда мұндай басқару аристократия деп аталады. <...>

Демократиялықта халық бірде билеуші, бірде бағынышты болады. <...>

Билеуші болатыны, ол дауысын беру арқылы оз еркін білдіреді. Билеушінің еркі билеушінің өзі. Сондықтан дауыс берудің құқығын қарастыратын заңдар мұндай басқарудың негізі болып табылады. Іс жүзінде республика үшін қалай, кім, кімнің алдында, не жайлы дауыс беретіні маңызды болса, соншалықты монархия үшін кім билеп, оның қалай басқаратыны туралы білу қажет. <...>

Заңдардың монархиялық биліктің табиғатына деген қатынасы туралы

Екі араны табыстырушы, қол астындағы және бағынышты билік иелері монархиялық үкіметтің табиғатын құрайды, яғни мұнда бір адам негізгі заңдар арқылы билік жүргізеді. Монархияда әр саяси және азаматтық биліктің қайнар көзі болатын — билеушінің өзі. Бүл басты заңдардың болуын талап етеді, өйткені егер де мемлекетте жалғыз бір адамның құбылмалы және қыңыр еркінен басқа еш нәрсе болмаса, мұнда ешқандай тұрақтылық, яғни ешқандай ата заңның болуы мүмкін емес.

Осындай үйлесімді табыстырушы қатарына Жататын дворяндар билігі. Басты ережесі: «Монарх болмаса дворяндық жоқ, дворяндық жоқ болса, монарх жоқ», дейтін белгілі бір мағынасында, ол монархияның негізінде бар. Дворяндығы жоқ монархияда, монарх деспотқа айналады. Монархияда аралық биліктің болуы жеткілікті емес, ол заңдарды қорғайтын мекемені қажет етеді. Саяси коллегиялар мұндай мекеме болып табылады. Олар халыққа жаңа заңдар жариялап және айналымдағы заңдар ұмытылған кезде еске салып тұрады. Ақсүйектерге салғырттық тән, олардың азаматтық билікке деген зейінсіздігі мен жек көрінішті көзқарастары осындай мекеменің болуын талап етеді, олар тұңғиыққа сіңген заңдарды жарыққа шығарады. Мемлекет билеушісінің жанындағы кеңес мұндай мақсатты атқаруға жарамсыз. Өзінің тумысы бойынша, ол тек монархтың уақытша ғана күші бар үкімдерін орындаушысы мен бақылаушысы бола отырып, ата заң қорғаушысы емес. Оның үстіне мемлекет басқарушының кеңесі үнемі өзгеріп тұрады, ол үздіксіз қызмет етпейді, саны да коп бола алмайды, тіпті халықтың жоғарғы сеніміне ие болмағандықтан, оның басына қиыншылық туған жағдайда халықтың не көңілінен шықпайды, не оны бағындыра алмайды. <...>

Негізгі заңдарды жоқ деспоттық мемлекеттерде оны сақтайтын мекемелер де жоқ. Мұндай мемлекеттерде әдетте үстемдік алатын дін күші мынаумен айқындалады: ол күнделікті оз істерін атқарып жатқан қорғаушы мекемелердің орнын алады, әлбетте діннің орнына заңнан жоғары қадірленетін әдет-ғүрыптар келеді. <...>

Деспоттық мемлекеттің табиғатына қатысты заңдар туралы

Деспоттық биліктің табиғаты бойынша, бір адам билікке ие болып, оны іске асыруды екінші адамға ғана жүктейді. Әрине, егер адамға оның бес сезімі де үнемі сен құдіретсің, ал басқа адамдар ешкім емес десе, онда ол адам, әрине, жалқау, қараңғы, мақтаншақ болмақ. Сондықтан ол өзі ешқандай іспен айналыспайды. Ал егер ол оны бірнеше адамға жүктесе, онда олардың арасында талас туады да, құлдар арасындағы біріншілік үшін тартыс басталады. Ал мемлекет басшысына тағы да үкімет жұмысына араласуына тура келеді. Сол себепті барлық жұмысты уәзірге тапсырып, оны толық билікпен қамтамасыз ете салу тіпті оңай. Сондықтан да мұндай мемлекеттің негізгі заңы уәзір лауазымын тағайындау болып табылады. <...>

Тәрбие заңдары туралы

Тәрбие заңдары — адамның оз өмірінде бірінші рет кездестіретін заңдар. Бұл заңдар біздің азамат болуымызға негізделгендіктен, әр отбасы, барлық жеке отбасыларын қамтитын ұлы отбасы үлгісі бойынша басқарылуға тиісті. Егер барлық халық бір ұстаным бойынша өмір сүрсе, онда оның барлық құрама бөліктері, яғни отбасылары, сол ұстаным бойынша өмір сүруге тиісті. Сондықтан да тәрбие заңдары әрбір басқару түріне сай алуан болуы тиіс, монархияларда олар намыс болса, республикаларда — қайырымдылық, деспотияларда — қорқыныш. <...>

Монархиядағы тәрбие туралы

Монархияларда көбінесе тәрбие балалар оқитын көпшілік мектептерде емес, адам зайырлы қоғамға аяқ басқан сәтінен нағыз тәрбие басталады. Біздің ар деп аталатын ұстазымыз бен жетекшіміз — зайырлы қоғаммен таныстырушы мектебіміз. Бұл мектепте әрдайым біздің естіп және көретін үш нәрсеміз: белгілі қайырымдылыққа деген бекзаттылық; әдет-ғұрыпқа деген адалдық, ал қатынасқа деген ізеттілік. <...>

Деспоттық мемлекеттегі тәрбие туралы

Монархиялық мемлекеттерде тәрбие адамдардың жүрегіне тәкаппарлық рухты ұялатуға қаншалықты жетелесе, деспотиялық мемлекеттерде оны соншалықты кемітуге тырысады. Онда құлшылдық рухы үстемдік етеді. Мұнда басқарушының өзі осындай қалыпта тәрбиеленсе, оның өзі жақсы, өйткені мұндай мемлекетте тиранның өзі құл болып есептеледі. Сөзсіз бас ию қалпында бағынушы ғана емес, билеуші де надан болғанын қажет етеді.

Деспоттық мемлекеттерде әрбір отбасы белгілі бір жеке мемлекет болады. Сондықтан тәрбиенің ең бірінші мақсаты — адамдарды өмір сүру өнеріне үйрету; әлбетте, ол әрбір жүрекке үрей ұялатып, діннің ең негізгі заңдарын ғана үйретумен шектеледі. Білім алу қауіпті, жарысу өліммен тең, ал қайырымдылыққа келсек, Аристотельдің пікірінше, ешқандай қайырымдылық, ізгі ниет құлға тән емес, міне, осының бәрі тәрбиенің мәнін төмендетеді.

Ал, шын мәнінде, тәрбие деген мүлдем жоқ. Адамға бір нәрсе беру үшін оның барлық нәрсесін алып алу керек, алдымен, оны өзіңе икемдеп алсаң, одан жақсы құл шығады. <...>

Деспоттық мемлекеттегі тәлім-тәрбие туралы

Монархиялық мемлекеттердегі тәлім-тәрбие, адам баласының жүрегіне менмендік пен тәкаппарлық рухын ұялатуға ұмтылса, деспоттық мемлекеттерде ол адамды қорлауға тырысып бағады. Ол құлдықтың рухымен сіңісті болуы керек екен. Басшылары да осы қалыптағы рухта тәрбиеленген болса, тіпті жақсы, бұл мемлекеттің рақымсыз билеушісі де, билегенімен бірге, өзі де күл болмақ. <...>

Бұлтарыссыз бағыну — бағынушының ғана емес, сонымен қатар әміршісінің де надандығын білдіреді: әмір етудің өзі жеткілікті болса, оған ойланып-толғанып, күмәнданып, талқыға салудың қажеті қанша?

Деспоттық мемлекеттерде әрбір үй жеке мемлекет болып табылады. Сондықтан да басқа адамдармен бірлесіп тіршілік ету өнерін үйретуге негізделетін тәлім-тәрбиенің міндеті шенеулі-ақ: ол негізінен жүрекке қорқыныш сезімін ұялатып, ал зердеге діннің ең қарапайым ережелерін жеткізуге саяды. Ондағы білім қауіпті болып, ал сайысу — опатқа әкеліп соғушы еді, енді, адамгершілікке келсек, Аристотельдің пікірінше, рақымшылық қасиеттің бірде-бірі құлдарға тән емес; осының барлығы осы құрылымдағы тәрбиенің міндеттерін айтарлықтай шектейді.

Өзімізге белгілі болғандай, онда тәлім-тәрбие жоқ десе де болады. Адамға бірдеңе беру үшін одан, алдымен, барлығын тартып алу керек, және одан жақсы құл болуы үшін, алдымен, оны жаман қызметші қылу қажет. <...>

Республикалық мемлекеттегі тәрбие туралы

Республикалық мемлекет қажетсінгендей, тәрбиенің көмегін бірде-бір билік дәл солай қажетсінбес. Деспоттық мемлекеттерде қорқыныш сезімі — қоқан-лоққы мен жазалаудың ықпалының нәтижесінде өздігінен-ақ пайда болады; монархиялардағы намыс адам баласының бойындағы ынтазарлықтан қуат алып, өзі де осыған тірек болады; дегенмен саясаттағы адамгершілік пен рақымшылық жанкештілік нышаны болып табылмақ, өйткені жанкештілік әрқашан де қиындыққа толы.

Бүл адамгершілік қасиетті, заңдарға және оз отанына деген сүйіспеншілік деп білуге болады. Жеке басыңның игіліктеріне қарағанда, қоғамдық игіліктерге көбірек мән беруді талап ететін бүл сүйіспеншілік, барлық жеке адамгершілік қасиеттердің негізінде жатыр: оның барлығы да ерекше ықыластың нағыз өзі болып табылмақ.

Бүл сүйіспеншіліктің демократияларда әсіре жойқын күшке ие болатынын байқауға болады. Теконың бір ерекшелігі бар: ол мемлекеттің басқару тізгіні әрбір азаматқа тапсырылады. Дегенмен үкіметтер де әлемдегі барлық нәрселер бағынатын заңдарға бас иеді. Оларды ұстану үшін, алдымен, оны жақсы көру керек. Біз бұрынды-соңды, бір билеуші монархияны суқаны сүймепті, ал деспот қатал әкімшілікті жек көріпті дегенді естіп көрме ген едік. <...>

ОНЫНШЫ КІТАП

Соғыс туралы

Мемлекет өмірі адам баласының өмірі тәріздес. Адамдар өз-өзін қорғау үшін басқаны өлімге душар етуге құқықты болса, мемлекеттер де, өз-өзін сақтап калуга, соғыс жариялауға құқықты болмақ.

Өз күшіммен өзімді қорғауда, немесе табиғи деп аталатын қорғаныста мен басқаны өлтіруге құқықты болып табыламын, өйткені менің өмірім өзіме тиесілі болғандай, өзіме қауіп төндірген адамның өмірі өзіне тиесілі; сондықтан да мемлекет те соғысуға құқықты, өйткені оның қорғануы басқа қорғанысқа пара-пар. <...>

Азаматтар арасындағы табиғи қорғанысқа деген құқық шабуылды қажетсінуді білдірмейді. Шабуыл жасаудың орнына, адам сот мекемелеріне шағынады. Сондықтан адам өз-өзін қорғаудың құқығын тек заңдардың көмегін күтсе — өлімге душар болатындай қауіп төнген оқыс сәттерде ғана іске асыра алады. Ал қоғамға келсек, бүл жерде, табиғи қорғаныс құқығы кей кездері шабуыл жасау қажеттілігіне саяды; мәселен, қандайда бір халық, бұрыннан ұстанып отырған бейбітшілікті бұдан әрі қарай ұстанып отыра берсе, демек ол басқа мемлекеттің оған қауіп төндіруге деген мүмкіншілігінің ояна бастағанын көрсе, және де дәл сол кезде ол халқы үшін шабуыл қырғынын алдын алатын жалғыз шара екендігін түсінетін болса, осындай қажеттілік туындайды.

Бұдан, өзінің өміріне қауіп жиі төнетіндіктен, үлкенірек қоғамдарға қарағанда, кіші қоғамдардың соғысқа жүгінуге деген құқықты көбірек болса керек.

Сондықтан соғысқа деген құқық қажетіліктен және қатаң әділеттіліктен туындауы тиіс. Егер патшаның ұжданын басқаратындар немесе оның уәзірлері өз құқықтарын шегінен тысқары пайдалана бастаса, бәрі құрыды дей бер; егер негізге ойдан шығарылған атақ-даңқ, әдептілік пен пайда қағидалары алынатын болса, адам баласының қаны жерге судай ағады. <...>

ОН БІРІНШІ КІТАП

«Бостандық» сөзіне берілетін әр түрлі мағыналар

Сірә, дәл «бостандық» сөзі сияқты, соншама әр түрлі мән-мағынаға ие болған, зердеге соншама әрқилы эсер ететін сөз жоқ шығар. Біреулер кеше тирандық биліктің тізгінін ұстатқан адамды бүгін тақтан оп-оңай тайдыруды; екіншілері — өздері бағынғысы келгенді сайлау құқығын; үшіншілері — қару асынып, озбырлық танытуды бостандық деп таниды; төртіншілері бостандықтың басты нышандарын, ұлттас адамды билеуші ретінде тағайындаудан және өз заңдарына бағынудан көреді. Бір халық, ұзақ жылдар бойы, ұзын сақал өсіру құқығын бостандық деп білетін еді. Біреулер бүл сөзді, барлық басқа билікті шетқақпайлап, билеудің белгілі бір түріне ғана лайық деп санайды. Республикандық биліктің тәтті жемісін татып көрген адам бостандық түсінігін тек билікке бағыштаса, монархиялық биліктің игілігін көрген адам оны монархияға ғана бара-бар дейді. Ақыр-соңында, әрбір адам, өзінің әдет-ғұрыптары мен бейімдігіне барынша жақын билікті ғана бостандық деп таниды. Республикалық биліктің адамдар наразылығын тудырған кемшіліктері еш білінбестен және беймаза туындайды, оның үстіне, атқарушыларына қарағанда, заңның ықпал әрекеті әлдеқайда артығырақ деген әсер пайда болатындықтан, бостандықты республикаларға тән деп танып, монархияларда оны теріске шығарады. Сондай-ақ демократияларда халық өз қалауын орындауға құқықты болғандықтан, бостандық осыған ғана тән деген ой туындайды, міне, халық билігі мен халық бостандығы осылайша араласып кеткен еді. <...>

Бостандық деген не нәрсе?

Шынында да, демократиядағы адамдар көздеген нысанасына жетумен болса керек. Дегенмен саяси бостандық өз қалауыңды орындаудан ғана тұрмайтыны анық. Заңдары бар мемлекетте немесе қоғамда бостандық тек өзінің қалауың соқпайтын нәрсеге мәжбүр болмауды және өзінің қалауын орындауға мүмкіндігінің болуын білдіреді. <...>

Бостандық пен тәуелсіздік түсініктерінің арасын аша білген дұрыс. Бостандық дегеніміз — заңдар рұқсат еткен құқықтарды пайдалану. Егер азамат осы заңдар тыйым салған нәрселерді орындай алса, оның бостандығы жоқ десек де болады, өйткені басқа азаматтар да осыны жасауға қабілетті болып шықпақ. <...>

Осы тақырыптың жалғасы

Демократия мен аристократия, өз болмысы бойынша, еркін деп айтуға келмейтін мемлекеттер болып табылады. Саяси бостандық тек бәсең билікке тән. Бірақ, оның өзінде де, бәсең мемлекеттердің барлығында да кездесе бермейді; ол тек билікті асыра пайдаланбайтын жерде ғана пайда болады. Әйтсе де, ғасырлар тәржірибесіне сүйенсек, билікке ие болған адам оны әсіре пайдалануға әуес-ақ екені белгілі, және де ол осы бағытта жылжи отырып, өзіне тиесілі шегіне жеткенше тоқтамасы анық. <...>

Англияның мемлекеттік құрылымы

Әрбір мемлекетте үкіметінің үш түрі бар: заң шығарушы үкімет, халықаралық құқық мәселелерімен айналысатын — атқарушы үкімет, азаматтық құқық мәселелерімен айналысатын және де атқарушы үкімет.

Бірінші үкіметті патша немесе мекеме билеп, уақытша немесе үнемі тұрақты заңдарды жариялайды және қолданыстағы заңдарды түзетумен немесе күшін жоюмен айналысады. Үшінші үкімет — соғыс жариялайды немесе бейбітшілік орнатады, елшілерді жіберіп, қарсы алады, қауіпсіздікті қамтамасыз етіп, басқыншылықтың алдын алады. Ал екінші үкімет — қылмыскерлерді жазалап, жеке адамдардың дау-дамай, қақтығыстарын шешеді. Акырғы үкіметті сот үкіметі деп атауға, ал екінші үкіметті — жай ғана, мемлекеттің атқарушы үкіметі деуге болады.

Жеке азамат үшін, саяси бостандықтың өзі, жеке басының қауіпсіздігіне көзінің жетуіне негізделген, ішкі сезімінің байсалдығын білдіреді. Бұндай бостандыққа ие болу үшін бір азаматтың екінші азаматтан қорықпауын қамтамасыз ететін билікті құру қажет.

Егер заң шығарушы және атқарушы үкіметтер бір тұлға немесе мекемеге біріктірілген болса, бостандық жойылады, өйткені бүл жағдайда мынадай қауіп төнеді: монарх немесе сенат тирандық түрде қолдану үшін, тирандық заңдар шығаруы мүмкін.

Сонымен бірге, егер сот үкіметі заң шығарушы және атқарушы үкіметтерден ажыратылмаса да, бостандық болмайды. Егер ол заң шығарушы билікпен бір болса, соттың өзі заң шығарушы болғандықтан, адамның өмірі мен бостандығы рақымсыздыққа тап болады. Егер сот билігі атқарушы билікпен біріккен болса, онда сот қанау мүмкіндігін алады.

Ал егер заңдар жариялау билігі, жалпы мемлекеттік сипаттағы қаулыларды іске асыру билігі және қылмыстарға жаза қолдану немесе жеке адамдардың айтыс-тартыстарын шешу билігі, осы үш билік, бір тұлға немесе жоғары мәртебелі төрелер, ақсүйектер немесе қарапайым адамдардан тұратын мекемеге біріктірілген болса, барлығы текке кетіп, жойылады.

Сот билігін үнемі қызмет атқаратын сенатқа емес, жылдың белгілі шақтарында және заң анықтаған тәсіл бойынша халық арасынан тартылған тұлғаға тапсыру қажет, оның қызметінің мерзімдері қажеттілік талаптарымен анықталуы тиіс.

Осылайша, адамдарға құбыжық болып көрінетін сот үкіметі белгілі түрде және белгілі мамандықпен байланысты болмайды; басқаша айтсақ, ол көзге көрінбейтін, тіпті, тіршілік етпейтін сияқты болады. Осылайша, соттар, олардың үнемі көз алдында елестемей, адамдар соттардан емес, сотталудан сескене бастайды.

Еркін мемлекеттегі еркін болып табылатын кез келген адам өз-өзін басқаруы тиіс болғандықтан, оның заң шығарушы үкіметі халқына тиесілі болуы керек сияқты. Ірі мемлекеттерде бұның мүмкін болуы екіталай болғандықтан және кіші мемлекеттерде бүл көптеген қиындықтарға әкеліп соғатындықтан, халық өзі атқара алмаған нәрсенің барлығын, өздерінің өкілдері арқылы іске асыруы қажет болатыны анық.

Еркін мемлекеттік құрылымдағы азаматтың бостандықсыз немесе азаматының бостандыққа ие болғанына қарамастан, еркін деп айтуға болмайтын құрылымдар да болады. Бүл жағдайда, құрылымның бостандығы құқықтық болғанымен, ақиқатқа негізделген болмайды, ал азамат бостандығы ақиқатқа негізделгенімен, құқықты болмайды.

Мемлекеттік құрылымның бостандығын тек қана заңдар немесе тіпті, негізгі заңдар анықтайды; ал азамат бостандығы, кейбір азаматтық заңдардың қолайлы жақтарының әзім етілген мысалдарының, белгілі мінез-құлықтарының, әдет-ғұрыптарының нәтижесінде туындауы мүмкін. <...>

ОН ЕКІНШІ KITАП

Азаматтың бостандықтары туралы

Философиялық бостандық өз тілегімізді орындауда еш кедергіге тап болмаудан немесе жоқ дегенде (философиялық жүйелердің жалпы түсінігі бойынша) өз сенімімізді еш кедергісіз іске асырудан тұрады. Саяси бостандық біздің қауіпсіздігімізге, тіпті болмаса, қауіпсіз жағдайдамыз деген сенімімізге негізделеді.

Көпшілік алдындағы немесе жекеше айып тағылатын қылмыстық істерде, ең алдымен, осы қауіпсіздіктерге катер төнеді. Демек, азаматтың бостандығы, негізінен, сапалы заңдарға тікелей байланысты болмақ. <...>

Қаталдықтың түрі мен дәрежесінің, бостандыққа тигізетін жағымды ықпалының қалайша оңтайлы болатыны туралы

Қылмыстық заңдар жазаларды қылмыстардың өзіне тән болмысына қарай қолданғанда, бостандық салтанат құрмақ. Бұл жерде жүгенсіздікке орын жоқ: жаза заң шығарушының қыңырлығына емес, істің болмысына байланысты болады, осылайша, ол адамның адамға көрсететін озбырлық сипатынан біржола айырылмақ.

Қылмыстың торт түрі бар: біріншісіне — дінге қарсы қылмыстар, екіншісіне — ғұрыптарға қарсы қылмыс, үшіншісіне — қоғамдық тыныштыққа қарсы қылмыс, ал төртіншісіне азаматтардың қауіпсіздігіне қарсы қылмыстар жатады. Оларға қолданатын жаза да, әрбір қылмыстың түп-тамырлы себептеріне сәйкес қолдануы қажет. <...>

ОН ҮШІНШІ КІТАІІ

Бір жағынан салықтардың және мемлекет табысы мөлшерінің арасындағы қатынасы, ал екінші жағынан — бостандық туралы

Мемлекет табысы туралы

Мемлекет табысы дегеніміз — қалған бөлікті қамтамасыз етуі үшін немесе оны қолайлы пайдалану үшін төленетін, әрбір азаматтың мемлекетке беретін мүлігінің бір бөлігі болып табылады.

Бүл табыстардың шамасын дұрыс таба білу үшін, мемлекет қажеттіліктерін анықтаумен қатар, азаматтың қажеттіліктерін де анықтау қажет. Мемлекеттің көзге алдамшы қажеттіліктерін қанағаттандыру мақсатымен өз халқыңның шынымен де қажетсінетін нәрсесінен айырудың мағынасы жоқ.

Мемлекеттің алдамшы қажеттіліктері деп: керемет өзгеше жобаның көз тартар күші, атақ сәулесіне шомылуға деген ұмтылыс, қиял-ғажайып сағымды қуалау сияқты, басқарушыларынын құмарлығы мен әуестігі талап ететін барлық нәрсеге қатыстыны айтуға болады. Қолына билік тізгінін ұстаған кейбір есі кеткендер өздерінің пасық ниеттерінің қажеттілігін мемлекеттің кажеттілігі деп санаса керек.

Қол астындағыларыңнан қай бөлікті алып, қайсысын қалдыру жөніндегі сұрақ сияқты, сірә, бірде-бір мемлекеттік мәселе дәл осындай парасаттылық және саналы, салмақты түрде шешілуді қажет етпейді.

Мемлекет табыстары, халықтың бере алатынымен емес, беруге міндеттісімен өлшенуі тиіс. Ал егер бере алатынымен өлшенген күннің өзінде де, ол бұл өлшемді үнемі ұстануға қабілетті болуы тиіс. <...>

Салық көлемінің бостандыққа қатысы

Негізі, жалпы ереже бар: қоластындағылардың бостандық шегі кеңейген сайын олардан соғұрлым молырақ алым-салықтар алуға болады; құлдықтың бұғауы тарылған сайын олардың алым-салығын соғұрлым шегере түскен жон. Бұл — барлық жерде және әрқашан үнемі бірқалыпты болатын ереже, бұл ереже табиғат заңына сәйкес; бұған бостандық шектелетін барлық елдер бағынышты — Англия, Голландия, тіпті Түркиянын өзіне дейін. <...>

Биліктің қандай түрлерінде салықтарды арттыруға жол беріледі

Салықтарды арттыруға республикалардың басым бөлігінде жол беріледі, өйткені оны өзім үшін төлеп тұрмын деп ойлайтын азамат салықтарды ұқыптылықпен төлей бастайды және сондай жағдайды тудырып отырған биліктің болмысының аркасында оның мұндай мүмкіндігі жүзеге асады.

Монархияда да салықтарды арттыруға болады, өйткені ондағы басқарудың сипаты бәсең болғандықтан, ол байлықтың жинақталуына септігін тигізбек: бүл билеушіге зандарды құрметтегені үшін жасалған сый іспеттес.

Деспоттық мемлекеттерде салықтарды ұлғайтуға болмас, өйткені онсыз да шегіне дейін жеткен көнбіс құлдықты одан сайын езуге болмайды ғой. <...>

ОН ТӨРТІНШІ КІТАП

Заңдардың ауа-райының қасиеттеріне қатыстылығы туралы

Жалпы идея

Егер әр түрлі климаттарда ақыл-ойдың, мінез-құлқы мен жүректің ықыласы соншама алуан түрлі деген ойды әділетке саяды деп тапсақ, онда заңдар да осы ықыластардың алуандығына және мінез-кұлықтың өзгешеліктеріне сәйкес болуы тиіс. <...>

Әр түрлі климаттардағы адамдардың айырмашылығы қаншалықты

Суық ауа әсерінен біздің денеміздің сыртқы тіндері жиырыла бастайды, осылайша олардың шиеленісі үдей түсіп, аяқ-қолдарымыздан қан ағымы жүрекке қарай жылдамырақ жылжи бастайды. Бұл осы бұлшық еттердің жиырылуына әкеліп, оның күшін арттыра түспек. Ал жылы ауа, керісінше, тіндерді босаңсытады, олар созылады, нәтижесінде олардың күші мен шымырлығы кеми түседі.

Сондықтан да суық климат жағдайында өмір сүретін адамдар тың келеді. Ол жақта жүрек пен бұлшық еттердің қызметі қарқындырақ болып, сұйықтықтар тепе-теңдік қалпын сақтап, осыдан, қан да жүрекке жылдамырақ жылжи түсіп, жүректің күші арта түседі. Бұл артқан күш көптеген жақтарға ықпал етеді, мысалы: өзіңе деген сенімділік немесе батылдық пайда болады, өзіне деген сенімділік сезімі оянады немесе кекшілдік жойылады, өзіңнің қауіпсіздігіңе деген сенімділік артады немесе турашылдық, шүбәшілдік, саясатқойлық және айлакерлік жоғала бастайды. Адамды ыстық бөлмеге қамап қойыңыз, ол жоғарыда тізілген себептерден, жүрегінің бұлшық еттерінің босаңсығанын сезінеді. Егер осы сәтте оған мәрттікті қажет ететін қандай да бір ерлік жасауды ұсынсаңыз, бұл ұсынысқа оның ықылас таныта қоймасына шәк келтірмеспін. Босаңсу — оның рухының сергектігін пәсейтіп, ол өзінің қабілет-күшіне деген сенімін жоғалтып, жүрегіне қорқыныш ұялағыш бола бастайды. Ыстық елдердің халқы шалдар сияқты үркек келеді; ал суық климаттың адамдары бозбала сияқты ержүрек келеді.

Өздерінің бұлшық еттерінің күшінің аркасында, солтүстік елдердің халқы қоректің барлық нәр-сөлін сығып, бойына сіңіреді. Осыдан екі нәрсені көруге болады: біріншіден, өздерінің ірілігінің себебінен, лимфа бөліктері тінге нығырақ орналасып, оларды жақсырақ коректендіреді, ал екіншіден, өзінің тұрпайылығы себебінен олар жүйке нәріне жітілік беруге қабілетсіздеу келеді, сондықтан осы адамдардың денесі ірі, болбыр көрінеді.

Біздің терімізге жан-жақтан түйіскен жүйкелер жүйке шоғырына ұласады. Әдетте бүкіл жүйке жүйесі емес, оның бір бөлігі ғана қозады. Адам тіні босаң келетін ыстық елдерде жүйке шеттері жазық келеді де, кез келген, тіпті ең әлсіз деген қоздырғышқа сезімтал болады. Суық елдерде тін жиырылған күйде болады, оның дөңестері қысылып тұрады да, кіші жүйке жасушалары жансыз күйде сияқты болады; әсердің ауқымы зор болғанда ғана, миға дейін жетіп, бүкіл жүйке жүйесін қамтиды. Дегенмен де адамның қиялы, татымдары, сезімталдығы мен шапшаңдығы сан жетпейтін коп әсерлерге берілгіштігіне тікелей байланысты екені әуелден белгілі.

Суық климат жағдайындағы адамның рахатқа деген сезімталдығы азырақ болса керек, ал қоңыржай климат адамы бұған сезімталдау келсе, ыстық елдің тұрғынының сезімталдығы өте жоғары болмақ.

Солтүстік климаттағы махаббат ләззатының физикалық жағының әлі — жеткіліксіз сезіледі; ал қоңыржай климатта, махаббат сан алуан далбалармен жанамаланып, оның әртүрлі еліктіргіш шырғалары іске асады, бүл махаббат болып көрінгенімен, махаббаттың өзі емес; ал бұдан ыстығырақ жерлерде, махаббатқа, тек ғашық болу үшін бой ұсынады, ол жақтағы махаббат — бақыттың жалғыз нышаны, тіршілік бастамасы болып табылады.

Оңтүстік елдерде адамның ағзасы әрі нәзік, әрі әлсіз, әрі сезімтал болғандықтан, адамдар гаремдерде үнемі туындап және тоят табатын махаббатқа бас ұрады, ал әйелдер бұдан тәуелсізірек болса, олардың басына көптеген қауіп-катер тонері рас. Солтүстік елдерде адам ағзасы берік, әрі тың, мығым келгендіктен, ықыласты оятатын, аңшылық болсын, жаһан кезу, соғысу мен шарап ішу болсын, кез келген іспен айналысуға құмар болады. Сіз солтүстік адамының бойынан кінәраты шамалы, адамгершілігі мол және адал, турашыл мінезді аңғарасыз. Оңтүстікке жақындаған сайын, сіз, бара-бара осы нышандардан алыстап келе жатқандай боласыз: құмарлықтың артуына қарай қылмыстар да көбейе түспек, және олардың кез келгені осы құмартуға қолайлы жағдай туындайтын барлық құралдарды қолдануда басқалардан асып түсуге әуес дерлік. Қоңыржай климатта өмір сүретін халықтан, осы климаттың қасиеттерінің тұрақсыздығы себебінен, өзінің мінез-құлқы, тіпті кінәраты мен адамгершілігінде тұрақсыз келетін адамдарды жазбай танисыз.

Өте ыстық климатта дене оз күшінен айрыла бастайды. Сол кезде дененің босаңсуы жан-дүние күйіне де беріледі: бұндай адам барлығына да немқұрайлы болып, ешбір қаһармандық танытпас, оның бойынан кеңпейілдік нышанын табу қиынға соғады, ал оның ықтиярлық пен құмарлықтарының барлығы бойкүйез қалыпқа енеді, ал жалқаулық бақытқа айналады.

Климаттардың айырмашылығынан қажеттіліктердің арасында айырмашылық пайда болады, оның пайда болуынан тіршілік салты да өзгермек, ал тіршілік салтының өзгеруі заңдардың өзгешеленуіне себепші болады. Адамдарының арасындағы қарым-қатынасқа толы халықтың заңы бір басқа, ал бұндай қарым-қатынасы жоқ халықтың заңы тағы бір басқа болуы тиіс. <...>

Құлдардың санының ірілігінен пайда болатын қауіп

Құлдардың ірі саны, әртүрлі бағыттағы әртүрлі нәтижелерге саяды. Деспоттық билік үшін, бұл асқан қиындықтар туғызбасы анық: осы мемлекеттің құрылымындағы саяси құлдықтың әсерінен, азаматтық құлдық мардымсыз сезіледі. Ондағы еркін адам деп аталатындардың бостандығы, бүл атақты иемденбегендерден асып түсетіні шамалы-ақ; ақырғылары әтектер, азат етілгендер немесе басыбайлылар ретінде барлық істі атқаратындықтан, бостандық иемденгені мен құлдың арасындағы айырмашылық аса мандымайды. Сондықтан бүл мемлекет үшін басыбайлы құлдарының санының аз-көптігі туралы сұрақ парықсыз болып табылады.

Ал бәсең билікті мемлекетте құлдар санының аса көп болмағаны дұрыс. Ол жақтағы саяси бостандық азаматтық бостандыққа үлкен мән береді, ақырғысын жоғалтқан адамның, саяси бостандықтан да айырылғанын білдіреді. Ол өзі соған жатпайтын, бақытты қоғамды аңғарады; ол өзін емес, басқаларды қорғайтын заңдарды байқайды; ол өзінің жан-дүниесінің үнемі төменшіктеуге мәжбүр болғандығымен қатар, мырзасының шарықтауға қабілетті жан-дүниесінің бар екендігін сезеді.

Басқалардың бостандығын көрген, сөйте тұра өзі құл болып қала беретін адамның жағдайы жануарға барынша тән-ақ. Бұндай адамдар қоғамның табиғи жаулары болып табылады және олардың санының артуы немесе көп болуы көптеген қауіп-қатерге ұрындыруы әбден мүмкін.

Демек, деспоттық мемлекеттерге қарағанда, бәсең билікті мемлекеттердің құлдардың көтерілісіне жиі ұшырайтындығына қатты таңырқаудың орайы бар ма? <...>

Kөп әйел алушылық туралы

Жалпы қарастырылып отырған көп әйел алушылық, қандай да бір жағдайлармен осы кезге дейін шыдамдылық танытып келе жатқан, ешбір себеп-сылтауларға қарамастан, адамзат тегіне де, қолданушыға да, қолданыстағыға да — бәрібір, екі жыныс өкілі үшін де еш пайдасын әкелмесі сөзсіз. Оның балаларға да берер жақсылығы аз; ал басты қиыншылығына — әкесі мен шешесінің балаларға бірдей шырай таныта алмастығы жатады; әкесі екі баланың анасын сүйгендей, жиырма баланы да сондай күшпен сүюге қабілетсіз. Ал әйелдің бірнеше күйеуі болса, жағдай тіптен қиынға соғатыны түсінікті, онда, әкенің балаға деген махабаты, егер өзіне солай қажет болса, кейбір балалар өзіме тиесілі деп сенуге ықылас таныту-танытпауына немесе басқалардың осыған сенуге деген құлқына байланысты болмақ. <...>

Үй басқарудың саяси билікке қатысы

Республика — азаматты қоңыржай, бәсең, тұрақты және шектелген тіршілік тұрмысына тартады; сіз қоғамдық бостандығының нышанын бүл жердегі барлық нәрседен айқын аңғара аласыз. Онда әйел затына үстемдік ету жеткілікті күшке ие бола алмас еді; ал бүл үстемдік климатпен шарттас болса, оған ең тиімді ретінде, билік жүргізудің түрінен, жалғызілікті билеу түрін таңдаған дұрыс болып шықты. Шығыста халықтық билік құрудың қиындығы, басты себептерінің бірі ретіндегі, осыған қатысты болса керек.

Керісінше, күндік болса, барлығын шегінен тыс пайдалануға әуес, деспоттық билікпен сипаттас келеді, сондықтан болар, Азиядағы деспоттық билік үй құлдығымен сабақтаса жүретін еді.

Ең алдымен тыныштықты талап ететін және шегіне дейін шарықтаған көнбістікті бейбітшілік деп атайтын мемлекетте әйелдерді қамауда ұстау қажет, өйткені олардың шиеленісті егестері күйеулеріне үлкен қасірет әкелуі ықтимал. Қол астындағылардың мінез-құлқына ден қоюға уақыты жоқ үкімет олардың мінез-құлқы бірден көзге шалынатындықтан және елемеу мүмкін емес болғандықтан, үкімет оларға күмәнмен қарайды.

Бір сәтке біздің әйелдеріміздің жеңілтектігі және ибасыздығын, қалаулары мен жиіркеніштерін, құмарлығы мен құштарлығын өзіміздің елдегі барлық еркін және екпінді әрекет түрінде, дәл осы күйінде, Шығыстың мемлекеттерінің біріне әкеп тастадық дейік. Қай отағасы бұған сабырлық танытар дейсің? Дүние толы күмән келтірушілер, жаулар дерсің; мемлекет қатты күйзеліске ұшырап, адам қаны ұшан-теңіз боп жайылар еді. <...>

Шығыстың құлықтық қағидалары

Күшті мен әлсіздің мәңгі тартысы сияқты, Азияда да халықтар бір-біріне қарсы тұрады; жауынгер, мәрт және ширақ халықтар нәуетекті, жалқау және жасқаншақ халықтармен тікелей жанасып, ақырында, олардың бірі міндетті түрде басқыншы, екіншісі боданды болумен тынады. Ал Еуропада бәрі керісінше, халықтар күшті мен күштінің арасындағы тартысқа түседі; бір-бірімен жанасқандар бірдей ержүрек пе дейсің. Азияның әлсіздігі мен Еуропаның күші, Еуропаның бостандығы мен Азияңың құлдығының ұлы себебі, міне, осында жатыр және маған белгілі болғандай, бүл себепті ешкім әлі ашып көрмеген еді. Әр түрлі себеп-салдарға байланысты, Еуропада бостандық шарықтау мен ылдилауға бейім болса, Азиядағы бостандықтың өрлемеуі, міне, осыған катысты болмақ. <...>

Осының барлығының нәтижесі

Біздің айтып кеткен нәрсеміздің барлығы да тарихи окиғалармен сәйкес. Азия 13 рет бағынышты болды: бұның 11 реті солтүстік халықтарға, ал 2 реті оңтүстік халықтарға тиесілі. Ал ауылы алыс, ежелгі замандарда оны 3 рет сақтар, мидиялықтар мен парсылар, гректер, арабтар, моңғолдар, түріктер, татарлар, парсылар мен ауғандыктар бір-бірден жаулаған еді. Мен тек Азияның жоғарғы жағы жөнінде айтып отырмын, ал үнемі төңкеріс үстінде болатын бүл әлем бөлігінің оңтүстік бөлігі туралы, тіпті де, сөз козғап түрғам жоқ.

Керісінше, Еуропада грек және финикиялық тұрақтардың пайда болған кезінен бастап, бізге белгілі торт аласапыран ғана бар: біріншісі — римдіктердің жаулауына байланысты, екіншісі — бұл римдіктердің көзін құртқан варварлардың қаптауымен, үшіншісі — Ұлы Карлдың жеңісіне байланысты және төртіншісі —нормандардың баса-көктеп кіруіне байланысты. Осының барлығын ақылға салып, оған байыппен қарасақ, бүл төңкеріске эсер еткен Еуропаның әр бөліктеріне шашыраған бір күштің ықпалын байқауға болады. Римдіктерге Еуропаны бас идіру қиынға соққаны баршаға мәлім, сонымен бірге олардың Азияны әп-сәтте жаулауы да бұрыннан айқын. Сондай-ақ солтүстік халықтарына рим империясын құлату қаншалықты күш салуды қажет еткені жұртқа аян, Ұлы Карлдың да жауынгерлігі мен нормандардың әртүрлі қитүрқылары туралы да мәлім. Талқандаушылардың өздері-ақ жапа шегетін еді. <...>

Азиядағы құлдықтың және Еуропадағы бостандықтың тағы бір маңызды себебі

Азияда әрқашан ауқымды мемлекеттер бар тұғын; ал Еуропада олар тұрақсыз еді. Мәселе мынада — өзімізге бұрыннан белгілі болып келе жатқан Азиямыздың жазықтары анағүрлым көлемдірек келеді, ол таулар және теңіздермен ірілеу аудандарға бөлінген; ол оңтүстікке таяу жатқандықтан, оның бастаулары тез тартылып, таулары жұқа қармен жамылады және суы аз өзендердің бөгеттері де жеңіл болмақ.

Сондықтан да, Азия әрқашан деспоттық болуы тиіс және онда бұндай шектен тыс құлдық болмаса, ол көптеген кішігірім мемлекеттерге ыдырайтын еді, дегенмен де бүл мемлекеттің табиғи түрде бөлінумен сәйкес болмас.

Еуропада болса, өзінің табиғи түрде бөлінуіне байланысты, орта көлемді бірнеше мемлекет пайда болды, бұнда билікке негізделген үкімет, мемлекеттің беріктігіне зиян келтірмек түгілі, керісінше, оң әсерін тигізеді, және бүл биліктің қолайлы ықпалының күші соншалық — бұндай үкіметтен айрылған мемлекет құлдырап, басқаларға қарағанда әлсіздеу болмақ.

Осының аркасында, Еуропадағы кез келген мемлекет, егер ол сырттан келген күш сауда заңдарын қолдану арқылы ісін асырмаса және ол күш оның сауда мүдделеріне сәйкес болмаса, бағынбастық танытатын, еркіндік рухын түзген дәл осы себептер болып табылады.

Ал Азияда барлығы керісінше, оған құлдықтың рухы сіңісті болған еді; бұл елдердің тарихы бойында еркіндік рухын танытатын бірде-бір нышан таба алмайсыз; бұл жерден тек құлдықтың қайсарлығын аңғаруға болады. <...>

ОН СЕГІЗІНШІ КІТАП

Заңдардың топырақ тынысына деген әсері туралы

Топырақ тынысы заңдарға қалай ықпал етеді

Өндеуге оңтайлы келетін топырағы бар елдің тәуелділік рухы ояна бастайды. Халқының басым бөлігін құрайтын шаруалар өз бостандықтарына аса мән бермейді; олар тек шаруамен айналысып, өздерінің жеке бас қамын жеумен титықтап, басқаға көңіл аударуға мұршалары да жоқ. Табиғат игілігіне бай ауыл тонау мен әскерден сескенеді. Цицерон Атику: «Кімдерді мейірбан азамат деп атауға болар екен? — дейді. — Өз тыныштығын бұзбаса болды, барлық билікті бірдей деп санайтын, жоқ дегенде, монархияның қарсыластарының санатына да қосуға болмайтын, саудагерлер мен жер өндеушілерді атайық па, енді?»

Осылайша, шұрайлы жері бар елдерде ұдайы бір билік жиірек кездессе, құнарсыз жерлерде бірнеше үкімет ауысады, бұл кей кездері табиғаттың қолайсыз жағдайларының орнын толтыруға өте ұқсас келеді. <...>

Осы тақырыптың жалғасы

Бұл шұрайлы елдер күштінің жолына тосқауыл бола алмайтын жазықтарда орналасқан, сондықтан да оған тәуелді болмақ; ал тәуелдіге еркіндік рухы енді қайтып оралмас; ауылдың мүлкі жаугершілеріне берген сертінің кепілі болады. Дегенмен, бірақ таулы-шатқалды елдерде оз мүлкіңді сақтау қолайлылау, оның үстіне, бұл жердің тұрғынының жасырып-сақтайтыны да мардымсыз. Ол жерде бостандық немесе қолданыстағы билік қана қорғауды қажет етеді, өйткені ол, табиғаттың құнарлыққа кенеулі жерлеріне қарағанда, негізінен қолайсыз және таулы елдерде үстемдік құрады. <...>

Таулы жердің адамдары бәсең билікпен ерекшеленеді, сондықтан оларға басқыншылықтың қаупі сиректеу төнеді. Олар еркін қорғанады, ал оларға шабуыл жасау — қиынның қияметі; әскери керек-жарақтарды жасақтау, азық-түлікті жеткізу, осыларды бұл елде табу мүлдем мүмкін емес, сондықтан олармен шайқасу үлкен шығындарды қажет етеді. Осылайша, олармен соғысу қиын, ал соғыс жариялау одан да қауіпті, осыдан болар, олар халықтың қауіпсіздігін қамтамасыз етуге бағытталған, ешқандай заңдарды да қажет етпейді. <...>

Жер өңдеушілігі жақсы дамыған елдер туралы

Мемлекеттің жер өңдеушілігінің даму дәрежесі, оның шұрайлылығына емес, бостандығына байланысты. Егер біз ойша жерді бөліп көрсек, шұрайлы жердің басым бөлігін шөл және шөлейт аймақтар алып жатқанын және халықтың саны, бірден кез тастағанда, еш құны жоқ жерлерде көбірек шоғырланатынын керіп таң қаламыз. <...>

Халық жақсы елді тастап, жаманын іздейді емес, жаман елді тастап, жақсысын іздейтіні, әрине, түсінікті емес пе. Сондықтан табиғат әу бастан мекендеушілерінің бақытты өмір сүруіне қолайлы жағдайлар жасап жаратқан жерлер басқыншылыққа жиі тап болады; және басқыншылыққа ойрандау тән болғандықтан, басқаларға қарағанда, ең бай елдер басқыншылардың діттеген арманына айналып, ойрандалуға жиірек ұшырайды; ал солтүстіктің тау-тасты елдер!, адам тіршілігіне барынша қолайсыз болғандықтан, онда халық тығыз орналасады. <...>

Елдің шұрайлығы мен құнарсыздығының басқа да нәтижелері

Адам өздігімен еспеген жемісті маңдай терімен табуға мәжбүр болғандықтан, жердің құнарсыздығы адамдарды өнертапқыш, сабырлы қылып, еңбекқұмарлыққа баулып, жаужүректілікке және соғысқа бейімдейді. Елдің шұрайлылығы оларға нәуетектік пен ез өмірін тәуекелге тікпеуге деген ұмтылысты тілекке бейімдейді.

Заңдардың жалпы арақатынасы

Заңдар әртүрлі халықтардың ез тіршілігіне қажеттіні табу әдістерімен өте тығыз байланысты болып табылады. Сауда-саттық пен теңіз шарлаумен айналысатын халық, ез жерлерін ендеумен айналысатын халыққа қарағанда, заңдардың көлемдірек жинағына зәру болады; ал ез жерлерін ендеумен айналысатын халық, мал шаруашылығымен айналысатындарға қарағанда, заңдардың көлемдірек жинағына зәру, ал мал шаруашылығымен айналысатындар, аңшылықпен айналысатындарға қарағанда, солай. <...>

Жер өндеумен айналыспайтын халықтардың азаматтық заңдары туралы

Жер телімі - халықтардың азаматтық заңдар жинағының көлемін ұлғайтатын басты себеп болып табылады. Бұндай бөлімі жоқ халықтардың азаматтық заңдары аз-ақ. Бұл халықтардың мекемелерін заңдардан гөрі, ғұрып деп атаған жөн1.

Бұндай елдерде көпті көрген ақсақал қарттар үлкен құрметке ие; ондай құрметке байлықтың салтанатымен емес, қол күші мен зерделі кеңестер арқылы бөленеді.

Бұл халықтар көшпенді салтты ұстанып, ормандар мен өрістерге шашыраңқы орналасады. Олардың некесі тұрақсыз және біздің неке салтымызға ұқсамайды, олардың некесі ортақ үймен бекітіліп, әйелдері үйге тиесілі болып табылады; сондықтан олар бір әйелін екіншіге оп-оңай ауыстырып, бірнеше әйелмен бас қосады, ал кей кездері, тіпті, жануарлар тәріздес әйелдермен бей-берекетсіз қарым-қатынасқа түсе береді. <...>

Малшы халық өзіне қорек беретін отарларынан айырылғысы келмейді, сол себептен де, олар осы отарларды бағатын әйелдерінен де қол үзуге құлықсыз. Олар пана бола алатын жерлері аз, үлкен алқаптарда өмір сүретіндіктен, бұның барлығы бір-бірінен ажырамауы тиіс, ал керісінше болса, олардың әйелдері, балалары, отарлары жауға жем болар еді.

Олардың заңдарын, олжаны бөлісу ережелері анықтауы тиіс және біздің ежелгі заңдарымызға сәйкес, ұрлық-қарлыққа ерекше ден қойғаны дұрыс болады. <...>

Жер өндеумен айналыспайтын халықтардың саяси ахуалы туралы

Бұл елдер жер өңдемейді және сондықтан онымен тығыз байланыста болмайды, осыдан олар басқаларына қадағанда, еркіндікке барынша жақын. Олар көшпенділер ғұрпын ұстанады, ал өздерінің көсемдерінің бірі олардың бостандықтарын шектей бастаса, олар басқа көсемнің қоластына кіруге ерікті болатын, не болмаса, орманға кетіп, сол жақта отбасымен тұрақ табушы еді. Мұндағы халықтардың жеке бас бостандығы өте бағаланатындықтан, бұл азамат бостандығын да білдірмек.

Сонымен бірге жер өндеу ісі қаржылай шығындарды да қажет етеді. Ол өнер мен білімді қажет етеді; өнер мен білімді игеру, әлбетте, ақшалай бірліктердің орнауына әкелетін бірқатар қажеттіліктерді туындатады. <...>

Ақша дегеннің не екенін білмейтін халықтардың саяси заңдары туралы

Жер өңдемейтін халықтардың еркіндігі, ең алдымен, ақшаның не екенін білмеуіне негізделеді. Аңшылық, басқа өнімдерді сатып алу үшін, балық немесе мал шаруашылық өнімдерін үлкен мөлшерлерде ұзақ мерзім бойы сақтау мүмкін емес; ал ақша түріндегі байлықты қалаған уақыт бойы жинап және кімге болса, соған таратуға да болады. <...>

Татарлардың халықаралық құқығы туралы

Өз арақатынастарында адамгершілігі мол және жуас мінез танытатын татарлар жаулау кезінде сұмдық қатігездік танытады. Олар өздері басып алған қалалардың тұрғындарын қырып-жойып, ол байғұстарды жауынгерлеріне тарату немесе сатуды тұтқындарға жасалған қайырымдылық ишараты деп санайды. Олар Азияны, Үндістаннан Жерорта теңізіне дейінгі жерлерді қаңыратып бос қалдырды; Парсының шығыс бөлігін құрайтын ұлан-байтақ жерлердің барлығы дерлік, олардың басқыншылығының арқасында шөл далаларға айналды.

Меніңше, халықаралық құқық осы себептерден туындаса керек. Бұл халықтың қалалары болмаған еді, ал олардың жауынгерлері шапшаң және ұшқыр болатын. Олар жеңісіне кәміл болса, соғысудан аянбайтын, ал қарсыласының басымдығын сезіп, жеңістің ауылы алыс екенін аңғарса, қуаттырағымен тізе біріктіретін. Осы ғұрыптардың нәтижесінде, әскерін тойтаруға шамасы жетпейтін қалаға бекініп алып, оларды ұзақ уақыт бойы кідіруге мәжбүр еткенде, татарлар өздерінің халықаралық құқықтарына қарама-қарсы күшпен кездескенін білген еді. Олар қалалардан тұрғындардың шоғырын емес, өздеріне бағынышты болуға көнбейтін, олардың өктемдігіне төтеп бере алатын халықты көрді. Олар қамауға алу өнерімен таныс емес еді, сондықтан қамаудың кезінде үлкен адам шығынына ұшыраған олар қала халқынан төгілген қаны үшін ызалы кек алатын еді. <...>

Бірінші династияның корольдарының билеу кезеңіндегі дінбасылардың ықпалы

Варварлық тайпаларда, әдетте, дінбасылар үлкен күш-қуатқа ие, осы дінге байланысты беделге ие болғандықтан, бұндай қараңғы халықтың ырымдарынан туындайтын құдіретке де ие болады; Тацитке сүйенсек, оның жазбаларынан біз германдықтардың абыздарының үлкен құрметке бөленгенін байқаймыз; осылайша, олар халық жиындарындағы тәртіп қорғаушысы бола тұғын. Адамдарды байлап-матап, ұрып, жазалау құқығына жалғыз ол ғана ие болатын, бұның барлығын олар патшаның бұйрығы немесе жазалау үшін емес, жауынгерлер арасында әрқашан болатын құдіретті рухтың күшінің арқасында жасағандай болатын.

Сондықтан да бірінші династияның бастама алған уақытынан бастап, епископтар жоғарғы сот қызметін атқарып, олардың халық жиындарына қатысуы, сондай-ақ олардың корольдардың шешімдеріне зор ықпал көрсететініне, ақыр-соңында, оларды басынан аяғына дейін осыншама байлыққа бөлейтініне аса таңырқамайтын боларсыз. <...>

ОН ТОҒЫЗЫНШЫ КІТАП

Халықтың жалпы рухын, мінез-құлықтарын және әдет-ғұрыптарын түзетін негізгі бастамаларға заңдардың қатысы туралы

Жалпы рух деген не

Адамды басқаратын көптеген нәрсе бар, олар: табиғат жай-күйі, дін, заңдар, басқару қағидалары, өткеннен алған тәлім, мінез-құлық, әдет-ғүрып; осының барлығының нәтижесінде халықтың жалпы рухы қалыптасады. <...>

Халықта осы себептердің бірі күшке ене бастаған сайын, басқа бірінің күші семе түспек. Жабайылардың мінез-құлқын тек табиғат жай-күйі басқарса, қытайларды әдет-ғүрып басқарып, ал Жапонияда заңдар тираниялық күшке ие болса, өткен шақтардағы Лакедемонда бұның басты сипаты мінез-құлық түрінде болса, Римда оған басқару қағидалары мен көне өнеге-тәлім үстемдік құрған еді. <...>

Ұлттың жалпы рухын өзгертуге қабілетті нәрселерден бойды алшақ ұстаудың пайдасы қаншалықты екендігі туралы

Бүл рух — билік қағидасын теріске шығармайтындықтан, заң шығарушы халық рухымен біте қайнасқан болуы тиіс, осылайша, еркін бұл және табиғи даналығымызға сәйкес атқаратын нәрсені біз барынша жақсы атқарамыз. <...>

Қарым-қатынас рухының нәтижелері

Халықтар бір-бірімен қоян-қолтық араласа түскен сайын, әркім өзінің әдет-ғұрпына өзгерістерді тез енгізеді, олар бір-бірін жиі көрген сайын, бөлек адамдардың бет-әлпет ерекшеліктерін аңғара түседі. Адамның жан-дүниесіне қарым-қатынас қажеттілігін сіндіретін табиғат жағдайлары, оның қанына өзгерістерге деген ұмтылыстарды да сіндіреді, ал халық арасында өзгерістерге деген ұмтылыстар деп аталын нәрсе оның талғамын да қалыптастырады. Әйелдер қауымы өнеге-мінезді бұзғанымен, талғамды қалыптастыратыны рас. Басқаларға қарағанда тартымды болуға ұмтылыс сәнді киімді тудырады, ал мүмкіндігіңнен аса сұлу көрінуге деген ұмтылыс сән үлгілерін туындайды. Ал сән болса маңызды-ақ. Адам мінезі неғұрлым кірпияз болған сайын, олардың сауда өнері соғұрлым түрлене түседі. <...>

Халықтардың даңғойлығы мен астамшылығы

Үкімет үшін даңғойлық қаншалықты пайдалы шүріппе болса, астамшылық сондайлық қауіпті болмақ. Даңғойлықтан пайда болатын игіліктерді көз алдымызға тізіп көрсек те жеткілікті: осыдан салтанат құрған байлық, өнеркәсіп, өнер, сән, ілтипаттылық, татым-талғамдар түзіледі; ал екінші жағынан алып қарасақ, халықтардың астамшылығының арқасында туындайтын зардаптары көз алдымызға келеді, бұларға: жалқаулық, кедейлік, барлығына деген тәкаппарлық, қол астына кездейсоқ пайда болған халықтарды қырып-жою, тіпті өзінің ұлтын талқандау да жатады. Жалқаулық астамшылық, пандықтан бастама алса, еңбексүйгіштік даңғойлықтан найда болады. Астамшылық испандықты әрекетсіздікке шақырса, француздың даңғойлығы оз ісінде басқалардан асып түсуге итермелейді. <...>

Кез-келген жалқау халық, маңғаздығымен ерекшеленеді, өйткені жұмыстан бойын алшақ ұстайтындар, жұмыскерді билеп-төстеймін деген ойда болады.

Барлық халықтарды зерттеп көрсеңіз, олардың басымының арасынан маңғаздық, тәкаппарлық және жалқаулық — барлығы бір жерден табылатынына көзіңіз жетеді. <...>

Деспоттық мемлекеттердегі мінез-құлық және әдет-ғұрыптар туралы

Деспоттық мемлекеттің негізгі қағидаларының бірі — ол жерде ешқашан мінез-құлық пен әдет-ғұрыптарды өзгертуге болмайтындығына негізделеді. Бұл әп-сәтте революцияны туындатуы мүмкін, осыдан басқа еш себеп бұндай күшке ие бола алмас, сірә. Бұндай мемлекеттерде заңдар жоқ дерлік, бұл осыны анықтайтын басты себеп болса керек. Ол жерде тек мінез-құлық пен әдет-ғұрыптар бар, оларды бұзған адам барлығын да бұзбақ.

Заңдарды жариялайды, ал мінез-құлыққа иландырады; біріншілері жеке мекемелерден болса, екіншілері — жалпы рухқа байланысты; жеке мекемелерді өзгерту қауіпті, бірақ оған қарағанда, жалпы рухты бұрмалау — әлдеқайда қауіптірек. <...>

Адамдары басшы ретінде де, қоластындағы адам ретінде де, бір-бірімен қарым-қатынаста ешбір қағусыз өктемдік танытып, осыдан өзі де азап шегетін бұл елде адамдар бір-бірімен азырақ араласып-құраласады. Сондықтан ол жерлердегі өнеге, мінез-құлық және әдет-ғұрыптар асқан өзгеріске ұшырамайды да, тұрақты әдет-ғұрыптар заңдарға теңестіріледі. Басқа елдерге қарағанда, ол елдің билеушісіне немесе заң шығарушысына мінез-құлық және әдет-ғұрыптарын сирегірек бұзуға тура келеді. <...>

Кейбір билеушілер адамдарды басқаратын қағидаларды шатастырып алыпты

Негізі, мінез-құлық және әдет-ғұрыптар — заңдар бекітпеген қағидалар болып табылады; заңдар оларды бекітуге не қабілетсіз, не ықылассыз болса керек.

Алайда заңдар мен мінез-құлық өнегесінің арасында айырмашылық бар, заңдар азаматтың іс-әрекетін анықтаса, мінез-құлық өнегесі адамның іс-әрекетін басқарады. Олардың тағы бір айырмашылығына заңдардың адамның ішкі жан-дүниесін, ал мінез-құлық өнегесі оның сырт көзге көрінетін жақтарын реттейтіні жатады. <...>

Қытайдағы басқару билігінің ерекшелігі

Қытайдың заң шығарушы мекемелері бұдан әрі қарай жылжи түсіпті: олар дінді, заңдарды, мінез-құлық пен әдет-ғұрыптарды біріктіріп, осының барлығын ғибрат-өнегеге айналдырыпты, бұдан осының барлығы игілік пен рақымшылыққа айналған еді. Бұл біріккен төрт нышанға қатысты ережелер, салт-дәстүр деп аталды. Бүл салт-дәстүрлерді бұлжытпай орындау қытай үкіметінің құрған салтанатына айналды. Адамдар бүкіл жастық шағын оларды үйренумен, ал үйреніп болғаннан кейінгі бүкіл ғұмырын оларды орындаумен өткізетін еді. Ғалымдар осы салттарды үйретсе, шенеуніктер оны уағыздаумен болатын. Олар тіршілік барысындағы кез-келген ұсақ-түйекке дейін қамтығандықтан, Қытай, әрине, басқаруға оңтайлы мемлекетке айналды. <.„>

Алдағы тарауда айтылғаннан шығатын нәтижелер

Қытай жаулаудың аркасында да өз заңдарынан ажырамайды. Оның әдет-ғүрыптары, заңдары, мінез-құлықтары мен діні бүтін бірді құрайтындықтан, бір сәтте оны өзгерте салу әсте мүмкін емес. <...>

Ал енді өмір заңы бойынша, жеңіскер немесе жеңілген — екеуінің біреуі өзгеруі тиіс болса, онда Қытайда, бүл заңға жеңіскер бағынуы тиіс еді: тәуелді елдің басқыншысына бейімделуінен гөрі, оның дәл осындай, әдет-ғүрыптары мен мінез-құлықтарының арасындағы, әдет-ғүрыптары мен заңдары арасындағы, заңдары мен діні арасындағы дәл осындай байланысы болмағандықтан, өзіне тәуелді елге өзі-ақ бейімделіп кеткен оңайырақ болса керек.

Осыдан Қытайда христиандық орнатуға ешқашан мүмкіндік болмас деген қайғылы қорытынды шығаруға тура келеді. <...>

Қытайлықтардың оғаш мінезіне түсінік

Тіршілігі тұтастай жоралғылармен басқарылатын қытайлықтардың, осынысына қарамастан, жер шарындағы ең мүттайым жылпос халық болып табылатындығы оғаш сияқты. Бүл әсіресе ежелден бері адал ниеттілікпен кереғар сауда-саттықта айқын көрінеді. Ол жақтың сатып алушыларына өздерімен бірге кішігірім таразы ала жүргені абзал, неге десеңіз, сатушының үш таразысы бар дейді, олардың ауыры — сататын затқа, жеңілі — сатып алу үшін және дұрысы — құнтшыл адамдарға арналады. Мен осы қарама-қайшылықты ашып көрсетуге тырысамын.

Қытай заң шығарушылары екі мақсатты бірдей көздеді. Олар халықты көнбіс және тыныш, сонымен бірге оларды еңбекқор және өнертапқыш қылғысы келді. Ол жаққа тән табиғат жағдайлары мен топырақ құнарсыздығы оларға тіршілікпен үнемі күрес жүргізуге мәжбүр ететін, осыдан, олар күнкөрісін еңбек күші мен тапқырлығы есебінен табатын-ды.

Барлығы бағынып және барлығы еңбек етсе, мемлекет сәттілікке кез болады. Бірақ мұқтаждық, мүмкін ол жердің табиғат жағдайлары да болар, әйтеуір бір себептермен, барлық қытайлардың жүрегіне ашкөздік пен пайдакүнемдік тамыр жайғаны рас, ал заңдары болса, оны шектеудің алдын алмапты. Ол жақта, күш көрсетумен келген пайдаға катысты, барлығына тыйым салынады, және айлакерлік пен өтірік жолымен келген нәрсенің барлығына рұқсат беріледі. Біз қытай өнеге-ғибратын еуропалықпен салыстырмай-ақ қояйық. Қытайда кез келген адам оз пайдасынан көз жазып қалмауды үнемі есінде ұстауы керек; егер алдаушы өз пайдасын көздесе, алданушы да оз мүддесін көздегені хақ. Мысалы, Лакедемонда ұрлық рұқсат етілсе; Қытайда алдауға рұқсат дейік. <...>

Сауда-саттық рухы

Сауданың жалғыз әрекеті — адамдарды бейбітшілікке тарту. Саудамен байланысқан екі ел арасында өзара тәуелділік байқалады: егер біреуіне сатып алу тиімді болса, ал екіншісіне сату тиімді, осылайша, олардың арақатынасының барлығы да өзара қажеттілікке негізделеді.

Алайда сауда-саттық рухы халықтарды біріктіргенімен, жеке тұлғаларды біріктіруге қабілетсіз. Адамдарын тек сауда қайраттандыратын елдерде, олардың барлық істері мен, тіпті, адамгершілігінің өзі саудаланатынын байқауға болады. Ең мардымсыз заттың, тіпті адамгершілік тәртіптері талап ететін нәрселердің өзіне олар құн сұраудан тайынбайды.

Сауда-саттық рухы адамдар бойына қатаң әділеттілікті үйіреді; бүл сезім, бір жағынан — тонаушылық ұмтылыстарға, ал екінші жағынан — өзіміздің пайдамызды көздеуге ғана итеретін емес, басқа адамдар үшін ол пайданы аяққа таптауға жетелейтін адамгершілікке де қарама-қайшы келіп жатады. <...>

Англиядағы сауда-саттық рухы

Англияның басқа елдермен сауда-саттық жүргізуде анық бір нарық көрсеткіші жоқ. Оның бүл көрсеткіштері жаңа парламентпен бірге өзгеріп отырады, өйткені әрбір жаңа үкімет біресе жаңа ережелерді енгізіп, біресе ескілерді жоюға әуес-ақ. Ол осыған да байланысты нәрселерде өз тәуелсіздігіне мығым болғысы келеді. Ол өзінің аймағында өндірілетін нәрселерге қызғыштай, сондықтан да қолын келісім-шарттармен байламай, өз заңдарына ғана тәуелді болып табылады.

Ал басқа ұлттар болса саяси мүдделерін көздеуде сауда мүдделерін аяқ асты етуге бар. Ал Англия болса, керісінше, ол әрқашан өзінің сауда-саттық мүдделерінің жолында саяси мүдделерін құрбан етеді.

Бүл халық, дін, сауда-саттық, бостандық сияқты, үш ұлы құрамдасты әлемдегі барлық халықтарға қарағанда, әлдеқайда үздік пайдалана білді. <...>

Экономикалық саудаға тән бір мекеме туралы

Экономикалық сауда жүргізетін елдерде банктер үлкен маңызға ие, олар өздерінің кредиттерінің аркасында құндылықтың жаңа түрлерін жасады; дегенмен де бүл мекемелерді, сән-салтанат заттарының сауда-саттығымен ғана айналысатын мемлекетке жатқызу дұрыс болмас. Оларды жалғыз билеушісі бар елге енгізу, бір жаққа ақшаның, ал екінші жаққа биліктің шоғырлануын білдірмек, немесе, басқаша айтсақ, бір жақта биліктен басқа барлық нәрсені иелену, ал екінші жақта — еш нәрсені иемдену мүмкіндігінсіз, толық билікке ие болу.

....Еуропамен сауда-саттық қарым-қатынасын құрған кемелер ағылшын кеме порттарына тұрақтауы тиіс. Ол саудагерге біршама қолайсыздықтар әкелгенімен, сауданың пайдасы үшін жасалған еді. <...>

Бұл бостандық немен бұзылады

Сауда бар жерде кеден де бар. Сауда мақсаты — мемлекет пайдасы үшін тауарларды шет елге шығару және ол жақтан басқа тауар алып келу; сауда мақсаты — тағы осы мемлекет пайдасы үшін, бүл тауарларға салық салу болып табылады. Сондықтан мемлекет өзінің кедені мен өзінің саудасының арақатынасында бейтараптық ұстанып, олар бір-біріне кедергі келтірмейтіндей әрекеттер атқаруы тиіс. Осыны орындаған мемлекетте сауда бостандығы бар деп айтуға болады. <...>

Басқа да ерекшеліктер

Сауда тарихы халықтардың қарым-қатынас құру да тарихы болып табылады. Олардың жасаған бүліншілік күйзелістері мен халықтардың біресе ағылып, біресе кері жөңкілуімен бірге, басынан кешірген ойсыраған жұтаушылық оның жылнамаларының ұлы оқиғаларынан сипат тапқандай.

Испандықтар жаңа жерлерді ашуға, ең алдымен, басқыншылық тұғырдан қарайтын; ал оларға қарағанда сұңғылалау халықтар ол жерлерден сауда мүмкіндіктерін аңғарып, өз ықыласын осыған шоғырландыра білді. Осы халықтардың көбісі, ол жақтағы сауда компанияларының қолына үлкен билік бергенде, үлкен қырағылық танытқан еді, ол компаниялар осы алыс елдерді тек сауда мақсатында басқара отырып, олардан метрополияға ешқандай салмақ салмайтын, (ал пайдасы — ұшан-теңіз), үлкен жанама мемлекеттер құрды2. <...>

Ол жақта пайда болған отарлы ел, мемлекетке тікелей бағына ма, сол жердегі сауда компаниясын тәуелді ме, бәрібір, ежелгі замандардағы отарлы елдерге мүлдем ұқсамайтын, тәуелділіктің тек өзіне тән сипатқа ие.

Бұл колониялардың басты мақсаты, көршілес елдермен бұрыннан жасап келе жатқан, бірақ өзара тиімді шарттарды ұстануға тура келетін саудасына қарағанда, ендігі сауданы біршама тиімдірек шарттармен жүргізуге негізделеді. Сонымен бірге отарлаудың өзі жаңа қалалар немесе жаңа мемлекет құру мақсатында емес, сауданы кеңейту мақсатында іске асырылатындықтан, осыған орай, отарланған жерде тек бір метрополия ғана болуы тиіс деген бұлжымас ереже орын алған-ды.

Американың ашылуы нәтижесінде, Азия мен Африка Еуропамен жақын қарым-қатынас құра бастады. Еуропа, Ост-Индия деп аталатын Азияның ұлан-байтақ өңірінен өзінің сауда-саттығына қажетті заттарды ала бастады. Сауда-саттық үшін қажетті және құн мөлшерін анықтаушысы болып кеткен күміс — әлемдегі ең үлкен сауданың басты тауарына айналды. Ақыр-соңында, Африкаға американдық кендерді қазуға және жерлерді өңдеуге қажетті құлдарды жеткізу үшін сапар шегетін еді.

Еуропа тарихта бұрынды-соңды орын алмаған қуат күшіне ие болды; оның таңғажайып көлемдердегі шығындарына, мойнына алған міндеттерінің салмағына, мүлдем қажеті жоқ кездің өзінде үнемі жасақтаулы және көбінесе менменшілдігінен ғана ұсталып отырған сансыз әскеріне, осының барлығына қарап-ақ, ішек тартарыңыз шын. <...>

Ақшаның болмысы туралы

Ақша дегеніміз — тауарлардың құнын білдіретін белгі. Бұл белгі үнемі алыс-берістерден тозбастай мықты болуы үшін және көптеген бөлшектерге бөліну мүмкіндігі болу үшін, оған белгілі бір металл таңдап алынады, және бұл жерде, оның әрлі-берлі көшіп жүруіне оңтайлы болуы үшін, оны бағалы металдардан жасайды. Оны сафтықты көрсететін бір сынамаға келтіру оңай болғандықтан, металл жалпы, ортақ өлшем жасау үшін өте қолайлы зат болып келеді. Сыртқы пішінінің сынамасы мен салмағына сәйкес болуы үшін және екеуін де көз тастаған сәтте бірден көруге болуы үшін, әрбір мемлекет өз ақшасына мөрін қояды.

Сауда қарқындаған сайын тауарлар мен тағам түрлері арта түседі; ал сауда болса, бірте-бірте айналымға енетін ақшаның көбеюіне байланысты, сондай-ақ бізге жаңа азық-түлік пен жаңа туарларды жеткізетін, жаңа жерлер және теңіздермен қатынастың ашылуының аркасында дамиды. <...>

Вексель бағамы туралы

Әртүрлі елдердегі салыстырмалы түрдегі молшылық пен ақшалардың салыстырмалы түрдегі аздығы бағам деген түсінікті түзеді.

Векселдің бағамы ақшалардың шынайы және қазіргі кездегі құнының анықтаушысы болып табылады.

Күмістің металл ретінде және кез-келген басқа тауар сияқты құны бар; сонымен бірге оның басқа тауарлардың құнын білдіретін қасиеті есебінен пайда болатын құны да бар. Егер ол жай ғана тауар болса, әлбетте, оның құны әлдеқайда төмен болары анық.

Күмістің ақша ретіндегі құнын елдің билеушісі әлденеге қатысты белгілей алса, енді мүлдем басқа жағына белгілей алмас.

Билеуші күмістің металл түріндегі салмағы мен оның тиындар түріндегі санының арасындағы қатынасты анықтайды; ол ақша ретінде пайдаланатын әртүрлі тиындар арасындағы құндылықты анықтайды; ол әрбір тиын түрінің салмағы мен сынамасын анықтайды; ақыр-соңында, жоғарыда айтылғандай әрқайсысына тиесілі құнды анықтайды. Осы төрт нышанмен анықталған тиындардың құнын, заңмен бекітілгендіктен, оң құн деп атаймыз.

Сонымен қатар кез-келген мемлекеттің ақшасының салыстырмалы кұны болады, ол құн осы ақшаны басқа елдердің ақшасымен салыстарғанда пайда болады. Осы салыстырмалы құнды бағам анықтайды. Ол оң құнға едәуір тәуелді келеді. Ол сан мыңдаған себептермен үнемі өзгеріп отыратындықтан, патшасының әмірімен емес, сауда-саттық ортасында ең кең тараған баға кесуімен анықталады.

Салыстырмалы құнды анықтағанда, әртүрлі ұлттар ең көп ақшаға иелік құратын елмен сәйкес әрекеттенуі тиіс. Егер оның ақшасы барлық басқа елдердің ақшасын қоса есептегенде артылып түссе, онда акырғы осылардың әрбірі біріншісіне сәйкес шаманы анықтауы тиіс, бұдан ақырғылардың өзара қатынасы әрбірінің ең күштісімен арақатынас санына сәйкес анықталуы қажет екенін аңғаруға болады. <...>

Пайыз өсімімен берілетін несие

Ақша — құн белгісі. Осы белгілерге мұқтаж адам, басқа да заттарға мұқтаж болғанда, оларды жалға алатыны сияқты, кей кезде ақшаны да қарызға алуға мәжбүр болатыны белгілі. Алайда барлық басқа заттар жалданып немесе сатып алынса, ақша заттардың құнын өзі құрайтындықтан, сіз оны сатып ала алмайсыз, оны тек «жалдай» аласыз.

Сіз біреуге пайыз өсімінсіз қарыз берсеңіз, сөзсіз — қылығыңыз мақтауға тұрарлық; дегенмен, бүл діни отырыстың тақырыбына айналуы мүмкін болғанымен, азаматтық заңға қатысы аз.

Сауданың дұрыс дамуы үшін ақшаның құнының болуы қажет және оның үстіне, бүл күн аса шарықтамауы да тиіс. Егер ол құн тым қымбат болса, онда саудагер есептеп көріп, өзінің түсірер пайдасынан гөрі пайызды көбірек төлеуінің қажет боларын түсінсе, бүл несиені алмайды; ал егер ақшаның құны болмаса және оны ешкім несиеге бермесе, саудагер бүл несиені, тағы да алмайды. <...>

Отбасы туралы

Барлық жерде, әдетте, әйел күйеудің отбасына кіреді. Бұған қарама-қарсы ғұрып, еш кедергі келтірместен, Формозд қолданылады — онда күйеуі әйелдің отбасының мүшесі болады.

Бір жыныстағы адамдардың сабақтастығы үшін отбасыны анықтаған заң адам баласының өсіп-өрбуіне қолайлы жағдай туғызған еді. Отбасы меншікке айналады десек те болады; келешекте жанұяның болашағын қамтамасыз ете алмайтын, бір жыныстағы ғана балалары бар жанұя ұрпағын өрбітер басқа жыныстағы балаларының жоқтығына кеюмен болады.

Адамға қандай да бір түсінік беретін және өшіріп алуға болмайтын ата-бабасының есімі әрбір отбасының үрім-бұтағын өрбітуге деген құлшынысын арттыра түседі. Кейбір елдерде есімдер бүкіл бір текті ажырату үшін беріледі, ал басқа бір жерлерде оларды жеке адамдарға береді, ал бұның біршама қолайсыздықтар тудырып жататыны бар. <...>

Адамдарды некеге отыруға не жетелейді

Екі адамның жайбарақат өмір сүруіне қолайлы барлық жерде де жанұялар пайда болады. Егер де тіршілік етуге қажетті заттарды табу асқан қиындықтарға толы болмаса, негізі, адамдарды бұған табиғат заңы жетелейді.

Жаңадан қалыптаса бастаған халықтар тез өсіп-өркендейді; олар үшін некеге отырмау үлкен ыңғайсыздық болып көрінеді, сонымен қатар коп балалы болу мүмкіндігі оларды тіптен де сескендірмейді. Ал бұрыннан қалыптасқан халық бұған кереғар нышан танытады. <...>

Үкіметтің қаталдығы туралы

Мысалы, қайыршы сияқты, қолында түгі жоқ адамдардың балалары көп болады, өйткені оларға жаңадан қалыптаса бастаған халықтардың жағдайы тән: әкесінің балаларына өзінің білетін өнеріне үйрету түкке де тұрмайды; оның үстіне оның балалары туа салысымен осы кәсіптің басты құралына айналатыны да бар емес пе. Бұндай адамдар бай және ырымшыл елде, мойнына ешқандай қоғамдық міндет жүктемейтіндіктен, көбейе береді де, қоғамның салмағын одан сайын ауырлата түседі. <...>

Бірақ қатал үкімет қарауында болған және осы себептермен кедейленген адамдар өздерінің ал қаптарына тіршілік көзі ретінде емес, үкімет тарапынан келген қысымның желеуі ретінде қарайды, бүл адамдардың балалары да аз болады. Олардың күнделікті тамағы өздеріне жетер-жетпес болғанда, оны басқамен бөлісуге шамасы қайдан болсын? Олардың науқасқа шалдыққанда күтетін адамы да жоқ, ал нәзік, үнемі күтімді талап ететін балғындарды күтуге шамасы қайдан болсын?

Бас қосу туралы жеңіл-желпі көзқарас «кедейлердің кедейлігі артқан сайын олардың бала-шағасының саны көбейе түспек, салық өскен сайын, оларға оны төлеуге жеңілірек болады» деген қате пікірдің орнығуына әкеліп соқты. Осы екі сопылық монархияны әрқашан құлдырауға әкеліп соғатын, ендігі, түбіне жететін де шығар. <...>

Заң шығарушы биліктің тектің таралуына деген көзқарасы

Азаматтардың санын реттейтін қаулылардың сипаты, негізінен, қалыптасқан себептерге байланысты. Кейбір елдерде, бұған заң шығарушы басын ауыртып жатпайды — табиғат күші бәрін өзі-ақ тындырады. Сонымен катар табиғат көбеюге қолайлы жағдай тудырған жерлерде ұрпақ таратуды заң шығарушылық жолмен қолпаштаудың қажеті жоқ. Кейде ұрпақтың көбеюіне топыраққа қарағанда, қолайлы жағдайды табиғат көбірек тудырып жатады; бүл жағдайда, тұрғындар саны еселеп өскенімен, оларды аштық қырып жояды. Қытайдағы жағдай осындай, әкесі қыздарын сатып, сәбилерді қараусыз қалдырады. <...>

ЖИЫРМА ТӨРТІНШІ КІТАП

Басқарудың бәсең түрі христиандық дінге жақындығы, ал деспоттық -мұсылмандық дінге сәйкес келетіндігі туралы

Христиан дініне таза деспоттық жат болып келеді; табандап бойға сіңген Інжілдің момындықты насихаттау ғибраты аркасында христиандық дін билеушіні мейірімсіздік пен озбырлыққа итермелеуге ырық бермейтін, ашуына қарсы түру күшіне ие болды.

Христиан діні көп әйел алушылыққа тыйым салғандықтан, христиан патшалары басқаларына қарағанда тұйық тіршілікте өмір сүріп, өзінің қол астындағыларына жақынырақ келеді, ал бұдан, олардың басқаларға қарағанда адамгершілікке бір табан жақын екендігі көрінеді; олар өздеріне алдын-ала ұйғарым жасауға бейімдірек және өздерінің биліктік шамаларының шегі бар екендігін айқынырақ сезеді.

Сонымен бірге мұсылман билеушілері үнемі жан-жағына өлімнің ұрығын сеуіп, өздері де біреудің қолынан ажал тауып жатады, ал христиандық билеушілер құдайдан қорқақшыл болмайды, ал бұдан, олар мейірімсіздіктен бір табан қашық болмақ. Патша қоластындағыларға, ал қоластындағылары патшасына сенеді. Ғажап! Тек о дүниелік шаттық-шадымандыққа негізделген христиандық осы өмірде де бізді бақытты етпек. <„.>

Христиан және мұсылман діндері бағытының зардаптары

Дін басқыншылықпен келсе, ол адамзат баласының басына қайғы-қасіреттің үйірілгенін білдіреді. Қылыштың жүзін ғана мойындайтын мұсылман діні адамдардың бойына өзі жаратқан талқандау рухын сіңдіріп келеді. <...>

Католик дінінің монархиялық билікке, ал протестанттық дін — республикалық билікке лайығырақ екендігі туралы

Мемлекетте бастапқы пайда болу кезеңінде және алғашқы даму барысында дін жалпы билік жүйесімен сәйкестендіріледі, өйткені бүл дінді қабылдаушылар мен оны уағыздаушылар сол мемлекетте туып-өскендігінің нәтижесінде басқа азаматтық тәртіптен беймәлім.

Екі ғасыр бұрын христиан діні сәтсіздікке кез болып, ол католик және протестант діні болып қақ айырылды, солтүстік халықтар протестанттарға айналып, оңтүстігі католиктер болып қалды. Бұған оңтүстік халқына сондай жат, ал солтүстік халықтарының бойына әбден сіңісті болып қалған және оларға сондай тән бостандық рухы басты себепші болмақ; сондықтан айқын басшысы бар дінге қарағанда, айқын басшысы жоқ дін осы климаттың тәуелсіздік рухына барынша сәйкес келсе керек. <...>

Діндегі кемелдік заңдылықтары туралы

Ақыл-зейінге үнделген адам заңдары, ақыл емес, нақыл беруі тиіс. Жүрекке үндеу тастайтын дін нақылды азырақ, ал ақылды көбірек беруі тиіс.

Мысалы, ол жақсыраққа емес, бәрінен жақсыға, игілікке емес, кемелдікке жетелейтін ережелер ұсынған жағдайда оның басты қағидасы заңдар емес, берілген ақыл-кеңестер болуы тиіс, өйткені кемелдену барлық адамдар және заттармен жанаспайды. Оның үстіне, бұл заң болса, адамдарға осыны орындату үшін сан түрлі басқа заңдарды шығару қажет болары шын. Некесіздік христиандықтың өсиеті болатын; ол өсиетті адамдардың белгілі бір санаты үшін заңға айналдырғанда, адамдарды осы заңды ұстануға көндіру үшін, бірқатар заңдар шығару кажеттілігі туындаған еді. Кемелдікті жаны сүйетін адамдардың ақыл ретінде өздігінен-ақ орындайтын нәрсесін орындауға мәжбүрлеген заң шығарушы осындай нақылдармен өзін де, қоғамды да қажытып жіберген еді. <...>

Саяси мекемелердің кемшіліктері дін заңдарымен қалайша түзетілетіні туралы

Дін, заңдар дәрменсіз болғанда, азаматтық тәртіпті сақтауға қабілетті болып табылады. <...>

Соғыс туралы шешімдер жалпы отырыста талқыланбайтын, заң соғыстардың алдын алу немесе тоқтату жөнінде дәрменсіздік танытатын мемлекетте, халыққа мемлекеттің тіршілігіне аса қажетті егін егу науқаны және тағы сол сияқты жұмыстарды атқаруға мүмкіндік беру үшін, бейбітшілік пен уақытша бітім жасаудың кезеңдерін дін анықтайды.<...>

Діни қызметкерлер туралы

Құдайларға қызмет ету ерекше ілтипатты талап еткендіктен, халықтардың көпшілігі дінбасыларды ерекше тапқа жатқызуды қажетсінген еді. <...>

Дінге еріктілік туралы

Егер мемлекет заңдары көптеген дінге төзімділік танытуды дұрыс деп тапса, онда заңдар оларды бір-біріне деген төзімділік көрсетуге міндеттеуі тиіс. Қыспаққа түскен дін қысымшылыққа бейім келетінін заңдылық деп қабылдаған жөн. Сәті түскен мезетте қыспақ шынжырынан еркіндікке шыққан дін, жәбірлеуші дінге дін ретінде емес, озбырға шүйілгендей бас салады.

Сондықтан заң осындай әрқилы діндерді мемлекет тыныштығына ғана емес, бір-бірінің жайшылығына да нұқсан келтірмеуге міндеттеуі тиіс. <...>

Қылмыстық заңдар туралы

<...> Дінге қатысты мәселелерде қылмыстық заңдарды қолданудан аулақ болған жөн.Әрине, олар жүрекке қорқыныш сезімін ұялататыны сөзсіз; дегенмен, діннің өзінің де қорқыныш сезімін ұялатуға қабілетті қылмыстық заңдары болғандықтын, бір қорқыныш екіншіні жан-шып, олардың қарама-қайшы әрекетінің нәтижесінде адам жүрегі рақымсыздыққа толады. <...>

Діннің жан-дүниемізге үрей тудыратын, уәделерге сендіретін және сана-сезімізді жаулап алатын ұлы қасиеті бар, және азамат үкіметі өз дінімізден бас тартуға қандай айла-шарғы ойлап таппаса да, біздің көз алдымызға олар тартып алса, орнына ештеме қалдырмайтындай, ал қалдырса, ештеме тартып алмайтындай көрінеді. <...>

ЖИЫРМА АЛТЫНШЫ КІТАП

Бұл кітаптың идеясы

<...> Адамдарды: кәдімгі құқықтар; діннің заңдары болып табылатын — құдай заңдарымен; шіркеу заңдары, немесе діни тәртіп заңдарының өзі болып табылатын -канондық заңдар; халықтың өзі

— әлемнің азаматы іспеттес болғандықтан, бүкіл әлемдік азаматтық заңдар деп қарастыруға болатын — халықаралық заңдар; барлық адам коғамдарын жаратқан, адам баласының даналығының нәтижесі болып табылатын — жалпы мемлекеттік заңдар; әрбір жеке коғамды қамтитын

— жеке мемлекеттік заңдар; бір халық екінші халыққа озбырлық көрсетуге ықыласты, қабілетті немесе міндетті деген түсінікке негізделген, басқыншылық заңдар; осы заңды қолдану арқылы, бір азаматтың екінші азаматтан өз өмірі мен мүлігін қорғауды қамтамасыз ететін, жеке коғамдардың азаматтық заңдары; ақыр-соңында, ерекше басқаруды талап ететін және қоғамның бөлек-бөлек отбасыларға бөлінуінің аркасында пайда болған, жанұя заңдары сияқты, әртүрлі заңдар басқарады. <...>

Діни және адам заңдары

<...> Адам заңдарына, оз болмысына қарай, адам және заман талаптарына қарай өзгеріп отыру тән болса; діни заңдар мүлдем керісінше

— өзгерістерге жатпайтын қасиеті бар. Адам заңдарының қаулылары игілік болса, діни заңдар ізгі игілікке жатады. Өмірде сан алуан игілік тіршілік ететіндіктен, игілік басқа бір мақсатты көздеуі мүмкін; ал ізгі игілік — дара, демек, өзгеріссіз. Заңды өзгертуге болады, өйткені олар жақсы заң болғанда ғана мойындалады, ал дін өсиеттері әрқашан ең жақсы деп саналады. <...>

Куәліктерді тарту арқылы дәлелдеу туралы

<...> Жекпе-жек қолданыстан қала бергенде, жазбаша тергеуді қолдана бастаған еді. Дегенмен қағаз бетіне түсірілген ауызша дәлел тек ауызша дәлел болып қала бермек, бұл тәртіп тек іс өндірісінің шығындарын ұлғайта түскенінен басқа пайдасы да болмады. Сол кезде тергеудің басым бөлігін бекер еткен жарғылар пайда болды. Жазбалардың ресми кітабы енгізілді, онда тұлғаның ақсүйек тегі, жасы, заңды туылғандығы, некесі сияқты, тергеу талап ететін көптеген фактілер дәлелденетін. Жазба - аузын майлау қиынға соғатын куәгер сияқты. Сондай-ақ әдет-ғұрыптар жазбаша баяндалған еді. Осының барлығы өте орынды болды. <...>

Францияның әдеттегі құқықтары

<...> Бостандық үшін сот формалдығы қажет; бірақ олардың санының көптігі салдарынан өздері бекіткен заңдардың мақсаттарына бөгет болуы мүмкін. Істер ұзын-сонар созылып, меншік тұрақсызданады; еш тергеусіз бір жақтың меншігін екінші жаққа тартып беріп, немесе екі жақты да сансыз тергеулермен қайыршылыққа ұшыратады.

Осындай жағдайға душар болған азаматтар еріктері мен қауіпсіздіктерінен айрылып, айыптаушы оз айыбын дәлелдей алмай, ал айыпталушы — актала алмас. <...>

Франктердің феодалдың заңдар теорияларының монархияны бекітуге қатысы туралы

Феодалдың заңдар туралы

<...> Егер мен, мәңгілікте бір-ақ рет болған және ендігәрі мүмкін, қайталанбайтын оқиға туралы тіс жармай кетсем, бүкіл Еуропада аяқ астынан пайда болған, сол кездерге дейін белгілі болған заңдарға еш қатысы жоқ заңдар - шексіз коп жақсылық пен жамандық әкелген; жер иелігі ауысқан кезде бұрынғы иелерінің иелік құқығын қалдыратын; көптеген тұлғаларға бірдей заттарға және әртүрлі адамдарға әртүрлі құқықтар беріп, олардың біріккен жиынтық құқығының салмағын жеңілдеткен; шектен тыс кең байтақ мемлекеттерде әртүрлі шектеулер енгізген; анархияға ұмтылған тәртіп, және тәртіп пен үйлесушілікке бейімділік танытатын анархияны орнатқан заңдар туралы айтпай, жабулы күйінде қалдырып кетсем, бұны өз шығармамның аяқталмағаны деп білер едім. <...>

Бұрындары еркін адамдар өңдеген ұлан-ғайыр алқаптар шеттетілмейтін меншікке айналды. Ел ол жерде өмір сүрген, еркін адамдарынан айырылғаннан кейін, сансыз басыбайлыларға иелік еткендер бүтін бір аймақтарды басып алып, онда қыстақтар орналастырды, осының барлығы әртүрлі құжаттарда айқын сипат алған еді. Енді еркін қолөнершілер өзі істерін басыбайлылар түрінде жалғастыруы тиіс еді; осылайша, құлдық -қолөнер мен жер өңдеушілікке өзіне тиесіліні қайтара бастады. <...>

Ценз деп аталатын нәрсені, еркін адамдар емес, тек қана басыбайлылар төлейтіндігі туралы

Король, дінбасылар мен сеньорлар әркім өз жерлерінде басыбайлылардан белгіленген алым-салық алып отырды. Мен бұны корольге қатысты de Villis капитулярийді; ал дінбасыларға қатысты — варварлар заңы деп; ал сеньорларға - осы нәрсе бойынша Ұлы Карл қаулылары катысты деп санаймын.

Феодтар3 басында шеттетілмейтін меншікке жатпағаны айдан анық.

Бұны тарихшыларда, формулаларда, әртүрлі варвар халықтарының заңдар жинағы, тіпті, осы күнге дейін жеткен дереккөздер осыны дәлелдей түсетіні де рас. Ақыр-соңында, феодтар туралы кітап құрастырушылар да, сеньорлар феодтарды оз еркімен алатын, одан кейін оларға бір жылдық меншік тағайындап, ал одан кейін оларды мәңгілік меншікке бергенін дәлелдеп, бұған көзімізді жеткізеді.

Еркін адамдардың әскери қызметі туралы

<...> Еркін адамдар деп, бір жағынан феодтар мен бенефицийлары жоқ, ал екінші жағынан өздері де басыбайлы емес адамдарды атаған еді. Олардың басқарған жерлері аллодтар4 деп аталған еді. <...>

<...> Мұра болып қалған сансыз ескерткіштерге сүйенсек, феодтар кең-байтақ аймақтарға ие болған екен. Мен корольдардың телім бойынша франктарға тиесілі жерлерден түк алмағанын дәлелдеген едім; ал феодтардан алым-салық талап ету одан да қиын еді. Олар жерге иелік етудің ең шектеусіз құқықтарын иемденіп, оның барлық жемістері мен пайдасын пайдаланатын; табыс көзінің айтарлықтай бөлігін франктердің ғұрпы бойынша алынатын сот салығы (freda) құрайтындықтан, осыдан, феодтары барлар сонымен қатар, ол жерлердегі сотқа да құқықты екендігі анықталады; бұл құқық туыстарының пайдасына шешілген композиция және сеньор пайдасына шешілген бажда айқын көрінеді. Ол заңды композициялар мен заңды баждарды талап етуге негізделетін еді. <...>

ОТЫЗ БІРІНШІ KITAП

Франктердің феодалдық құқықтары теориясының монархияларының басынан кешкен өзгерістерге деген қатысы

Лауазымдар мен феодтардағы өзгерістер

<...> Корольдік заңдарына сәйкес феодтар қайтаруға жататындығына қарамастан, қыңырлық көрсетіп немесе жүгенсіздікпен оларды оп-оңай беріп-қайтарып алуға болмайтын еді. Бұл, әдетте, халық жиынында шешілетін басты сұрақтардың біріне жататын. Осы жағдай мен айтулы оқиғаларға қарап-ақ, пара беру арқылы өз жағына шығарудың нәтижесінде, феодты да, графтықты да иемдену мерзімін ұзарту мүмкін болғандығын аңғаруға болады.

Феодқа иелік еткендер үлкен артықшылықтарға тап болатын еді. Олар еркін адамдарға қарағанда, өздеріне жасалған жәбірлеріне зорырақ композиция талап етуге құқықты болатын тұғын. <...>

Майордомдардың билігі

<...> Мүліктерді мәңгілікке үлестіруді бастаған корольдар, мемлекеттік басқаруға әлдебір айламен енген пара берудің аркасында ма, әлде корольдарды үнемі сыйлар таратуға мәжбүр қылатын мемлекет құрылымының өзінен бе, әйтеуір, корольдер мәңгілікке графтықтардан гөрі, феодтарды таратуға әуес болса, түсініктірек болар еді: жердің аз-ақ бөлігінен айрылған олар көп шығынға ұшырамас еді, ал мемлекеттегі бірінші кызметтерден бас тартқан олар өздерінің билігінен бас тартқанымен бірдей болды. <...>

Аллодтар қалайша феодтарға айналды

<...> Аллодтардың феодқа айналуы Маркульфтің формулаларының бірінде келтірілген еді. Жеке меншік иесі корольге жерін беріп, он қайтадан пайдалану үшін немесе бенифиций ретінде қайтарып алып, өзінің мұрагерлерін белгілейтін. <...>

Еркін адамдардың феодтарға иелік ету құқығын иемденуі туралы

<...> Еркін адамдардың өз графының, ал вассалдар өзінің сеньорының басшылығымен соғысқа шыққаны туралы бұдан бұрын айтып кеткен едім. Мемлекеттік сословиелер бір-бірінің тепе-тендіктерін осының арқасында сақтайтын еді, дегенмен левдалардың да қоластында өздеріне тиесілі вассалдары болғанымен, оларды монархияның барлық еркін адамдарының басында тұрған графтар тоқтататын. <.„>

<...> Алғашында бұл еркін адамдар феодтарға құқықтары болмаған еді, кейінірек олар да бұл құқықты иемденген еді. <...>

Француз тәжі Гуго Капет үйіне қалай ауысты

<...> Феодтардың мұрагерлігі мен екінші сатыдағы феодтардың кеңінен таралуы үкіметті саяси сипаттан айырып, оны феодалдық сипатқа енгізді. Корольдардың сансыз көп вассалдарынан біразы ғана қалып, барлық басқалары соларға тәуелді болды. Корольдар өздерінің тікелей билік күшінен айырылды: осындай көптеген биліктерден, оның үстіне күшті де биліктерден өткен король билігі көздеген мақсатын жоғалтып, бір орында тоқтап қалатын немесе жоғалатын. Үлкен күшке ие болған вассалдар бағынудан бас тарта отырып, өзіне бағынышты вассалдарға сүйенетін. Өздерінің Реймс пен Лан қалаларын ғана сақтап қалған корольдар тәжіне тиесілі игіліктерден айырылып, олардың ырқына көнуден басқа амалы да қалмаған еді. Бұталарын кеңінен жайған ағаштың төбесі біржола құрап қалды. Қазіргі заман империялар тәрізді5, корольдық өзінің доменін жоғалтып, тәжді үшті вассалдардың арасындағы ең мықтысы иемденді. <...>

Әр түрлі Еуропалық мемлекеттердің мемлекет құрылысы бүл мемлекеттер пайда бола бастаған кездердегі феодтардың жағдайына сәйкес еді. Әйелдер француздық королевствоның да, империяның да қалыптасуы кезіндегі феодтарда мұрагер болмағандықтан, осы екі монархия кезеңінде мұрагер болған жоқ; алайда олар феодтардың мәңгі иелігі бекітілгеннен кейін пайда болған мемлекеттерде тақ мұрагерілігіне катысу құқығын иеленген еді. Нормандық басқыншылық немесе маврлармен соғыс нәтижесінде пайда болған мемлекеттерде солай болған; ақыр-соңында, неміс жерлерінен тыс жатқан және біздің заманымызға жақынырақ кезеңдерде пайда болған мемлекеттерде да солай болған, және де, олар христиандықтың он ықпалы нәтижесінде қайта өркендеді ма дерсің. <...>

Осы тақырыптың жалғасы

<...> Феодтар уақытша және өмірлік болғанда, олар тек қана мемлекеттік заңға қатысты болған еді, олар туралы азаматтық заңдарда мәліметтің аз болуы осыған катысты болса керек. Дегенмен олар мұрагерлік болған мезеттен бастап, оларды сыйға тарту, сату мүмкіндігі туып және мұралаудан бас тарту сияқты әрекеттердің пайда болғаннан бастап, олар тек мемлекеттік ғана емес, азаматтық заң құзырына жататын болды. Өзінің әскери қызметі барысымен, феод мемлекеттік заңдарға қатысты болса; ал мүлкіне байланысты — азаматтық заңдарға қатысты болды. Феодтар туралы азаматтық заңдар осыдан туындаған болатын.

Феодтар мұрагерлікке айналғанда, мұрагерлік туралы заңдар, феодтардың мәңгі иелік етуіне негізделуі тиіс еді. <...>

1Бұл жерде, Монтескье, Американың жергілікті халқы туралы айтып отыр.

2Бұл жерде Англия, Голландия мен Францияда құрылған үндіс компаниялары туралы айтылып отыр.

3Феод (кейінгі латындық feodum, feudura), фьеф (франц. fief), фи (англ. fee), лен (нем. Lehn), Батыс Еуропа елдерінің, орта ғасырлардағы сюзереннің өз вассалына мұра ретінде берілген жер иелігі немесе белгіленген табысы (ақшалай немесе заттай), есесіне, ол негізінен әскери, сарай маңындағы (сотқа қатысу, сеньорияларды басқаруда және т.б.) сияқты, феодалдық қызметтер атқаруға міндетті болатын, сондай-ақ ғұрыптармен қарастырылған, ақшалай төлемдер төлеуі де тиіс еді. (Ауд.)

4Аллод (нем. Allod, франктік alodis, al — толық және od — меншік), германдық тайпаларда және Бат.Еуропаның ертефеодалдық мемлекеттеріндегі, еркін шеттетілетін жеке-отбасылық меншік. (Ауд.)

4Монтескьенің «Заңдардың заңдылық қасиеті туралы» атты еңбегі — француз ойшылының философиялық, әлеуметтік, тарихи, экономикалық және заңтану көзқарастарын жүйелендірген, оның негізгі шығармасы болып табылады. Бұл шығарманы жазу үшін, Монтескье 1728 жылдан бастап, 1748 дейін еңбек етіп, шамамен 20 жыл өмірін сарп етті. Еңбектің Женевалық басылымы 1748 жылы жарық көрді.





РЕСЕЙ

АЛЕКСЕЙ ИРАКЛИЕВИЧ ЛЕВШИН

(1797 - 1879 жж.)

Алексей Ираклиевич Левшин әлемдік шығыстану тарихында, ең алдымен қазақстантануда көрнекті орын алады. Ол Қазақстан мен қазақтарға арналған ғылымдағы ең алғашқы арнайы іргелі еңбектің авторы, осының негізінде ХІХғ. ортасындағы әйгілі қазақ ғалымы Ш.Ш. Уәлиханов А.И. Левшинді«Қазақ халқының Геродоты» деп атаған. А.И. Левшин Ресейдегі XIVF. белгілі ақсүйек әулетінен шыққан. Ол 1797жылы Тула губерниясындағы аса бай емес ұсақ поместъелі ақсүйектің отбасында дүниеге келген. Воронеж гимназиясын бітіріп, 1816 жылы Харьков университетінің гуманитарлық ғылым бөлімін магистр деген дипломмен бітіріп шыққан. Университетті бітіргеннен кейін екі жылдан соң А.И. Левшин Сыртқы істер министрлігінің Азия Департаментіне, Ресей үкіметінінің орта азиялық саясат саласында қызмет ететін өте жоғары білімді, қажырлы шенеунік В.Ф. Тимковскийге көмекші болып орналасады.

В.Ф.Тимковскиймен тығыз байланыста болуы және Сыртқы істер Министрлігінің Азия Департаментінің мұрағатындағы тарихи құжаттармен үнемі жұмыс істеуі арқасында, А.И. Левшин алыс евразия даласының көшпенділерінің тарихымен терең айналысуға мүмкіндікке ие болады. Сол себептен, ол 1820 жылы Орынбор өлкесіне «қырғыз-қазақ ордаларымен қарым-қатынас» жөніндегі қызметке В.Ф.Тимковскийдің көмекшісі ретінде барады. Орынбордағы қызметі кезеңінде А.И. Левшин әйгілі қазақ билеушілерімен де, жай қарапайым көшпенділермен де қарым-қатынас жасап, олардың тұрмысы және мәдениетімен толық танысып, дала өмірі туралы этнографиялық мәлімет жинайды. Қазақ халқының тарихына өте қызығып кеткен жас шенеунік, Орынбор шекаралық кеңсе мұрағатынан алған тарихи құжаттарымен өзінің жинаған мәліметтерін қолданып, осы елдің тарихын сонау көне заманнан бастап толық жазуға шешім қабылдайды. Өзінің ойын іске тезірек асыру үшін, ол 1822 жылы ортасында Орынбор өлкесін тастап, астанаға өзінің Сыртқы істер министрлігіндегі Азия департаментіндегі жұмысына қайтып оралады.

Келесі тоғыз жыл ішінде А.И. Левшин тарихи-этнографиялық зерттеуді бастап, ерінбей еңбек ету арқасында оны 1831 жылы табысты бітіреді. Бір жылдан кейін бұл қомақты еңбек Петербургте «Қырғыз-қазақ немесе қырғыз-қайсақ ордалары мен даласының сипаттамасы» деген атпен басылып шығарылды. А.И. Левшиннің кітабы үш бөлімнен турады: бірінші бөлімінде Қазақстан табиғаты мен географиялық жағдайы толық баяндалса, екінші бөлімінде қазақ халқының тарихы алғашқы рет сонау көне заманнан бастап баяндалды, үшінші бөлімінде қазақ этнографиясы толығынан, түбегейлі суреттеледі.

Бұл жұмыс жарыққа шыққан алғашқы күннен бастап, барлық, мамандардың пікірі бойынша жоғары баға беріліп, оны ғылымның қолы жеткен табысы ретінде бағалаған.

Левшин бірнеше беделді ғылыми атақтар мен жүлделерге ие болады, оның ішінде 1856 жылы Ресей Ғылымдар академиясының құрметті мүшесі болып сайланады, оның «Қырғыз-қазақ ордалары сипаттамасы» 1840 жылы толығынан француз тіліне аударылып, Парижде француз шығыстанушылары басып шығарады. Соңынан А.И. Левшин Мемлекеттік Кеңестің мүшесі деген жоғарғы лауазымға дейін қызмет етіп, 1879 жылы қайтыс болады.

Әдеттегідей барлық, зерттеушілер А. И. Левшиннің еңбегін қазақ халқының тарихы мен этнографиясының ең қымбат дереккөзі ретінде лайықты да әділетті бағалайды. Бай дәлелді құжаттармен бірге, онда көптеген қайталанбас ойлар мен пайымдаулар бар, олар осы күнге дейін өзінің үлкен ғылыми —тәжірибелік мәнін жойған жоқ.

Міне, «Сипаттаманың» алғы сөзінің өзінен-ақ А.И. Левшин тарихи зерттеудің әдістемесі турасында кейбір маңызды жағдайларды көрсеткен, олар осы күнге дейін оз өзектілігін жоғалтпай, қазіргі тарихшыларға қызмет етуде. Айта кетсек, автордың тарихи мән, білім дегені әртүрлі тарихи дереккөздерден алынған мәліметтер нақты тарихи дәлелдер болғанда ғана, олар өткен шындықтың объективті немесе адекватті тарихи білімі бола алады деп, оз ойының өте үлкен маңызы бар екенін дәлелдегендей. Осыған байланысты тарих білімінің дұрыстығы мен шындық проблемасын А.И. Левшин тарихи өлкенің зерттеушілерінің толық қамтуы мен адекваттігінің деңгейіне байланысты тарихи дереккөздердің анықталып, қолданылып отырған мәліметтің жеткіліктілік ұстанымына сүйене отырып, тарихшының таным әрекетімен байланыстырады. Бұл пікір бойынша, қазақтардың тарихы мен этнографиясын зерттеуді дайындауда өзінің тарихи құжаттарымен жұмыс істеу әдісін айта отырып, Левшин, өзі үшін «ең негізгі ережені басшылыққа алады, ол ешнәрсені ойдан шығармай, жетіспей жатқан мәліметті қияли болжаулармен толықтырмау» деп атап көрсетті.

Батыс пен Қазақстан авторларын байланыстырушы тізбек ретінде А.И. Левшиннің «Қырғыз-қайсақ немесе қырғыз-қазақ ордалары мен далаларын сипаттау» деген классикалық еңбегінен үзінділер алынып отыр. А.И. Левшиннің өте маңызды сіңірген еңбегі — оның Еуропа ғылымында алғашқылардың бірі болып қазақ халқының дұрыс аталуын, олардың «қырғыздар» немесе «қырғыз-қайсақтар» деп бұрыс қолданылып жүргенін маңызды ғылыми мәселе ретінде қойғандығында. Ол осындай проблемамен тығыз байланысты әр түрлі себептерді толығынан түсіндіріп, Ресей мен Батыс ғалымдарының еңбектеріндегі қате этнонимдердің пайда болуын көрсеткен. Қазақ халқының саяси тарихын жаңа заманда сипаттағанда, А.И. Левшин ғылымдағы күрделі де қарама-қайшылықтарға толы процестерді — Кіші жүз бен Орта жүздің Ресейге қосылуы және Ресейдің өктемдігінің қазақ даласында орналасуын — тұңғыш ғылыми тұрғыдан бағалаған.

1731 жылы бодандық жөніндегі қол қойылған заңды актінің ол өзара әрекет жөніндегі объективті (ішкі және сыртқы саяси жағдайлар) және субъективті (қазақтардың жоғары билеушілерінің билікке құмарлығы мен пайда күнемдігінің) факторларын қарастырады. Осындай шиеленісті жағдайлар Әбілқайыр хан мен оның жақтастарын қазақтарды орыс императрицасының протекторатына алуға ұсыныс жасауларына мәжбүр етеді. А.И. Левшиннің бұл факторларды анағұрлым объективті анықтап жазғанын айта кеткен жөн. Мұны қазіргі тарих ғылымы да дәлелдеді.

Сонымен қатар орыс-қазақ қатынастарының әр түрлі аспектілерін Орта Азиядағы патша самодержавиясын пайымдауда А.И. Левшин өз кезеңінің негізгі әдістемелік ұсынуларын қолданып, ресей мемлекеттік мектебінің қате дүниетанымдық позициясына көп сүйенеді. Мемлекеттік мектептің әсері Левшиннің көшпенділердің қоғамдық саяси құрылымы туралы ойларында қатты байқалады, мысалы, жоғары (хандық) биліктің әлсіздігінің себептерін түсіндіруге тырысады, осы әлсіздіктің кесірінен қазақтардың «еркіндігі» жергілікті бастықтардың (старшындардың) және көшпенділердің «тежеусіз құмарлыққа құштарлығында» деп көрсетеді. Бұл — көшпенді халықтардың қоғамдық дамуының қате тұжырымдамасы, ол Ш.Л. Монтескьенің саяси-құқықтық теориясынан басталып, сол кездегі батыс тарихшылары еңбектерінде көптеп айтылады. Бұл жерде Левшин батыс тарихнамалық дәстүрі әсерінен шыға алмай, белгілі тенденциялық қателіктер мен әсірелеушіліктен аулақ бола алмады.

Даладағы болашақтағы номадизмнің дамуы мен қазақ қоғамының әлеуметтік саяси өміріндегі көшпенді мал шаруашылығы мен жер өңдеушіліктің қатынасы туралы А.И.Левшиннің көзқарастары да ерекше, ынта қойып қызығуға турарлық. Ол әлемдегі ең бірінші ғалым болып, қазақтардың көшпенділік өмір салтымен олардың мекендеп отырған ортасының ерекше шарттарымен тығыз айналысқан. А. И. Левшин қазақ даласында жер өңдеуді дамыту мен тұрақтылыққа бейімделуі мүмкіндігінің шектеулі екенін, сол кездегі ауыл шаруашылық техникасы мен аграрлық технологияның жер өңдеу саласында әлі де дами қоймағандығын; жеке бір қазақ бөлімінің жер өңдеумен айналысуын, оларды «тұрақты өмірге бейімдемейді» деп көрсеткен.

А.И. Левшиннің тарихи-этнографиялық еңбегінде көптеген құнды ойлар, байқаулар мен қорытындылар бар болғандықтан, олар осы күнге шейін ескіріп қалмай, қазақ көшпенді қоғамынының тарихы мен мәдениетін зерттеуші жаңа тарихшылардың қолдарынан тастамайтын құралдарына айналды.

А.И. ЛЕВШИН

ҚЫРҒЫЗ-ҚАЗАҚ НЕМЕСЕ ҚЫРҒЫЗ-ҚАЙСАҚ ОРДАЛАРЫ МЕН ДАЛАСЫНЫҢ СИПАТТАМАСЫ

Ресей және шетел әр түрлі ғылыми қоғамдарының мүшесі Алексей Левшиннің шығармасы

Si guid novisfi recfiuz isfis, Cundidus imeperfi; si поп his ufeke mecum Horatius. Episfula VI.

... Егерде бір нәрсені жетік білсең, онда адал бөліс, егер білмесең, оны иелен Гораций. 6-хат.

Алғы сөз

Егер де менің шығармамның тақырыбы көзі ашық қауымға мәлім болғанда, онда менің оқырман пікіріне ұсынып отырған еңбегім жарыққа шықпас еді. Осы еңбегім жазылған жерден ұзап кетуім, бос уақыттың болмауы, бұрынғы кызметімнің ауысуы, біраз уақыттан бері мені қазақ-қырғыз ордалары мен олар мекендеген елдері үшін бөтен қылып, менің ойларым олардан басқа іске ауытқып, бүкіл уақытым мен барлық ақыл-күшім сол істі жүзеге асыруға жұмсалған еді.

Дегенмен, сол кездегі қырғыз-қазақтар туралы мәліметтерді жинау жағдайының соншалықты қолайлы болғандығынан, олар жайлы деректемелердің ақиқаттығы, қайталай келсем — қазақ ордаларының көпшілікке осы күнге дейін белгісіз болу себебі, олардың өткені мен қазіргі жағдайы туралы білгендігімді жария етуді өз міндетім деп санаймын.

Бұл халық туралы мен алғашқы мағлұматты 1819 бен 1820 жылдар аралығында Сыртқы істер министрлігінің Азия департаментінің мұрағатынан алдым. Оларды мен басқа толықтырулармен, ескертпелермен, тексерістермен, әр түрлі мәліметтермен келесі екі жылдың ішінде толтырдым, ол жылдарды мен Орынбор мен Оралдың ар жағындағы далада өткіздім. Онда мен Жоғарғының еркімен сол Министрліктен жіберілдім.

Осы уақыт ішінде, өз міндетіме байланысты және зерттеуге деген қызығушылық аркасында, мен көптеген қырғыз-қазақтармен үзіліссіз араласып, Кіші жүз ханына барып, сұлтандар мен осы ұлттың белгілі ақсақалдарымен кездесіп, олардың салт пен әдеттеріне зер салып, олардың аңыздарын жинап, сақталып қалған жорықтарды зерттеп, қырғыз-қазақ даласы жөніндегі әр түрлі жазбаларды оқыдым, соңында Орынбор шекара комиссия мұрағатына келіп, ондағы Ресей үкіметінің көршілес Орта Азия халықтарымен қарым-қатынасын, 1735 жылдан, яғни Орынбор жолының қалыптасқанынан бастап зерттеп, қарастырдым. Мұрағатта табылған кейбір құжаттар мен үшін өте бағалы екен, олардың ескіріп, көгеріп кеткені де болған. Кейде бір бетті оқып, оны аудара бергенде, оның геркулан қолжазбасы сияқты бірнеше бөлікке ыдырап кеткенін де байқадым.

Мен Орынбордан 1822 жылы кеттім. Бұл шығарма үшін мәліметтің бәрі сол кезде толық дайын болды, тек қана оларды бір жүйеге келтіріп, оны басып шығарумен айналысу қалды, мен ол үшін бір жыл жетер деп ойладым. Бірақ қызметтің маңызды міндеттері және жиі-жиі жол жүру маған, өзім ойлағандай, мақсатымды орындауға мүмкіндік бермеді.

Сол арада қырғыз-қазақ ордасы сипаттамасына енген көптеген мақалалар әр түрлі орыс және француз журналдарында жеке-жеке жарық көрді. Ресейде оны ықыластылықпен қабылдап, Париж ғылыми коғамының оған көңіл қойғандығы, менің еңбегімнің керексіз болмайтындығын, оқырман менің жіберген олқылықтарымды оның жаңалығы үшін кешіретінін түсіндім. Оны әлі де ширата түсуіме болар еді, ал бұл мақсатты орындау көп уақытты талап етіп, менің шығармам тағы да бірнеше жыл бойы шығарылмай қалар еді.

Vade sed Incultus

Мен оқырманымды алдын ала қырғыз-қазақ мекендейтін жерлердің жоспарымен таныстыруды артық көрмеймін.

Бірінші том мен сипаттап отырған елдің географиясы туралы мәлімет береді. Ол тек куәгердің байқағандары мен пайымдауынан ғана тұрмайды. Мен оның тек қана Ресеймен шекаралас жерлерін ғана көрдім, ал өзімнің тәжірибемнің кемшілігін осы күнге дейінгі белгілі баспа және қолжазба журналдар мәліметтерімен, жорықтар мен саяхатшылар жазбалары, қырғыз-қазақ даласында болғандар мен сол арқылы өткендердің жазбалары арқылы толықтырдым. Ол материалдарға қырғыздардың аузынан естігендерім мен өзімнің байқауларым қосылды. Осындай түрде құрастырылған менің шығармамның бірінші бөлімі қиял мен ақыл жұмысынан гөрі, дәлелдері мол әр түрлі мәліметтерді бір жүйеге келтіруді көбірек талап етті. Менің негізгі ережем — ештеңені ойдан шығармау, жетіспейтін дұрыс мәліметті қияли болжамдармен толықтырмау.

Бірінші томның соңында географиялық жаңалықтарға Сырдария өзені мен оның жерлері туралы тарихи және географиялық тұжырымдарды қостым. Менің бұлай істеуіме не себеп болғаны туралы мен басында айтып кеткем.

Екінші том қырғыз-қазақ халқына тарихи шолуға арналады. Бұл бөлім алғы сөзді керек етпейді, қай дереккөзден алынғаны туралы әрбір бетте көрсетілген.

Кейбір оқырманға олар іш пыстырарлық болып көрінер, мені осындай тым нақтылығым үшін сөгер, себебі олар мұны жалпы маңызға ие емес дер. Әрине, мен осындай сөгістен құтылуыма болар еді, егер де пайда табуды мақсат етсем, бірақ менің мақсатым өзгеше, әлімнің жеткенінше өз шығармамның адамдарды тартатын, қызықтыратынын қалап, жалпыға беймәлім халықтың тарихынан адамгершілікке тән нәрселерді, қасиеттерді байқауға тырыстым. Қырғыз-қазақтардың сол қасиеттері олармен қатынасқа түсетін мен сияқты шенеуніктерге де қажет болып қалар деп ойлаймын. Олар шығарманың екінші томынан қырғыз-қазақ ордаларының Ресей бодандығына қабылданған уақыттан бастап XIX ғ. басына дейінгі тарихын таба алады. Ал кейбіреулерге менің мәліметтерім қызықсыз болса, олар тек маңызды оқиғаларды ғана оқуларына болады.

Үшінші томға этнографиялық және статистикалық мәліметтер енген, менің өзімнің байқауым мен ескертулерім, оларды мен қырғыз-қазақтардың көрсетулерімен, осы халықты білетіндердің пікірлерімен бірнеше рет салыстыра отырып енгіздім.

Бірінші бөлім

Қырғыз-қазақ атауы жөнінде және олардың нағыз немесе жабайы қырғыздардан айырмашылығы

Қырғыз-қазақтарды тарихи сипаттауға кіріскенде, өзімнің ең бірінші міндетім — Батыстың оларға бөтен, жалған ат бергенін атау еді. Оларды мұндай атаумен өздері де, көршілес елдерде де, ресейліктер де атамайды. Ол екі сөзден тұрады: қырғыз және қайсақ. Қырғыз деген атауы бар халық қырғыз-қайсақтармен өз қатынастары, байланыстары арқылы белгілі, ол көне заманнан бергі олардың ата жаулары болып, қазіргі кезеңде қара-қырғыз, тасты қырғыз, бұрыттар деген атпен өмір сүруде. «Қайсақ» немесе «қасақ» деген сөз — «қазақ» деген сөздің бұрмаланған түрі, оның көне екендігін, тіпті Христостың туғанынан бұрын пайда болғандығын кейбір шығыс жазушылары айтады. Осы атаумен олар парсылықтарға, бұқарларға, хиуалықтарға және басқа да Азия халықтарына белгілі. Қытайлықтар, бірінші әріпті жұмсартып, хасақтар деген. ХҮІІІ ғасырға дейін Ресейде қырғыз-қайсақтарды білмеген, оларды қазақтар, Қазақ Ордалары деген.

Қандай себептермен казактар осындай өзгертілген және қалай олардың жат атауды алғанын анықтап алу үшін, алдымен, осы қырғыздар немесе жоғарыда айтылған қара-қырғыздар, жабайы қырғыздар, бұрыттар туралы түсінік беруіміз керек. Осы соңғы халықтың шығу тегі түрік тарихында жоғалып кетеді.

Әбілғазы-Баһадүрдің айтуынша, Оғызханның немерелерінің бірінің есімі Қырғыз болыпты, сондықтан да қырғыздар соның ұрпақтары шығар. Бірақ бұл мәлімет тарихи шындық емес, ол тек қана Азия ұлттарының көпшілігінің өздерінің шығу тегін ру басылары мен билеушілерінің атымен байланыстыратын салттарына еліктеуі. Бірақ, олардың шығу тегі қандай болса да, бұл халық — Азияда ең көне халықтардың бірі. Земари Христос туылғаннан кейінгі 569 жылы II Юстиннің жіберуімен Константинопольден Дезабылға, Солтүстік-Шығыс Азияда көшіп-қонып жүріп, ту-хю деген атпен белгілі болып, одан кетерінде сыйлық ретінде руы херхис немесе қырғыз құлды сыйға алады. Әбілғазының айтуы бойынша, қырғыздар Шыңғысқа дейін де өте күшті халық болған, олардың хандары Орыстың осы Шыңғыс жаулаушысына өз еркімен бодандыққа берілгенін, олардың Селеңгі мен Икар-Мұран өзендерінің ортасында мекендегенін айтады. Бүл соңғысы, Фишердің пікірінше, қазіргі Хуанхэ (Hoang-he). Икар-Мұранның орнына, Клапроттың айтуынша, Әбілғазы-Баһадүрдің көне француз және орыс аудармаларында, оны Енисей өзені деп оқиды .

Фишердің пікіріне сүйенетін болсақ, онда қырғыздар Шыңғыстан кейін оның ұлы Таулай немесе Төлеге бағынып, уақыт ағымымен өздерінің тұрақтарын өзгертеді, немесе Рубруквис, бұрынғы Қарақорым, Мингу-ханның астанасын, 1254 жылы Шыңғыс хан заманындағы сияқты, оларды Хуанхэ, Икар-Мұран мен Селеңгі өзендерінің арасынан, таба алмады, олар Қарақорымның солтүстігінде бұрын да мекендеген, яғни Сібірді ресейліктердің жаулап алған уақытында мекендеген жерлерінде отырған. Фишер қырғыздардың Икар-Мұраннан солтүстікке көшуін Үгедей мен Төле ұрпақтарының арасындағы отыз жылдық соғыс кезеңіне жатқызады, мұны Гоиль сипаттаған; бұның айтқандарына Рубруквистің айтқандары қарама-қарсы келеді, ол Шыңғысхан ұрпақтарының арасындағы отыз жылдық соғыстан бұрын моңғол жерлерінде саяхаттап, сол кездің өзінде-ақ қырғыздарды жаңа қоныстарында кездестірген.

Г. Клапрот Әбілғазы-Баһадүрдің «Тарихында» айтқан қонысын, керісінше, басқаша түсіндіреді. Ол, біріншіден, біз көргендей, Икар-Мұранның орнына Ұйғыр-Мұран деп татар мәтінінде аталған, немесе Ұйғыр өзені дегені Енисей болады, осыған сүйене отырып, ол қырғыздардың Шыңғысхан кезінде де сол жерлерде мекендегенін, кейіннен олардың Сібірді жаулап алғанда орыстарды кездестіргенін айтады. Оны дәлелдеу үшін ол 1280 жылдан 1367 жылға дейінгі билік жүргізген Юань әулетінің, қытай тарихшыларының жазбаларын келтіреді. Олардың сипаттауы бойынша, қырғыздардың елі (ki-li-ki- szu, қырғыз деп оқы) Пекиннің солтүстік-батысындағы 10000 м бойында орналасып, ұзындығы 1400 м. болса, көлемі осы ұзындықтың жартысын алған. Бүл аумақ арқылы Киан өзені Ангкола (Ангара) өзенімен қосылып, солтүстік-батыстағы теңізге құйған. Г. Клапрот бұны Енисей деп атайды, себебі оның жоғары бөлігі осы күнге дейін Кем (Кем) деп аталады! Осы елдің оңтүстік батысында Опу өзені (Обь), ал солтүстік-шығысында Юсиу немесе Юсь өзені ағып жатқан, ол Обьқа құяды, орыстар Сібірді мекендей бастағанында, бұл жер қырғыздардың ең басты жайылымдары болған. Бүл деректерге Г. Клапрот қытай тарихшыларының бірауыздан растауы бойынша, монгол кезінде қырғыздар деп аталған халық 618 жыл мен 907 аралығындағы Танга (Тханд) әулетінде хакиацу деп аталған. Қытай мәнерінде айтылатын шетел атауы, негізінде, хакас деп аталуы тиіс. Хакастар хойке мен хойку тайпаларымен туыстас болып, олардың тілі бірдей болған, бұл соңғы халық Хиунгнудан шыққан, яғни қырғыздар немесе хакастар түрік ұрпақтары болған. Хак (Нап) әулеті кезінде немесе Христос тууынан екі жүз жыл бұрын, одан кейінгі екі жүз жыл ішінде қырғыздар киан-куен деп аталған. Г. Клапрот олардың хакас деген атауымен аталған уақыттан бастап қазірге дейін олардың салттарының жабайы болмағанын айтады. Олардың сол кездің өзінде жазбалары болып, арабтықтар, бұқаралықтар мен басқа батыс елдерімен сауда-саттық қатынаста болған, әсіресе хазарлармен Волга мен Донның арғы жағында мекендесе де, Константинополь императорларымен байланыста болған. Хазарлар Кирилл деген есіммен белгілі, Константин Фессалоникскийден әліппе алған, онда грек пен славян әріптері болған, хазарлар бұл әліппені қырғыздарға берген, оны Мұхаммед дініне енгенге дейін қолданған.

Г.Клапрот (қырғыздардың билігінде болған жерлерден) Сібірден табылған тас жазбаларда көптеген белгісіз әріптердің ішінде грек пен славян әріптерінің кейбіреулерінің кездесетінін осылай түсіндірген.

Мұндай пікірді қарастыру бізге міндет емес, бірақ мұны ескере кетуіміздің себебі — оны сипаттауда біздің заманымыздағы белгілі шығыстанушылар осы мәліметті қытай жылнамаларынан алып, оны қырғыз тарихын түсіндіруге қажет деп санаған. Бұл халықтың ХІV ғасыр мен XVII ғасырлар аралығындағы тағдыры белгісіз. XVII ғасырда оның атын көптеген Сібір жылнамаларында қайта-қайта кездестіреміз. Том мен Енисей өзенінің аралығында, Ақ және Қара Юс бойынан, Абакан маңы мен Саян тауларының бөктерінде өмір сүрген қырғыздар тұтас ғасыр бойы көршілес, жаңа қоныстанған орыс мекендеріне шабуыл жасап, оларға бірнеше рет Ресей, Моңғолдың Алтын ханы, жоңғар билеушісі кезек-кезек ие болған. 1607 жылы Сібір казактары оларды талқандады, олар өздерінің Ресей билігінде екендерін мойындаған, бірақ 1609 жылы өздеріне жасақ жинауға жіберген адамды өлтіріп, Шұлым болысына шабуыл жасаған. 1614 жылы орыстарда кызметте жүрген татарларды Ресейден бөлінуге көндіріп, сол жылы Томск маңайына шабуыл жасаған. 1619 жылы моңғолдың Алтын немесе Алтан-ханына бодандыққа кipген. 1622 жылы Кузнецкіге шабуыл жасаған, Обь бойындағы татарларды және қазіргі Томск үйезін талқандаған.

1628 жылы Красноярск түбегін салып жатқан Иран мен Каш татарларын орыстарға шабуыл жасауға итермелеген. Бекініс салынып болғаннан кейін, оның жақындығынан қорыққан қырғыздар ресейліктерден қорқып, жасақ төлеген. Егерде Алтан-ханнан оларға қорғаныс болатын Қалшық өзенінде бекініс салып берсе, Алтан-ханға бағынбауға даяр екендеріне сендірген, бірақ осыған қарамастан 1630 жылы олар Красноярск маңын шабуылдаған. Жеңіліп қалғаннан соң жасақ төлеуге, керек кезінде тағы да беріп тұруға уәде берген, алайда оларын мойындағысы келмеген. 1633 және 1634 жылдары олар өз кінәздары Бектенмен бірге Кузнецкіге жетіп, оның маңын талқандап кеткен, бүл кезде екінші бөлігі Красноярск маңын шауып кетеді. 1635 жылдары қырғыздар бұл екі қалаға тағы да шабуыл жасайды, бірақ оларды басып тастайды. 1642 жылы жоңғар билеушісі Батыр немесе Баһадүр орыс елшілерімен келіссөз барысында қырғыздарды өздерінің бодандары деп айтып, олардың кінәздарын туысым деп көрсетіп, олармен бірнеше жылға келісім жасағанын айтады.

1646 жылы оларға жіберілген бояр ұлы Данила Аришинский қырғыздардың бөлініп кеткеніне қарамай, оларға өздерін Ресейдің боданымыз деп санау керектігін түсіндіреді.

1652 жылы Алтан хан өз әскерімен қырғыз жеріне баса-көктеп кіреді де, оларды мойын ұсындырғысы келеді, бірақ олардың жартысы орыс шекарасына қашып құтылады, алайда оларды Ресейдің Моңғолиямен келісім сөздері құтқарады. Бүл арқылы олардың тағдыры тек бірнеше уақытқа ғана ұзартылады, соңынан 1657 жылы Алтан-ханның мұрагері Лобзан немесе Лоузан оларға өте күшті жасақпен шабуыл жасап, бағындырады. Қырғыздардың оның қол астында қаншалықты болғаны белгісіз, ал орыстар мен жоңғар қалмақтарының олармен бірнеше рет шайқасуларына тура келіп, оларды жазалаулары сөзсіз рас. Ақырында XVII ғ. мен XVIII ғ. басында жоңғар қонтайшысы орыс үкіметімен келісе отырып, оларды таулы аймаққа, Андеджан немесе Аньцзичжан мен Қашқар ортасына көшуге мәжбүр етеді.

Осында көшіп-қоныстану туралы алғашқы естеліктердің куәгерлері де бар, олар XVIII ғ басында Сібірде өмір сүрген, орыстарда тұтқында болған швед офицерлері. Алайда олар қырғыздарды жоңғар билеушісінің қай жерге қоныстандырғанын анықтай алмаған, оны шамамен Үндістанға жақын деп болжаған, алайда Фишер қырғыздардың көшіп-қонғаны туралы естелікті құптаса да, олардың жана мекенін тура айтпаған, тек қана соңғы естеліктер мен орыстардың Орта Азиямен сауда байланысы арқылы ғана бүкіл ғылыми дүниеге қырғыздардың Андеджан мен Қашқар арасында мекендегені айғақталды, олардың қазіргі Қоқан ханының жерлері мен Кіші Бұқараның арасындағы тауларда екенін, ол тауларды Қытайлар Жаркент, Қашқар, Үш деп атаса, сол маңайда сауда-саттық жасап жүрген орыс татарлары оларды Алатау, Ақтау, Қырғызтау деп атаған. Қазіргі қытай географтары да осыны жазып, қырғыздарды жай ғана бұрыттар деген. Қазір бұл екі атау бір халыққа тән, бірақ бұрыттар мен қырғыздардың бір халықты құрайтыны туралы айтуға болмайды. Қытай тарихшыларының жазбаларынан қырғыздардың көне уақытта Оңтүстік Сібірді мекендегенін көруге болады, ал бұрыттарға келсек, қытай географиясының жаңа басылымында «Тай-цин-и тун-ши» деген атпен, олар туралы келесі естелік жазылған: «Солтүстік Хуэй билік еткен уақытта казіргі бұрыттар тұратын жерлерді мекендеген халықты по-лю деп атаған, ал Таң әулеті кезінде оларды пу-лу немесе по-лю деген. Олар кіші және үлкен пулуға бөлінген. Алғашында олар таудың оңтүстігінде, сол мемлекеттің оңтүстік бөлігінде тұрса, кейіннен олар солтүстікке көшеді. Таң заманы кезінде қытайлықтар олармен қатынаста болмаған.

Бұл кітапта ары қарай былай делінген: «Полу» деген ат «бору» деген атпен ұқсас болғандықтан, «пулу» деген халықтың бұрыттар екені сөзсіз.» Бұдан шығаратын қорытынды, бұрыттар сол жерлерде Христос туғаннан бұрынғы V және VI ғасырларда өмір сүрген, қазір де сол жерлерді мекендейді. Қырғыздар Оңтүстік Сібірден қуылғаннан кейін олармен араласып кеткен.

Қытай географтары қазіргі бұрыттарды шығыс және батыс деп бөледі. Алғашқылары Ақсу қаласына дейін созылып жатса, солтүстік-шығысында Іле провинциясына дейін жетеді, олар бес ұрпақтан тұрады. Батыс бұрыттар алғашында батыста өмір сүреді, ол аймақты оңтүстік-шығысында Тсунгменг таулары қоршап, өздері 15 ұрпаққа бөлінеді. Шығыстағылары да, батыстағылары да Жоңғарияны басып алғаннан кейін, өткен ғасырдың жартысында Қытай боданы болған, алайда бүл бодандық ойдан шығарылған.

Г. Тимковский озінің «Қытайға саяхат» деген еңбегінде бұрыттар туралы келесі мәліметті айтқан: «қырғыздар, қытайша бұрыттар, негізінде, көшпенді халық, олар Шығыс Түркістаннан батысқа қарай орналасқан. Олардың үлкен жерлері Аньцичжан мен Қашқар аралығында жатыр. Олар өздерінің билеушілерін билер деп атайды. Кейбір билердің 10-нан 20-ға, кейбіреуінің 20-дан 30-ға дейін ұлыстары бар. Ұлыс адамдарын олардың құлдары деп санайды. Бүл халықтың жалпы атауы қырғыздар, олар бірнеше ордаларға бөлінеді, әрбір орданың өз биі бар, ол мұрагерлік арқылы беріледі, олар бір-біріне бағынышты емес. Қырғыздар шаштарын тақырлап алады, шошқа етін жемейді, көйлектерінің жеңдері жіңішке, бас киімдері төртбұрышты, төбесі жазық, әйелдері әшекей ретінде бас киімдеріне үкінің қауырсынын тағып алады. Әдеттері мен тілдері Шығыс Түркістандағы сияқты, егер айырмашылығы болса, ол тек қана болымсыз. Олар киіз үйлерде тұрады, мал шаруашылығымен күн көрген, етті тамақ ретінде, қымызды шарап ретінде пайдаланады, бүл салттары олуттар немесе жоңғарлардікі сияқты. Қытай фарфорын, шәйді, гродетурлерді, кілемдерді, табақ пен шарапты жақсы көріп, оларды асыл зат ретінде бағалайды. Қырғыздар кедей болса да батыл, өмір туралы ойланбайды; пайдақор, тонауға бейім, соғыста батыр. Хакастар олардан қорқады, тіпті жоңғарлардың өздері де, өздерінің қуатты кездерінде де, қырғыздарды өздеріне қарата алмаған. Олар шетелге кетіп бара жатқан Шығыс түркістандықтар мен Үлкен Бұқара мен Шығыс Түркістанға келуші шетелдіктерді де тонаған. Қытай әскерлері батыс өлкені өзіне қаратқаннан кейін, қырғыздар өздерінің бұзақылықтарын қойған. Билер жыл сайын ақсақалдарды Үш қаласына жіберіп, манжұр генералынан оз аттарын сарайларына әкеліп берулерін сұратқан.

Цяньлуньша 23 жылы (1758) Хочжамамен соғыс кезінде бір би, Қашқар маңында көшіп-қонып жүріп, империяның қаһарынан қорыққандығынан, өзінің 19 сұлтанымен бірге Хочжамаға қарсы шығып, өзінің барлық күшін жұмсап соғысқан, сол үшін оны Башбалақ қаласына сот етіп тағайындаған.

Оған бағынышты сұлтандар да көптеген шендермен және тотықұстың қауырсындарымен марапатталған. Қазір олардың билігіндегілер Жаркент, Қашқар, Үш тауларының ортасы мен ормандарында көшіп-қонып, мал шаруашылығымен айналысуда. Бүл мәліметті мұнда ендіруіміздің себебі — қазіргі жабайы қырғыздардың мекендеп отырған жерлері туралы деректі көрсету. «Си-юй-вын-цзян-лу» деген кітапты құрастырушының этнографиялық мәліметтеріне келетін болсақ, олардың дәл емес екенін мойындаймын. Жоғарыдағы үзіндіні оқығаннан кейін, әрбір адам батыл тонаушылықтан бұрыттардың 1756 жылы тыныш көршіге және нан табушыларға айналғандарын мойындар, бірақ тәжірибелер керісінше, оған қарама-қарсылықты сипаттайды, бүл халық тек өткен ғасырдың ортасында ғана қауіпті да жабайы болып қоймай, әлі күнге дейін осындай болып қалғанын көрсетеді. Бүл жөнінде қытай жазушысы, кінәз Цишидің айтқанына сүйенеміз. Ресейден Қытайға қашқан тұрғыттар туралы жазған Г.Липовцевтің еңбегі арқылы біз олардың орыс тіліндегі аудармасын алдық. Оның жазуынша: «Бұрыттар коғамдық мейірбандықты жек көретін, басқалардан өздерінің қатігездігі мен аң мінездес болуымен көршілес халықтардан өзгеше. Олар үнемі тек қана тонау, жаулау, өлтірумен айналысып, ешқашанда қаруларын қолдарынан тастамаған. Бүл қатігез варварлар тұрғыттардың жерлеріне жақындап қалғанын сезсе, олардың бойын қуаныш сезімі билейді. Олар қуанышты көңілмен ұлыстарды аралап, бір-бірін құттықтап, өздерін бір үлкен мейрамдағыдай сияқты сезінеді». Көптеген Азия саудагерлері Сібір мен Орынбор маңына саудамен, жабайы қырғыз жерлері арқылы керуендерімен өтсе, қырғыздардың жабайы әдеттеріне тап болып, олардың әлі күнге дейін пайдакүнем екендерін айтады. Г.Клапрот жоғарыда айтылған сібір жазбалары туралы айта келе, бұрыттарды шығыс қырғыздар дейді, ал қазақ ордаларын өзгешелеп көрсету үшін оларды батыс қырғыздар деп атайды. «Шығыстықтар, — деп жазады ол, — Қытай Түркістанына өздерінің бұрынғы мекендері Обь пен Енисей арасынан өткен ғасырдың басында көшіп келген». Азиаттықтар бұл халықты қазір қара-қырғыздар, бұрыттар деп атаса, орыстар бүл екі атауға тағы да екеуін қоса: жабайы қырғыздар, тасты қырғыздар деген. Жабайы деп аталуының себебі, олар қырғыз-қазақтардан батыл, ал саудагерлік керуендерді тонауға келгенде олар қырғыз-қазақтардан да қатігез болған екен. Тасты қырғыздар деп оларды Сібір тұрғындары атаған, мүмкін олардың тауда тұрғандықтарынан шығар, ал Сібірде, саяхатшылардың айтуы бойынша, таста, тасты деп тауларды атаған, сондықтан да Томск губерниясының Бийск оязындағы таулы аймақта мекендегеннен кейін жасақшы шаруаларды тасқалаушылар деп атаған.

Көне қырғыздардың да, казіргі қырғыздардың да сібір қалалары мен селоларына шапқыншылықтары мен тонаушылықтары олардың аттарын өте қорқынышты да жеккөрінішті еткен, тіпті ресейліктер ұрыстың орнына оны қазақ ордаларына да берген, себебі қырғыздардан кейін ол Сібірдің оңтүстік аймақтарына көптеген зиян келтірген, кейде белгісіз себеппен шабуыл жасаған, себебі олар Ресейден мүлдем тәуелсіз болған. Ал басқа татар мен монгол тайпалары олармен көршілес қоныстанса да, не өздерінің әлсіздіктерінен, не халыққа тән мінезіне байланысты ма, әйтеуір орыстармен жиі қақтығыстар мен ұрыстар тудырмауға тырысқан. Екінші жағынан, егер де бүл халық казак болып аталса, онда оны Сібірді өзіне қаратып отырған Ермак пен оның сақабаларының және ұрпақтарының казак деп аталуымен шатастырып алмау керек, сондықтан қазақты қырғыз-қайсақ деп атауға тура келген.

Міне, осы себептерден ордалардың XVI мен XVII ғасырлардағы жылнамаларда казак ордалары деген атаудан басқа атаулары болмаған, тек қана өздерінің жеке атаулары қазаққа қосымша сын есім қырғызды алған, алғашында оны қырғыз-қазақ, соңынан қырғыз-қасақ, ал қазір қырғыз-қайсақ деп өзгерткен.

Осыны негізге ала отырып, біз бұрмалап айтылған «қайсақ» орнына «қазақ» деп атауды әділетті деп ұйғарамыз, сондықтан да қырғыз-қайсақ немесе қырғыз-қайсақ ордалары деген атаудың орнына қырғыз-қазақтар немесе қырғыз-қазақ ордалары деп жазу мен айту дұрыс.

Осы тәсілмен, бұл халықты өзінің көне атымен дұрыс атау керек, себебі бұл атаудың екіншісі оның көне, дұрыс атын белгілесе, біріншісі ресейліктер берген анықтауыш болып қалады.

Бұл жоғарыда айтылған жаңа атау 1870жылы басынан бастап қолданылуда. Бұған қарамастан, алайда 1740 пен 1760 жылдар аралығындағы қағаздарда бұрынғы Орынбор губерниясы мен Сыртқы Істер Коллегиясы мұрағатындағы сақтауы құжаттарда әлі де казак ордалары немесе қырғыз-қазақ әскері деген кездеседі. 1705 жылы Амстердамда басып шығарылған Витсеннің «Noora en Lost Tartarye» деген кітабында бұның мазмұнына кірген деректердің басым көпшілігі Ұлы Петрдің Жарлығымен Ресейден алынған, шығарылған, ондағы мәліметтерде қазіргі қырғыз ордалары қазақ ордалары немесе татар қазақтары деп аталады.

Екінші бөлім Қырғыз-қазақтар тарихына қатысты деректер

Қырғыз-қайсақтардың қазіргі атауды қандай себептермен алғанын сипаттап, олардың тұп нұсқасын көрсетіп, жабайы қырғыздардан қандай айырмашылығы бар екенін атап, енді олардың тарихи сипатына көшуге тиіспіз.

Ол толық, нақты болуы мүмкін емес, өйткені бұл халықтың не жылнамалары, не көнеден қалған ескерткіштері жоқ, ал аңыздарына келетін болсақ, олардың көптігі соншалық, олардың көбі дұрыс емес, бұдан тұтас пайдалы нәрсе құрауға болмайды. Бірақ бұған қарамастан, өз оқырмандарымызға осы аңыздарды түпнұсқасында, қалай жиналған қалпында жеткізу — біздің ең басты міндетіміз.

Бірінші аңыз. Кейбір қырғыздар өздерін Қырымнан шықтық деп айтады, олардың қоныс аударуына, қазіргі жерге келуіне себеп болған Күндігір ханның өлімінен кейін оның ұлдарының арасындағы ұрыс себеп болған. Олардың айтуы бойынша, оның екі әйелі болған, солардан бірнеше бала қалған. Бәйбішенің балалары мұраны бөліскен кезде тоқалдан туған 7 ұлды ренжітеді, соның кесірінен жетеуі өз отанынан далаға кетіп, өздері сияқты 33 қашқынға қосылады. 40 адамнан тұратын осындай ұжым әжептәуір уақыт ішінде көршілес елдерді тонап, олардың әйелдерін алып қашып, көбейген... Бұл топ қырық-қазақ, яғни қырық казактар немесе шабандоздар деп аталған. Олардың ұрпақтары бабаларының атауын сақтап қалған. (Бұл аңыз капитан Рычковтың журналынан алынған, оның отряды 1771 жылы Ресейден қашқан қалмақтарды қуғындауға қырғыз жеріне жіберілген).

Екінші. Басқа қырғыз-қазақтар өздерін Түркістан тұрғындарынан шыққандығын айтады, олардың баяндауы бойынша, Түркістан бодандары мен Шыңғыс хан ұрпақтарының билігі арасындағы келіспеушілік кезінде бірнеше мың адам оз отанын тастап, батысқа Дон мен Кубаньға қарай аттанады. Жолдарында жатқан, қазіргі Есіл өзенінен өте бергенде, бір табын жылқы артта қалып қойып, оларды айдап әкелуге 33 адамды жібереді. Бұл адамдар табынды тауып алғанымен, өз адамдарынан қалып қояды.

Есілдің бойынан қоныс теуіп, тонаушылықпен айналысқаннан кейін оларға қазақтар деген ат беріледі. Әйелдерді ұрлау мен әр түрлі босқындардың оларға келіп қосылуының арқасында олар көбейіп, бөлінулеріне тура келеді, ол алғашқы рубасының санына байланысты отыз үш руға бөлінеді. Түркістан ханы Жәнібекөз күшімен оларды бағындыруға әрекет етіп, олардың сұрауымен өзінің туысы Есім ханды олардың басшысы етіп тағайындайды, қырғыз-қазақтардың басқа хандары содан тарап, Есіл өзені де өзінің қазіргі атауын содан алған.

Үшінші. Палластың жазуы бойынша, кейбір қырғыз-қазақтар айтады, олардың ата-бабалары Евфраттың маңында өмір сүргенде олардың ерекше билеушілері, иелері болған, солардың соңғысы Езід хан түрік тағына отырғысы келеді, сондықтан оны халқымен бірге түріктер мекенінен қуып жіберген. Езід өлгеннен кейін, оның халқы ноғайлармен тұрады, бірақ одан да қуылып, қырғыздардың (казіргі жабайы немесе тасты) ханына барады. Ол хан оларды соғыс кезінде алғы шепте жүретін әскер етеді де, содан барып олар қырғыз-қазақ деген атқа ие болады, яғни қырғыз ханының әскерлері немесе атты әскерлер. Ақырында, оны да сатып кетіп, өздерінің қазіргі тұрақтарына кетеді. Бұл аңыз, біздің ойымызша, әлдебір орыстың шекара тұрғыны қырғыз-қазақтардың атауының шығуын түсіндіру үшін толықтырып түзеткен. Біз оны қазақ ордасынан естімегендіктен, оның дұрыс екеніне сене алмаймыз.

Төртінші. Көптеген қырғыз-қазақтардың ойлары бойынша, өткен уақыттарда олар алаттармен немесе сібір татарларымен бір халық болған, бірақ ел ішіндегі кері тартыс салдарынан олардан ажырап, алғашында бірнеше сұлтандармен, кейін Алаш атты бір сұлтанға ғана бағынған. Алаш олардың басшысы болғаннан кейін, үш жүз жасақпен Бұқараға шабуыл жасайды, бірақ жеңіліске ұшырап, шайқастан кейін тірі қалған әскерлерімен бірге тұтқынға алынып, Түркістанға қоныстанады. Оның өлімінен кейін де тұтқындар алғашқы үш отрядқа бөлінуін сақтап қалады, немесе ол үш жүзді үшке бөліп, біреуін үлкен (ұлы жүз), екіншісін орта (орта жүз), үшіншісін кіші жүз деп атаған. Уақыт өте келе, олардың саны көбейеді, сол кезде орта жүзден шыққан Дайыр қожа есімді кісі өздерінің адамдарын бөтен билікті құлатуға үгіттеп, солармен бірге Ор өзенінің арнасына қоныстанады, ал бостандық алған отандастары оны хан етіп тағайындайды. Дайыр қожаның өлімінен кейін, оның орнына ұлы Қара-Қожа келеді де, өзінің жерін бес ұлына: Арғынға, Найманға, Қыпшаққа, Уаққа, Керейге бөліп береді. Арғын өз бауырларын өлтіріп, бүкіл халықтың жалғыз басшысы болып, халықты арғын деп атайды. Орта жүзден үлгі алған ұлы жүз бен кіші жүздің адамдары да Түркістан басшысының езгісінен құтылып, өздерінің тайпаластарымен көршілес монголдарды ығыстырып, солардың жерлеріне қоныстанады. Бүл төртінші аңыз 1820 жылы «Сібір (Вестнигі) Жаршысының» 1 кітапшасында басылды.

Бесінші. Кейбір қырғыз-қазақтардың айтуы бойынша, олардың ата-бабалары көне заманнан бері түркі халқының бір бөлігін құраған, олардың үш ордаға бөлінуінің себебі, хандары Орыс, кейбіреулері оны Ақнияз деп атайды, ол өз иемденіп отырған жерін үш ұлына бөліп береді. Орыс немесе Ақнияз алғашында ноғай ханы Ұлантының қолбасшысы болған, Ұланты Темірланнан кейін Орал, Ілек, Ордың жанында өмір сүрген. Орыс кейіннен Ұлантыға бағынудан бас тартып, түрік пен монголдардың кейбір бөлігін бағындырып, оз алдына жеке билеуші болып, қазіргі ұрпақтары иеленіп отырған жерлердің бәрін иемденеді.

Алтыншы аңыз бойынша қырғыздар Жайық, өзені жағалауында көшіп-қонып жүрген ноғайлардан шыққан, ал олардың бабалары үш ағайынды жігіт болған, Ресей әскерлері Астраханьды алғаннан кейін, олар қазіргі қырғыз даласына қашып кеткен. Осы үш ағайыннан үш орда пайда болған.

Жетінші. Кіші жүздегі Шөмекей руының айтуы бойынша, олар ешқашанда қырғыз-қазақтарға жатпаған, ол түріктерден шығып өз атауларын Шөмекей ханның есімінен алған, ол Шыңғыспен араз болғандықтан, одан бөлініп, өзін қолдаушылармен бірге қазіргі орта қырғыз ордасы иеленіп отырған жерлерге келген. Оның ұрпағы Аюсырым Сарысу өзенінің маңын иелік етіп, өзінің жалғыз қызын Әлімовке тұрмысқа береді (бұл әлімұлы руының тууына әкеледі), сондықтан оның бодандары қырғыз-қазақтармен қосылады.

Осындай аңыздардың әртүрлілігі мен қарама-қайшылығы бізді таң қалдырмауға тиісті, себебі қырғыз-қазақ халқының кұрамына көптеген әр түрлі тайпалар енген, яғни олардың ұрпақтары өз руларының шығу тегіне қатысты әр түрлі аңыздар айтады. Қалай осындай бір-бірімен келіспейтін пікірді құрастыруға болады? Қалай одан тұтас та жалпы нәрсе алуға болады?

Олардың әңгімелеріндегі оқиғалардың уақыты, шығу тектері, адамдардың есімдері мен жер атауларының әртүрлігі, көптігі мен олардың ақиқаттығы көптеген ойдан шығарған нәрселермен күңгірттенген; олардың бәрін негізге айналдыру дегеніміз — барлық шығармаларды тарихи қиялға айналдыру деген. Осындай күнәдан аулақ болу үшін біз жоғарыда баяндалған аңыздарды тек белгілі дұрыс деген мәліметтермен салыстыру үшін ғана аламыз. Біз қырғыз-қазақтар тарихы туралы деректерді еуропа ғалымдарының шығармаларынан іздемейміз, себебі қырғыздарды Еуропада білу мүмкін емес.

Шығыс жазушылары туралы бір шешімге келе алмаймыз, алайда олардың еңбектері аудармалар арқылы зиялы қауымға казіргі күнге дейін белгілі, оларда казак ордаларына катысты маңызды мәліметтер жоқ, алайда бұндай жағдай азиаттық тарихшылар мен географтар біз әңгімелеп отырған халыққа көңілдерін аудармаған деген қорытынды жасауға себеп болмауы керек. Біз оның ертеректегі жағдайы мен жеңістерін Персия мен Мавераннегердің жазушылары ұмытып кетпеген деп санауға тиіспіз. Фирдоуси мен сұлтан Бабырдың шығармалары, ғалымдардың айтуы бойынша, өте маңызды да, қызықты болуы мүмкін.

Біздің таң қалатынымыз — Әбілғазы Баһадүрдың «тарихында» қырғыз-қазақтардың шығу тегі тарихына катысты ештеңе таба алмағанымыз. Олармен ең жақын көршілес болып, жиі қатынасып тұрғандықтан, басқа белгілі тарихшылардан гөрі, оларды көбірек баяндауға тиісті еді, ал Әбілғазы болса қырғыз-қазақтар туралы 1630 жылға дейін ештеңе айтпаған. Әбілғазы олардың тарихын өзінің отаны Хиуа хандығынан қашып, қырғыз-қазақтардан пана тауып, қоныстанған кезден бастап қана баяндайды.

Ал араб жазушыларына келсек, оларда казак ордалары туралы дұрыс мәліметтер болмады, себебі олар араб елдерінен тым алыс болғандықтан ба, әлде араб халифаттарымен еш байланыстары болмағандықтан ба, белгісіз. Сыр немесе Сейхун өзені көне заманнан бері көшпенді халықтар мен отырықшы халықтардың шекарасы болып саналған, ол тек гректер мен римдіктер үшін ғана географиялық мәліметтердегі шекара сызығы болып қана қоймай, тіпті Оңтүстік Азия мемлекеттері үшін де тура сондай болған. Осы өзеннің оңтүстігінде орналасқан мемлекеттер туралы толық сипат берілген. Ал оның солтүстігі мен солтүстік-шығысындағы (жағалау бойына орналасқан қалалардан басқасы) жерлерді мекендеген халықтар болғанымен, бірақ олардың сауаттылығына, білімділігіне катысты мәлімет бермегендіктен, гректердің оларға сақтар деген жалқы есім беріп, арабтар мен парсылықтар кейде олардың жерлерін Чете немесе Жете, Түркістан, Тұран, Верас-Сейхун немесе Қыпшақ деп атаған болар.

Біздің білуімізше, Қыпшақ елі аумағы бойынша Түркістанмен бір ел болмаған тәрізді, қазіргі қырғыз-қазақтардың даласының батыс бөлігі кейде осы бір-бірімен қосылып жатқан екі елге бөлек-бөлек жатқызылса, кейде бір елге жатқызылады, мүмкін оның себебі олардың шекараларының анықталмағанында шығар. Көшпенді халықтар, оның ішінде түріктер мен монғолдар, осы күнге дейін бітпес ұрыс-керіс пен тартыста өмір сүріп жатқаннан кейін, олар ешқашанда өз шекараларын анықтай алмайды. Ал Чете немесе Жете, Верас-Сейхун, Тұран, Түркістан деген мемлекеттер туралы түсінікке келетін болсақ, олар туралы көптеген шығыс жазушылары айтып кеткен, бірақ олардың қандай жерлерді иемденгенін толық шешіп анықтамағандықтан, көбі түсініксіз. Кейбіреулері оларды тіпті Мавераннегер немесе Траксоксианді (Аму мен Сырдың ортасында жатқан елді) шатастырған. Осы жағдайды Гербелот бірнеше рет өзінің «Шығыс кітапханасы» деген еңбегінде көрсеткен. Ланглес те өзінің «Institute de Tamerlan» деген кітабының аудармасында қосымша етіп көрсеткен географиялық сілтемеде де осыны қайталаған. Арабшах Темірдің өмірін сипаттағанда, Верас-Сейхун Монгол жерлерін, Чете Қытайды қамтитынын, оған Түркістанның жататыны туралы ештеңе айтпаған. Мүмкін, оның пікірінше, Түркістан мен Верас-Сейхун екеуі бір атау болып саналған шығар. Гербелоттың пікірінше, «Верас-Сейхун дегеніміз, шын мәнінде, Түркістан».

Әбілфедте бұл сауалға шешім таба алмаған, себебі ол оның жауабын білмеген. Оның «Географиясында» біз былай деп оқимыз: «Мавераннегер батысында Хорезммен (қазіргі Хиуа елімен), оңтүстігінде Жейхун өзенімен шекаралас, ал оның солтүстік және шығыс шекаралары белгісіз». Осы арқылы өзінің бұл ел туралы, қазақ ордасының қай жерде орналасқанын білмейтіндігін мойындап, қазақ халқы туралы ештеңе айтпаған. Түрік географы Кятиб-Челеби өзінің «Өмір айнасы» (Жаһан-нама) деген еңбегінде, Мавераннегер мен Туранды бір ел деп айтып, артынан бір жерде Мавераннегер Жейхун және Сейхун өзендері ортасында орналасып, солтүстігінде Түркістанмен шекараласады десе, екінші бір жерінде Түркістан батысында Хорезм мен Дагестанмен шекараласады деп өзіне қарама-қайшы келеді. Картаға үңілсеңіз-ақ болғаны, Сырдың екі жағында жатқан елдер туралы Кятиб-Челебидің дұрыс түсінікте болмағанын бірден білесіз. Алайда ол қырғыз-қазақтардың бар екені туралы біліп, олар туралы былай деп жазған: «Каспий өзенінен алыс емес жерлерде, солтүстікте татар-қазақтар өмір сүреді ... олар ертегілерге сеніп, бұзақылықпен айналысады: Қытайға баратын, қайтып келетін Мәскеу саудагерлерін, көпестерін тонайды. Бұл қазақтарды Дон немесе Днепр қазақтарымен шатастыруға болмайды». Міне, осындай бірнеше сөзбен татар-қазақтар немесе қырғыз-қазақтар туралы Кятиб-Челебидікі, әрине, өте аз ғана мәлімет болса да, қазақтардың бар екендігін мүлдем жоққа шығармайтын мәлімет болып табылады, ал қазір Еуропада белгілі араб және түрік географтары біздің сипаттап отырған халық туралы ештеңе де айтпаған.

Енді қытай жазушылары туралы бірнеше сөз айталық. Өздерінің шығармаларында Қытай империясында өзімен шекаралас жатқан халықтар туралы, әсіресе Орта Азия халықтары туралы көптеген мәліметтер бар екені белгілі, себебі Қытай бұрынғы кезеңдерде Каспий теңізіне дейінгі аумақты алып жатқан, бірақ бұл туралы мәліметті аса сақтықпен қолдану керек. Қытай жазушыларының тарихи және географиялық зерттеулері қаншалықты қиын болса да, осыларды зерттеуге өмірінің көп бөлігін жұмсаған Дегинь былай деп сипаттайды: «1. Қытайлар халықтарға, олар өздерін өйтіп ешқашан атамаған атаулар береді; 2. Олар қалалардың атауларын, халықтар мен жер атауларын әрбір әулет ауысқан сайын өзгертеді; 3. Қытай билеушілері өздері тірі кездерінде басқа аттарды қабылдайды, сол себептен жылнамаларды қайта жазуға тура келеді, ал қайтыс болғаннан кейін әр боғдыханға басқа ат беріліп, осы аты тарихқа енгізіледі. 4. Қытайлардың мансапқорлықтары мен тәкаппарлықтары олардың тарихи шығармаларын пайдасыз етеді, ал мұндай мәлімет көптеген басқа халықтардың жылнамаларында да кездеседі, яғни көршілерінің тарихымен (синхронизм) үндестік жоқ. Қытайлықтар өздері туралы әрқашанда толық айтып, ал басқа елдер туралы үстіртін ғана айта салған».

Мүмкін осы себептен шығар, Дегинь өзінің «гункдер, түрік пен татарлар тарихында» казак ордалары туралы ештеңе айтпаған. Г.Клапрот «Madasin Asiatidue» деген еңбегінде белгілі қытай географиясы «Тайцин — и —туншиде» айтылған қырғыз-қазақтардың сипаттамасының аудармасын келтірген.

Бұл мәлімет өте қызықты, ол қазіргі қырғыз-қазақ даласын мекендеуші халықтардың тарихын баяндамайды, біздің қарастырып отырған халықтың тарихын суреттемеген соң, біздің шығармамыздың жоспарына енбеген.

Үшінші бөлім

Қырғыз-қазақтардың шығу тегі мен олардың

Ресей бодандығын қабылдау алдындағы немесе 1730 жылға дейінгі жағдайы туралы

Осындай қырғыз-қазақтардың тарихына қатысты мәліметтің жетіспеушілігінен, олардың аңыздарын қолдану мүмкіндігіміздің болмауынан және де сонымен бірге қияли болжам құрғымыз келмегендігінен, біз осы халықтың шығу тегі туралы анықтап ештеңе айта алмаймыз.

Алайда бірнеше қызықтырарлық байқаулар мен мәліметтерді шығыс жазушыларынан ала отырып, сонымен бірге белгілі шығыстанушы г. Сенковскийге шын көңілмен ықылас білдіре отырып, біз қазақ ордаларына, олардың XVI ғасырға дейінгі Ресей жылнамаларында кездесе бастаған кезге дейінгі өміріне тарихи көзқарас тастауға тырысамыз.

Көптеген орыс жазушыларының айтуы бойынша, бірінші қазақтар татарлардың құрамында болған немесе солардан шыққан, себебі солардан қазақ деген ат туып, ол қазіргі де бұрынғы да өмір сүріп жатқан қазақтардың барлық бөліктеріне тараған. Біз дағдыланып қалған бұл ойды, шығыс тарихшылары жоққа шығарып, өздері қазақтарды жеке алдына бөлек, тәуелсіз халық деп санап, оларды біздің жылнамамыздан бұрынғы ғасырға жатқызады. Кейбіреулері оларды Христос туғаннан бұрынғы кезеңге жатқызады. 1020 жылдар шамасында өмір сүрген Фирдевси немесе Фердуси, татар-монғолдардың батыста пайда болғанынан екі жүз жыл бұрын өмір сүрген. Өзінің «Рүстемнің тарихы» атты еңбегінде қазақтар мен қазақ хандары туралы айтып кетеді. Оның шығармалары мен парсылардың көне жылнамаларында, оның қолдануы бойынша, қазақтардың көне екені, олардың да кейінгі қазақтар секілді тонаушылық пен шапқыншылықпен айналысып, ең негізгі қарулары пайда болғаны белгілі, ал сондықтанда Азияның барлық жеріндегі атқа шабатын топтардың, найзамен қаруланған, нағыз қазақтардың өнерімен, яғни бұзақылық пен көршілес елдерге шабуыл жасайтын топтардың бәрін солардың атымен атаған. Яғни, татар қазақтары, біздің алғашқы қазақтар деп санайтындарымыз, тек қана оларға еліктейтіндер, ал олардың атаулары да татарша емес, оны басқа халықтардан алған. Бүл мәлімет «қазақ» сөзінің түсіндірмесі мен аудармасының қажеттігінің артық екенін көрсетеді. Бұл сөздің мәні, кейінгі олардың өмір салтына қарай, алғашқы қазақтардың қарулануына қарай түсіндіріледі, ал бүл атаудың өзі халықтың жалқы есімі ретінде ешқандай аударылмайды да, ешқандай этимологиялық дауларға жатпайды да. Яғни бүл сөзді козявки, қозы немесе қозы терісі, қыпшақтан, днепр қосынынан, славян қолбасшысы казактан, хазарлардан, тағы басқадан шыққан деп еңбек еткендердің бәрінің тырысуы бекер. Әрине, мұндай пікірлердің жалған екендігі әлдеқашан-ақ мойындалған.

Көне қазақтар мен қазіргі қазақтардың өмір-салтының ұқсас екендігін үстіртін айта кете, олар туралы айтылған шығыс жазушыларының мәліметтеріне қайта оралайық.

Бүл халық Азияда өте ертеден белгілі, ол көптеген түрік тайпаларының бір тарамын құрап, өзінің көнелігі бойынша не наймандардан, не қырғыздардан, не басқа да осы халықтың тайпаластарынан қалыспайды. Шыңғыс ханның билігінде болып, оның қазасынан кейін ұлы Жошының қол астында болған, алайда Алтын Ордаға жатса да, өздерінің жеке хандары болған, сондықтан кейде өздерінің бас билеушілеріне мойынсұнған, кейде Шағатай Ордасына, кейде Алмалыққа, кейде Ташкентке қосылып, соңынан оны Моғул ұлысы деп атаған.

Жошы мен Шағатайдың күшті биліктерінің әлсіреуі мен шайқалуы аркасында көптеген (әсіресе көшпенді) тайпалар арасында ұрыс-керіс пайда болады, олардың бәрі Шыңғыс ұлдарының билігінде еді. Солардың ішінде өзбектер күшейді, Мавераннегер мен Хорезмді тартып алды, бірақ олардың билігіне басшысыз қалған барлық халықтар ене қоймаған. Кейбіреулері Қырым татарларына, екіншілері Моғул-ұлысқа, үшіншілері нағыз қазан татарларына, төртіншілері, ақырында, казак ордасына, қазақтарға қосылады. Мұның бәрі Алтын Орданың шайқалуының әсерінен болады. Соңынан өзбектер де бөліне бастағанда, олардың көптеген бөліктері казак ордасына қосылады. Сонымен, XVI г. басында Қыпшақ пен Чете даласында екі мықты ел пайда болады: біріншісі — Моғул Ұлыс — Дадам ханның билігінде, екіншісі — казак ханы Арысланның билігінде, оның мықтылығы соншалықты, 400000 мың әскерді бірден ұрысқа шығаруға дайын болған. Бүл жөнінде Үндістандағы ұлы да әйгілі Моғол империясының негізін қалаушы Бабыр падишах та жазады. Ол Арысланға өзінің туысының қызын беріп, оның күштілігінің куәгері болған.

Міне, осы кезде қазақтарға Алтын Ордадан бөлініп қалған әртүрлі көптеген шығыстың тарихында белгілі халықтардың бөлігін күштеп қосады. Осы кезде олармен қыпшақтар, наймандар, қоңыраттар, жалаирлар, қаңлылар қосылып, олар осы күнге дейін көптеген казак ордасының мықты руларын құрайды.

Кейбір халықтар, дурмандар мен қарлұқтар және басқалары, қазақтарға қосылғаннан кейін, олардан қайтадан бөлініп өзбектерге қосылады, алайда басқа жағынан, Ташкентті Шабахт-хан алғаннан кейін және Моғул-ұлысты өзбектің Адаллахы қиратқаннан кейін, қазақтар көптеген түрік тайпаларының қосылуының аркасында күшейіп кетеді.

Бұдан кейін Арыслан ханның ұрпақтары мен оның қол астындағы қазақ халқының тағдыры жөнінде, олардың төңкерістері, Арыслан ханның уақытындағы қол жеткен күштерінің әлсіреулері туралы айтқан жөн еді. Бірақ осындай мәліметтердің бәрінің орнына біз қырғыз-қазақтардың, көшпенділік өмір кешуіне байланысты ешқандай жылнамалар не тарихи ескерткіштер қалдырмауының себебінен, олардың толық та біртұтас тарихын баяндау мүмкін емес деп қайталап айтамыз. Алайда Арыслан ханнан кейін де бұл халық бізге мүлдем белгісіз болған. Шығыс тарихшылары баяндаған оқиғалардың тізбегін жоғалтып алғанымызбен, біз қазақтарды, немесе қазіргі олардың аттарымен атасақ қырғыз-қазақтарды Еуропа саяхатшыларының шығармалары мен орыс жылнамаларында кездестіре бастаймыз, осыдан кейін бізге Ресейдің Азия халықтарымен жиі қатынасы жөніндегі мәліметтерін сақтап отырған мұрағаттар жол сілтеуші болып табылады.

Батыс жазушыларының ішінде ең алғаш болып қазақ ордалары жөнінде Герберштейн айтқан. Екі рет Василий Иоаннович патшаның сарайында рим императорының елшісі ретінде болғанында, ол Ресей мен оған көршілес елдер туралы коптеген географиялык мәліметтер жинай отырып, өзінің жазуларының бірінде былай деген: «Ad orientem (Қазан патшалығының жерінен бастап) autem aestivalem Tartaros guos Schibanski et Kosatski vocant conter-minos habent». Баска жерде де ол дәп осыны қайталайды.

1558 бен 1559 жылы Бұхарда болған Дженкинсон былай деп жазады, Ташкент билеушісі сонда қазақтармен соғыс жүргізеді, олар өте қатігез, коп, ешқандай қалалары жоқ. Мухаммед дініне сыйынатын халық деп көрсеткен.

Мүмкін, осы екі мәліметке сүйене отырып, қырғыз-қазақтардың жерлері 1587 жылы географиялық картада татар қазақтарының жері деп белгіленген болар.

Ресейліктер ноғайлармен жиі қатынасқанының аркасында оларды жүз жыл бұрын білді. Оның дәлелі ретінде XVI г. басында Москвада Герберштейннің қырғыз-қазақ жөнінде алынған мәліметі куә болады. Екінші дәлел Мәскеу мұрағатындағы шетел коллегиясының ногайлармен қарым-қатынасы туралы істердің актілері. Осы соңғысынан, мысалы, 1534 жылы Иоанн Грозный патшаның елшісі Данил Губин ногайларда болып, былай деп жазба әкелген: «Ал қазақтар туралы, Патша Ағзам, өте мықты деп айтады екен, олар Ташкенмен (Ташкент) соғысқан, ал ташкендік патшазадалар олармен екі рет соғысып, қазақтар оларды жеңген».

Иоанн Грозный патшаның елшісі Семен Мальцев 1569 жылы ноғайларға барып, Еділ мен Жайық өзендерінің ортасында өмір сүріп, олардың ұлыстары қазақ ордасы Ақназар патшаның, Шығай патшазаданың, Шелім патшазаданың шабуылы туралы жазады. Бұл мәліметті біздің бұл жерге енгізуіміздің себебі — олардың тек қана көнелігі, әйтпесе онда қырғыз-қазақ деген атаудан басқа ешқандай мәлімет жоқ. Бірақ төрт жылдан кейін Иоанн патшамен саяси қарым-қатынасқа енуді ұйғарады. Бұл шараның себепкері, мүмкін, Строгановтардың өтініші болған шығар, олар казак ордаларымен саудалық қатынаста болып, патшадан өздерін қолдап, сол орданың басшыларына елшіні жіберуді сұраған. Бұл жұмысты Третьяк Чебуковқа жүктейді, бірақ ол өзінің белгіленген жеріне жете алмайды, себебі 1573 жылы Сібір ханы Көшімнің жиені Маметқұлдың қолына түсіп, тұтқындалады. Қырғыз-қазақтармен қарым-қатынас жасау әрекетінде табысқа жетпеген Иоанн, оны қайталауды тағы да бір сәті түсетін уақытқа дейін шегеріп қойған.

Соған қарамастан, 1574 жылы 30 мамырда Строгановқа мақтау қағазын беріп, оларға қазақ ордасымен еш салық төлемей-ақ сауда-саттық жасауға рұқсат беріледі.

Осыдан кейін Сібірді жаулап алу азайып, соның әсерінен ресейліктердің осы халықпен жақындасуына ықпал етеді. Күшім, Сібірдің соңғы ханы, қырғыз-қазақ болады. Қарудың күшімен әскерді жиып алып, сол жерде билік жүргізіп отырған Жәдігер мен Бекболатты өлтірген, оған енді оз отандастарынан тұратын әскерлер керек болды. Яғни Ермак пен оның сарбаздары еш күмәнсіз қазақтармен, қазіргі қырғыз-қазақтармен шайқасады.

Мұртаза, яғни Күшімнің әкесі тек қана мықты билеуші болғандықтан шығар, ол өз ұлына мықты әскер ғана емес, сонымен бірге Сібір жеріне Мухаммед дінін ендіру үшін молданы да қосып жібереді.

Ермактан кейін Күшім Іскерден Сейдақ арқылы қуылғаны белгілі, бірақ Сейдақ соңынан ресейлерге тұтқынға алынады. Онымен бірге қырғыз-қазақ патшазадасы немесе сұлтаны Тәуекелдің жиені, өзін казак пен қалмақ ханы атап жүрген, Ораз Мухаммед те, тұтқындалады.

Бүл оқиға Федор патшаға тек қана әкесінің ісін жалғауға мүмкіндік беріп, қырғыз-қазақтармен қарым-қатынас орнатып қана қоймай, олардың патшасы деп аталу құқығына ие болдырады.

Тәуекел, өз жиеніне бостандық әпергісі келіп, 1594жылы Мәскеуге хат жолдап, елшісін жібереді, онда ол Федордан өзін бүкіл ордасымен бірге оз қарамағына алып, Ораз-Мұхаммедті босатуды сұрайды.

Қырғыз-қазақтардың салт-дәстүрін біле отырып, бүл жерде, мұндай бодандықтың тек қана Ораз-Мүхаммедті азат ету үшін ғана айтылған бос сөз деп ойлаған мүмкін дұрысырақ шығар, себебі жиені қайтып келсе де, не оны босатпаса да Тәуекелдің айтқанын орындауға ешбір ниеті жоқ еді. Соңғысын ол өз тәжірибесінде көрсетеді, 1595 жылы Ресей патшасы оған хат жазып, былай деп жауап айтады, ол оны ордасымен бірге өз қарамағына алып, оған от жаудыратын қару жібереді, өзінің мойынсұнғанын дәлелдеу үшін ол Бұқар ханын тыныштандырып, Күшімді бас июге мәжбүр етуі керек, сонда ғана Ораз-Мүхаммедті босатады, бірақ Тәуекел оның орнына аманат ретінде ұлдарының біреуін, атап айтқанда патшазада Құсайынды жіберуі тиіс еді.

Бүл хатты Мәскеуден Тәуекелдің елшісі мен патшаның татар тілмашы Вельямин Степанов бірге әкеледі. Ордадан қайтқаннан соң Степановтың патшаға қандай жауап әкелгені белгісіз, бірақ оның саяхаты Ресейге ешқандай саяси пайда әкелмегені белгілі, не Тәуекел, не оның ұрпақтары XVIII ғасырға дейін Ресейдің қарамағына енбеді, не оған қызмет етпеді, оған ешқандай көмек жасамады, керісінше, Сібірдегі Ресейдің жаңа қоныстарына шабуыл жасады. Орыстардың жаңа жерлеріндегі шекара тұрғындары мен көпестер сол кезде олармен жиі қатынаста болып, олардың жерлері туралы дұрыс мәлімет әкеледі деп ойлауымызға болады, себебі «Үлкен сызыққа» деген кітапта, Карамзиннің толық дәлелдер келтіруімен байланысты, Федор Иоанновичтің патшалығы кезінде қазақ ордасының көптеген құнарлы жерлері туралы толық айтылады. Бұл кітап өте сирек кездесетіндіктен, одан біз қырғыз-қазақ даласына қатысты мәліметті көшіріп алуымыз артық болмас: Хвалим (Каспий) теңізінен бастап Көк (Арал) теңізіне дейін, жазғы күні 205 шақырым. Ал көк теңізден Сыр өзенінің құйылымына дейін 280 шақырым, Көк теңіздің көлденеңі 60 шақырым, ал Көк теңіздің суы тұзды. Көк теңізден Арзас өзені ағып Хвалим теңізіне құяды.

Ал Арзас өзеніне шығысынан Амудария құяды. Амударияның ұзындығы 300 шақырым. Арзастың ұзындығы 1060 шақырым, Көк теңізден Өріктауға дейін 300 шақырым, Урук таудың айналымы 90 шақырым. Таудан үш өзен ағады: Bop (Op) өзені, Жайыққа түнде құяды, Гем (Эмба) өзені түстен кейін Хвалим теңізіне құйып, теңізге жете алмай, көлге құяды. Көк теңізге дейін Ырғыз өзенінен 280 шақырым Барсыққұл құмы бар, оның көлденеңі 25 шақырым, ал Қарақұмнан Көк теңізге дейін 200 шақырым.

Қарақұм құмдарының ұзындығы 250 шақырым, көлденеңі 130 шақырым; ал ол үш құм Көк теңіздің жағалауына дейін жетеді.

Көк теңізге шығыстан Сыр құяды, Сырға Кендірлік өзені құяды. Ал Кендірлік өзені Ұлытаудан екі бұрым болып ағады.

Таудан бастап Кендірлік өзенінің ағымы 330 шақырым, ал екінші Кендірлік Сарысуға құяды. Ал Сарысу өзені Сыр өзеніне жетпей көлге құяды, Кендірліктің тарамынан 150 шақырым, ал Қарашатов (Қаратау) тауларынан 70 шақырым, Қаратау ұзындығы 250 шақырым, ал Сырдан тауға дейін 80 шақырым. Кендірлік өзенінің тарамынан 150 шақырым, сол жағынан Сыр өзені, Сұнақ (Сағанақ) қаласы, Қарачатов тауына қарсы, Акбашлы көлі мен Сауын өзені мен Анкуль (Аккөл) көлінің ортасында, оның екі жағынан Зеленчин мен Кендірлік, Сарысу өзендері мен Қарақұм құмдары, бүл жерлерде 600 шақырымда қазақ ордаларының жайлауы бар.

Бүл сипаттау бойынша, дәл сол кезде қырғыз-қазақтар қазіргі жерлерінің тек қана орталығын мекендеген. Олардың жерлерінің шығыс бөлігі жоңғарлар мен басқа монғол тайпаларының қол астында болған. Солтүстік жағында Сібір татарларының бөлімдері орналасқан. Батысында ноғайлар, одан жоғары башқұрттар, соңынан ноғайлардың орнына қазіргі Волга қалмақтары орналасқан. Ең алдымен, қырғыз-қазақтар солтүстікке жылжиды. Фишер өзенінің «Сібір тарихында» былай дейді: Тары қаласын салып біткен кезінде (1594 жылы) оған Құрдақ болысы қосылған, бұнда қалмақ шапқыншылары мен қырғыз-қазақтарды ұстайтын мүйіс болған.

Сондықтанда бұл соңғылары сол кездің өзінде-ақ біздің шекарадан алыс болмаған. Батысқа қырғыз-қазақтар XVIII ғ. бірінші жартысында жылжиды; XVII ғ. мен XVIII ғ. басында Орал мен Жемнің* бастауында башқұрттар, ал осы өзендердің құятын жерлерінде қалмақтар болған.

Оңтүстікте қырғыз-қазақтар көрші жерлерге шабуылдап қоюмен ғана қанағаттанбаған. XVII ғ. басында, біздің жылнамалар бойынша, олар Түркістанды басып алып, бүл қала олардың хандарының тұрғылықты орнына айналады.

Бүл жаулап алу қай жылы, оның басшысы кім болғаны белгісіз. Сонымен катар біз Күшім ханның әкесі Мұртаза ханның қай жерде тұрғанын, оның ұрпақтарының қырғыздарды қаншама жыл билегенін білмейміз. Ақназар хан туралы да не мәлімет, не аңыз таба алмадық, тек қана оның 1569 жылы, Иоанн Грозный патшаның елшісі Семен Мальцевтің қонақ болып жатқанында ноғай ұлысына шабуылдағанын білеміз.

Біздің бірнеше ғана дұрыс мәліметті, тек 1630 жылы Түркістанда қазақ ханы Есімнің болғандығы туралы, таба алуымызға мүмкіндік болды. Ол туралы бірінші мәлімет Әбілғазы Баһадүрда кездеседі, екіншісі Сібір жылнамаларында, үшіншісін біз 1748 жылы Орынбор шекаралық комиссиясының мұрағатындағы істерден таптық.

Әбілғазы Баһадүр қырғыз-қазақтар мен олардың ханы Есімді шамамен 1630 жылы танымал етеді, себебі сол жылдары өзінің ағасы Үргенч ханы Ис-фендірдің қуғынында болып, туған елі Түркістаннан қашып, оны Есім хан қабылдап, өзінде үш ай ұстайды да, Ташкентке апарып, сол кездегі Тұрсын ханның қол астына табыстайды. Екі жылдан кейін бұл билеушілер ұрысып: Есім Тұрсынды өлтіріп, Ташкентке ие болып, соңынан Әбілғазы Баһадүр Бұқараға кетіп қалады.

«Сібір тарихында» Есім хан туралы оның ұлы Янгир немесе Жәңгір ханның жоңғар қонтайшысы Батыр немесе Бағатырға қарсы соғысы арқылы мәлімет берілген. Фишердің айтуы бойынша, Бағатыр Есім ханмен 1635 жылы соғысып, оның ұлы Жәңгір қырғыз-қазақ әскерінің басшысы ретінде тұтқындалады. Белгісіз бір жағдайда өзіне бостандығын қайтарып алған ол, жоңғарлардан кек алу үшін, толассыз шапқыншылық жасайды. Оларды мүлдем тыныштандырады, тіпті қолынан келсе осындай зиянды көршілестерін мүлдем құртып жіберуге дайын Бағатыр 1643 жылы оз адамдары мен одақтастарынан 50000 қол жинайды. Осындай күшпен ол қырғыз-қазақтардың екі буыннан тұратын 10000 адамын жеп-жеңіл қолға түсіреді. Осының артынан Жәңгірдің барлық әскерін құртуға даяр болады, бірақ бұл қырғыз-қазақтың сұлтаны, соғыстың әдісін білетін шебер болса керек, өздерін қорғау үшін өте дұрыс әдіс қолданады. Онда тек қана 600 қарулы адам болады. Осындай бір уыс адаммен ашық соғысқа шығуға сескеніп, олардың жартысын екі таудың ортасындағы сайға тығып, айналасына терең шұңқыр қазып, оны биік дөңмен жауып қояды да, өзі қалғандарымен таудан асып кетеді Жоңғарлар, бекініске таяу келіп, оған шабуылдағанда, қорғанысқа лайықсыз жіңішке жердің кесірінен көптеген адамдарынан айырылады, сол мезетте Жәңгір хан оларға ту сыртынан шабуыл жасайды. Жауынгерлердің батырлығына, әдейілеп арнап, тамаша қару тандап, барлығын қамтамасыз еткеніне қарамастан, Бағатыр осындай соққыға күтпеген жерден түсіп, үлкен зиян шегеді.

Оның үстіне қырғыз-қазақтарға болысу үшін, сол мезетте 20000 қолы бар татар кінәзі Алантуш келеді. Жоңғарлар шегінуге мәжбүр болып, алдындағы кек алу кезінде тұтқынға түскен адамдарға ғана қанағат етеді. Қазақтар оларды тек Бағатырдың уақытында ғана емес, оның ұрпақтарының кезінде де жиі-жиі шабуылдармен мазалаған.

I. Сілтеме

Қырғыз-қазақ хандарының алғашқы және негізгі шығу тегі. Көне рубасылары ағайынды екі жігіт

Ескертпе: Екі дөңгелекпен қоршалғандар, бұл сілтеме жасалған кезде 1748 жылы, тірі болғандар.

Есім хан туралы үшінші мәлімет бұрынғы кезде Шет ел коллегиясының тілмашы, кейіннен генерал-майор болған Тевкелевтің қағаздарынан табылған, ол қырғыз-қазақ ордаларында екі жыл өмір сүріп, кейіннен оларды Ресей бодандығын қабылдауға ықпал еткенін төменнен көресіз. Содан кейін ол Орынбор комиссиясының мүшесі, қырғыз-қазақ істерін басқарушы, үкіметтің бұйрығымен үзіліссіз қазақ хандары мен сұлтандарымен қарым-қатынаста болып, олардың тілін жетік біліп, олармен өзінің маңызды келіссөздері жөнінде журнал жазған. Осындай бір журналдарында 1748 жылы қазақ ру басыларының шығу тегін жазып, оны Кіші жүздің ханы Әбілқайырдың, Орта жүздің ханы Әбілмәмбеттің және екі орданың әйгілі сұлтандарының айтуы бойынша толтырады. Тевкелевтің айтуы бойынша бүл томға қосымша ретінде үш сілтеме кіргіздік.

Оның біріншісінде, Жәдіктен шығу тегі басталып, одан Шығай хан, Шығай ханнан Есім хан туады, бұл Түркістанның болашақ ханы болатын адам, ол жоңғар қонтайшыларымен соғыс ашады, соған келіп Әбілғазы Баһадүр паналайды.

Осы Есімнің басқа да бір белгісіз хан екен еместігін оп-оңай дәлелдеуге болады, себебі Тевкелевке өз шығу тегін түсіндіріп отырған Әбілмәмбет хан өзін Есім ханның немересімін деп атайды, оның көптеген хаттары мен сол кезгі қағаздары бойынша, XVII ғ. аяғында туады. Егер, осыны негізге алсақ, оның ата-тегінен әрі қарай бет бұрсақ, онда кәрілік кезіндегі Есім, орта жасындағы Жәңгір, Бағатыр қонтайшының замандастары болып келеді.

Бұл бірінші дәлелдің екінші болып, біздің сілтемедегі сияқты да «Сібір тарихындағы» сияқты да Есімнің ұлы Жәңгір екенін көреміз. Осы арқылы, Есімнің атасы Шығайдың әкесі Жәдік өзінің ағасы Ұсақпен XVI ғ. ортасында, Сібір ханы Күшім мен оның әкесі Мұртазамен бір мезгілде өмір сүргені анықталады. Бірақ олардың туыстығы немесе бір түбірден таралғандығы белгісіз, алайда «Сібір тарихы» бойынша, біз Мұртазаның қырғыз-қазақ екенін білеміз.

Жадек пен Ұсақтардан ары қарай бізде мәлімет жоқ. Тевкелев өткен ғасырдың ортасында олардың әкесінің аты кім екенін біле алмаған, ал қазір оны білу мүлдем мүмкін емес.

1820, 1821 және 1822 жылдары қырғыз-қазақ туралы қойылған көптеген сұрақтар бізге тек қана барлық хандар мен сұлтандар өздерін Шыңғыстың ұрпағымыз деп санайтынын ашады. Осы атақты жалпы Орта Азияны билеушілер өзіне жапсырады, ал ол көбінесе негізсіз емес. Мүмкін шынында да, қырғыз-қазақ билеушілерінің көптеген басқа шыңғыстықтармен қатар оның ұрпағымыз деп аталуға құқылары бар шығар, себебі оларға өздерінің күшті де айбарлы бабаларынан, олардың есімдерінен басқа ештеңе мұрагерлікке қалмаған. Әбілғазы Баһадүрдің дәлелдеуі бойынша, Сібірханы Күшім Шейбанидің ұрпағы, Шыңғыстың немересі, яғни көптеген қырғыз-қазақ ордасының хандары мен сұлтандарының Шейбанидан тарайтындығы өтірік емес.

Егер енді шығу-тегі туралы сілтемені қолданатын болсақ, онда Есім мен Жәңгірдің өмір сүрген шағы белгілі болады. Осыдан кейін, кейінгі кезеңге түсеміз, мұнда Жәңгірден кейін оның ұлы Тәуке хан келеді. Бұл өз отандастарынан рухани жағынан сәл биігірек тұратын, есімді атаған кезде әрбір қырғыз-қазақтың жанын мақтаныш пен қуаныш билей жөнеледі. Ол — Ликург, ол — қазақ ордасының айдаһары.





Ақырғысы осы сілтемені 1748 жылы толтырған кезде сұлтан болған.

Ескертпе: Аттарының асты сызылғандар 1748 жылы тірі болған.

Тәуке оларды өлімші болатын өзара тартыстан құтқарып, қантөгісті токтатып, бір рудың екінші бір румен бірнеше жылға созылған кикілжіңін тоқтатып, барлығын өзінің ақылы мен әділеттілігі арқылы өзіне бағындырып, әлсіз руларды біріктіріп, күштілеріне қарсы тұра алатындай етіп, күштілерін басып, барлығына бірдей заңдар кесіп, сол бойынша оларды жазалаған, ол заңдардың кейбіреуі осы күнге дейін ақылды қырғыздардың ойында, бірақ өкінішке орай, олар толық орындалмаған.

Осындай еңбегі мен ықпалына қарамастан, қырғыз ордаларындағы аңыздар бойынша, Тәукенің өз халқына деген толық билігі жүрмеді, ол көбінесе ақылдылықпен, тәжірибеге сүйене, қарым-қатынастарымен, өнерімен әрекет еткен, ешқандай күш жұмсамаған. Бүкіл қырғыз-қазақтарды билей отырып, ол өз атасы мен әкесі сияқты Түркістанда өмір сүрген. Әрбір орданы қадағалау мен билеу үшін үш жеке қолбасшы сайланып, оларға бағынышты болған: Үлкен Ордада — Төле, Орта Ордада — Қазыбек, Кіші Ордада — Айтеке.

Біз бұл жерде қазақ халқының үш ордаға бөлінгенін айтамыз, бірақ олардың қашан, қалай бөлінгенін айта алмаймыз. Өкінішке орай, бұл оқиғаның қалай болғаны бізге құпия, оны анықтау үшін бізде ешқандай мәлімет жоқ. Ол туралы біздің барлық білетініміз, тек қана халық аңызы бойынша, қазақтың ең мықты хандарының бірі өз халқын үш ұлына бөліп береді, үлкен ұлының иелігіндегі Үлкен Орда, ортаншысынікі Орта, ал кішісінікі Кіші деп аталған екен.

Болат туралы, Тәукенің ұлы, Әбілмәмбеттің әкесі туралы сілтемеде көрсетілсе де, ешқандай мәлімет жинай алмадық, мүмкін ол өзінің атағын ештеңемен шығара алмаған шығар.

Аңыздардың айтуы бойынша, қырғыз-қазақтардың арасында Тәуке хан орнатқан тыныштық ұзаққа созыла қоймаған. Өзара кері тартыс қайта басталып, көршілес халықтар ол жағдайды пайдаланды. Батыстан Волга қалмақтары, солтүстіктен башқұрттар мен сібір қазақтары шабуыл жасапты. Ең қауіптісі шығыстан төнген жоңғарлар болған, ол кезде оларды күшті қонтайшысы Қалдан Серен (Черен) басқарған екен, ол тек қана көшпенділерге үрей төндіріп қана қоймай, тіпті Қытай мен Ресейдің өзін үрейлендірген.

Мұндай қиын жағдайда қырғыздар қорғанысты тек қана қуатты Ұлы Петрден ғана күткен, себебі ол өзінің данагөйлігінің аркасында,

Еуропадағы ең маңызды істермен айналыса отырып, Ресейдің азиялық шекараларын көзінен таса етпеген.

Ол кезде Сібірдің губернаторы кінәз Гагарин болған. Патша оған тек қазақ ордаларымен қарым-қатынас жасап қана қоймай, егер мүмкіндік болса Қалдан Серенге (Цыренге) қарсы көмек көрсетуді де бұйырады, ондағысы жоңғар билеушісінің тоқтамсыз өсіп келе жатқан қуатын тоқтату еді. Гагарин патша ағзамның бұйрығын 1717 жылы орындайды да, қазақ хандары Тәуке, Қайып пен Әбілқайыр Ресейге толық бағынуға сөз береді.

Бұл қарым-қатынастың ешқандай нәтижесі болмайды, себебі кінәз Гагаринді Сібірден Мәскеуге шақыртып алады да, ең ұлы да ақылды хан Тәуке қайтыс болады.

Оның замандастары осындай қолайлы жағдайды қолдана алмайды, жоңғарлардан қорғану үшін Ресейдің қарамағынан біріккен күшпен ықпал іздеудің орнына, олар бір-бірімен ұрысып, жалпы құтқарылуды негізге алмай, өздерінің үйреншікті кәсіптерімен айналыса бастады: көршілерін тонады, өздеріне қамқор мен сүйеніш болуға тырысқан Ресейдің өзі де, басқаларына қарағанда, аз зиян шеккен жоқ еді.

Біздің Сібір шекараларына шабуыл жасаумен ғана қанағаттанбай, олар сол 1717 жылы Қазан губерниясының Новошешминскісіне дейін еніп, оны басып алып, тонаған; алайда көптеген зиян шексек те, өздерімен бірге орасан көп тұтқындарды ала кеткен. Бұл ақырғы жортуыл Әбілқайыр ханның сарбаздарымен жасалған. Қайып, бұны өзінің мойнына салынуынан қорқып, бақталасының әрекеті үшін кінәсіз жазадан қашып, 1718 жылы I Петрге мәңгілік тыныштық пен бейбітшілік одағы жөнінде хат жолдайды.

Алайда, бүл хат қазақ-қырғыздардың толассыз шабуылдарынан жалыққан Ресейдің шекара тұрғындарының әділетті наразылығын тоқтатпады. Жайық қалмақтары, башқұрттар мен сібір қазақтары оларға бұрынғыдан да бетер шабуыл жасады. Қалдан Серен өз халқының ескі жауының күйзелуінің тыныш куәсі болып қана қоймай, ол ата-бабаларының жүз жылдан астам қорлық көргені үшін, көрсеткен наразылықтары мен тынышсыздықтары үшін кек қайтару жолында сол кезде қырғыз-қазақтарға бірнеше қатты соққы беріп, 1723 жылы хандардың астанасы Түркістан, Ташкент пен Сайрамды басып алып, ақырында Үлкен және Орта ордалардың кейбір руларын өзіне толық бағындырды.

Осындай тағдыр басқа да қырғыз-қазақтарды күтіп тұрды. Үш жақтан қыспаққа алынып құдаланған оларды, егерде олар оңтүстікке қашып кетпегенде, мүлдем жойып жіберуге болар еді. Ұлы орданың қалғаны Орта орданың аз бөлігімен Ходжантқа көшті, Орта орданың көп бөлігі Самарқандқа, Кіші орда Хиуа мен Бұқараға көшті.

Осындай көшіп-қонудың артынан көптеген жоқшылық пен өлім келді. Сиырлар табындарымен, аттар үйірлерімен күннен-күнге азайып, зат арқылы айырбас саудасы мүлдем тоқтады, тапшылық пен күйзеліс баршаға бірдей болды: біреулері аштықтан өлсе, екіншілері әйелдері мен балаларын тастап кетті. Ақырында, қашқындар қай жерде тоқтады? Құнарсыз, көшпелі халыққа қолайсыз жерлерге тоқталды. Осындай бақытсыздық жағдайға қырғыздар көпке дейін төзе алмады. Екі жамандықтан өздеріне пайда әкелетінін таңдап алды, егер де ол қазір әкелмесе де, мүмкін болашақта әкелер еді.

Лажсыздық олардың бұрынғы тұрғындарын қайтарып алу қажеттігіне ықпал етіп, сенім әкелсе, жоқшылық оларға осы мақсатқа жетуіне итермеледі. Қауіптілік ішкі өзара тартысты доғартып, жалпы келісім тудырып барлығын бір мақсатқа бағыттады. Көптеген адам жиналып, алға жылжып, олардың ортақ жауына шабуыл жасап, оларды қырғыз-қазақтарының ата-мекенінен қуу еді. Бұл тұтас шараны істеуге олар бір-біріне ант берді. Әбілқайыр хан ең үлкен қолбасшы болып сайланып, құрбандыққа шалынған ақ ат болашақ табыстың кепілі болды.

Осындай әдіспен қаруланған қырғыз-қазақтар алға қарай жылжып, жоңғарларға шабуылдап, олардан бірнеше шайқасты жеңіп алып, өздеріне бұрынғы тұрақтарын қайтарып алады, алайда олар Қалдан Сереннен жаңа шабуылды күтіп отырады да, осындай қауіптен құтылудың дұрыс амалы деп жартысының батысқа, жартысының солтүстікке кетулеріне шешім қабылдады. Тек қана Үлкен Орда жоңғарларға таяу жерде қалады, сондықтан тез арада оларға толық бағынғандығын, біз төменнен көреміз. Кіші орда Эмбаға дейін жетеді, мұнда олардың бұрынғы шекарасы болады, бұл жерде тоқтап қалмай, өзенді кешіп, оңтүстік жағалауына шығып, қазіргі Волга қалмақтарына шабуыл жасап, көптеген жайылымдарды басып алып, Оралға дейін жетеді.

Орта жүз солтүстікке Ор мен Ұяға дейін жетеді. Бұл жерлерден көптеген башқұрттарды ығыстырады. Алайда бұл соңғылары Волга қалмақтары сияқты, оз күштерімен жоңғарлаға жете алмады, бірақ қырғыз-қазақтар тартып алған жерлері олардың жеке меншігінде болғандықтан, олар өздерін жаулап алған халықты тыныштықта қойғызқысы келмеді. Кек алу мен үзіліссіз жортуылдар екі жақтан да болып жатты, қазірдің өзінде де басыла қоймады. Қырғыз-қазақтардың жаңа көршілері Орал казактары да бұларға айбат көрсетті.

Осындай жауларға қарсы тұру үшін сүйеніш іздеу керек болды. Ресейден көмек талап ету керек болды. Осындай ой, мүмкін, сол кездерде ақылды ақсақалдар мен сұлтандарға бірнеше рет келген шығар, бірақ оны орындамақ түгіл, қара халыққа түсіндірудің өзі киын болған еді.

Шет ел істері коллегиясында ол жөніндегі мақалалардың тізбегі бар, онда 1726 жылы қырғыз-қазақ елшісі Қайбакар, ақсақалдар Сүгір, Едікбай, Қажыбай, Құлыбай атынан Ресейге келіп, кіші жүзге қамқорлық сұраған, алайда осындай іс-шара еш нәтижесіз қалған.

Қайбакарды жібергендердің бел танымал болмауы, аз күшке ие болуы, өздерінің артынан бүкіл халықты ертетіндей шамалары болмағандықтан, елшіліктері де еш табысқа жетпеген шығар. Олардың елшіні жіберуді ұйғаруға қандай себеп болғаны белгісіз, бірақ қырғыздардың коп бөлігінде наразылық тудырғандығы туралы кесіп айтуға болады. Жабайы бостандықты өздерінің тәртіптері мен заңға бағынудан артық бағалайтын олар, сонымен бірге олардың діни заңдары бойынша, христиандарды кәпірлер деп санайтындарын түсінген дұрыс.

Міне, осы екі себеп бойынша, біздің ойымызша, қазақ ордаларының христиандық державаға оз еркімен қосылуы мүмкін емес, алайда қасіретті жағдай, толассыз болып жатқан ішкі қантөгіс пен Әбілқайыр ханның қулығы халықтың ой-сезімін сондай өзгертті.

Бұл жерде мен оның оз еркімен императрица Аннаға бағынуын айтып отырмын, оның 1730 жылы болатынын төменнен көреміз.

Бесінші бөлім

Орта және Кіші қырғыз-қазақ ордаларына 1730 жылдан қазіргі уақытқа дейінгі тарихи шолу

Орта және Кіші ордалардың Ресейге қосылғаннан кейінгі оқиғаларының бір-бірімен тығыз байланысы болғандықтан, оларды жеке қарастыру мүмкін емес, сондықтан біз оз оқырмандарымызға осы екі орданың 1730 жылдан қазірге дейінгі тарихи шолуын біріктіріп береміз.

Үшінші бөлімнің соңында біз қырғыз-қазақтардың Ресейге бағынудан бас тартқанын, алайда бұл бағынудың жалпыға бірдей мүдде болмағандығын, олардың тек бір ғана адамның пайдасы үшін императрица Аннаға бағынғандығын айтамыз.

Бұл адам Әбілқайыр хан, ол туралы айтылған. Кіші Орданың көптеген руларын билей отырып, оз билігін Орта орданың кейбір руларына дейін жүргізеді, ол халықтың пайдасын, жағдайын ойлаған, алайда өзін бақталастарынан, әсіресе Кіші орданың жартысын бағындырып отырған Қайыптан асып түсу үшін барлық шараларды күшейтуді көбірек ойлаған. 1730 жылы қырғыз-қазақтардың жағдайы Әбілқайыр ханның билікке деген құмарлығын күшейте түсірді. Оның қол астындағылар мал-мүлкі мен басынан жиі-жиі айырылып, жан-жақтан жаулас көршілерінің қыспағына ұшырайды, әр минөт сайын жаңа қайғыға тап болып отырғандықтан, олар сол кезде барлық құрбандыққа даяр еді. Олардың осындай жағдайын пайдалана отырып, Ресей бодандығына оз еркімен қосылудан басқа ешқандай амалы қалмағанын хан шешіп айтады. Бірінші кезде оның айтқанын жұрт қабылдамайды, алайда Әбілқайыр қырғыздарға күтіп тұрған жаңа бақытсыздықтар туралы айтуын үнемі жалғастыра береді, ал орыс үкіметінің қолдауынсыз, олардың одан құтыла алмайтындығын өте әділетті айтқандықтан, онымен келіспеуге амалдары болмады.

Тәуелсіздіктің алыстаған пайдасын жедел көмектің қажеттілігімен салыстыра отырып, мүмкін керек кезінде қайтадан тәуелсіздікке қайтып оралуға шешім қабылданар деп, Әбілқайырдың жақтаушылары императрица Аннаға бағынуға шешім қабылдады. Осындай шешімді қабылдауды ұйғарған адамдардың саны коп болмаса да, олардың санын көбейтемін деп уақытын бос кетірмеуі үшін және де өзінің алғашқы жүргізген насихатының нәтижесін босқа кетіріп алмау үшін сенімді деген адамдарынан бірнешеуін іріктеп алып, оларды башқұрт ақсақалы Алдардың басшылығымен, Уфа воеводы Бутурлинге бодандық туралы жазылған хатты беріп жібереді. Бұл елшілер 1730 жылы Уфаға келіп, содан Бутурлин оларды Петебургқа жібереді.

Өз хатында Әбілқайыр не себеппен бодандықты қабылдағысы келетінін түсіндіреді, ол халықтың басына жоңғарлардан түскен ауыртпашылықты айтып, Жайық қалмақтары, башқұрттар мен Жайық казактарының шабуылдарын айта келіп, өздерін жеке асырап сақтайтыны туралы сөз беріп, егерде Ресей жауларды басу туралы көмек керек болса, дайын екенінен үміт білдіріп, сонымен бірге хиуалықтар, қарақалпақтар, аралдықтар мен басқаларын бағындыруға көмекке әскер сұрай отырып, өз ордасының Ресейдің мәңгілік бодандығында болатынын мойындаған.

Нақты себептерін әлі де Петебургте біле қоймағандықтан, осындай күтпеген және пайдалы оқиғаны олар қуанышпен қарсы алады. Ол мемлекеттің даңқын көтеруге қажет еді, себебі еш қантөгіссіз бірнеше мың жаңа азаматтардың қосылуы еңселерін көтерді. Бұл қырғыз-қазақтардың көп уақыт бойы жермен-жексен еткен шабуылдарынан азап шеккен оңтүстік-шығыс облыстарына тыныштық пен қауіпсіздік әкелу деген еді. Тіпті, мемлекетке көптеген сауда жөнінен тамаша мүмкіндіктер әкелетін болды. Олардың ойлары бойынша, оз еркімен берілген ордаларды жоңғарларды әлсіретуге жұмсауға болады деген еді, себебі сол кездегі тірі Ұлы Петрдің өзі жоңғар билеушісі Қалдан Сереннен сескенетін.

Олар қырғыз-қазақтарды Ресейдің ішінен шығып жатқан жаулары — мемлекетті жиі-жиі шабуылдарымен қобалжытып отырған башқұрттарды басуға да қолданамыз деп үміттенді. Әбілқайырдың аралдықтарды, қарақалпақтарды, оның ішінде хиуалықтарды басу керек деген ұранын жерде қалдыруға болмайтынын білген, себебі Петр 1 кезінде олар зұлымдықпен өлтірегн кінәз Бекович-Черкасскийдің, оны сорлы қорғаушыларының қандарының дағы әлі де кете қоймаған еді. Осындай айлакер халықтан кек ала отырып, Ресей өзінің Орта Азиямен сауда байланысын толық орнатуға мүмкіндік алар еді.

Бұндай шаралардың көбін ұлы Петр өзінің мол ақылымен ойластырып қойған, бірақ оны орындауға не уақыты да, не ақшасы да болмаған. Бұл кезде ол шведтермен соғысты аяқтап, енді өзін Ресейдің азиялық шекараларына бейімдей бастаған еді; егер де зұлым ажал оны сол кезде өмірден жұлып әкетпегенде ақшаны табатын еді.

Оның өлімінен кейін алты жыл өткеннен соң, қырғыз-қазақтар Ресейге бодан болуға оз ниеттерін білдірді. Петрдің Мемлекеттік істердегі көмекшілері әлі де тірі болғандықтан, олар оның болжамдарын әлі де естерінен шығара қоймаған, сондықтан Әбілқайыр жіберген елшілер Петербургке өте қолайлы кезде келіп жеткен. Сарайдағылар, Неваның жағалауында оз еркімен адамдардың пайда болғанына қуанғандары соншалық, оларды тыныштандыру үшін Ертіс пен Оралға әскерлер жіберіп отырған, олардың әрбір сөзін орындауға даяр еді.

Көптеген сыйлықтар жасалып, қошемет пен сипаттар көрсетілген қырғыз-қазақ елшілерін императордың хатымен Әбілқайырға қайтарады, хатта оларды бодандыққа қабылдауға келісімдерін беріп, енді бұдан былай оларға қорғаныс пен қамқорлық көрсететініне сендіреді. Айтқандарының бәріне кепілдік ретінде, жаңа бодандарды антқа жығылдыру үшін ордаға олармен бірге Шетел Істер коллегиясының тілмашы Мырза Тевкелев коса жіберілді, ол туралы біз жоғарыда айттық, және алда оны жиі айтамыз.

Онымен бірге бірнеше Уфа ақсүйектерін, сенімді башқұрттар мен орыс казактарын қоса жібереді, қырғыз-қазақтардың мекендеп жатқан жерлерін топографиялық суретке түсіруге екі геодезист офицер де жіберіледі.

Тевкелевтің Ордада пайда болуы қу Әбілқайырдың билік құмарлық ойларының сырын ашты. Ресейдің жаңа бодандарын антқа жығылдырамыз деп келген шенеуніктері, өздерінің ерекше міндетіне сай сый-сияпат көрмек түгелі, жандарынан айырылып қалуға шақ қалды. Қырғыздар, өздерінің жабайы бостандығын жоғалтып аламыз деп кейіп жүргенде, орталарында жүрген орыстарды көріп, қозып кетіп, сол кезде-ақ Тевкелевті өздерінің ашуларының құрбандығы еткілері келді. Хан оны құтқарғанымен, толқуларды баса алмады; тіпті өзі қол астындағылардың ең белсенділерінің шабуылына ұшырап олардың келісімінсіз, шет елдермен қатынасқа түсіп, оларға бодан болуға оз атынан емес, бүкіл ордалар атынан келісу құқығына қалайша даты барғаны туралы жауап беруге тартты. Мұндай қарсыластық орынды еді, өйткені Әбілқайыр оз елшілерін Ресейге жіберу үшін аз ғана қырғыз-қазақтардың келісіміне ие болған. Мұндай қулық арқылы батылдыққа барып, өз өмірін құрбандыққа қия жаздайды. Бұл жерде ол өз отандастарының қолынан мерт болмағанымен, оның билігінің әлсіз болғанын көріп отырмыз.

Тіпті Тевкелевтің өзі, қырғыз-қазақтардың оны бірнеше рет өлтіргісі келгенімен Әбілқайырдың арқасында құтылғанын емес, ордалықтармен діні бір болғандығының, өзінің шешендік қасиетінің арқасында ғана өзінің өмірін сақтап, жауларын тоқтата алғандығын айтады. Бұл оқиғалардың сипаттамасы мұрағаттарда сақталған.

Рычков өзінің «Орынбор тарихында» ол туралы айта келіп, қырғыз-қазақтардың Тевкелевті тылсым күші бар адам екен деп қабылдаулары оның сөзінің күші мен сенімділігіне байланысты болды деп қосады, ал біз оған қосымша ретінде, оның көптеген табысқа жетуіне көмектескен, оның қасында жүрген башқұрт ақсақалы, батыр Таймас дер едік, себебі ол қырғыз-қазақ ордаларында өзінің батырлығы туралы жеңістерімен әйгілі болған.

Тевкелевтің еңбегі мен тырысуы бекер кеткен жоқ. Оған халық қаншалықты қарсы болса да, ақырында ақылдылық қасиеті мен жеңіп шығады.

Орыстардың өз араларында жүруінен жалығып, олардың әсер етуінен қорқып, осындай жағымсыз қонақтардан құтылу үшін, қырғыз-қазақ Тевкелевке олардың Ресей бодандығын не қабылдайтындығы, не қабылдамайтындығы туралы жалпы халықтық шешімге келетін жиын шақыратынын, бүл жиынға оның ешқандай қосшысыз жалғыз келетінін айтады. Олардың өлтіруге деген ниетінің сөзсіз екенін біле тұрса да, Тевкелев шақыртудан бас тартқан жоқ, оны өзінің пайдасында қолданады.

Ол қырғыз-қазақтардың мансапқор екенін біліп, хан мен оның жақтаушыларының билігінде болса да, ең алдымен, ол өте белгілі де қауіпті жауларына өз тарапынан әртүрлі сыйлықтар беріп, оз жағына тартып алып қана жиынға келеді. Өзіне қамқоршылар тауып алдым деген үмітпен, алдынан даңқын немесе өлімін күте отырып, ол өзінің барлық өткірлігін, барлық шешендігін, рухының асқақ екендігін корсетті, сол арқылы оның қырғыздардан ерекше екені, оның бүкіл мұсылмандар ішінде ерекше құрметке ие болатындығы білінді. Орта ордада да, Кіші ордада да өте сыйлы, әйгілі қырғыз ақсақалы Бөгенбай оның бірінші қамқоршысы болады. Бұл ақсақал мен Әбілқайырханның Ресей пайдасына айтылған сөздерінің нанымды болғаны соншалық — хан жауларының өздері оның дәлелдерін ұйып тыңдайды. Ақырында, Әбілқайыр хан мен Орта жүздің ханы Шәмектің бастауымен, барлық қатысушылар Ресей бодандығына ант берді.

Бұның бәрі 1732 жылы болды.

Ресейден алыста жүрген Тевкелев өзінің елшілігінің қол жеткен табыстары жөнінде үкіметке айтып үлгермеді, қазақ ордаларының басқа бөліктерінде, әсіресе Орта Ордада, толқулар басталып кетеді. Хан мен ру басылары Әбілқайырдың Петербург сарайымен жақындасқаннан кейін ие болатын күшіне қызыққан да, одан тіпті қаймыққан да. Ал қара бұқара болса, Ресейді қолдаушылар оз ішінен шыға қоймағандықтан, Кіші Ордаға қарағанда, өздерінің бостандықтарынан айрыла қойғысы келмей, барлығын дұрыс түсінбей, Ресейге бағынған өздерінің руластарына қарсы шығады.

Батылдары мұны қанағат тұтпай, орыс ішіндегі башқұрттарға қарай ұмтылады, бірақ башқұрттар оларға батырлықпен қарсы тұрады. Біршама уақыт өткеннен кейін олар башқұрттарға қайтадан тағы шабуыл жасайды, алайда бұл екінші жортуыл да біріншісі сияқты, оларға бақытсыздық әкеледі.

Бүл толқу тәуелсіздікті жақтаушылардың қолпаштауымен қосымша күш жинап, бодандыққа ант еткен басқа қырғыз-қазақтарға да эсер етеді. Олар тағы да қобалжып, берген анттарынан бас тарта бастаған соң, Тевкелевтің жағдайы тағы қиындай түсті. Бүл кезде ол Ресейге қайтып оралуды ойластырады, бірақ оны жібермейді. Қажеттілікке мойынұсынып, өлімнен қашу үшін, ол өзіне қосып жіберген нөкерлерді өзіне сеніп тапсырылған істің нәтижесімен Ресейге қайтаруды қанағат етіп, өзі ордада Әбілқайырдың қол астында қалу керек деп шешті.

Осылайша, Тевкелев жартылай жабайы қырғыз-қазақтарға құрбандыққа әкелінген сияқты болды. Әбілқайыр Ресей шекарасынан Сыр өзенінің арнасына көшкенде, Тевкелевтің де оның соңынан еруіне тура келеді, бірақ қауіптілік одан бетер ұлғайып кетеді, дегенмен осы саяхат табыстың қайнар көзі болды; орыс үкіметінің күткені де, қырғыз ордасында жүрген олардың өкілінен талап еткендері де осы еді.

Әбілқайырдың Сыр жағалауына өтуі, оның қарамағындағыларды тәуелсіздікті қолдаушылардан және өзінің жеке жауларынан алыстатып, тыныш қарақалпақ халқымен жақындастырды. Жан-жақтан қаналып отырған қарақалпақтар, Ресейдің құдіреттілігі туралы ең алғаш рет естігенде-ақ Тевкелев арқылы бұдан қорғаныс іздеп, ақырында, өздерін орыстардың боданы ретінде мойындап, бірден ант береді. Бүл оқиғаның болуына Әбілқайыр екі себеппен әсер етті: бірінші, Ресейдің алдында өзінің күші мен қызметін ұлғайту үшін; екіншіден, өзінің осы ісімен қырғыз-қазақтарға әсер етіп, оларды да осындай бағынуға тезірек бүру үшін.

Шын мәнінде, оның қарамағындағылар осыдан кейін тынышталып, өздерін императрица Аннаның бодандарымыз деп толық мойындады. Бұдан басқа қарама-қайшылық көрмеген хан мен Тевкелев қайтадан оз сапарларын орыс шекарасына бағыттады: соңғысы өзіне жүктелген тапсырманың сәтті аяқталғандығы туралы қуанышты хабарды Петербургке жеткізу үшін, ал Әбілқайыр бүкіл халықтың атынан және әртүрлі ұсыныстарымен, патша сарайына императрица Аннаға бағынатындары туралы ниеттерін жеткізу үшін өзінің ұлын жіберуді ойлады, ол туралы әлі айтылады.

1732 жылы желтоқсанда Ресей шекарасына таяп қалғанда Әбілқайыр Петербургке Тевкелевпен бірге елшілерді аттандырады, олар: кезінде хан болған Ералы сұлтан; өзінің ең жақын туысы Нияз сұлтан мен бірнеше қырғыз ақсақалдарынан құралған. Оларға Үлкен орданың атағы жер жаратын ақсақалдары Аралбай мен Араскелді батырларды қосып жібереді. Олардың бәрі 1733 жылы қаңтарда Уфаға келіп жетеді. Тевкелев оларды осында қалдырып, өзінің жағдайын айтуға, қырғыз елшілігін сарайға ертіп әкелуге рұқсат сұрауға жалғыз өзі Петербургке аттанады. Оның ойда жоқта келуі императрица Аннаның министрлерін таң қалдырып та, қуантып та тастады.

Оны өліп немесе тұтқынға түсіп қалды деп, сатып алуға Шетел Істер коллегиясынан Уфаға ақша да жібереді. Онымен бірге Әбілқайырдың бірінші ұсыныс кезінде туған саяси үміттері де өшіп қалады. Алайда Тевкелев астанаға күтпеген жерден келіп, Уфаға келген қырғыз елшілері мен қарақалпақтардың қайтадан оларға бодан болуға ант бергендерін, яғни өзінің табыстары туралы хабарды жеткізеді.

Сол кезде Орта орданың ханы Шәмеке де ант бергеннен кейін жасаған шабуылдары үшін кешірім сұрап, бодандық туралы жаңа ұсыныстарын айтуға өз елшілерін Уфаға аттандырған.

Бұл қуанышты хабар олардың бұрынғы үміттерін жандырады, сондықтан Тевкелевті барлық сіңірген еңбегіне сай ықыласпен қабылдап, тездетіп қайтадан Уфаға, Ералы султан мен оның нөкерлерін Петербургке алып келуге аттандырады.

Осындай көшіп-қонумен және келісім сөздермен 1733 жыл тез өте шығады, елшілік Петербургке тек қана 1734 жылдың қаңтарында жетеді.

Ақпан айында Ералы мен Нияз сұлтандар және олардың шашбауларын көтеріп жүрген ақсақалдар, сонымен қатар Әбілқайыр жіберген Үлкен орданың өкілдері де, барлығы бірге салтанатты түрде императрицаға таныстырылады. Ералы бұл жерде қысқаша ғана сөз айтып, өзінің әкесі мен бүкіл қырғыз-қазақ халқының оған бағынатындығын түсіндіріп, оларды Ресейдің қамқорлығы мен қорғанысына, оз билігінің астына алуды сұрайды.

Императрица бұл кызметтің бәрін ізгілікпен тыңдап, елшілікке жататындардың бәріне қымбат сыйлықтар беруді, олардың Петербурге өмір сүрулеріне барлық жағдай жасауға, олардың сайран-сауықтарына қазынадан қаражат бөлуге бұйрық береді.

Олардың қайтып оралулары, Әбілқайыр ханның ниеті мен талаптарының барлығы түгел қаралмағанынша, мүмкін болмады; оларды мемлекеттің пайдасына қарай қарастырып, дұрыс шешім қабылдау керектігін, сол бойынша Ресей үкіметі ендігі жерде қырғыз-қазақтармен қатынасқа түсуі керек болды. Мұндай талаптарды орындау үшін көптеген уақыт керек, сондықтан Әбілқайырдың ұлы мен оның ұсыныстары туралы хабарсыз жатпауы үшін, 20 сәуірде осы елшіліктің екі адамына хат беріп, Әбілқайырға аттандырады. Хатында, біріншіден, оған Ресей бодандығына ендіру үшін Үлкен және Орта орда қырғыз-қазақтарын көндіруге тырысқанына алғыс айтылып, сонымен бірге оған олардың бодандығын бекіту жүктелген; екіншіден, оның ұлы Ералы мен нөкерлерін императрицаның ізгі ниетпен қабыл еткенін, олардың таяу арада кері қайтаратылатындары хабарланған; үшіншіден, Тевкелевтің Әбілқайырдың билік құмарлығы жөнінде әкелген мәліметтеріне сүйене отырып, оған барлық ордалармен және қарақалпақтармен бейбітшілік пен ынтымақта өмір сүруі туралы бұйрық берілген.

Көп күтіп қалған ханның төзімі осыдан кейін біршама жеңілдеп, оның ұсыныстары мен уәделерін империя пайдасына қарай ойластыруды жалғастырды. Ауызша және жазбаша ол міндетіне: 1. Ордалармен шекараласып жатқан Ресей шептерінде қауіпсіздікті сақтауды; 2. Ресейдің көпес керуендерін қырғыз даласында шығарып салып, оларды қорғауды; 3. керек кезінде орыс әскеріне қосымша күш ретінде башқұрттар мен қалмақтар сияқты өзінің қарамағындағыларды беруге; 4. аң терісімен салық немесе жасақ беруді өздеріне парыз ретінде алды.

Ол бұл міндеттерінің бірде-біреуін орындай алмады, себебі өзінен бұрынғы хандар сияқты, оның да оз халқына толық билігі жүрмеген еді.

Бірінші мен екінші уәдені орындай алмау мүмкіндігін ол өзінің тәжірибесі арқылы тез дәлелдеді. Үшіншісін орындауға алғашында еш жағдай мәжбүр етпеді, бірақ ақырында оған да күші жетпейтіндігі білінді. Төртіншісінен үкімет бас тарту керек еді, соңынан ол туралы ешқандай айтылмады, себебі оны орындау мүмкін емес еді.

Өз ұлы мен Тевкелев арқылы осындай керемет уәделерін жіберіп отырған Әбілқайыр, оны орындау үшін айырбасқа әсіресе екі нәрсені талап етті: 1. Хан билігін оның ұрпақтарына мәңгілікке бекіту және Ор өзенінің Орал өзеніне құйылысында бекінісі бар қала салып беру, егерде бір қауіп төне қалса, сонда жасырыну үшін.

Оның бұл талаптарын орындауды мүмкін деп санап, оны сол кездегі географиялық мәліметтерімен көзге түскен, карта құрастырып, жоғарғы Азия туралы толық мәлімет жинап үлгерген, көпшілік оған сол кезде шын мәнінде таң қалған стат кеңесшісі Кириловке жүктеледі. Оған қосымша, ол Петр біріншінің Ресейдің Азия жерлерімен шекаралас бөлігіне қатысты ұсыныстары мен әртүрлі жазбаларын өзінде сақтап қалған еді. Бүл жағдай жөнінде ол өзі қырғыз-қазақтар мен олардың көршілес халықтары туралы, оларды Ресей бодандығында қалай ұстап отыру тәсілдері мен оларды қалай басқаруы және Әбілқайыр сұрап отырған бекінісі бар қаланы салу қажеттілігін, оның саяси және қаржылық пайдасын, қалайша соның бәрін қолға түскен қырғыз даласынан қайтарып алу жөнінде өзі екі жоба жасауға шешім қабылдап, оны императрицияның кабинетіне ұсынған. Оның пікірінің соншалықты негізді болып, оның пайдасы соншалық уәделендірілгендіктен, не императрицаның өзі, не министрліктің оны мақұлдамауға лаж болмады.

Барлығын басшылыққа ала отырып, жаңа бодандарға қатысты үкіметтің барлық түрін орындауға сол Кириловтің өзі тағайындалып, ол үшін оған қажетті қаржы мен билік беріліп, онымен бірге бекініс салуға бірнеше инженер, карта сызуға бірнеше геодезистер, кеме жасап, басқаруға бірнеше мастерлермен және матростармен үш офицер қоса аттандырылады. Москвада оған тау істері шенеуніктері, артиллеристер, тарихнамашылар, ботаник, дәріханашы, суретші, дәрігер, славян-латын мектебінің студенттері мен әр түрлі дәрежедегі және бірнеше салаға жататын көптеген шенеуніктер қосылды. Қазанда ол өз қарамағына толық полк пен жеткілікті мөлшерде артиллерия алды. Уфада оған бір батальон жаяу әскерлер, керек мөлшерде қазақтар мен әртүрлі әскери отрядтар қосылды. Кирилов экспедициясын қамтамасыз ету үшін Уфа табысының жартысы оның өкілеттігіне берілді, ал қырғыз-қазақтармен қатынасып, оған іс жүргізуде аудармашы ретінде көмек етуге оқырманға белгілі Мырза Тевкелев жіберілді; бұл кезде оған қазақ ордасында болған кездегі дұрыс тәртібі мен Әбілқайырдың қол астындағыларды антқа жүгіндіруге көмектескені үшін полковник шені берілген еді.

Әбілқайыр 1741 жылы Хиуаны басып алып, сонда өмір сүріп жатқанында, парсы әскерлері Хиуаның жерлеріне енеді. Бұл кезде оның қасында орыс қызметіндегі геодезисі Муравин болады, ол жоғарыда айтылғандай 1740 жылы Сыр өлкесін анықтап тексеруге жіберілген, осы жерде Әбілқайыр қала тұрғызғысы келеді. Өз сұлтандарына қарағанда, осы офицерге көбірек сеніңкіреген Әбілқайыр оған оз атынан парсы Шахына сәлем беріп, Хиуа ханы қылып қалдыруды өтініш етіп жеткізуді тапсырады. Муравинді Надір шах жақсы қарсы алып, ақша мен шапан жауып, қайтарында Әбілқайырдың өзі парсы тұрағына келсін деп айтып жібереді, оны Ресей императрицасының боданы ретінде қабылдайтынын айтады, себебі шах Ресей императрицасымен әрқашанда бейбітшілік пен достықта өмір сүруді қалайтын еді.

Мүмкін қорқыныштан, мүмкін Нәдір сөздерінің жеткілікті мөлшерде сенімді болмағанынан ба, әлде Әбілқайырға қарсы хиуалықтардың жасаған қастандық әрекеттерінен бе, ол парсы басқыншысының алдына барғысы келмей, өз ордасына кетіп қалады. Оның кетуін пайдаланған хиуалықтар парсы әскерлеріне қарсы шығып, қаланы жаулап алады. Нәдірүш күннің ішінде-ақ оны басып алып, өзінің әскер басшыларының біреуін Хиуаның ханы етіп тағайындайды, бірақ оған аз әскер бергендіктен, оны Хиуа тұрғындары тез арада-ақ өлтіреді.

Бұл қысқаша уақыт ішінде билік жүргізушінің орнына Нұрәліні (Әбілқайырдың ұлы) сайлайды, бірақ оның патшалығы да қысқа болады. Шах Нәдірдің хиуалықтардың әрекетіне ашуланып жатқанын біліп, жазалау үшін әскерлер жібергенін сезіп, Нұрәлі тездетіп Хиуаны тастап, бұрынғысынша Кіші қырғыз ордасының жайылымындағы әкесіне қосылуды ойластырады.

Алайда бұнда да өзін қауіпсіздікте сезіне алмайды. Қытаймен соғыс кезінде, қазақтардың жортуылына тойған Қалдан Серен маңызды жұмыстарын бітіре салып, оларға қарсы екі отряд жібереді, олардың бірі Кіші ордаға, екіншісі Орта ордаға бет алады. Әбілқайыр тездетіп Ресей үкіметіне бет бұрып, одан қорғаныс сұрайды. Император кабинет! ханның сауалын орындау үшін, егерде қауіп төнген жағдайда, оны отбасымен және барлық қызметшілерімен бірге Орынбор қамалына кіргізуді бұйырады.

Мұндай рұқсат Әбілқайырға жағымды болғанымен, оны жоңғарлардың болашақ шабуылдарынан құтқармады. Өмірінің көп мерзімін оз даласында, немесе Сыр өзенінің маңында өткізетін оған, алыста жатқан Орынбордан қалтарыс іздеу қолайсыз еді, алайда жоңғарлардың оны жаулап алуы мүмкін болды; егерде олар қырғыз-қазақтардың солтүстік бөлігін алатын болса, Батыстан оған руластары Жайық қалмақтары көмектесер еді. Әбілмәмбет пен Абылайдың жағдайлары тіпті қиын болды, себебі олар көптеген жерлерде жоңғарлардың ең жақын көршілестері еді, ал өздері де Орынбордан гөрі, жоңғарларға жақын жерге көшіп-қонып жүрген.

Әбілқайыр айлалығы жағынан Әбілмәмбетке қарағанда артығырақ болғандықтан әрі Ресей шекарасына жақынырақ тұрғандықтан, жоңғарлардан қауіптеніп, екіншіден, Ресей императрициясының қамқорлығын талап еткен, сол себептердің нәтижесінде ол төмендегідей айлакерлікке баруға мәжбүр болған. Жақындастары арқылы ол жоңғар әскерлеріне өз еркімен Қалданға бағынуға келісетіні туралы айтып, тіпті керек болса, кепілдікке адам жіберуге даяр екенін білдіреді.

Қалдан бұл жаңалықты ести сала, Әбілқайырды қырғыз-қазақ билеушілерінің ішіндегі ең күштісі деп санаса керек, оның бағынуға даяр екенін көргісі келіп, уәделескен аманатын алып келу үшін өзінің бірнеше шенеунігін жібереді. Осындай елшілердің келуі айлакер де, тапқыр қырғыз ханын естен тандырған жоқ. Ол орыс боданы ретінде жоңғарлардың талабын орындауға қорқады, оларды өзімен бірге Орынборға алып баруға шешім қабылдады, бүл кезде ол Орынборға оның жаңа бастығы Неплюевтің шақыруымен аттанғалы отыр еді.

Оның осылай істеуіне екі себеп әсер етті: біріншіден, ол ресей үкіметіне өзінің адал екенін және қатты бағынатынын көрсеткісі келсе, екіншіден, аманат жібергісі келмегендіктен, Қалданның алдында міндеттен құтылғысы келді, оның өзінде шекаралық орыс бастықтың оның бұлай істеуіне жол бермейтіндігіне сенген шығар, сірә.

Дәп сондай болды. Жоңғар елшілерімен Әбілқайыр Орынборға жеткенде, Неплюев жоңғарларға Кіші қазақ-ордасының ханы Ресей боданы бола тұра, ешбір шетел билеушілерімен қарым-қатынас жасауға, ал кепілдікке адам беруге мүлдем құқы жоқ деп жариялады. Орта орда мен оның ханы Әбілмәмбет туралы да солай делінді. Жоңғарлар қарсылық білдірді, үнемі қырғыз-қазақтардың шабуылынан жалыққан олар, аманат алмай өздерінің тынышталмайтындарын айта келіп, олар осы талаптарын орындау үшін, Үлкен Орданы мысалға келтірді; олар бодандықта бола тұра, оларға тек аманат беріп қана қоймай, тыныш өмір сүріп жатқандары үшін салық төлейтіндерін айтты.

Оларға жауап ретінде, өз үкіметінің рұқсатынсыз Ресей бодандары ешнәрсе бере алмайтынын, олардың осындай уәделерін орындай алмайтынын қайталап айтты. Қырғыздардың жоңғар жерлеріне жортуылдарын тоқтату шарасын Неплюев өз мойнына алды. Соңынан елшілерді үйлеріне қайтаруға ұсыныс жасалды; бірақ олар Неплюевтің қабылдауына ризашылықтарын білдірсе де, оның сөздерінің толық еместігін айтты, себебі олар қырғыз-қазақтарды біле отырып, олардың өз уәделерімен бағынуға ресейліктерді де, дәп солай жоңғарларды да алдап отырғандарын, болашақта олардан ұрлық пен бұзықшылықтан басқа ештеңе көрмейтіндеріне көздері жеткен соң, аманатсыз қайтуға батылдары бармады. Қорытындылай келе, олар өз қонтайшысынан тапсырыспен орыс бастығына емес, Әбілқайыр ханға келгендерін айтты.

Неплюев пен Әбілқайырдың өзіне оларды қайтару үшін көп еңбек етуге тура келді, оларға берілген уәделерін қабыл етіп, олар Орынбордан тура өз елдеріне аттанды. Қалдан Серенге дұрыстап түсіндіріп, оны сендіру үшін, қырғыз-қазақтардың Ресей бодандығында екенін айту үшін, Неплюевтің хатын тапсыру үшін, оның шенеуніктерімен бірге Үлкен орда тонап кеткен бірінші орыс керуенінің бұрынғы бастығы болған майор Миллерді қосып жібереді.

Бұл 1742 жылдың тамызы еді. Бұл кезде Әбілқайыр өзінің ұлы Ералымен, белгілі батыр Жәнібекпен, бірнеше сұлтандар, ақсақалдар және қара халықпен өздерінің бодандығына императрица Елизаветаға ант беруде еді. Тамақтан кейін азиялықтардың алдында гренадер ротасы өз өнерлерін көрсетеді. Жоңғар елшілері бүл кезде әлі кері қайтпаған еді, Әбілқайыр олардың таңдануларын көріп қалып, осындай әскерлері бар орыс императрицасының қорғанысында қауіпсіздікте болуға болады деп айтудың кезегін жіберіп алмады.

Жоңғар елшілері кеткеннен кейін Неплюев Әбілқайыр ханға, не Кіші не Орта орда қырғыздарының Қалдан Сереннің жерін қобалжытпаулары туралы жан-жақты түсіндіруге тырысты.

Әбілқайыр онымен келісе кетіп, енді оның билігіндегілер бұрынғы шабуылдарын қайта жаңғыртпайды деп уәде берді.

Мұндай иландыру, ең алдымен, Орта жүздің ханы Әбілмәмбетке керек еді, себебі ол жоңғарлармен көршілес болып, оларға келтірілген зияндар үшін қатты кек алатынын жақсы білетін. Неплюев оны Орынборда тосып отырған еді, біздің шекараға дейін бір күндік жер қалғанда, «олар егер Ресейге жетсе, Әбілмәмбет те, оның сұлтандары да қамауға алынады» деген лақапты Әбілқайыр таратып үлгерген еді, соны ести сала кері қайтады. Әбілмәмбеттің не үшін кері қайтқанының шын себебі ресейліктерге құпия болып қалады деп үміттенген Әбілқайыр, Неплюев алдында бағыныштылығын өзінің бақталасының жалған бірбеткейлігімен салыстыра көрсете біліп, оған зиян келтіруге үнемі тырысты.

Әбілқайырдың қаскүнемдік жасауының себебі — тек қана Әбілмәмбетке жамандық істеу емес, орындалуы өте қиын шараны істеп үлгеруге үмітенуінде еді. Сол кезде Орынборда аманат ретінде ұсталып отырған өзінің ұлы Қожа-Ахмедті басқа ұлы Шыңғыспен айырбастау үшін еді, ол ханша емес, көңілдестен туғаннан кейін, Неплюев өзіне тапсырылған барлық ережелерді басшылыққа ала отырып, оны Қожа-Ахмед сұлтанның орнына қабылдай алмады. Оның бүл шешіміне қатты ренжіген хан бірден қайтқысы келеді, бірақ ол райынан тез қайтып жоғарғы үкіметтің шешімін тосуға келісім береді.

Әбілқайырдың айлакерлігі, зұлымдығы, билік құмарлығы мен ашуланғыштығы Әбілмәмбеттің қайырымдылығы мен қарапайымдылығына мүлдем қарама-қарсы еді, Неплюев жіберген Уразлин деген тілмаш Әбілмәмбетке келгеннен кейін, ол өзінің Орынбор маңынан қайтып оралғанының себебін айтып, қорыққанынан өз ұлын Қалданға аманатқа бергенін айтып, императрица Елизаветаға бодандыққа сенімін білдіруге ант береді. Онымен бірге осы 1742 жылы орыс үкіметіне ең бірінші рет өте мықты қырғыз-қазақ сұлтаны Барақ та ант береді, ол Орта Жүздің көп бөлігін билеген, қол астындағылары оны хан деп атаған.

Тәуелсіз билеуші ретінде, ант бергеннен кейін өзінің елшілерін Орынборға жіберіп оларды императрицаға оз атынан бағынуға білдірген ниетін жеткізу үшін сарайға аттандыруды өтінді.

Бірақ бірнеше ай өткеннен кейін оның бәрі жалған екені дәлелденді. Оның елшілері Елизаветаға таныстырылып, оның қолын сүйіп, көптеген мейірімдер мен сыйлықтармен бөленіп, ал оның өзіне Орынбор бастығы арқылы мақтау қағазы мен оның есімі жазылған алтын қылыш жіберіледі. Барақты ешқашан көрмегендіктен әрі оның бұрын да Ресеймен ешқандай қатынасы болмағандығын ескеріп, Неплюев император мейірімінің белгісін өз қолымен тапсырғысы келген; оны Орынборға шақырып кел деп Петербургтен келген елшілермен бірге шенеунік қосып жібереді. Тәкаппар сұлтан, мақтау қағазы мен қылышты елшілер әкелмеген соң, орыс шенеунігіне бірнеше жаман сөз айтуға бұйрық беріп, өзіне кіргізбей, кері қайтарып жібереді. Оның осындай дөрекі қылығының ең негізгі себебі — оның тәкаппарлығы деп түсіну қажет, екіншіден, мақтау қағазымен бірге қылыштан басқа ешқандай сыйлықтар берілген жоқ еді.

Бір жылдай жоңғарларда тұтқында болған Ресей бодандары Қалданға жіберілген майор Миллердің араласуымен 1743 жылдың көктемінде босатылады.

Қырғыз-қазақтар билеушілерінің Ресейге бағынуға берген антының қаншалықты шын жүректен болғанын және олардың тұтқындарды қайтарамыз, керуендерді қорғаймыз т.б. деп берген уәделерінің орындалуын бодандықты қабылдағаннан бастап 1743 жылы дейін, не олардың өздері, не қол астындағылары біздің қамалдар мен шекараларға көзге түсетін шабуылдар жасамағанынан көруге болады. Бірақ дәл сол жылы олар күтпеген жерден батылдық білдіре бастады, оның негізгі ұйымдастырушысы кім дейсіздер? Ол сол баяғы, өзінің ресей үкіметіне берілгендігін үнемі қайталап, сендіруге жалықпаған, бодандықтың барлық міндеттерін тапжылмай орындаған Әбілқайыр еді. Петербург оның ұлы Қожа-Ахмет сұлтанның орнына жолдан тапқан ұлы Шыңғысты аманат қылып алуға бас тартқаннан кейін, ол өте қатты ашуланып, біздің шекарада орналасқан тұрақтарымызға қырғыздардың шабуылын қолдай бастады. Әрине, қол астындағылары оның иландыруын жерге тастамай, өздерінің салттары мен мінездеріне сәйкес келетін кәсіптерін жалғастырып әкетеді, сол кезде тонау, өлтіру, мал айдалу, адам тұтқындау басталады. 1000 нан 2000 дейін тонаушылары бар топтар енді ғана құралып келе жатқан саны аз тұрақтарға еніп, қолына түскен нәрсенің бәрін Оралдың арғы жағына әкетіп немесе жойып тастаған.

Тіпті қамалдар мен бекіністердің өздері қорғана алмады. Илец қаласында бір күннің ішінде 82 адам тұтқынға алынды. Басқа зорлық пен тонаушылықты айтпай-ақ қояйық, ал осы жасақтардың басшысы Әбілқайырдың туысы Дербісәлі сұлтан болғанын айтамыз; және оның мақсаты бүліншілікпен Сорочинский қамалына жетіп, мұнда ұсталып отырған Қожа-Ахметті босатып алу еді. Орыс әскерлері оны бұл қамалға дейін жеткізбеді, бірақ қырғыздардың басқа жортуылдарын тоқтата алмады, себебі оларды күтпеген орыстар бекіністерін сала берген. Олардың аттары, біріншіден, ауыр жұмыстан шаршаған, екіншіден, далаға жіберілген, сондықтан тонаушылардың олжасына айналды.

Оған қарамастан, ашуын жасырған Әбілқайыр өзінің Ресейге берілгендігі туралы иландыру хаттарын жіберуді тоқтатпады, ал барлық шабуылдар оны тыңдағысы келмеген қырғыздардың ісі деп айтты; ол тіпті оларға айып салып, соттауға кеңес берді. Ал біздің шекарамыздағы әскерлер башқұрттармен күшейтілгеннен кейін, олар қырғыз-қазақтардың өз тұрақтарында жоқтығын пайдаланып, олардың ауылына еніп, аттарын ұрлай бастады, міне, сонда ғана Әбілқайыр жортуылдарды шын мәнінде тоқтатуға тырысты, алайда оған оның толық билігі жетпеді. Олжаға құныққан халық орыс әскерлерін Оралдың арғы бетіне тонаушыларды жазалауға жорыққа жіберді деген жаңалықты естіп, қорыққаннан кейін бәрін тоқтатты.

Бұл тек қана лақап еді,мүмкін Орынбор өлкесінің бастығының игілік іске деп таратқаны шығар, негізінде орыс үкіметінің пиғылы ондай болмаған. Олардың мақсаты — сусыз даланы кезіп қырғыз-қазақтардың бүлікшілерін қудалау үшін өзінің үйретілген, жаттықтырылған әскерін жоғалтып алу үшін емес, қырғыз-қазақтар секілді тынышсыз және сенімсіз басқа халықтарды кезі келсе жазалау еді. Бір сөзбен айтқанда, оларға қарсы қалмақтарды қаруландыруды қажет еткен. Осы екі арада Неплюевке қолайлы жағдайды пайдаланып, қырғыздардың белгілі отбасыларының адамдарын аманатқа алуға тырыссын деп бұйрық берілді. Мүмкін, осы бұйрық па, әлде басқа себептен бе, Әбілқайыр кенеттен соңғы жортуылдар кезінде қолға түскен ресейлік тұтқындардың недәуір бөлігін қайтарып беріп, қалғанын жақында босатуға уәде берді.

1744 жыл Ресейдің шекаралық тұрғындарына тек қана тыныштық әкеліп қоймай, олардың қауіпті жағдайларын одан әрі күшейтіп жіберді, себебі Әбілқайыр өзінің бет пердесін лақтырып тастап, бүлікшілік жасап жатқан өз халқын қолдай бастады.

Оның қол астындағылардың ең батылдары біздің шекарамызға шабуыл жасады, ал оның өзі Оралға жақындауға қорқып, даланың ортасында отырып-ақ, ұлын ресейліктердің ұстап отырғаны үшін, кек алуға ыңғайын тауып отырған. Алғашында ол Астраханьнан Хиуаға келе жатқан бір керуенді тонады, соңынан жайылым арқылы Орынбордан қарақалпақтарға кетіп бара жатқан поручик Гладышевті жолынан тоқтатып, ал онымен бірге Петербордан келе жатқан қарақалпақ елшілерінің тек қана мүліктерін алып қоймай, сонымен бірге оларға императрицаның атынан берілген хаттарын да тартып алады.

Осындай қылықтар орыс үкіметінің Волга қалмақтары арқылы қырғыз-қазақтарды жазалауға деген ниеттерін арттыра түсіреді, сонымен қатар сол кезде осы екі халықтың арасындағы жортуылдары мен ұсыныстар көбейіп кеткен еді, сол себептен 1744 жылы 24 сәуірде қалмақ ханының орынбасары Дүндық-Дашаға мүмкін болғанша көбірек қарулы әскер жина деген хат келеді, олар Астраханьнан қорғасын мен шырпы алып,қырғыз-қазақтарға қарсы соғысқа аттанып, Орынбор губернаторы Неплюевтің айтқанын орындаулары тиіс еді.

Қырғыз-қазақтардан тартып алынатын олжа қалмақтардың пайдасына түсуі керек делінген. Алдын-ала ескерту үшін және Неплюевтің ақылдығына сеніп, бұл хатты тура қалмақ ордасына емес, оны керек кезінде ғана қолдансын деп Неплюевке әкеледі.

Оның осы шараны қолданудағы пікірінің қандай болғаны белгісіз, бірақ Дүндық-Дашаға жіберілген хат Орынборда қалады, қазіргі күнге дейін оның алғашқы түрі сол жердің Шекаралық комиссиясының мұрағатында сақталған.

Бүл хатта жазылған шараларды қолданбақ түгіл, оған керісінше, Шетел істер Комиссиясының бұйрығымен қалмақтар мен қырғыз-қазақтардың Орал арқылы бір-біріне шабуыл жасауына кедергі жасалсын деген.

Мүмкін, үкіметтің осылай деуі сол кездегі Сібір шекарасындағы тынышсыздыққа байланысты болған шығар. Кенеттен жоңғар қонтайшысы өзінің әскерлерін біздің жерлерімізге бағыттады, оның боданындағылар орыс қорғаушыларын соғыспен қорқытты, Колывано-воскресенский заводына шабуылға дайындалып жатыр деген лақап тарады, себебі оны сол жердегі асыл бағалы рудалар қызықтырған еді. Жоңғарлар ол кезде өте күшті болды, олардың шабуылдарын қырғыз-қазақтардың бүліншіліктерімен салыстыруға да тұрмайтын еді, сондықтан да оларға мықты тойтарыс беру үшін дұрыс дайындық қажет еді. Осының әсерінен қазақ ордаларының барлық бұзақылықтары ұмытылып, Неплюев оларды жоңғарларға жортуыл жасауға ниеттендірсін деген бұйрық алады.

Мұндай мақсатқа жету оңай болмады. Әбілқайыр хан оның барлық қылмыстарына көз жұмып отырған Ресейге әлі де наразы еді. Орта орданың ханы Әбілмәмбет Әбілқайырдың қастандық әрекетінен қорқып, Түркістанға кетіп қалады да, сонымен Орынбор шекара бастығымен қарым-қатынасын түгелдей үзеді; оның үстіне оған Ресейдің қорғанысы онша керек емес еді, оған қарағанда, ұлдары аманаттыққа берілгендіктен, жоңғар қонтайшысының қамқорлығын көбірек қажет еткен; ақырында, Әбілмәмбеттің іздегені — Түркістан ханы болу, ал ол қала өздерінің билеушісі деп Қалдан Серенді мойындаған.

Барақ сұлтан екі жыл бұрын Ресей бодандығына ант беріп, біздің шекараларымыздан алыс тұрса да, орыстарға қарағанда жоңғарлардан көбірек қорқып, Әбілмәмбет сияқты, өз ұлын жоңғар билеушісіне аманатқа берген.

Соңғысы барлық амалымен Орта орданың сұлтандарын да, қара халқын да өзіне қаратқысы келген, сол үшін оларды бірде қорқытса, бірде алдаса, бірде сыйласа, тіпті, орыстардан оз ақшасына әртүрлі тауар алып, оны ордаға сатуға жіберіп отырған; пайда табудың орнына, өзі кейде зиян шеккен.

Біздің сарайға бұл жағдай қаншалық жағымсыз болғанымен, ертеден және мұраға қалған қырғыз-қазақтардың жоңғарларға деген жек көрініштері одан бетер күшті еді, сондықтан да олар орыстардың иландырғандарына тезірек көніп, біздің шекарамызға шабуылды қоя тұрып, өздерінің көне жауларына шабуыл жасауға жағдай жасалып тұрғанда, одан бас тартқылары келмеді, себебі кезінде жоңғарлар оларға кек алу ғана емес, оларды түгелдей қанау үшін ниеттенген.

Хандар мен сұлтандар Қалдан Серенге бағынып отырса да, орыс билеушілеріне қарағанда, одан өте қатты қорыққан, сондықтанда олар халықтың жоңғарларға қарсы әрекеттерін қолдаған. Біздің әскерлерге көмекке әсіресе Орта орданың 1741 жылы Орынбордың маңындағы жоңғарлардан жапа шеккен рулары келеді. Олар тек осы жоңғарлар мен Ресей арасындағы соғыстың басталуын күтіп отырған еді, тек осы әскери әрекеттердің басталып кетті дегенін ести сала, өздерінің тұрақтарын тонаған жауларының барлық тағылықтарына деген ашуларын ұмытуға дайын болды.

Бірақ олардың күткендері бекер болып, өздерінің қауіптеріне қарамай, жоңғарлар Ресейді тыныштықта қалдырды.

Осындай себеппен өздерінің бастарына төніп тұрған қатерден қырғыз-қазақтар құтылып кетер еді, себебі орыс үкіметі олардың шекараға жасаған жортуылдарын елемей отырған еді; енді оларды әскерлермен жазалауға шешім алып, Орынбор шебінен бастап, басқалары да оған қосылулары керек еді.

Сорочинский қамалында аманаттыққа алынған Қожа-Ахмет сұлтан енді Петерборға ауыстырылған еді. Алайда ұлының өзінен алыстап бара жатқанын көріп отырған Әбілқайыр риза болмай Неплюевке реніш білдіріп, дөрекілікке дейін барғанымен, 1745 жылы оның қол астындағылары біздің шекараларға ешқандай шабуыл жасамады. Сол кезде Кіші Ордада болған әлде бір орыс қазағының айтуы бойынша Рычков былай деген, бұл хан 1743 жылғы сияқты оз қол астындағыларына Оралдың он жағалауына жорықтарды қайта бастауды талап еткен, алайда қара халық бұл жағдайда оған бағынғысы келмеген, бұл мәліметтің дұрыс екендігін келесі себептерден біз қабылдай алмаймыз.

Біріншіден, бұзақылыққа әбден дағдыланған қырғыз-қазақтар, тіпті Ресей жағынан әлі қарулы күшін қолданғанды көрмеген хандарының бөтен жерге шабуыл жасау ұсынысына қарсы болмаған. Екіншіден, Әбілқайыр сол кезде барлық көңілін Хиуаға аударған еді, себебі оның тұрғындары одан Парсы құрамындағы түрікмендер шабуылдарынан құтқаруды, және өздеріне хан етіп Нұрәліні тағайындауды сұраған. Хиуа елшілері әкелген хатты ол Неплюевке жіберіп, одан кеңес сұраған. Үшіншіден, өз ауылында Ресейден жіберілген шенеуніктің алдында Елизаветаның мұрагері Петр ІІІ-ге бағынуға ант беріп, өзінің қол астындағылары тұтқындаған 30 шақты ресейліктер мен қалмақтарды босатқан. Төртіншіден, Әбілқайыр жоғарғы үкіметке Неплюев жайлы жазған арызында Орынбор өлкесінің бастығымен оның ұлы Қожа-Ахметтің орнына Шыңғысты ауыстыруға келіспегендігіне ренжігенінен басқа Ресейге деген ешқандай наразылығы жоқ екенін айтқан.

Соның арасында Орта Орданың билеушілері де екі жылдай Ресеймен еш қатынаста болмағанымен, біздің шекарамызға жақындап, өздерінің императрицаға деген адалдығын білдірді. Әбілмәмбет Түркістаннан Орта Ордаға келіп, Орынборға өзінің қызмет көрсету туралы ұсыныстары туралы адам жіберіп, тағы да бодандыққа ант берді. Барақ сұлтан да осылай жасап, бұған қоса Петерборға елшілер аттандырды.

Жайық өзені маңындағы қалмақтар ордасында жаңа көтеріліс басталған кезде қырғыз-қазақтар әлі де тыныштала қоймаған еді. Көтеріліске қатысқандардың басым көпшілігі, Қалдан-Сереннің шақыруымен Ресейден өз руластары жоңғарларға қашпақшы деген хабар таралды. Бұл өсек өтірік еді, ол тек қана 26 жылдан кейін шындық болды, алайда осыған қарамастан, үкімет, әсіресе Оралдан көптеген қалмақтардың өзеннен өтіп қырғыз жаққа беттегені туралы мәлімет алып, ал Сібірден олардың Ертіске тақап қалғандары туралы естіп қобалжи бастады. Артынан ғана, қалмақтардың шекараның арғы жағына өтуінің ең басты мақсаты қырғыз-қазақтарға шабуылдау екенін білді, ал жоңғар әскерлері болса оз еліне аман-есен қайтып келіп, олардың билеушілері өз қолдарында 1746 жылы қайтыс болады. Бұл шегіністен кейін, Сібір шекарасы тыныштыққа енгенімен, Жайық қалмақтарының өз руларымен қосылу мақсатын тоқтатпады. Олардың осындай армандары мен мақсаттарының орындалмауына және қалмақ пен қырғыз-қазақ ордаларының бір-бірін жаулауына кедергі жасау үшін, екі халыққа да Оралдың арғы-бергі жағына өтулеріне тыйым салынды, ал оны қадағалау үшін орыс әскерлерінің жасағы тағайындалды. Басқаларына үлгі болу үшін, егерде кімде-кім өзеннің арғы бетіне өтсе, онда қалмақтың басшыларын қырғыздарға жортуыл жасағандары үшін, мемлекеттік қылмыскерлер деп Жайық бойына жер аударған.

Мұндай бұйрықтың өзара жауласып отырған ордалар ішінде тыныштық әкелетініне сенген, алайда іс жүзінде бұл керісінше болды. Өзеннің арғы бетіне өтуге тыйым салу немесе осындай қылмысқа қатысқан адамдарды жазалау қалмақтарға әсер етсе де, қырғыз-қазақтарды тоқтата алмады, себебі олар соңғы екі-үш жыл ішінде жазықсыз қалмақтар ғана емес орыстарды да тонауды әдеттенген еді. Бекіністер мен форпостарды Оралдың төменгі жағына салғандарымен, ол еш кедергі бола алмады, тек қана қалмақтарға шабуыл жасауларын бәсеңдетті. Олар болса қадағалаудың күшейтілуінен де құтылу жолдарын таба білді. Каспий теңізінің солтүстік бөлігінде қыста қатып қалатын қатты аяз болғанда, онымен адамдар ғана емес, тіпті жүк артылған аттар да еш қауіпсіз өтетін болған. Осындай жағдайды қолдана отырып, 1746 жылы ақпанда қырғыз-қазақтар оз даласынан теңіз арқылы қалмақтарға жетеді,

Қызылжар маңында күтпеген жерден қалмақтарға шабуыл жасап, 700 адамды тұтқындап, 100-дей адамды өлтіріп, көптеген малды айдап әкетеді. Осы белгілі шабуылдан кейін орыстарға жасаған бірнеше жортуылдары да байқалады. Мұндай дөрекілікке негіз болған Әбілқайыр ханның Неплюевты жек көрушілігі. Сарай оның шекара басшысына жасаған арызын дұрыс қарамай, ұлы Қожа-Ахметті қайтармайды, сол үшін ол орыстардан кек алуды көздейді. Ресейге жортуыл арқылы жасаған зияндарын місе тұтпай, ол Неплюевтің қағаздармен жіберген адамына жекіріп, қамауға алып, бір жыл бойы көрсетпеген қорлығы болмайды. Мұнымен де тоқталмайды. Әбілқайырдың ашуланғаны соншалық — ол өз халқын Ресейден алшақтатып, оларды оңтүстікке қарай құмдақ, сусыз жерге әкетуді ойлайды, алайда қырғыз-қазақтар орыс шекарасына жақын жерлердің жайлы екенін түсініп, оған бағынудан бас тартады. Енді ол оның бұйрығына қарсы шығып, кешуден бас тартқандарды жазалауға кіріседі де, сол мақсатымен орыс шекара бастықтарына, егер олар орыс бекіністеріне көшіп келсе, оларды бүлікшілілер деп ұстауға ұсыныс жасап хат жазады. Сөйтіп, еш кінәсіз адамдарды жазаға ұсынып, өзі нағыз қарақшыларды Волга қалмақтарына жаңа шабуылға дайындап, оларды аттандыруға қысты күтіп жатады. 1747 жылы қаңтарда Каспий теңізінде мұз қатқан соң, олар жауларының ұлыстарына шабуыл жасайды, алайда онысы сәтсіз болып, қалмақтардың олардың шабуыл жасайтынын біліп батысқа ауып кеткенін білмей қалады. Ал оларды қуып жету өте алыс та қауіпті болады, сондықтанда олар құр қолмен қайтады. Сәтсіздікке қоса, күн жылынып, теңіз бетіндегі мұзбен өту киын болып, оларға Орал арқылы өтуге тура келеді, бүл жерде оларды Арал казактары күтіп тұрады. Оларға орыс әскерлері арқылы өту қиынға соғады. Оралдан өте бергенде көбі өлтіріліп, өзенде мұз жарылып, жартысы суға батып кетеді. Сол себептен, олардың көптеген аттарын орыстар олжалайды.

Ашуға бой берген Әбілқайыр бүл жолы да қарақшылардың осындай жазасын өзіне деген сайқымазақ деп түсінеді. Ресейден кек алуға әр түрлі әдістер іздеп, Персияның қамқорлығын іздестіреді.

Бүл кезде оның ұлы Қожа-Ахмет Петербордан әкелінген, бүл жерде ол бір татардың қызына ғашық болып, оған үйленгісі келеді. Әбілқайырдың Ресейге деген ашуы мен наразылығының зор болғанына қарамастан, Петербор сарайының оған неліктен ықыласы түскені белгісіз. Әбілқайырмен оның халқына деген рақымшылықты қайтадан көрсету үшін, 1747 жылы Орынборға Тевкелевті жібереді, себебі оның қырғыз-қазақтармен діні бір, олардың ішінде бір жылға жуық өмір сүрген, олардың сыйына бөленген, олардың мінез-құлқы мен салт-дәстүрлерін жетік білген, Әбілқайырмен дос болған; міне, осы себептерден оны Әбілхайырға жіберіп, оған кеңес беріп, губернатор Неплюевпен татуласып, ұлы Қожа-Ахметті қайтарып, оның орнын ханшадан туған басқа ұлымен алмастыруды мойнына жүктеген. Әбілқайырдың қазасынан кейін, оның Тевкелевпен қарым-қатынасының қаншалықты тиімді болғанын білмейміз, ал басында Әбілқайырдың татуласуға ниеті болғанын ғана білеміз. 1748 жылдың жазында ол әр бекіністе барып, өзінің ескі танысымен кездесіп, Қожа-Ахметтің орнына аманат ретінде заңды ұлы, бұрында хан болған, Айшуақты береді, оған өзінің бірнеше ақсақалдарының балаларын қосып, өзінде тұтқында жатқан ресейліктерді бірден қайтаруға уәде беріп, ендігі жерде кіші қырғыз-қазақ ордасының Ресей шекарасына шабуыл жасамайтыны жөнінде қолхат береді. Ордаға қайтып келгеннен кейін Әбілқайыр өзінің сенімді деген адамдарының бірнешеуін астыртын жоңғар билеушісіне жіберіп, оған өзінің қыздарының бірін тұрмысқа беретінін айтқызады. Бұл кезде біздің үкімет Әбілқайырдың соңғы әрекетінен бейхабар бола отырып, оның бейбіт өмірге деген ынтасы туралы міндеттерін орындағалы отырғанда, оның қазасы туралы хабар алады.

Оның өліміне мына жағдайлар себеп болады. Әбілқайыр бекінісінен оз ауылына келе сала, қаруланған әскерлер тобын жинап, олармен бірге бейшара қарақалпақтарды тонауға аттанады, қарақалпақтар бұрын да Әбілқайыр мен оның ұлдарынан запа шеккен. Бұл жерде ол Барак сұлтанды кездестіреді, Барак Әбілқайырға орыс үкіметі көрсеткен бағалары мен жетістіктері үшін іштей өшпендік сақтап жүрген, әсіресе Хиуа ханы Бараққа жіберген сыйлықтарын Әбілқайыр олжалап алғаны да үшін еді. Оған қоса, екеуі де кіші қазақ ордасында мекендеген кейбір қарақалпақтарды өздеріне қаратып алған еді. Екеуі де кекшіл, ашуланшақ болды, яғни осы кездесу қантөгіссіз аяқталмауы мүмкін емес еді. Барақтың адамы коп болғаннан кейін ұрысты бастайды. Әбілқайырдың тобы сан жағынан аз болғандықтан, бірінші соққыға төтеп бере алмай, қашуға тура келеді. Әбілқайыр да оларға қосылып қаша жөнеледі. Барақтың ұлы Шығай ханды қуып жетіп, найзаның ұшымен оны аттан ұшырып түсіреді. Бүл кезде келіп жеткен Барақ өз қолымен жауын өлтіріп, өзінің қанды кегін алады.

Қарақалпақтар Әбілқайырдан көптеген азап шеккендерімен, оның өлімі оларға еш жеңілдік әкелмей, керісінше, одан да зор соққы әкеледі. Барақ бақталасынан құтылғаннан кейін қарақалпақтарды тонауға мүмкіндік алып, одан айрылғысы келмейді.

Халыққа жасаған осындай әрекеті үшін, ханды өлтіргені үшін, Барақты біздің шекарадан алшақ болуына мәжбүр етіп, ол Арал теңізіне жақын маңға кетеді. Түркістанға бет алып, Икан қаласын, Отырардың үйінділері мен Сағанақты жаулап алып, осылардың арасында көшіп-қонып жүреді. Оның мұнда өмір сүруі көпке созылмайды, келесі 1748 жылы екі ұлымен әлдебір қожаның үйінде қонақта отырған оларға у беріп өлтіреді.

Әбілқайырдың өлімі туралы хабар ешқандай жағымсыз әрекет туғызбады, бұл ханның соңғы жылдарындағы әрекетінің шектен шыққандығынан. Елдің оның орнына келетін жаңа ханға деген үміттері басымырақ болды. Ресей империясы өз намысын түсірмеу үшін қырғыз-қазақтарға Ресейдің боданы ретінде жаңа ханды тағайындауға императрицаның рұқсатын сұрауды талап етті. Оны тағайындауда халықтың көне салтын қолданбай, сарайдың өзі ғана бекіте салу қауіпті болды, алайда бүл орынға Әбілқайырдың ұлдарының біреуін таңдауға халықтың назарын аударуға болар еді, сондықтан да Неплюев кіші ордаға шенеунік жіберіп, хан атағына Нұрәлі сұлтан лайықты деп айтып, оны хан қылып тағайындағаннан кейін, ақсақалдармен бірге Петерборға жіберіп, императрицаның рұқсатын алуға ниеттендіру еді.

Бүл шара сәтті орындалды: халық құрылтайында Нүрәліні хан етіп тағайындап, сонымен қатар Жәнібек сұлтан мен бірнеше құрметті қырғыздар Орынборға келіп, астанаға аттандырылды.

Олардың айтуынша, олар екі ордадан да, Орта және Кіші ордадан, жіберілгендерін, сондықтан Нүрәліні екі орданың ханы етіп тағайындауды сұрады, алайда олардың бұл талаптарын орындау бірнеше себептермен мүмкін болмады: біріншіден, Нүрәлі сайланған кезде оған қатысқан орыс шенеунігінің хабарлауы бойынша, сайлау кезінде Орта ордадан бір-ақ құрметті адам Жәнібек батырдың қатысқанын, оның өзінде де өмір бойы Әбілқайыр ханның қасында болғанын, сонымен бірге оншақты қара қырғыз-қазақ болғанын, олардың да көптеген уақыт бұрын Орта ордадан бөлініп, Әбілқайырдың қарамағында болғанын айтты.

Екіншіден, Орта Орданың барлық белгілі сұлтандарының ұлдары мен туыстары аманат ретінде жоңғар билеушісінде болғандығы, осы себептен ол өзінің бүкіл ордаға деген таласын білдіре бастағанын, және орыс үкіметінің оның бодандығы туралы әлі де күмәнді екендігі себеп болады.

Нұрәлінің атынан сұранып келген өтініштілерді ренжітпеу үшін, оны тек қана қырғыз-қазақ ханы деп, ешбір орданың атын атамай бекіткен. Оның жаңа шені туралы император бұйрығы 1749 жылдың 26 ақпанында берілді. Сол мезетте қырғыз-қазақ халқына тағы да бір қағаз беріліп, онда өздері сұраған Нүрәліні хан етіп тағайындағаны айтылып, Неплюевке Нұрәліні Орынборға шақыртып, оған хан атағын салтанатты түрде беруге ұйғарған.

Бүл рәсімді толықтай атайтын болсақ, алдымен Неплюев пен Тевкелевтің Нұрәліні сайлауға тырысқандары, оның шешесі ханша Бопай арқылы әрекет еткендіктерін еске ала кеткен жөн, себебі ханша Кіші ордада өте үлкен сыйға бөленіп, тіпті оны басқаруға да өзінің үлесін қосып отырған. Орыстарды жақсы көргендіктен, ол өзінің күйеуі Әбілқайырды Ресейге зиян келтіретін әрекеттерден аулақ ұстап отырған. Осының бәрі Петербор сарайына дейін жетіп, Жәнібек сұлтан ордаға қайтып оралғаннан кейін оған кеңседен арнайы хат әкеліп, императрица атынан берілген алтын парша матасын тапсырған.

Петерборға дейін Нұрәліні сайлау туралы хабармен бірге, жоңғарлардың, Барақ сұлтанның айтақтауымен, қырғыз-қазақ ордаларына шабуылға дайындалып жатқаны туралы лақап жеткен. Алайда бұның еш негізі болмағанымен, қырғыздарды, олардың шабуылынан қорғау туралы бұйрық беріледі.

1749 жылы шілдеде Неплюевтің шақыруымен Нүрәлі Орынборға белгілі сұлтандар, ақсақалдар және халқымен бірге келеді, Оралдың сол жағалауында оның хан атағын алу салтанатына арналып үлкен лагерь тігілген. Оны лагерьде әкесі секілді музыкамен, зеңбірек оғымен қарсы алады. Рәсімде Император бұйрығы оқылып, сарайдан берілген құндыз ішік кигізіліп, малақай мен қылышты тапсырылады. Соңынан хан тізерлеп тұрып халық алдында құранды ұстап, өзінің Ресейге адал болатыны жөнінде ант береді. Нүрәлі ханды біздің үкіметтің қоятын талаптарын бұлжытпай орындауы және оның қол астындағыларының ресейдің бұйрықтарын орындауы үшін оларға сый-сыяпат көрсетіп отыруға оған жыл сайын қазынадан ақшалай жалақы беріп, шекара бастығының атынан әртүрлі сыйлық тар жіберіп отыруды ұйғарған. Ол жалақыны тек қана көптеген орыс және волга қалмақтарын тұтқыннан босатқаннан кейін ғана беруді бұйырған.

Осы талаптарды орындағаннан кейін жалақы тезірек беріледі деп күткен ойлары орындалмай, Нұрәлі оны тек қана бұйрық берілгеннен кейін бес жылдан соң алады. 1750 жылдың басында ханның інісі Айшуақ сұлтан әкесінің досы Жәнібек батыр мен көптеген қырғыз-қазақтармен, жартысы Орта, жартысы Кіші жүзден Орал көлі маңында қоныстанған аралдықтар деп алатын халықтарға жорық жасауды ойлайды. Аралдықтардың саны да аз, соғысқа еш ептері жоқ еді. Осыған қарағанда, Айшуақ пен оның сыбайластарының әрекеті сәтті болары алдын ала белгілі болған, олар оз жұртына көптеген тұтқындар, табын-табын жылқылар мен көптеген тоналған олжамен оралады. Алайда аралдықтар Хиуа ханының қол астында болғандықтан, хан бұл әрекетке наразы болып, Нұрәлі ханнан Хиуаға айырбасқа келген адамдар мен тіпті елшілерді де қамап тастайды. Бұларды босату үшін аралдықтарға тоналған мүліктерінің жартысын қайтармақ түгіл, көптеген тұтқындарды қайтаруға тура келеді. Оның соңынан өз ағасына еліктеген Ерәлі сұлтан қарақалпақтарға шабуыл жасайды, алайда оның әскерлерінің саны аз болғандықтан, олжа алып қайтпақ түгіл, өзі тұтқындалып, көптеген әскерлері қырылады. Бірнеше айдан кейін оны босатып алып, Нұрәлі Орынборға Неплюев пен Тевкелевпен кездесуге келеді. Оның бұл келісінің еш маңызды нәтижесі болмайды.





Ресей мен Орта орданың қатынасы өте сирек болған бұл кезде Орта орда ханы Әбілмәмбет Түркістанға қашып, қайтыс болғанға дейін онда хабарсыз өмір сүрді, ал Барак султан уландырылып өлтірілген. Ал олардың орнын басқандар орыстармен ол кезде әлі таныс емес еді. Өздері сайлаған Күшік ханды орыс үкіметі мойындамағандықтан, оның қамқорлығын іздеу ниеті де болмаған. Оның орнына Жоңғар ханының қамқорлығын өзі де, Орта орданың басқа сұлтандары да керек еткен. Тек Абылай ғана өзінің жоңғарларымен астыртын қарым-қатынасына қарамастан, Ресейден қалыспай, оның жақсы пиғылын қажет еткен. Өз қауіпсіздігінен басқа Абылайға орыстармен зат айырбастау саудасы да недәуір пайда әкелетін болды, сол себептен ол Троицк бекінісінің маңында базар ашуды өтінген, себебі оның өзіне де және көптеген қырғыз-қазақтарға Орынборға бару өте алыс еді. Әбілхайырдың қазасынан кейін Кіші жүзден кеткен Жәнібек батыр да соны сұраған. Бұлардың өтінішін орындау орыс үкіметіне де пайдалы болды, себебі сол арқылы Орта орданы бақылауға мүмкіндік алатын болып, 1750 жылы Троицкіде базар ашты.

Қалдан Серен өлерінің алдында қырғыз-қазақтармен табысып, оларды үрейден гөрі, жақсы ниеті мен ізгілікті істері арқылы өзіне қаратқысы келді, алайда оның ұлының ой-әрекеті бөлек болып, шабуылды қайта жаңғыртты. Орта орда одан 1751 жылы өте күйзеліп қалды. Бұл Ұлытаудың маңында болған.

Адамнан айырылып, көбі жоңғарларға тұтқынға түссе, қалғандары орыс шекарасына жақындап, Мұғаджар тауы мен Ор өзенінің маңындағы Кіші ордамен қосылуы керек еді. 1752 жылы Ресейдің Нұрәлі ханмен қарым-қатынас жасауының ең негізгі себебі — тек қана қырғыздармен араласу емес, олардың аумағы Хиуа, Бұқара, Ташкент арқылы Орта Азияның басқа елдерімен, тіпті Үндістанмен, оны барлық байлықтың қайнар көзі деп есептеген, керуен саудасын жасау еді. Үндістан қырғыз даласынан қаншама алыс болмағанымен, сол дала арқылы оған қарай алғашқы шақырым жасап, егерде Нүрәлі ханның көмегі шын жүректен болатын болса, ол Ресейге сауда жағынан өте пайдалы болар екені сөзсіз еді.

Осы себептен әр түрлі ықпал жасалып, тіпті оның үлкен ұлы — Пірәлі сұлтанның орнына аманат ретінде үш жасар кіші ұлын алған.

Орта жүз бұл кезде әлсіреген жоңғар қуатының соңғы соққысына ұшыраған. 1754 жылы олардың босқын болғаны соншалық көптеген қырғыз-қазақтар орыс үкіметінің жеріне енгізуді, тіпті еркектерді болмаса да, әйел мен балаларды кіргізуді сұрады, ал кейбіреулерді тұрақ салатын жер де сұраған.

Мұндай өтінішті қабылдау сенімсіз шара болатын болды, ал қырғыз әйелдері мен балаларын бекініске алу қауіпті болғандықтан, Сібір басқармасына мұндай өтінішті қабылдамауға бұйрық берілген. Біршама уақыт өткеннен кейін Орта орданың жарты бөлігі бізге тағы да бекініске алуды өтінді. Бұл жолы үкімет Неплюевтің таныстыруына байланысты қырғыздарға рақымын түсіргісі келіп, оларға Үй жолының бойына көшіп-қонуға рұқсат етті, ал егер оларға шабуыл жасалатын болса, онда империяның ішіне кіргізуді бұйырды, оның өзіне де тыныштық кепілі ретінде балаларын аманат ретінде талап етулері керек еді.

Алайда мұндай рақымшылықты жасау 1756 жылдың аяғында артық болатын болды. Сол кезде қырғыз-қазақтардың ең қауіпті жаулары түгелдей құртылып, ал Батур мен Қалдан Серен қонтайшылар кезінде тек қана Орта Азия мен казак ордаларына қауіп төндіріп қоймай, императорлық Ресей мен Қытайды да қатты ойландырған.

Жоңғарлар күшінен тез айырылып құлдырай бастады. 1745 жылы Қалдан Серенге бағына отырып, олар оз әрекеттерімен бүкіл Орта Азияда төңкеріс жасай алатын болған. Қалдан балаларының әкелеріндей ақыл-өрісінің кең болмағанымен, бұл халықтың рухының едәуір төмендегеніне қарамастан, көршілес елдер олардан әліде сескенетін. 1756 жылы жоңғарлар түгелдей бағындырылып, шашырап, көбі қырылып, ал жерлері тіпті қаңырап бос қалған.

Жоңғар мемлекетінің күйзелуіне себеп болған оның соңғы билеушілерінің бір-бірімен келіспей ұрыс-керіс шығарып, Әмірсананың қаза болуы еді. Өзінің бақталасы Давации мен халық билеу үшін таласып, ұрысып, ол 1757 жылы өзі Қытайды бодан ретінде мойындап, Давацияға қарсы қытайдан әскер сұрайды. Император Цян Лунь оны жылы қарсы алып, оған мықты әскер беріп, оған жоңғарлардың билеуші болу мақсатын орындау үшін емес, қытай үкіметін мазалай берген халықты бағындыру үшін жіберген. Боғдыханның арманы орындалып, 1756 жылы қаңырап қалған Жоңғария Қытайға қосылған. Өте ақылды да тапқыр Абылай сұлтан жоңғар билеушілерінің ұрыс-керісімен өз пайдасын көруге тырысып, олардың ұрыс-керісін үнемі қолдап отырды, себебі олардың әлсіреуі қазақ ордаларына тыныштық пен сыртқы қауіпсіздікті ғана әкелетін болған. Осындай мақсатпен ол өз ауылында тек қана Әмірсана мен Лобачеге ғана астыртын пана беріп қоймай, олар үшін шайқасқа шығып, олардың отандастарын қыруға көмектескен, ал іс насырға шауып, қытай әскерлері жоңғарларды жеңе бастағанда, Абылай жеңіскерлерге қосыла кеткен. Абылай одақтастарын ауыстырғанына қарамастан, жаулас көршілестерін құрту туралы негізгі мақсатынан таймаған; кезінде Әмірсананы қолдағандар сияқты қытайлықтармен бірігіп оларды қырған, ал жоңғар елі түбегейлі құрып, қытайлар оны басып алып Абылайдың көшіне тақаған кезде — ол жеңушілер алдынан шығып, қытай боғдыханының бодандығын мойындаған.

Осы уақыттан бастап (1756) қытайлықтар олардың жерін өз иеленуіне енгізіп, оған Цян Луннен хат әкелініп, кінәз атағын беріп, күнтізбек немесе қытай әскерінің шарттарын қойған.

1757 жылдың басында Волга қалмақтары ханының қазіргі Дүндік-Дашы Астрахань губернаторлығына бүкіл қырғыз-қазақтар Кубаньға түрік жеріне қоныс аударғалы жатыр, олар бүл жөнінде осман үкіметіне тікелеп жіберген елшілер арқылы сұрағалы жатыр деп жеткізген. Мұндай хабарға сену оңай болған жоқ, алайда қауіпсіздік үшін оның шындығын, негізін білу қажет болған. Кіші ордаға әдейілеп жіберілген офицер әкелген мәліметтеріне қарағанда қырғыз-қазақтардың Кубань туралы ойларына ештеңе кіріп-шықпаған, керісінше, Дүндік-Дашы мен тағыда екі қалмақ билеушілері Нұрәлі ханға сенімді адамдарын жіберіп, қырым татарларының Ресейге шабуыл жасағалы жатқанын айтып, қазақтардан қалмақтардай көмек көрсетуді сұратқан. Нұрәлі оның сұрауына болымсыз жауап бермей, қырым татарлары ойларын орындайтын кезде хабар беруді тапсырған.

Дұндық-Дашының мұндай екі жүзділігі мен оның қол астындағы қалмақтардың қырғыз-қазақтармен жауласуы арқылы мынадай ой туады: олардың негізгі мақсаты — Нұрәліні Ресейге жорық жасауға икемдеу, Кіші жүздің басым бөлігінің жоқтығын пайдаланып, олардың қорғансыз ауылдарына шабуылдау. Алайда мұның бәрі еш негізсіз. Ол ешқандай тәжірибемен дәлелденбеген, себебі не қырым татарлары, не қырғыз-қазақтар 1757 жылы Ресейге шабуыл жасамады, яғни Жайық қалмақтарына алдыңғылары көмектескен жоқ, ал соңғыларын күйзеліске ұшыратпаған. 1758 жылы Ресей үкіметін Нұрәлі ханның қырым ханымен жақындасуынан гөрі, Орта орданың тәртібі көп алаңдатты. Бұл орданың бір бөлігі біздің шекарамыздан бұрынырақ өтіп, 220 адамды тұтқынға алады, олар Кузнецк мекемесінің татарлары, оларды двоедандықтар деген атпен білетін (олардан бір кездерде салықты орыстар да, жоңғарлар да алған). Екіншісі, яғни ең көп бөлігі орыс жеріне шабуыл жасамады, қуылған жоңғарлардың жерін алып, Қытай мемлекетіне таяу келіп, Қытайға қатты берілген сияқты болды. Олардың билеушісі Абылай Ресейге ант берсе де, жоңғар қонтайшысының қамқорлығында болған, Қалдан Сереннің, тіпті, жоғарыда айтылған сияқты Боғдыханнан мақтау қағаз алып, Қытай кінәзі атағын алған. Яғни оның әр уақыт сайын орыс үкіметіне берген антының еш мәні болмаған, себебі оның қытаймен қатынасы жиі еді. 1756 жылы оған Қытай елшісі келген. 1758 жыл оған Боғдыханның екінші шенеунігі келіп, бүкіл Орта жүзді Қытай бодандығына салтанатты түрде өтуге икемдеген. Абылайдың мұны орындаудан бас тартуы, Ресейге берген антына деген құрметі үшін емес, өзінің екі ойлы жағдайының пайдалығынан. Біріншіден, екі мемлекет тарапынан оған құрмет пен тәуелсіздік берілген; екіншіден, ол ресейден бас тартуға қорыққан, себебі оның қол астындағы көптеген қырғыз-қазақтар шекара маңында көшіп-қонып жүрген, ал ол жерлер өте пайдалы болған еді.

Алайда Ресей оның жалған мойынұсынғанын қанағат етпеген. Қырғыздардың шабуылынан басқа, сол кезде оларға қарағанда, басқа күштірек жауларынан сескенген. Қытай әскерлері Жоңғарияны талқандап, Сібір шекарасына таяу мемлекетке кіріп кету қаупін төндірген.

Алайда бұл қауіп тез арада сейіліп, қытайлықтар өз аумағына қайтып кеткен, екі империя арасындағы бейбітшіліктің орнауы өте әлсіз болған, себебі ол кезде жоңғар билеушісі Әмірсана өзін қытайдың боданымын деп жариялап, Ресейге қашып кеткен. Алайда оның өлімі барлық келіспеушілікті тоқтатты, тыныштық орнап, Орынбор басқармасы жоғары үкіметтің бұйрығы бойынша Орта және Кіші орда билеушілерімен қарым-қатынас орнатады; егерде Қытай батыс шекараға кіретін болса, орыс әскерлеріне көмек көрсетуді сұрайды. Бұл жағдайға байланысты 1758 жылы 19 наурызда Нұрәліге императрицаның атынан хат жолдап, одан ықпал етуді сұраған, себебі қытайлар бейбітшілікті бұзып, біздің Сібір шекарасына шабуыл жасаған. Белгісіз себептермен бұл хат жолданбай қалған, алайда сол кездегі әрекеттен Нұрәліге елші жіберіп, қолына сыйлық тапсырып, орыс шенеунігіне қытайларға қарсы күресуге келгенін ауызша айтып, жорыққа дайындалған. Екінші шенеунік те Орта Ордадан қайтып келіп, Абылай сұлтанның да қытайларға қарсы орыстар үшін шайқасуға даярлығын айтқан. Өз сөзін құптау үшін ол Ресейге екі елші жіберіп, олар Абылайдың ешқашанда қытай боданы болмағанын сендіруге тырысқан, оның әрқашанда Ресейдің ғана боданы болып, ал қытайлықтардың еркіне қорыққанынан ғана өтірік көнгендігін айтқан. Бұл айтқандардың барлығы қаншалықты жалған болғанымен, оны шындық ретінде қабылдап, Абылайды Ресейге деген тұрақты адалдығы үшін мақтап, императрица қымбат қылыш сыйлап, бұдан былайғы жерде де әр түрлі сыяпаттар көрсететінін айтқан.

Нұрәлі ханға да қытайларға қарсы соғысуға ниеті болғандығы үшін әр түрлі мейірбандылық көрсетілген. Мысалы, Орынборда аманат ретінде болған ұлының қаза болғанынан кейін орнына басқа адамды бірден жіберуі керек еді, ал оны созып, ешкімді жібергісі келмеген, бұған Орынбор басқармасына оны зорлап көндіруге ниет жасамауға бұйрық берілген; міне, осы кезде оның өзі мен аға-інілеріне қазынаның есебінен Оралдың маңында сарайлар және қыста мал қамайтын қоралар салуды бұйырған, ақырында, хан да, белгілі сұлтандар да әр түрлі сыйлықтар алған. Бүкіл қырғыз-қазақтарды солтүстік жақтан олардан төнетін қауіптен тыныштандырып, башқұрттардың Оралдан өтіп кетпеуі үшін қатаң бақылау қойылған. Мал қораларды сұлтандар мен ханға салып берудің қолайсыздығы, олардың қыста Астрахан даласына өткізуге рұқсат сұраулары, алайда бұл өтінішті орындай қалғанда бүл Волга қалмақтарының күйзелуіне себеп болады деп қауіптеніп, Ресей үкіметі 1757 жылы Эмба (Жем. —ауд.) өзенінің сағасы бекініс қала салу жөніндегі ойларын кайта қозғаған. Хан мен қазақтарды бұл қалада тұрақты өмір сүруге көшіре алмаса да, қыста өздерінің отарлары мен табындарын сақтап қалу үшін одан бас тартпайтындарын білген, алайда осындай ой әлі күнге дейін іске аспаған.

Әмірсананың өлімінен соң, ол жөніндегі жағымсыз хат алмасу тоқтағаннан кейін, Ресейдің қытайларға жорығына Нұрым хан мен Абылай сұлтандар көрсетем деген көмегі қажет болмай қалды, алайда Петербор сарайы көпке дейін алаңдады, өйткені қырғыз қазақтардың Ресей шекарасынан бос қалған жоңғарлар аумағына кетіп қалуы мүмкін деп үрейленді. Абылайдың Қытаймен байланысына қарай, қытайлықтардың оларды өздеріне көрші ретінде тартуы Орта ордаға олардың қоныс аударуына ықпал ететіндей көрінген. Егер ол шығысқа қарай бет бұрса, Кіші Орда да олардың соңынан кетеді деп ұйғарған. Мұндай көшіп-қону Ресейдің қауіпсіздігіне ешқандай қатер төнгізбеген, себебі қырғыз-қазақтар Ресейдің бодандығын қабылдаса да, өздерінің тағылықтарын қоймай, шекаралас аудандарды тонауды тоқтатпаған, егер олар алыстап кетсе, онда сауда жағынан недәуір зиян келтірер еді, сондықтан жартылай жабайы бодандарын бұрынғы орындарында ұстап қалуға тырысқан.

Осындай мақсатқа жетуге, ең алдымен, Абылай сұлтанның орыстарға деген дұрыс көзқарасы себеп болды. Ол жыл сайын халқының ішінде көптеп күш жинап, халқын өте маңызды іске бастауы мүмкін еді. Орта орданың басым көпшілігі оны өздерінің хандары деп есептеді. Ал өзін шекара басқармаларымен әлі де султан деп атаған, өзінің билігі жағынан да, Цян Луннан алған қытай кінәзі атағы жағынан да, ол Ресейдің рұқсатынсыз-ақ өзін Орта орданың билеушісі деп атауына болар еді, алайда осындай әрекет Императорға ұнамайтын. Себебі Орта орда Ресейдің бодандығында болады. Абылайды тек қана мейірбандық пен сыпайылық арқылы ғана, императрица Елизаветадан оны хан деп атауға халық атынан рұқсат сұрауға итермелеу еді. Осындай өтініш түсіруді күтіп, оған Ресейден жыл сайын жалақы тағайындап, оған шенеунік жіберген; шенеунік арқылы сұлтанның хан атағына ие болуы үшін тиісті жолдарды сілтеп, Абылайға оз ұлын, Нұрәлі сияқты, аманат ретінде беруді хабарлауға тапсырма берген. Барлық үмітке қарамастан, Абылай орыс елшісін дұрыс қабылдамай, ұлын беруге келіспеген әрі бұл кезде Ресей бекіткен Орта жүз ханы Әбілмәмбет әлі де тірі еді, сондықтан оны хан атағына көтеру кейінге шегіндірілген. 1760 жылы Орта орданың қырғыз-қазақтары жабайы қырғыздарға қатты соққы берді, оларға орасан зиян келтіріп, соңынан Қытайдың жаңа жаулап алған аумағына шабуылдап, кейбір адамдарын тұтқынға алған. Қытайлықтар оларды Абылайдан қайта сұраған, ал өз талабын орындау үшін әскерлерін жіберген. Олардың Орта ордаға келуі үрей тудырды. Қытай үкіметінің талабын лезде орындап қана қоймай, көптеген башқұрттар, татарлар мен тұтқындалған ресейліктер орыс шекарасына қайтарылады. Алайда Ресей оз тұтқындарының қайтарылуын қытай әскерлерінен қорыққан қазақтардың үрейінен емес, Абылайдың билігі мен талпыныстарынан деп ұққан. Ол екі империяның боданы болғанымен де, саяси жағынан өз қол астындағылардың Ресейге шабуыл жасауының алдын алып отырған, сондықтан Ресейдің Орта жүзбен шекаралас аумағы, Оралдағы әскери жол тарабына қарағанда, кауіпсіздікте болған.

Енді Кіші ордаға келейік, оның ханы мен інілері Абылайға қарағанда Ресейге көбірек адал болған. Көктем туа сала жаздың ортасына дейін олар біздің тұрақтарды тонаған. Не үшін? Себебі Волга қалмақтары соңғы қыс ішінде олардың көптеген малдарын айдап әкетіп, ал оны қайтарып алу үшін Волгаға өтер жолда Оралға қойылған қарауыл кедергі болатын. 1759 жылдың күзінде Нұрәлі мен інілері Орынборға келген. Сол кезде Неплюевтің орнына келген губернатор Давыдов оларды онша қабылдамаған, ешқандай сыйлық бермей, оларды жерге қаратқаны соншалық — олар онымен қоштаспай, талаптарын орындаудан бас тартқан. Бұл екі себептен Кіші орданың дөрекілігі толастамады. Хан өзінің сөзін орындата алмады, сондықтан да Петербордан жарлық шығарып, қалмақтар ұрлаған аттарын қайтарсын деп, ал қырғыз-қазақтарға әскер жіберіп, шапқыншылық жасаған кінәлілерді іздеп, олардың мүлкін алып, мүлкі болмаса туыстарын алуға, бөтен адамдарға тиіспеуді бұйырған. 1761 жылы Кіші орда Ресей шекарасына тағы да шабуыл жасап, оны қару-жарақ арқылы тоқтатқан. Оған себеп — былтырғы жылғыдай бір-біріне деген жаугершілік еді: қалмақтар қырғыздарға жылқыларын қайтармады, хан мен інілерін Орынборда дұрыс қабылдамады, тіпті, олар жылдың басынан шабуыл жасамаса да бұларға қонақжайлылық көрсетпеді. Күзде Ерәлі мен Айшуақ сұлтандарды губернатор Давыдов дұрыс қабылдамағаннан кейін, ол ренжіп, Орынборға бара жатқан керуендерді тоқтатып отырды. Айшуақтың өзі жеті ата руымен Қытайға жоңғарлардың жеріне көшуге ниеттенген. Бұл екі сұлтанның бұрынғы ынталарын сақтап қалу үшін жоғарғы үкімет, Орынбор басқармасының әрекетіне қарамай, оларға жыл сайын жалақы тағайындады. Міне, Кіші Орданың екі ойлы болу себебі осындай еді. Абылай сұлтанның әрекеттерінің Ресейге еш зияны болмағандықтан, Петр III таққа отырғаннан кейін, хан белгілі сұлтандарға хат жіберіп, олардың Ресейге адал болуы жөнінде қайтадан ант беруін талап етпеді. Олар бұған көне қоймас, мұны өздері Орынборға келгенде орындар дескен. Олардың бодандығын сақтап қалу үшін әрі олардың Қытайдан бетін бүру үшін орыс үкіметі ықыласын да, қаржысын да аямады. Сібір және Орынбор шекара басқармаларына 1762 жылдың басында белгілі қырғыз-қазақтарды өздеріне тартып, сыйлықты мол қылып беріп, марапаттауға, олардың сұрауымен қазына есебінен шекараға жақын маңнан мал қоралар мен сарайлар салуға бұйырған. Абылай сұлтанға инженер-офицерлерді жіберіп, оған үй салып, барлық керек-жарақтары мен бөлмелеріне қоса, оны бекініспен қоршап беруді бұйырған. Қырғыздардың мансабы үшін мұндай белгілер өте маңызды еді. Осындай да және басқадай шаралар арқылы қырғыз сұлтандары мен ханын Ресейге адал болуға ниеттендірген Екатерина II таққа отырысымен, Нүрәлі, Абылай мен Айшуақ оған бірден ант береді. Бүл жерде айта кететін мәселе, тек Абылай ғана екі державаның боданы болып қалғанымен, жаңа орыс императрицасына ант бергенімен, өзінің Қытаймен байланысын тоқтатуға еш құлқы болмады, тіпті Нұрәлі хан да оған еліктеп, сол кезде қытайлықтармен қарым-қатынас орнатқысы келеді, сөйтіп, 1762 жылы оның елшілері мен Кіші орданың султаны Батырдың елшілері, Әбілпейіс сұлтанның елшілері, Орта орданың ханы Әбілмәмбеттің ұлы — барлығы Пекинге аттанады. Олардың бәріне, әсіресе Нүрәлі ханның елшілеріне Боғдыхан мол сыйлықтар береді, осыдан кейін ол мақтанып кетіп, Ресейдің талаптарына мойнын бұрмады. Алайда қырғыз-қазақтар Жайық қалмақтарына шабуылдарын тоқтата қоймады, оған қоса Оралдың оң жағалауындағы қыстауға өткізулерін талап етті. Бірақ мұндай талапты орындаудан олар бірнеше рет бас тартқан болатын. Тағы да талаптары орындалмай қалғаннан кейін, олар ызаланып бүкіл табындарын, отарларын зорлықпен Ресей жеріне өткізіп, сонда қыстағылары келген. Мұндай ұятсыздықтың шектен шыққаны соншалықты — Екатерина қалмақ хандығының уәзірі Убашеге 1763 жылы 10 мамырда хат жолдап, егер Кіші Орда қырғыз-қазақтары шекарадан өтті деген Орынбор губернаторының мәліметін алса болды, оларды қарулы күшпен тыюды бұйырды. Мұндай руқсат башқұрттар мен жайық қазақтарына да берілген. Бірақ олары іске аспай қалды, себебі қырғыздар өз даласынан ешқайда шықпай, қыстаған. Айлакер Абылай султан бірнеше жыл бойы бір-біріне қарама-қарсы екі билікке де сіңе алған, енді үшіншісі де оны көмекке шақырды, алайда қауіпсіздік жағдайда өмір сүруі үшін оған үшіншінің керегі шамалы еді, бірақ құранның сүрелері мен өзінің тәкаппарлығы оны солай қарай жетеледі. Жоңғарларды басып алған кезде, қытайлықтар Кіші Бухара деп аталатын жерді немесе Шығыс Түркістанды да, өздерінің жерлерін ұлғайтуға басқа да Орта Азияның әлсіз мұсылман елдерін жаулап алғысы келген. Осындай шабуылды күтіп, оған төтеп беретіндей күштері болмаған Ташкент, Қоқанд және басқа хандар алдын ала Қытайдан қорғаныс іздеп, ауған билеушісі Ахметке жүгінеді, ал ол өз тарапынан мықты билеуші мен мұсылман ретінде діндестерін өз қамқорлығына алуға тиіс еді. Қытайлар басып алған Қашқар мен Жаркент қалаларының тұтқындары оларды дінсіздерден құтқаруды өтінеді. Осындай көптеген өтініштерден кейін, Ахмет Қытайға күшті әскер аттандырады, олар Ташкент пен Қоқандтың арасында тоқтап, қытайлықтармен келісімсөз өткізеді. Келісім сөз өтіп жатқан шақта,құлшынған мұсылмандар барлық жақтан өз құтқарушыларына қосылып, қалғандарын хатпен де, сөзбен де өздеріне көмекке шақырған. Орта орданың ханы саналатын Әбілмәмбет те осындай шақыру қағазын алады, алайда ордалық билеуден қалғаннан кейін, оны Абылайға жөнелтеді. Егер де қытайлармен байланысы болмаса, ол мұсылмандар одағына қосылушы еді. Оның өз діндестеріне көмектесетінін біліп, қытайлықтар оның Әбілмәмбеттен шақыру қағазын алмай тұрып, алдын ала оған хат жолдап, Іле өзенінің бойына қоныстануға рұқсат етіп, оны әлі де қамқорлыққа алатынына үміттендіріп, аманат ретінде оның қайын атасы Сұлтанбетті және бірнеше ақсақалдар мен балаларды алған еді. Нүрәліге де ауғандықтарға қосылуға шақыру жіберілген. Ол қосылудан бас тартпаса да, өзінің ордасының тұрған жеріне байланысты, Қытайдың шекарасына әскерлерімен бара алмады. Қалмақтар бір жағынан, башқұрттар екінші жағынан оның жоқтығын пайдаланып, қырғыз-қазақтардың мал-мүлкін тек тонап қана қоймай, олардың әйелдері мен балаларын айдап әкетер еді. Нүрәлі осыдан қорыққан, себебі башқұрттар Орта орданың 1755 жылғы жасаған ойранын әлі ұмыта қоймай, кек ала алмай отырған еді. Ал қалмақтар болса, 1762 жылы Каспий теңізі арқылы Жайыққа келген қырғыз-қазақтардан соққы алған. Сол жылы қалмақтармен бірге өмір сүріп жатқан 200 үй түрікмендер Жайықтың арғы жағына қашқан, қазақтар оларды өз жеріне кіргізіп, оларды құлға айналдырып, мал-мүлкін өзара бөліп алған. Ресейдің қырғыз-қазақтармен қарым-қатынасы, Екатерина II патшалық құрған кездердегі алғашқы мақсаты — ордаға орыс тұрғындарды қоныстандыру; екіншіден, керуен саудасын орнату мен сол жерде Нүрәлі ханға үй салып беру туралы алғашқы пікірді іске асыруды ойластырды, себебі Нүрәлінің қол астындағылары өз даласында орыстардың қоныстанғандарынан қорыққан, сондықтан қамал орнына кішігірім тұрақ орнатып, оған Каспий теңізінен балық аулайтын өндірісшілерді орналастыруды бұйырған. Бұл әрине, ордалықтарды бүлікке салмайтын, сол арқылы зат ауыстыру базарын ашып, оларды қазына есебінен арзан нанмен қамтамасыз етер еді. Бүл жерде оларды шөп шабуға үйретіп, қыста малдары тұратын қора салып, егер талап етсе, тіпті үйлер де салып берер еді, сол үшін барлық шекара басқармасына Орал мен Ертістің арғы жағындағы қырғыз-қазақтардың малдары үшін қора салып қана қоймай,өздеріне де тұрақ салып беруді бұйырған. Сібір басқармасына бірден Қолшақты өзенінің бойына тұтас бір ауыл салып, керекті жағдайдың барын жасауды бұйырған. Бір сөзбен айтқанда, үкімет көшіп-қонып жүргендерді отырықшылық өмірге қызықтыруға барлық жағдай жасаған, алайда олар осы күнге дейін одан қашқақтап, өздерінің көшпенділік дағдысынан айрыла алмай жүр. Мүмкін, ол өздерінің барлық игіліктерінен де жоғары ұстайтын жабайы бостандықтарынан айрылғысы келмегендіктен шығар. 1773-1774 жылдар Ресейдің оңтүстік-шығыс облыстарында Пугачев бастаған өте күшті толқулар болған. Оралдың басы мен аяғына дейінгі аумақты қауіпсіздендіру өте күшті болған, себебі Орал казактары өзіне жалған есім алған Петрдің бірінші қолдаушылары болып, ал башқұрттар оның одақтастарына айналады. Бүлікшілерден қорғану үшін барлық шекара күзеттері басты қамалдарға қосылып, шекара күзетсіз қалады. Ешкім де сырттан келетін жаулардың шабуылдарын тоқтатпады, әркім өзін қауіпті ішкі жаудан қорғануды ойлады, сондықтан да қырғыз-қазақтардың бүлікшілерге қосылып империяның ішіне кіріп кетіп, барлық шекаралық тұрақтарды тонап кетуінен қорықты. Алайда бүл іске аспады, себебі Пугачевтің әскерлерін құрап отырған жайық казактары мен башқұрттар қырғыздардың ата жаулары еді. Олардың Ресейдің ішіне енуге кедергі жасалғанымен, ол біздің шекарамызды Кіші Орданың әдеттегі істеп жүрген тонауы мен жортуылынан сақтамады, қырғыздар Пугачев бүлікшілігі кезінде де оны жиі қайталады. Сол кездегі Жайық қалашығының (казіргі Орал) коменданты полковник Симонов өзінің рапортында Нұрәлі ханның көптеген адамдарын қару-жарақпен қамтамасыз етіп, істің шекараға дейін таяуын күтіп, еш қимылсыз отырды. Оның сендіріп айтқандары мен бүлікшілерді ұстауға жасаған көмегі аркасында, оның Ресей үкіметінің заңды жағын қолдағанын байқауға болады, алайда шекара басқармасы оған күдікпен қарап сенбеді. Егер Пугачев билікке жете қалса, Нұрәлі хан жалған Петрге қосылып кетеді деп қорықты. Осындай жағдайларды басшылыққа ала отырып және орыс шекарасына жасаған шабуылдары үшін қырғыздардан кек алуға, бүлікшілерді басу үшін 1744 жылы Кіші орданы жазалауға Орынбор басқармасы әскери жасақ жібереді, олар көптеген тұтқынға түскен ресейліктерді қайтарып, малдарды айдап, тонаушыларға өздерінің күшін көрсетіп қайтқан. Ал Кіші Орданың ішінде бүл кезде көңіл аударарлықтай оқиға болады. Каспий теңізі маңайында көшіп-қонып жүрген түркімендердің ұрпақтары өздерінің ханы етіп Нұрәлінің екінші ұлы Пірғаліні сайлаған. Жаңа хан өз әкесінен бөлініп, қол астындағыларға жақын Хиуадан Сарайшық пен Гурьевке кететін жолдың бойына қоныстанған. Бұл жерде ол өтіп жатқан керуендерден астыртын салық жинауымен әйгілі болған.

1775 жылы қырғыз-қазақтар Ресейді мазаламады. Кіші жүзде тыныштық орнады, өйткені олар әлі былтырғы жылы орыс әскерлерінен көрген зорлықты ұмыта қоймаған еді. Орта орда сезік туғызды, себебі Абылай башқұрттардың соңғы наразылығын пайдаланып, оларды оз қол астына кіруге шақырған деген лақап тарап, оны зерттей келгенде жалған болып шыққан. Шілде мен қазанда Абылайға тәуелді емес бірнеше ақсақалдар мен сұлтандар Сібір жолы басқармасына бірнеше адам жіберіп, өздерінің Ресей бодандығын қабылдауға даяр екенін айтқан. Олардың ішінде Әбілмәмбеттің ұлы Әбілпейіз де болған, ол өзіне жылдық жалақы сұраған, оны Абылайдың ұлы мен жиені де талап еткен. Императрица Екатерина бүл жөнінде естіп, 1776 жылы 25 майда Орынбор губернаторына, қырғыздардың ең басты билеушісі ретінде былай деп хат жолдаған: Орта Орда қырғыздарының Ресей бодандығын қабылдау туралы жеке антының негізінде сарайдан сыйлық алу мақсаты бар, ал оны жасау артық болады. Себебі бүкіл Орда Ресей бодандығын императрица Анна кезінде алған, ал олардың өтініштерін орындайтын болсақ, онда олар жаңа талаптар қойып, оларға жыл сайын және тұрақты ақша беріп тұру міндетке айналады. Қырғыздар оларға дұрыс қарағанды қажеттіліктен туады деп ұғулары мүмкін, сондықтан да оларды белгісіз сыйлықтар арқылы тартқан дұрысырақ болмақ. Бұл ойлар қырғыз халқын өте терең түсінгендіктен туған сияқты, себебі ол 46 жылдық тәжірибенің жемісі еді (1730 жылдан 1776 жылға дейінгі). 1775 жылы Ресейге келген бұқар елшісі Ерназар Максутов орыстармен керуен сауда жолына қауіпсіздік орнату туралы келісімсөз кезінде Эмбаның бастауында қырғыз даласында қала салу туралы ойды қозғады. Орыс үкіметі оны орындауға даяр болғанымен, бұл ой да алдыңғы ұсыныстар сияқты іске аспай қалды. Орынбор губернаторы Рейнсдорптың императрица Екатеринаға 1776 жылдың наурыз бен сәуір айларында жолдаған жолдамасынан Кіші Орданың Ресейге қарсы тағы да жаугершілік жасағанын байқауға болады. Алайда 1774 жылғы орыстардың берген соққысынан кейін, Оралдың арғы жағына қарулы әскер жіберуге тыйым салынған, тіпті Нұрәлі ханның өзі шектен шыққан қырғыздарды билеу үшін әскер сұраған. Керісінше, Абылай сұлтан, күннен-күнге күшейе бастады. Барлық қырғыз билеушілеріне қарағанда өзінің жасының үлкендігімен, айлакерлігімен, тәжірибесімен, белгілі ақылымен, қол астындағы халықтың санының көптігімен, орыс императрицасы және қытай Боғдыханның арасында даңқы шыққанымен ерекшеленіп, Абылай өзіне Орта жүздің билеушісі деген атаққа лайықты қақысы болады. Өзінің беделіне сенімді бола тура, өзін қолдаушыларды тек ақылы және сақ мінез-құлқымен өзіне тартып, жауларына күші арқылы айбат көрсетіп, өзіне тек керек кезінде ғана бірде орыс, бірде қытай боданымын деп мойындаған, ал шын мәнінде мүлдем тәуелсіз билеуші болған еді. Бұл әсіресе 1774 жылы көзге түседі, себебі ол Ресейге деген бағыныштылығын мүлдем көрсетпей, оның алдында жағынуға тырыспай, өзін хан деп атай бастаған. Орыс үкіметі одан бұл атақты неліктен алғанын сұрағанда, Абылай оған былай жауап берген: алдымен, тұрғыттармен соғыста жеткен жеңісі үшін, соңынан Әбілмәмбет қайтыс болғаннан кейін, ол тек қана қырғыз-қазақ ордаларының барлығында сайланып қоймай, тіпті түркістандықтар мен ташкенттіктерді қосып, өзінің тәуелсіз бабалары сияқты, қазақ ханы атына лайықты болып, Қожа Ахмет кесенесі жанында Түркістанда тұратынын айтқан. Бүл кезде Абылайға оның орыстардың боданы екенін айту кеш еді. Қырғыз-ордасында Ресей үкіметінің шешімінсіз ешкім де хан бола алмайтыны туралы пікірді мойындау үшін амал ойластыру керек еді, сондықтан да императрица Абылайға шенеунік жіберуді бұйырады, ал ол өз тарапынан Абылайды орыс үкіметінен өзінің жаңа атағы туралы рұқсат сұрауға икемдеуі керек еді. Бұл ұсынысқа ол көніп, өз ұлы Тұғым сұлтанды Петерборға жіберетінін айтқан. 1777 жылы 25 қарашада оған ресми түрде, хат арқылы императрицадан ол туралы өтінішін қабылдау туралы сұраныс жазуға бұйырады, оның сөзбен айтқанын қабылдағылары келмейді. Олай істемеген күнде ұлының шекарадан ордаға кері қайтарылатынын айтқан. Абылай қағаз жүзінде өтініш жазуға еш қарсылық көрсетпейді, сондықтан да Тұғым сұлтанды Петерборда қонақжайлылықпен қарсы алып, 1778 жылы 22 қазанда император жарлығымен оны Орта орданың ханы етіп тағайындайды. Осы жарлық, оған қоса бұлғын ішік, малақай мен қылыш Орынборға жіберіледі. Оларды тапсыру үшін Абылайды Орынбор, Троицк немесе Сібір жолына шақырады, алайда ол барудан бас тартқаннан кейін, орыс үкіметі, тіпті ордаға орыс шенеунігін жіберіп, сол жерде бодандыққа ант берсе, жетікілікті деп ұйғарды. Абылай бұл жағдайда ант беруден бас тартты. Оның ойы бойынша, орыс үкіметінің осы сырт көзге істелетін мойынұсынушылықты талап еткендегі мақсаты, Абылайды қытайлықтардың алдында сенімсіз ету үшін деп ойлайды, себебі сол кезде ол көбінесе қытайлықтарды қолдаған еді, Пекинде ол туралы хабар алғаннан кейін, қытай үкіметі ең құрметті шенеунікті жіберіп, ал қайтыс болғаннан кейін, ханның отбасын тауып алып, барлығының көзінше қытай дәстүрі бойынша, өлген адамды салтанатты түрде еске алу рәсімін жасаған. Міне, осындай жағдайлармен Абылайдың Ресеймен қарым-қатынасы аяқталады. Алайда бұл ханның бағынбаушылығы соңғы жылдарда көзге түскенімен, оның ешқандай маңызды салдары болмады. Кіші орданың ханының Ресей үкіметіне сенімді болып көрінгені соншалық — олар шекара тұрғындарын мазалап, шабуылдары мен тонаушылықтарын қысқартпады. Абылай ханның өлімінен кейін Оңтүстік Орта орда аңыздары бойынша, олар Үлкен орда қырғыз-қазақтарынан көптеген запа шеккен. Үлкен орда оларға шабуыл жасап, малдарын айдап әкеткен, Орта орда қарап қалмай, жауларынан кек алған, Орта орданың солтүстік бөлігі бұл барымтаға катыспаған. Абылай хан қайтыс болғаннан кейін, оның орнына ұлы Уәлиді хан қылып қойған, ол өз тарапынан Ресеймен араз болғысы келмей, өзі хан атағына бекітуді сұраған. Оның өтінішін қабыл етіп, 1752 жылы генерал-поручик Якоби әулие Петр қамалында оны салтанатты түрде Орта орда ханы деп тағайындаған. Абылайға бағынып келген қырғыз-қазақтардың Уәлиханды сайлағанымен, Орта ордада басқа ханның, найман ұрпақтары мен қытай Боғдыханы бекіткен заңдарының пайда болуына кедергі болмады. Қазіргі қазақ ордасының құрамына кіріп отырған көне найман ұрпақтары Абылай ханның кезінде Әбілпейіс сұлтанға (Әбілмәмбет ханның ұлы мен Түркістан ханы Полаттың інісі) бағынған, ол сібір басқармасымен қатынаста болып, тіпті Ресейден өзіне жалақы сұрағанымен, Қытайдың боданында болған. 1783 жылы ол қайтыс болып, артынан ұлы Бопы мен Барақтан туған өгей баласы Ханқожаны қалдырған. Олардың біреуі ханның орнына отыруы керек еді, алайда әрбіреуінің өз жақтастары болғаннан кейін, бірауыздан келісе алмай, талас-тартысқа дейін жетіп, бүкіл наймандарды бүлікке салған. Ақырында Ханқожаға көптеген дауыс беріліп, Әбілпейістің бұрынғы қол астындағыларының билеушісі болған. Қытай императоры оны ести сала, өзінің ең жоғарғы шенеуніктерінің бірімен оның хан атағын растайтын жарлық жіберген. Боғдыхан министрлігі бүл шараны қажетті деп тапқан, себебі олар Орта орданы Қытайдың билігінде, ал Абылайды қытай кінәзі деп санаған. Оның ұлы Уәлидің Ресейге сатылғанына көзі жетіп, өз империясының атағын көтермелеу үшін, оның орнына өзіне бағынатын қырғыз-қазақтан билеушіні тағайындауға асыққан. <...>





ҚАЗАҚСТАН

ЖАҢА ЗАМАН ЖӘНЕ ҚАЗАҚСТАНДЫҚ ТАРИХИ ОЙ

XIX ғасырдың екінші жартысындағы қазақ зиялыларының еңбектері қазақ халқының мәдени мұрасының қайнар көзі болып табылады.

Осы күнге дейін жаңа заман дәуіріне жататын тарихи ойлардың еуропалық даму дәстүрі ғана өткенге тарихи талдау мен түсінік беру үшін қолданылып, тек біржақты сипат алып келді. XVIII ғасырдың екінші жартысынан бастап коғамның дамуы мен құрылысы жөніндегі абстрактілі, философиялық түсінікке гуманитарлық білім ендіру процесінде жеке элементтер көрініс тауып, барлығы бір жүйелі, логикалық қалыпқа келген. Метафизика орнына диалектика келіп, оны ғылыми әдістеме ретінде дұрыс қолдана бастағаннан кейін, өткенді дұрыс түсініп, талдауға мүмкіндік пайда болды.

Қазақ қоғамына келсек, сырт көз тарихшылар бірнеше ғасырлар бойы оның өткенін дұрыс түсінбей, тарихи мерзім аралығы мен тарихи кеңістіктегі, дәстүрлі қоғамдық құрылыстың орны мен оның атқаратын тарихи мәнін толық түсінбеген. Батыс елдерінің тарихшылары дәстүрлі көшпелі халық тарихнамасын жоққа шығарып, оның тарихи мұрасын циклдік қайталанатын элементтер жүйесі ретінде қабылдаған.

Бұл жүйенің экономикалық элементтерінің маңыздылығын жоққа шығаруға еш негіз жоқ. Өткеннің қайталанған түрін ауыз әдебиеті арқылы қабылдау қазақ халқының тарихи ойлау қабілетінің өзіндік ерекше түрі мен айрықша танымын білдіреді. Осы тұрғыдан алғанда қазақтардың өткен тарихи мұрасын бөлшектемеген, тұтас қалпында сипаттаған жон.

Тарихи уақыт пен кеңістік, қоғамдық құрылыстар біртүтас болып араласып, циклдік ойлар жалпы категорияға айналады. Осының әсерінен өткен тарихи дәлелдер мен мәліметтер кешегі күні ғана өткен оқиғалар сияқты, ал тұлғалар сол кездің замандастары ретінде қабылданады. Ойлаудың осындай түрі арқылы осы күнге дейін жеткен оқиғалар мен құбылыстар туралы мәліметтер тұтастай қабылданып, тіпті адамның сезімі арқылы құпия қалпында пайымдалып, жұмбақ, нақыл сөздер, мақал-мәтел ретінде өз көрінісін табады. Сөздің құдіреті тек мәліметті хабарлау емес, өткенді қазіргілерге жеткізетін айшықты ойлар мен суреттемелер бере білуінде.

Бұрынғы тарихи шығармалар көбінесе Орталық Азия, Иран мен басқа да Шығыс мектептерінің дәстүрлерін жалғастырады. Солардың ішінде халықтың тарихнамасы ретінде есептелетін «шежіре» дәстүрі ерекше болып табылады, себебі ол сол тарихи уақыт пен кеңістіктің өзіндік цикліне бағынады. Шежірелер тарихи шығармаларға қарағанда неғұрлым қомақты болғаннан соң, уақыт өткен сайын өзгеріске ұшырап отырады.

Дәстүрлі қазақи және еуропалық танымның мәдени байланыстары сонау ерте орта ғасырлардан басталып, бір-бірімен өзара тығыз әрекетке тек XIX ғасырдың ортасында ғана жетеді. Бұл кезеңге қазақ халқының ұлы ағартушыларының жұмыстарын жатқызуға болады. Шоқан Уәлиханов (1835-1865 жж.), Ыбырай Алтынсарин (1841-1889 жж.), Абай Құнанбаев (1845-1904 жж.) т.б. қазақтардың тарихи-философиялық танымдарын Еуропаға таныстырған.

Шоқан Уәлихановтың тарихи ойдың дамуына қосқан үлесінің мол екенін оның тарихи шығармаларды дайындау барысында тарихи-әдістемелік зерттеудің түрлі әдістерін қолданғанынан байқауға болады. Ғалымның орасан зор мұрасынан қазақ халқының тарихи ойын кеңінен насихаттайтын тарихи-мәдени бағыттағы еңбектерін тандап алдық.

Ыбырай Алтынсариннің еңбектерінен өткеннің қазіргі заманмен ұштасып жатқанын, тығыз байланысын көреміз. Әкімшілік қызметте болғаннан кейін, өзінің кейбір еңбектері мен деректерін, Ыбырай Алтынсарин көбінесе кызмет бабымен байланыстырып, солар арқылы қазақ халқының тарихи-әлеуметтік дамуына өзіндік баға берген.

Ұлы ақын мен ойшыл Абай Құнанбаевтың шығармаларында казак халқының өткен тарихына деген дәстүрлі көшпелі ел тарихшысының өзіндік ерекше тарихи-философиялық көзқарасы байқалады.

Өткен тарихқа баға беру тек сипаттау мен оларды талдау ғана емес, сонымен бірге өткеннің мәдени-этнографиялық дамуына ерекше көңіл болу, тұрмыстық сипат пен әлеуметтік пайымдауларды мәдени тұрғыдан қорыту. Міне, осының бәрін Қожа Мұхаммед-Салық Бабажановтың (1832-1871 жж.) шығармаларынан табуға болады. Қ. М.-С. Бабажанов 1851 жылы Орынбор кадет корпусын тәмамдап,

Бөкей ордасында кеңесші болып кызмет жасаған. 1860 жылы Санкт-Петербургте тұрған. 1866 жылдан бастап Бөкей ордасының Қамысты Самара бөлімшесін басқарған. 1861 жылы қазақ халқының тарихы мен этнографиясын зерттеуге қосқан орасан зор үлесі үшін оған Ресей Географиялық Қоғамының күміс медалі тапсырылды. Қ. М.-С. Бабажанов 1871 жылы қайтыс болған.

Б. Дауылбаевтың (туылған, қайтыс болған жылдары белгісіз) жалғыз ғана шығармасы Ресей География Қоғамының күміс жүлдесіне ие болған. Б. Дауылбаевтың өмірбаяны белгісіз, біздің білетініміз, оның кедей отбасынан шыққандығы, оның Ресей География Қоғамының Орынбор бөлімінде қызмет еткендігі. Оның шығармаларында қазақ халқының тұрмысы этнографиялық сипатталуымен қатар, қазақ қоғамының ішкі әлеуметтік қатынастары кеңінен зерттелген.

Жансұлтан Шуақов (1856-1919 жж.) Торғай облысында туып, 1882 жылы Қазан университетінің заң факультетін бітірген. Магистр атағын алу үшін жазылған диссертациясы Қазан университетінде қорғалған. Бұл кітапта жарияланып отырған еңбегі XIX ғасырдың 80-ші жылдары Ресейге тән ғылыми негізде жазылған. Ж. Шуақов шығармалары арқылы Қазақстанға байланысты Ресей империясын қатты сынап, үкімет билігінің әкімшілікке, заңға, жер шаруашылығына, идеологияға байланысты саясатының дұрыс емес екендігін, оның дәстүрлі қазақ мәдениетін зорлап жоюға ниеттенгенін дәлелдеп, қарсылық көрсеткен.

Қазақтың дәстүрлі тарихи ойлау қабілетін шебер бейнелейтін авторлардың еңбегінен алынған мәтіндер қазақтың тарихи ой-санасының көптеген қырларын түсінуге мүмкіндік береді деген үміттеміз.

Мемлекеттік «Мәдени мұра» бағдарламасының «Тарих — адамзат ақыл-ойының қазынасы» сериясының жетекшісі С.Ф. Мәжитов

Ш.Ш. Уәлиханов атындағы Тарих және этнология институтының «Жаңа заман тарихы» бөлімінің меңгерушісі Е.Ж. Валиханов





ШОҚАН УӘЛИХАНОВ

СОТ РЕФОРМАСЫ ЖАЙЫНДА ХАТ

Соңғы кезде біздің үкімет әкімшілік және сот ісін қайта құрумен жіті айналысып, халық ағарту ісіне де ерекше назар аударады. Бұл реформаның кейбірі біздің өлкемізге де байланысты болды. Мәселен, сот реформасы. Сот ісін кайта құру, әрине, біздің облыстағы бұрынғы әкімшілік құрылымды да өзгеріске түсіруі мүмкін және орыс үкіметіне де, сол сияқты қазақ халқына да ауыртпалық келтіріп отырған күрделі де бюрократтық шытырман былық орнына қазірде орыстың қалалық, селолық қауымдарында жүзеге асырыла басталған өзін-өзі басқару бастамасы және округтарда тиімді, ұтымды басқармалардың болатыны күмәнсіз.

Отаным үшін осындай маңызды өзгерістер жасалып жатуына байланысты, өзімнің кейбір ойларымды, сот, әкімшілік реформасы мен халықты ағарту ісіне байланысты жазбаларымда қазақ халқының жоғарғы бастығы ретінде жоғары мәртебелі Сіздің құзырыңызға ұсынуды өзімнің міндетім деп білемін.

Россия тумаларының ішінде байырғы орыс тұрғындарының өмір тірлігіне қарама-қарсы тіршілік ететін, әдет-ғұрпы, әрісі славян тайпасының әдет-ғұрпынан өзгеше, кереғар келетін діні, тегі өзге халықтар аз емес. Бұл жайтқа жүгінгенде, жоғарыда келтірілген себептерді ескергенде христиандарға, отырықшы орыс тұрғындарына арналып жобаланған әкімшілік өзгеріс, егер Россиялық Европалық, Азиялық бөлігінде көшіп-қонып жүрген бұратана халықты басқаруға бүтіндей қолданылса, онда мұндай өзгерістен ешқандай да пайда келуі былай тұрсын, нағыз тұрпайылық болар еді.

Облыстық басқарманың кеңесшісі Яценко осындай жағдайға байланысты, облыста сот ісін жіті білетін билер мен судьялардан пікір жинау үшін жіберіліп отырылған болар.

Бірақ халық пікірі, әсіресе білімсіз, мәдениетсіз, тұрлаусыз халықтың пікірі әрқашан да халықтың шынайы көкейкесті тілегінен шыға бермейді. Қоғамның пұрсатты, яғни мәртебелі тобының пікірін халықтың жоғын жоқтаушы деп қарауға болмайды, өйткені ақсүйектер мен ауқатты адамдардың, әуелі жоғары мәртебелі қауым адамдарының мүддесі кереғар, қарама-қайшы келеді. Халық тұрпайы да топас, соның салдарынан халық пікірінің сарыны, бағыты мыңдаған кездейсоқ жағдайларға, меніңше, ұсақ-түйек, күйткі жағдайларға да байланысты.

Ой өрісі жетілмеген тұрлаусыз адам өзінің сыртқы сезіміне толық ие бола алмайтын бала мінезді келеді. Ол бала өзінің сыртқы сезімін іс әрекетімен қауыштыра алмайды. Алайда өмірдің ішкі, сыртқы жағдайын жақсартуға тырысу адамға тән қасиет болса да, бұл қасиет адам баласының осу дәуірінің бар кезеңіне, бар дәуіріне тән қасиет бола тұрса да, буған адамның қолы қашанда бір жетеді. Адам баласы өзін-өзі ұғынбай, өзін қоршаған дүние жайында түсінігі кем болып, тіршілігін жақсартуға тәуекелге бел байлап, соқырша қарманып, әйтеуір ұмтылыс жасап тырбанады, сондықтан да жалғанды шындық, залалды пайда санап, көп қателікке ұрынуы ықтимал еді. Бұл жайында тарих бетінде үлгі болар мысалдар молшылық.

Сондықтан да қоғамдық мәселеде халық реформасынан аса қажет мәселе жоқ. Заң шығарушылар мен реформаторлар коғам мүддесін көздеп келгені, соны көздейтіні жайында күдік болмаса керек. Бірақ қоғамның дамуына не залал, не пайда екені жайындағы ұғым әр дәуірде әр түрлі болған-ды, әлі күнге дейін де көптеген тағылық гипотеза, болжал орын алып отыр, ал ғылым мұның жаңсақтығын, ешқандай негізсіздігін толық дәлелдесе де, керенаулықтан, ескінің аңызына шырмалған әдеттен, дағдыдан арыла алмағандықтан, көптеген жұрт оны ақиқатты аксиома санап, сенім білдіреді, яғни діншілдік нанымға айналдырды. Біздің заманымызда халыққа етене жақын, ең маңызды, соның мұқтажына тікелей қатысты реформа — экономикалық және әлеуметтік реформа. Ал саяси реформалар экономикалық істерді жүзеге асыратын құрал ретінде көбірек, өйткені әрбір жеке адам және бүкіл адам баласы қауымдасып, өзінін түпкі мақсаты материалдық әл-ауқатын жақсартуға тырысады. Прогресс дегеніміз де осыған сай келеді. Осы ойға жүгінгенде, адамның тұрмыс қажетін өтейтін реформа ғана пайдалы да, ал бүл мақсатқа қандай да болса кедергі келтіретін реформа зиянды болып табылады. Қоғамдық тұрмыс мұқтаждығын жақсартуға бағытталған қандай да болмасын реформа қоғамның мұқтажы мен қаражаты белгілі болғанда ғана кездейсоқтыққа ұшырамай, діттеген мақсатына жете алады. Джон Стюарт Мильдің қандай да болмасын қауымның адамдарына жана право берместен бұрын бұл қауым адамдарының ақылдық қабілетін, өнегелілігін және саяси сана сезімділігін ғылыми тұрғыда мұқият зерттеуі қажет деуі әбден орынды. Расында, дәрігер ауру адамның сырқатын ғана емес, оның себебін білгенде ғана емі қонып, жазатынына сенімді болады емес пе. Қоғамдық мұқтажды білмегендіктен, гуманистік теорияға шамадан тыс қызғаныштықпен қараудың салдарынан, қазіргі белгілі жағдайда мүлдем қажеті жоқ жаңа өзгерістер, реформалар туындауда. Егер әр түрлі реформаны қабылдар алдында ауыл шаруашылығындағы өсімдікті егуге қолданылатын әдістерді пайдаланса, ондай қателіктен тез арылуға болады. Бұл әдіс бо(жоңғар ханы)йынша әуелі өсімдіктің өзін толық зерттеп, содан кейін барып қандай топырақта өсетінін, оған күн көзі, жылу т.б. жағдайлар қанша мөлшерде қажеттігін білу лазым. Теорияның тұжырымы өсімдікті қажетті заттармен қамтамасыз етіп, оған залал келтіретін дүниелерді жою.

Тайпалық организм жағдайында оны қоршаған орта, ауа райы, жер жағдайы бірінші кезекке қойылуы керек, себебі адамның ояну сезімі, қарекеті физикалық құбылыс пен әлеуметтік жағдайдың біртүтас әсеріне байланысты емес пе. Реформа оңтайлы жасалғанда, яғни қоғамдық организм жан-жақты дами алатын мызғымас прогресс заңына негізделіп жасалғанда ғана ұтымды реформа болады. Мұндай реформаны ешқандай жағдайда да бөгемей, қайта, қолдау керек.

1793 жылдан бастап Еуропада болған революцияның бәрі де үкіметтің бостандық үшін болған халық қозғалысының басталуынан туындады. Қисынсыз теорияға немесе өзге халықтың өміріне негізделіп зорлықпен ырықсыз жасалған реформа адам баласын жойқын апатқа душар етіп келеді. Бүгінгі тарихшыларымыз біздің қоғамдық дертімізді, аномальдық, яғни ауытқушылдық жағдайымызды Петр реформасының халыққа қарсы бағытталған қасіретті рухынан деп текке айтпаса керек.

Бұл айтылған пікірімізге қарап, бізді халықшылардың тар шеңбердегі [теориясына], яғни халықтардың тағдырын алдын ала кесіп-пішіп ... олар ешбір бөгде қатыссыз өзімен-өзі дамиды деп топшылайтын топқа жатқызудан аулақ болған жөн. Керісінше, біздің тұжырымымыз еуропалық, дәрісі жалпы адам баласына тән ғылым білім бұлағынан нәр алуда, сол мақсатқа жету жолындағы бөгеттермен батыл күресу. Бұл дамуға, мәдениетті өрістетуге қабілетті қандай да болмасын халықтың түпкі мақсаты болу керек. Күтім, бап үй жануарларының тұқымын қалай жақсартатын болса, мәдениетте адам организмін солай жақсартады. Ал қазақтың еуропалық қайта туындау идеясын қабылдайтын қабілеттілігін арттыру үшін оған алдын ала білім беру арқылы ой қабілеттілігі мен жүйке жүйесін жетілдіру керек. Организм өз деңгейіне жетпеген нәрсені қабылдай алмайды.

1822 жылы Сперанский Сібір заңдарының жинағын құрастырады, 1824 жылы бұл заң қазақ даласында да қолданылды. Өзіндік әдет-ғұрпы, ой-тірлігі бар көшпелі сауатсыз халық аты-жөні, күтпеген жерден толып жатқан сатылы басшылығы, олардың көп бөлшекті бағынышты тармақтары, түрлі атаулы сатысы бар бюрократтық орталыққа бағынды. Бұл әкімшілік жүйесі осыған дейін қазақ былай тұрсын, орысқа да түсініксіз еді.

Бұйрық, жарлық, мәжілістер мен кірісті, шығысты тексеретін журналдармен қоса, бізге татар молдалары мен татардың оқу-білімін де қоса тарту етті. Мұндай реформаны біз халықты опатқа ұшыратады, прогресс жолын залалды деп санаймыз.

Бұл ұзын сонар, тіпті өсиетке айналған сөзімізді қажет деп тапқан себебіміз, сібір қазақтары облысының сот реформасы мәселесін шешу жөнінде облыстық басқарманың жанынан құрылған комитет бүгін де барлық жұрт аксиома ретінде қабылдаған ғылыми деректермен, біздің заманымыздың мақсаты мен талабына ден коймай, жіті таныспай, комитет кеңесшісінің бірі Яценконың атақты казактардан жинаған «халық пікіріне» сүйене отырып, қорытынды жасаған.

Халық пікірі дегеніміз, біз жоғарыда айтып өткендей, ақылы толмаған баланың балғын ойындағыдай, сондықтан да әлі жетілмеген халықты балалық шақта деп айтып жүруін әділеттік санаймын, ал сұлтандар мен билердің пікірі одан да кемірек саналады, өйткені бүкіл ұлттың мүддесі, қатал әділеттікке жүгінгенде, жеке қауымның пайдасынан жоғары болу керек. Ал реформа жөніндегі мәселе терең ойды, байыпты тұжырымды қажет етеді, өйткені халықтың «өмір сүруі, сүрмеуі» соған байланысты.

Россия Империясының құрамына еніп отырған барлық бұратана тайпалардың ішінде халқының санының көптігінен, байлығы жөнінен біз бірінші орын аламыз. Меніңше, алдағы өркендеу де бізге — қазақтардың үлесіне тиеді. Біз ұланғайыр тұтас территорияны алып жатырмыз, ал өзге бұратана халық орыс тұрғындарының арасында бытырай орналасқан. Біз орыс қол астында 800 мыңдай болсақ, әлі оған бағынбаған тумаларымызбен миллионнан астамбыз, ал Еуропа Россиясындағы барлық татарларды, оған башқұрт, ноғайларды, Бөкей ордасындағы* қазақтарды қосқанда, бір миллионға азар жетеді. Россияның ортаазиялық саудасы деп атайтынымыз біздің саудамен пара-пар Бұқараның, Қоқанның, Орталық Азияның басқа да елдерінің үлесіне тиеді. Түптеп келгенде, біздің халқымыз орыс қоғамының ойлағанындай тағы, дөрекі емес.

«Бұл неғылған қырғыз-қайсақ әдеті! Әлдеқандай қырғыз-қайсақ жасаса, кешіруге болар еді» деген сөздерді жиі естіп те, оқып та жүреміз. Намысымызға тиетін осы тәрізді сөз айтылғанда, біздің халықты қырғыз-қайсақ дейтіні, ал мадақтаған кезде жәй қырғыз немесе қайсақ дейтіні мұндай жақсы болар ма. Осыдан туындайтын ой — бізді жабайы, дөрекі деген пікірдің өзі сайып келгенде, қырғыз-қайсақ сөзінің тағылығына, тұрпайылығына негізделіп отыр. Шынтуайтқа келсек, қазақ халқы ең бейбітшілікті сүйгіш халықтардың бірі, олай болса орыс патшалығы бұратана халықтардың жабайылауының қатарына жатады. Бүл жағынан алғанымызда, алдымызға буряттарды ғана саламыз, онда да буряттардың ең қайырымды да жоғары ілімді буддизмін қабылдауы бақыт болады...

Біздің халықта Шығыс шығармаларына қарағанда, үнді-германдық эпосқа жақын поэтикалық сапасы бай өсімдік11 . Біздің қоғамдық өсуіміздің түрі нағыз буырқанған кезеңінде, яғни мәдениеті дамыған елдердің дәрежесіне үйлесімді жағдайдың деңгейінде. Біздің болашақтағы үмітіміздің бәрі осы фактыға негізделген. Мұның үстіне біз Бату татарларының ұрпағы болғандықтан, орыстармен тарихи байланысты былай қойғанда, қандас та туыспыз.

Азаматтық дамудан қалтқысыз үміткер адамдардың өздерін орыстармен отандас бауыр санап, орыстың қол астында өз еркімен қосылған миллиондаған адамдардың тағдыры, меніңше, үлкен қамқорлықты қажет етері даусыз, яғни мұндай үзілді-кесілді мәселеде Шекспирдің не өлім, не тірлік деген ойы туындайды. Мешеулігіне байланысты өзін-өзі қорғау жолын дұрыс игере білмей, енжарлық, селқостықтың ұялауы патша үкіметі тарапынан біздерге аса сергектікпен, өте сақтықпен қарауды қажет етеді.

Біздерді ерен санамауының ғана салдарынан облыс бастықтары, бұрынғы облыс басқармасының қасындағы комитет өз жұмыстарының арқауы етіп, ешқандайда баға берместен, сұлтандар мен билердің және басқа атақты қазақтардың пікірлерін қабылдап жатты. Қазақ халқының үстем табы «қара бұқара»* (дала ақсүйектері қарапайым халықты осылай атады) қаламайтын, олардың мүддесіне қажет емес, керісінше, зиянды өзгерістермен қайта құрылымды жобаларына енгізуі тек қана ескерусіздіктің, немқұрайлылықтың салдары. Халық пікіріне дұрыс баға беру үшін комитет қазақтың қауымдық қатынасына, олардың орыс үкіметіне тікелей қатысына назар аударуы қажет еді. Комитеттің қолында мұндай дәлелсіз пікірді тексеретін, анықтайтын тарихи және санақтық деректер де болды. Облыс басқармасындағы құжат деректері мен санақ деректері жұтаң болғанның өзінде де білімсіз, жартылай жабайы халықтың, білімсізде жабайы ақсүйектерінің пікірінен әлдеқайда құнды да, әрі ықтималдығы да мол еді.

Бұл хатта облыстағы сот реформасы мәселесін нақты деректермен, болжамдармен түсіндіріп, пікір айтуға бел байладық. Біз облыс басқармасы мен округтік приказдардың іс қағаздарынан алынған санақ пен тарихи деректердің кейбірін пайдаландық.

* * *

Мен Яценко мырзаның көмекшісі, әрі қызметкері ретінде оған жүктелген тапсырманы ескере отырып, халық пікірінің маңыздылығына дұрыс мән беріп, оның шынайы көрінісін жеткізу үшін ісіміздің барысындағы барлық жағдайға нақты, әрі егжей-тегжейлі шолу жасауды жөн деп есептедім. Ең әуелі халықтың пікірі қалай, қандай жағдайда жиналғанынан бастаймын.

Біріншіден, болыстар, ақсақалдар, сұлтандар, билер және ауқатты қазақтардан, яғни мансапқа ие болуды көздейтін атқамінерлерден соз тарттық. Ал халық, яғни ауқатты емес, шені жоқ, атағы жоқ қазақтар пікір алысуға және осы мәселе бойынша өткен жиынға тым аз қатысты, тіпті қатыспады десе де болады. Бұл деректің нақтылығына көз жеткізу үшін, алынған жауаптарға, мөрлер мен таңба белгілеріне қараса да жеткілікті. Онда старшын мен сұлтан біткен түгел қамтылған. Қарапайым қазақтар жиын болған жерден жайлауы шалғай болғандықтан, өте қажет жағдайда ғана тексеріске келді де, іс аяқталысымен тез қайтып кетеді.

Халықты жиынға қалдыруға, ел сұрап тұрған қазақтар селқос та қарады, өйткені қашаннан келе жатқан дағды бойынша туыстары үшін дауыс беріп, олардың сөзін сөйлеп жататын, оның үстіне соншама адамды тамақтандыруда оңайлыққа түспейтін. Біздің ісіміз бойынша алғашқы кеңеске катысқан, 1854 жылғы билердің тізіміне тіркелген султандар мен билер бірер күннен кейін мөрлерін бөгде адамдарға қалдырып, қандай да болмасын халық шешіміне баса салуды өтініп, жасырын ауылдарына тайып отырады. Сонымен приказда орданың чиновниктері мен мансапқор, атқамінер байлары қалғаны байқалды.

Жобаны оқыған кезде, бұл адамдардың селқостық білдіргені былай тұрсын, әуелі қалғып-мүлгіп отырды. Біраз адам болмаса, жалпы казак, бүл не екенін, одан не талап ететінін ұққысы да келмеді.

Мұндай аса маңызды халықтық іске деген енжарлықтың себебі мынада еді: біріншіден, надандық, өз пайдасын білмегендік, екіншіден, біз оқып, оған тез жауап қайтаруды талап еткен ереженің мәнісі қазақтарға алдын ала түсіндірілмеді, оған қоса қазақтың селқостығы орыс үкіметіне сенбеушіліктен де туындады. Олар біздің адамдарымызға бұл сауалдармен көзбояушылық жасап отыр, немесе бізге пайдасыз өзге бір мақсат көздеп отырған болар деп, күдіктенді. Орыс бастықтарының әрбір әрекетін қазақтар тек қана қастық, бостандығымызға, тұрмысымызға қол сұғатын озбырлық деп білді. Бұл да түсінікті жағдай, өйткені қазақтар орыс бастықтарын өздерінің орыс заседательдерінің әрекетімен бағалайды.

Менің түсінігім көптеген адамдарға күдік туғызуы, тіпті, өз халқына жала жапты деп қаралайтын мырзалар да табылып қалуы ықтимал. Өзімді жақтау үшін қазақтардың үкіметке, орыс чиновниктеріне (қазақта екеуі бір ұғым) сенімсіздік, күдік тудыратын толып жатқан ұсақ-түйек, тіпті, баланың ісіндей қылықтардан мысал келтіруге болады.

Қырқыншы жылдары бұрынғы шекара басқармасындағы Сотников деген чиновникке қазақтардың заң жобаларын, сот ғұрыптарын жинастыру тапсырылды. Бүл чиновник өзінің жылнамасын тым әріден бастамақ ойда болса керек, қазақтың ру басыларын алдын ала приказға жинап, қазақ халқы қайдан шықты, олар қалай қалыптасты, қазақ деген сөз қайдан шықты? Бізден неге соншама қазбалап сұрайды, ата-тегімізді білгеннен орыс үкіметіне келер пайда не, деп ойлады қазақтар. Бір білімпаз казак, сірә, біздерді казак (казак-орыс) қауымына айналдыратын шығар, өйткені шежіре бойынша, олардың тегі казак болған ғой деп жорамалдады. Бүл ой бәрін баурап алды да, көздері жеткендей болып, олар Сотников мырзадан «Қазақ және Үш жүз» туралы аңызды жасырып, өздерінің тегін Арабстаннан немесе Түркиядан тараған болып көрсетті. Сотников қазақтарды қазақ-орысқа айналдырмақ болды деген қауесет қырда көпке дейін басылмады.

Біз өз тарапымыздан қазақтардың сеніміне ену былай тұрсын, шындығын айтқанда, олардың күдігін біз қоздырдық. Сөзіміз дәлелді болу үшін мысал келтірейін, сол кезде приказдар орналасқан станицаларға, қалаларға беделді адамдар да, қарапайым адамдар да, қысқасы бүкіл казак жиналды.

Округтардың бәрінде де алғашқы жауап бірегей болды, мұны жиналған жұрт бірауыздан құптады: Билердің соты, олардың съездері, — деді халық, — бізде атам заманнан бар және де қазір орыс үкіметі ұсынып отырған мировой (бітістіруші) соттың алғы ісін толық қамтыды. Бұл сот, — деді жиналған қазақтар, - біздің халықтық тұрмысымыздың жағдайын қанағаттандырады, сондықтан билердің соты мен съездерін сол ежелгі халықтық үлгісінде қалдыру қажет. Бұл халықтың шешімі, en masse22 , жиынның шешімі болса керек. Бірақ Яценко мырза, үкіметтің ережесін, нұсқауын еске алғаны болар, оларға өздерінің пікірлерін кайта қараудың жалпы жобасының негізгі ережесіне сай айту керектігін ескертті. Мәселен, билердің санын белгілеу, билердің сайланатыны, т.с.с.

Қазақтар абыржып, қауым сенімсіздік білдіріп, егесіп, кеңесіп, халық бүл мәселеге ойлануға мұрсат беріп, істі кейінге қалдыруды өтінді. Қазақтар дуылдасып далаға шықты, топтасып кайта кеңесті, бір уақытта аздаған топ кайта оралды. Екінші мәжілісте қосымша ұсыныс жасалып, «билер соты мен съездерін ежелгі халық үлгісінде қалдырып, оған заман рухымен жағдайға байланысты кейбір үйлесімдікпен, қосымшалар енгізілсін» делінді.

Осы жеңілдікке қол жеткеннен кейін біздер сайлаудың ережесіне, бітістіруші соттың міндетіне байланысты «жобаның» тармақтарын оқып бердік.

Қазақтар әрбір тармаққа өз пікірлерін білдіргенімен, өздерінің алғашқы ойының мағынасына қайшы келді, яғни қосымшасыз, жанамаларынсыз-ак тікелей өздері сақтауды талап еткен билер сотын күйретті. Бүл пікір бірнеше би мен әкімдердің аузынан шықты, орданың өзге құрметті адамдары оларды мақұлдап, бас изеді. Қарапайым халық өкілдерінің арасында кей кезде дуылдасқан айтыс сарыны да естілді. Билер өздерін-өздері ұзақ мерзімге сайлап, оларға өз еріктерімен істі қабылдап, оған шешім жасауына және шешімнің жүзеге асырылуына катысуға право беруді қалады; және де би шешімі белгілі жағдайда шағым жасауға жатпайтын болуын, кысқасы қазақ сотының бірлестігін (корпорациясын), яғни қазақ биін, сот практикантын мировой (бітістіруші) соттың дәрежесіне, сотчиновнигінің дәрежесіне көтермек болды. Болыстар өздерін сақтап қалу мақсатымен қазірде қолдарындағы чиновниктік билікке тікелей қауіп төніп тұрғанын аңғарып, билерге қатты қарсылық көрсетті.

Аға сұлтандардың делдалдығымен олар өзара ымыраласып, би — болысқа, болыс — биге, ал болыстар мен билер сұлтандарға бөгет жасамайтын болды. Орданың қолында билігі жоқ атқамінерлері болашақта бүл әкімшілік мансаптан үміткер болғандықтан, бұқара халықты қанауда дала әкімдері біріне-бірі бөгет жасамау үшін бәріне де келісті.

Сібір қазақтарының облысындағы сот реформасы жайындағы біздің жұмысымыздың жоғарыда келтірілген деректеріне қарап,жалпы халықтың қалың көпшілігі билер сотының ежелгі тәртібінде қалуын қалағанын, ал шенді, мансапты, ауқатты қазақтар, керісінше, билер сотына сол негізде өзгеріс енгізу жағында болғаны айқын аңғарылды. Шен-шекпенді қазақтың кедей әрі құрметке ие болмағандарға ожарлылығының айқын айғағының бір мысалын Қарқаралыдан келтіруге болады. Онда би мен султандар «қара халықпен» келіспей, өз пікірлерін айтып, олардың округінде төрт бас би тағайындап, бір бидің үстінен бір бидің қаратылуы ұсынылған. Бүл ұсыныс қисынсыз болса да хатқа енгізуге міндетті едім, сондықтан приказда бүл хатты көшіріп жатқанымда, менің пәтерімді атты-жаяулы қазақтар қоршап алды. Халық «би үстінен би» қараған статьяны талап етіп, өз ұсыныстары орындалғанша тарқамай тұрып алды. Іс былай болыпты, бірі заседатель, бірі басқарма болған екі старшын халықтың талап етуімен парақорлығы үшін орнынан алынды, ал қазақ билеушілері бауырластарына жаны ашығандығын, халықты көзге ілмейтіндігін көрсету мақсатымен болу керек, бүл парақорларға «төбе би» деген дәреже тауып, сонымен қарапайым халықтың тарапынан демонстрация тудырды.

Міне, осындай asta et fasta33 халық пікірі деп даурығудың жалған да жасанды екенін толық білуге болады ғой дейміз. Комитет бұл пікірлерге қарап, беделді ордалылықтардың айтуымен жасалған сот реформасымен билер сотын қайта құру ережесі бүгінгі казак халқының әлеуметтік осу жолын толық қанағаттандыра алмайтынын байқады, ал өзімізге келсек, бүл іске тікелей араласып, өз көзімізбен көргендіктен, бүл пікірлерден қаскүнемдік пен балаң ниетті, бір жағынан селқостық пен енжарлықты, енді бір' қырынан білімсіздік пен тағылықты аңғардық.

Қазақтың шенді-шекпенділері дәлелсіз құрғақ соз айтты деп кінәлай отырып, өзіміз соған ұрынбайық. Сондықтан біз бұл институттың мақсаты мен ерекшелігін аңғару үшін билер сотының мәніне тоқталайық. Содан кейін ғана статистика мен өзге де нақты деректерге сүйеніп, билер соты казак халқының бүгінгі өсу дәрежесін қанағаттандыра ма, соны анықтап, соңында ақтық қорытынды шығару үшін билер соты үкіметтің жобалап отырған мировой сотының алғашқы жобасымен қалай сай келетінін салыстырып және соңғысын қазақтың тұрмысына қолдануға жарай ма немесе мүлдем жарамай ма деген ойды түйіндейміз.

Ежелгі халықтық үлгідегі билер соты

1. Қазақтарда құрметті би атағы халық тарапынан қандай да сайлау жолымен немесе халықты билеп отырған үкіметтің бекітуімен емес, тек сот рәсімін терең білетін, оған коса шешендік өнерін меңгерген қазаққа ғана берілген. Би атану үшін казак халық алдында әлденеше шешендік сайысқа түсіп, өзінің заң-жораны білетіндігін, шешендігін танытатын болған. Мұндай адамдардың есімі желдей есіп, әлейім жұртқа таралып, біріне емес, бәріне де таралған. Сөйтіп би атағы сот пен адвокаттық істегі патентке айналды да, бидің балалары заңнан тәлімі болғандықтан, әке орнына мұрагер болып қала берді.

Казак халқындағы мұндай мұрагерлік жайында көптеген мысал келтіруге болады. Орта жүздің қаракесек руында ХҮІІ ғасырдың ақырында Қазыбек деген атақты би болды, олардың тұқымы осы күнге дейін билікке ие болып отыр:

Қазбек

Бекболат

Тіленші

Алшынбай

Бұған қарап, қазақтарда би атағы мұрагерлік жолмен беріледі екен деп те ойлауға болмайды. Шорман би Қаржас руынан шыққан атақты әрі бай казактың баласы, бидің баласы емес. Ата-бабасында би болмаған Шорман он үш жасында жиын топта топ жарып, дау шешеді де, өле-өлгенше бала би атанып кетті. Әкесі атақты би болса да, балаларының ол атаққа қолы жетпеген талай қазақты білеміз.

2. Рулық әдет-ғұрыптың заңына байланысты бір рудың адамдары бір семьяның мүшелері сияқты болған да, өз руласы өзге рудың адамдарымен дау шешкенде, билік сұрағанда ол процесте билік жүргізбей, руласына адвокаттық міндет ғана атқарған. Қазақтың туыстық қатысы жеті атасынан әрі, тайпалық тармақтарына да тараған. Мәселен, Орта жүз: арғын, қыпшақ, қоңырат, найман, уақ, керей болып алты арыс ел аталады, олар өзара бауырлас саналады, сондықтан қоңырат тайпасының талапкері (жоқшысы) арғын тайпасының жауапкерінің процесінде облыстың 15 болысын ғана қамтитын бағаналы, қыпшақ, уақ, керейлердің биінен өзге, яғни Сібір қазағы облысының барлық биін рулас, солардың сөзін сөйлейді деп, сот биігінен шығаруға толық құқы болды. Қазақтың рулық әдет-ғұрпының бұл ерекшелігі қазақ даласындағы би атаулының, іске қатысы жоғының қайсысын қалаймын десе де толық құқы бар екеніне негіз болды.

Орта Азиядағы ең күшті билеушілердің бірі Барақ* сұлтан 175844 жылы Кіші орданың ханы Әбілқайырды өлтіріп, бүкіл қазақ халқынан төрт би жинап, өзіне сот кұрды. Оның құрамында Ұлы жүзден Төле би*, Кіші жүзден Әйтеке би болды.

Көшпелі тіршілік, қонысты жиі өзгертудің салдарынан сол жолда ру мен рудың қақтығысуына себептер табылды, бір жерден екінші жерге жиі қоныс аударуға, бір ру мен екіншісінің жиі қақтығысуына ықпал тигізген көшпенді тіршілік, қазақтың қонақшылығы мен қыдырымпаздық, кезбелік әдеті, билердің дамылсыз съездері және де атақты ордалылықтардың жырақтан асқа, бәйгеге, өзге де халықтық жиынға, мәжіліске шақырылуы қазақтардың өз ісін өзге рудың немесе басқа жақтан келген атақты бидің төрелігіне ұсынуын бұрын да, қазір де мүмкіндік туғызып келді. Тегінде қазақтар жолаушы билерге жиі қатысатын, соның салдарынан артық-ауысы, жан-жалы мол көрші тайпаның биінен гөрі, бейтаныс биге жүгінуді жөн көреді.

3. Сот ісіндегі орныққан жоралғы бойынша қаралатын іс жаңа көрген қуғындаушы адамның жеке ісі болғандықтан, айыпты адамнан би ақысы немесе бидің билігі алынып, биге тарту етіледі.

4. Биге практикант, ал сотқа жеке іс деп қараудың себебі - қазақ билері істі қабылдап, оны тексеруге кіріскенде, өз бетінше емес, жоқшы адамның өтінішімен немесе әкімшілік үкіметтің хабарлауымен ғана жүзеге асырады. Сол себептен де өз шешімдерінің жүзеге асырылуына қатыса алмаған.

5. Би мен сотқа деген мұндай еркіндік көзқарас арыздану правосына шек қоя алмады, сондықтан казактар қалай арызданамын десе де праволы болды.

6. Би сотының ең бір тамаша ерекшелігінің құрамына, әрине, мына әдет те жатады: егер айыпты адамға тікелей айғақ табылмай, бірақ соның кінәлі екеніне күдік басым болса, онда билер айыпты адамның адал туыстарын төрелікке тартып, яғни оларға айыпкерді ант беріп ақтап алуға немесе айыптануына мүмкіндік берген. Бұл «ант берушілердің» саны және оларды таңдаушылар дәрежесі құралған істің маңыздылығына байланысты болды. Сонымен ант берушілер айыпталушының жақын руласынан, ал кейде сол болыстан немесе бүкіл округтан алынған.

7. Билер соты ауызша, халық алдында жария жүргізілді, барлық жағдайда да адвокатура араласты. Оның халықтың құрметіне бөленгені соншалық — оған ешқандай да тәртіпке шақыру шарасы бұрын да, қазірге дейін де қолданылып көрілген емес.

Округтік приказ орнағанға дейінгі қазақтың Орта ордасының (Орта жүуз) қоныстарындағы қырдағы билер соты осындай болды.

Біздің облыстағы казактардың қазірге дейін жүргізіліп отырған билер сотын мұқият қарап, аса зер салсақ та, біз жоғарыда көрсеткен ежелгі халық сотының үлгісіне қосылған ешқандай жаңалық, өзгеріс таба алмадық. Орыстың қырық жылдық ықпалына қарамастан, жүз жыл бұрынғы қалпын сақтап қалған. Сонда халықтың ішкі даму күші де, орыс мекемелері мен заңдары да оның ежелгі, қарапайым үлгісін өзгерте алмады. Бұл тараптан орыс үкіметі оған қарапайым да ресми ұйымдық жасап беруді ойластырып та көрді. Осы мақсатпен 1854 жылы жаңа заң шығарылды. Онда былай делінеді: «1854 жылы 19 майға дейін би аталғандардың атағы өздеріне қалдырылсын: бұдан былайғы жерде бұл орынға сұлтандар және 6 жылға дейін ауыл старшыны міндетін атқарып, жақсы қызмет көрсеткен немесе патша ағзамға кызметімен көзге түсіп, наградталған қауым сайлап, округтік приказ бекіткен адамдар ғана тағайындалады». («Бұратана халықтарды басқару мекемесі», 2-том, 2-бөлім, 92-ст.). Чиновниктік мән беріп, бидің дәрежесін арттыру мақсатымен жасалған бүл сәтсіз заңның салдарынан бидің тізгіні халықтың әдет-ғұрпынан, төрелік заңынан бейхабар, менмен, тоғышар байлардың қолында кетер еді. Бақытқа орай, бұл заң қазақтың халық сотына ықпал ете алмады. Өйткені 19-майға дейін би болғандар өз істерін толық бұрынғыдай үлгеріп отыр, сондықтан казактар әділ сотқа жүгінуде. Сонымен қазақ даласында ежелгі билердің соты баяғы қалпында, яғни қазақтар орыстың қол астына қарағанға дейінгі қалпында жүргізіліп келеді.

Егер қырық жыл казак халқының коғамдық өміріне мүлдем жаңа құбылыстар енгізген орыс билігі казактың ежелгі сот билігіне ешқандай ықпал жасай алмаса, егер сот орыс заңының үйлесімсіз жағдайына (мәселен, 1854 жылғы заң) қарсы тұра білсе, онда бұл казак халқының бүгінгі даму кезеңіне де сай екені даусыз.

Билер сотының қанағаттандыратынын ресми деректер айқын дәлелдей алады, атап айтқанда: қырғыз тарапынан, орыс заңы бойынша, билер қарайтын істерге мүлдем өтініш жоқта, ал билердің істеріне аздаған ғана шағым түседі.

Округтік приказ ісіндегі мәліметтерге қарағанда, Қарқаралы, Көкшетау, Баянауыл округтарында соңғы үш жылда бидің әділетсіз шешіміне және орыс заңы бойынша шешімнің қаулысына өтініш, шағым мүлдем түскен жоқ. Бұл округтерде іс те аз қаралмады, мәселен, Қарқаралы округінде ғана билер соты 1860 жылы - 72, 1861 жылы -77, 1862 жылы — 22 іс қарады, ал Атбасар приказында 1861 жылы орыс сотының шешіміне байланысты бір ғана шағым түсті, оны жазған қазақ емес, казак еді. Соңғы үш жылдың барысында бидің шешіміне түскен наразылықты орыс, татар, ташкенттіктер және өзге халықтармен шекаралас Акмолда округінен көбірек байқап отырмыз. 1860 жылы Акмолда приказына екі шағым, оның бірі орыс сотының өтінішімен жөнелтілген, ал 1863 жылы — 3, 1862 жылы — 4 шағым түсті. Ақмолда приказына осы мәселе бойынша келтірілген деректе шағым жасаған адамның тегі, тайпасы көрсетілмеген. Шағым иесі қазақ емес деп ұққан жөн болар.

Шынтуайтында, қазақтар орыс сотын қалайтыны жөнінде біршама істерді білеміз, бірақ орыс сотына шағым жолдап отырған бүл ордалықтар халықтың қарғысына ұшыраған, адамгершіліктен55 жұрдай болған, «халық сотында сәті болмаған» ісін орыс чиновниктері арқылы заңсыз жолмен бітіруге үміттенгендер еді. Сондықтан олар не жоғалтсын! Құсмұрынның белгілі барымташысы Қоржық, Көкшетау округі мен өз казактарының көптеген шағымымен, Атбасардың гауптвахтасында отырған Баубек осындай жолға барды. Бір кезде Кенесарының сыбайласы болған бұл айуанға билер соты бірнеше жылқы төлесін деп үкім шығарғанмен, ол төлеуден үзілді-кесілді бас тартты. Гауптвахтаға отырғызылғаннан кейін орыс сотына шағынды.

Билер сотының пайдасына тағы бір тайға таңба басқандай айқын дерек келтірейік. Орыс талапкері немесе жауапкері көптеген жағдайда орыстың тергеу орнынан гөрі, бидің сотын артық көреді. Нақтылы дерек бойынша, биылғы жазда Көкшетауда осындай ондаған іс қаралды.

Енді Сібір ведомствосына қарасты қазақ даласының сот реформасы мәселесінің ең басты міндетіне, атап айтқанда: қазақ сотының басты элементтерін орыс губерниясына жобаланған, мировой соттың негізгі ережесімен салыстыруға көшейік. Жалпы алып қарағанда, әр түрлі сипаттағы мекеме, бұл екеуінің арасында ұқсастық, идеясында екеуіне тән құбылыс мол болып көрінгенмен, әрбір тармағын жеке алып талдасақ, тек айырмашылықты ғана байқаймыз. Мәселен, ұқсастық дегеніміз істің ауызша, жазбаша, әрі жария қаралуы, бірақ үңіле қараған адамға мұнда айырмашылық бар: мировой сот өзінің шешімін қағазға түсіреді, ал билер соты әрқашан олай жасаймайды; мировой сот азаматтық істі ғана жария жүргізеді, ал билер соты оз әкімшілігіне қатысты істің бәрін жария жүргізеді (бұл егжей-тегжейді біз заңның статьяларымен бірге комитеттің жобасынан алып пайдаланып отырмыз).

Айырмасы мынадай:

a) Coт құрылымы

1. Бидің санына шек қойылмайды. Әрбір округте мировой судья бірнеше болуы керек.

2. Биді ресми түрде ешкім сайламайды да, ресми түрде ешкім бекітпейді де. Еуропадағы ақындар, ғалымдар, адвокаттар сияқты, билердің маңызы жеке беделге негізделген. Шекспир мен Гетені әлейім халық улы ақын санайды, бірақ олардың улылығы туралы пікір үкіметтің декретімен немесе халықтың сайлауына сәйкес негізделмеген. Ал мировой судьяның сайлауында арнаулы тәртіп, нарық бар.

3. Халық қалағанда ғана би билік жүргізе алады. Оның Renomms66 жүріп тұрғанда ғана оған жүгінеді, бедел жойылғанда билік те дәрежеден айырылады. Ал мировой судья үш жылға сайланады да, қызмет атқарған мерзімінде тұрақты правосы, міндеті болады.

4. Би қазынадан да, халыктан да ешқандай пул алмайды, бірақ «биден би ақы» алды, ал мировой судьяға земствоның алым-салығынан белгілі мөлшерде оның тірлігіне, әрі кеңсе шығынына қаражат бөлінеді.

5. Билердің съезі мезгілсіз, кездейсоқ шақырылады, ал мировой судьялардың съезіне белгілі мерзім тағайындалады.

Мировой судья істі жалғыз шеше береді, ал билер соты шағым иесі бір рудың адамы болса әрі өздері бір үйдің билігін қаласа ғана жалғыз жүргізеді.

б) Coт ісін жүргізу

1. Мировой судья мынадай істі қарайды: қылмысты іс бойынша — қылмыс ісін жүргізудің 19 ст. көрсетілген және азаматтық іс бойынша 500 сомға дейінгі ізденіске (Азаматтық сот ісін жүргізудің 1 ст.) жататын ұсақ-түйек кінә мен жазалық істер. Ал билер 1167 ст., XV т., қылмыс заңының 2-кітабы және осы тармақтың екінші тіркемесіне қосымшадан өзге барлық қылмыс айыптық істер және қырғыздардың (қазақтардың) оз арасындағы, әрі олардың биге қарайтын жоқтаушылардың ісіне (1177 ст., XV т., 2-кн. Угол. зак. и 1133, 1134 ст., X т., 11 ч., Гражд. судо-пр.) байланысты барлық азаматтық істерді қарайды.

2. Билер жеке адамдардың шағымын және полицияның, баска үкімет орындарының мәлімдеуі бойынша іс қарауға кірісті, ал мировой судьялар болса, бул жағдайда өзге де қылмыскер мен заң бузғандарға, күнәлілерге және өзінің қалауымен күдікті (Қылмыс сот ісін жұргізу, 24 статья, 3-тармақ) адамдарға алдын ала іс қозғаған.

3. Билер істі оз әдет-ғұрпымен, заңымен ана тілінде тергеп, үкім шығарады, ал мировой судья болса істі жергілікті тіл ерекшелігімен жүргізіп, ұжданмен немесе империяның жалпы заңының (Қылмыстық сот жүргізу, 28 статья) негізінде жүргізді.

4. Бидің шешіміне әрқашанда шағым жасауға болады, ал мировой судьяның шешімі — белгілі жағдайда ақтық шешім, шағым жасауға жатпайды (Қылмыс заңының 30 статьясы, Азаматтық сот ісін жүргізу, 3 статья).

5. Би барлық істі жария жүргізеді, мировой судья болса азаматтық істі ғана жария жүргізеді. (Азаматтық сот ісін жүргізу, 5 статья).

6. Билер соты қараған барлық іске адвокатура қатыстырылады. Ал мировой соттың іс қарауында адвокат тек азаматтық іске ғана қатыстырылады (Азаматтық сот ісін жүргізу, 5 статья).

7. Мировой судья өз шешімін сол іске белгіленген кітапшаға тіркейді, ал би сотында мұндай кітапша жоқ.

8. Бидің шешімін сұлтандар, старшындар, болыстар жүзеге асырады, мировой судьяның ақтық ұйғарымын мировой судьяның өзі орындайды.

9. Билер сотында шешімге «ант берушіні» қатыстыратын жағдай болады, мұны ағылшындар факт (guestion of fast) туралы мәселе деп қарайды, мировой сот ант берушіні қатыстырмай-ақ шешім қабылдайды.

Қазақтың билер соты мен мировой соттың іс жүргізуіндегі осы салыстырудан байқайтынымыз, адалдық жөнінде үлкен айырмашылықты былай қойғанда, мировой сот пен қазақтың билер сотының жалпы идеясында, практикалық мақсатында екеуіне де тән ұқсастық мол, бірақ мировой сотта ерен формальдық (немқұрайдылық) және бюрократтық (төрешілдік) белгілер басымдау. Біздің ойымызша, егер өсіп-өнудің жоғарғы сатысы мен төменгі сатысындағы үйлесімділікті, ұқсастықты ескерсек, мировой соттан билер сотының ең болмағанда қазақ үшін кейбір айырмашылығы барына таңдануға болмайды. Дәріптеп жіберіпті деп айтудан жасқанғанымыз болмаса, артықшылығы басым дер едім.

Жалпы алғанда, мировой сот пәк таза сот деп айтуға да және қалай да бұл қалпынан артықты күтуге де болмайды. Үлгілі елміз деген Англияның өзінде де, жаңа зерттеу деректеріне қарағанда, көптеген юристер мен мемлекет адамдары ағылшынның мировой сот мекемелерінің бүгінгі жағдайына толық қанағаттанбайтын көрінеді. Блэкстон, Гнейст және Шарль Конт өз шығармаларында Британ мировой сотының кейбір шамадағы кемшіліктерін көрсетеді.

Біздің пікірімізше, билер сотының басты артықшылығы немқұрайдылық пен әр түрлі ресми кертартпалықтың жоқтығы. Бидің мәні беделге негізделген және бүл атақ сот практикасына деген патент тәрізді. Қазақтар соттың төрелікке Renommee ие болған бидің кез-келгеніне жүгінуге ерікті, бұл жағынан қарағанда бізде сырқат адамның медицинаның беделдісіне қаралуға, ал айыпкердің белгілі адвокатқа сүйенгісі келетіні сияқты. Ресми сайлау мұндай жағдайды қанағаттандыра алмайды, ал біздің қырда рулық әдеп-ғұрып заңының ықпалымен өтетін сайлаулар бүгінде рулық тартыспен ғана шектеліп, бай қазақтардың даңққұмар, мансапқорлығын қанағаттандыруға, лай суда балықты жақсы қармайтын орыс чиновниктерінің дәулетін арттыруға қызмет етіп отыр.

Егер қазақ өз құлқының, қара басының қамын ойлаған чиновниктермен, малды байлардың ырқымен би тағайындауды сайлау арқылы жүргізсе, онда сот әділеттігі деген кім көрінгеннің жаулығы болып, қазірде етек алып отырғандай, ақшамен тұлдап, әр түрлі жылпостық жолмен, біздің сот тәртібінен, юстициялық правоның жөн-жосығынан бейхабар малды байлардың, атақты саудагерлердің қолына көшіп кетеді. Ынтық жұрт би атандырған адамдардың ішінен сот таңдау сайлау міндетін толық алмастырады, әуелі дауыспен сайлаған соттан гөрі, нысанасына дөп түседі. Енді билер өзінің ықыласты мамандықтарымен айналысады, әрі өзінің билігін сақтап қалуға тырысудың да себебі бар. Сайлаған адам чиновник болғаннан кейін жұрттың бәрінен пара алып, өзі де бәріне пара беретін біздің болыстардан оның айырмашылығы болмайды.

Қазіргі жағдайда арам пиғылды судья ресми түрде белгілі мерзімге сайланса, қазақтар одан сайлауға дейінгі терминде көкесін таниды. Ақыры судья ауқатты адам болса, халықты оның әділетсіздегінен сайлауда құтқара алмайды.

Билер сотының артықшылығы, ол істі некен-саяқ болмаса, жалғыз шешпейді; оған қатысатын адамға шек қойылмайды, ал тіпті кейде олар ақтаушы да болып көрінеді; және бидің шешіміне шағым жасауға да құқы бар. Бұл тараптан қарағанда мировой судьяларға үлкен билік берілген, әрі көп жағдайда да судья ешбір кепілдіксіз, бір ғана ардың заңын басшылыққа алып, шешім қабылдайды.

Қазақтар үшін билер сотының түбегейлі ұтымды болатыны — жалпы жобаның басқа статьялары, әсіресе мировой сот ісін жүргізудің басты статьялары көшпенділердің тұрмыс салтына үйлеспейді. Мәселен, қазақты орыс заңымен соттауға болмайды. Оның себебі мынада: біріншіден, өзге тайпалық құрамдағы, өскен ортасы, тіршілігі бөлек қазақтардың қылмыс пен жат қылыққа көзқарасына, түсінігіне орыстармен, өзге еуропалықтармен қатар қарауға болмайды; ақыры қазақтар тергеу кезінде қатар заңды білмейтіндігінен бас тарта алмағанымен, олар орыс заңдарын білмейді, біле де алмайды. Орысша бір ауыз сөз түсінбейтін қазақ орыс заңын білмеймін деп, аузын аша алмайды! (Бүл талаптың қисынсыз, көзсоқырлық екені айқын). Бүл, әрине, китаизм, яғни жаратушы иенің тұрғызған асыл мұрасы. Сонда біздің үкіметіміз өз астындағы пенделерінен орындауға болатын іс сияқты қисынсыз істі талап етіп отырған болып шығады.

Өзіне етене таныс, сонымен тәрбиеленіп, өсіп-өнген заң ғана халық үшін жайлы болмақ. Бүл заң қаншалық олпы-солпы болғанымен, сырттан телінген немесе жоғарыдан ұсынылған заңнан гөрі, оған етене жақын, түсінікті де айқын екеніне ешқандай да күмән жоқ. Тегінде, біз әдетте жиі жүгінетін дамудың жоғарғы сатысының төменгі сатысымен үйлесімділігін ескергенде, шығарылған заңдарға, мысалы, мұсылман, қытай және орыстың Орыс правдасы заңына қарағанда, қазақтың әдеттегі правосының адамгершілік жағы басымдау. Қазақ заңында еуропалық жаңа кодексте сіресіп тұрған ескертетін, сескендіретін шаралар жоқ. Қазақта тән жазасы ешқашан болған емес. Ру заңы бойынша, туыстардың бірінің ісіне бірі жауап беретін руластық жағдайы ру қатысында іс жүзінде көп пайда келтіріп отыр.

Өз ұйғарымымен іс бастау қазақ биіне қолайсыздық туғызады. Мұндай право казак биін сотқа, полицей тыңшысына айналдырып, олар «би ақыны» көбірек алу үшін жұрттың қытығына тигіш, тым міншіл, қазымыр болса, ал би шешімін орындатуға қатысу белгілі жағдайда олардың қолына билік те береді. Соның салдарынан ол адал жеке сот практикантынан полицейді... айналып кетер еді. Осындай жалған жағдайда да соттың негізгі мақсатына тікелей қайшы келеді.

Бұл келтірілген фактілер мен дәлелдерден мына жағдайды аңғаруға болады:

1. Орыс губернияларына арналып жобаланған мировой соттың бастамасы көптеген жағдайларда қазақ халқының тірлігіне үйлеспейді.

2. Қазақтағы рулық әдет-ғұрыпта, рулық қатыс үстемдік құрып отырған жағдайда, казіргі кезде кызмет көрсетіп отырған билер соты басынан кешкен өмірінде халықтың өзі өндірген өнімі есепті, оның елінің ерекшелігінің ықпалымен өсіп-өркендеуінің жемісі есебінде халықтың өркендеуін толық қанағаттындыра алады.

3. Мировой сотпен салыстырғанда билер сотының ең болмағанда қазақ үшін кейбір айырмашылығы бар.

4. Сот реформасы мәселесімен пікір жинағанда, қазақ жұртының басым көпшілігі ежелгі билер сотына ешқандай өзгеріс немесе қосымша енгізбей қолдады.

Жоғарыда көрсетілген себептерді ескере отырып, халық өркендеудің қандай сатысында тұрмасын оның қарапайым өсу жолына: өздігінен даму, өзін-өзі қорғай білу, өзін-өзі басқара білу қажеттілігін басшылыққа ала отырып, біз бұлтартпайтын қорытындыға келдік, яғни билер сотын белгілі мерзімге дейін, 1854 жылы заң шыққанға дейінгі қалпында қалдырып, бұл заңды немқұрайды қараудың төрешіл кеңсешілдіктің идеясының ықпалынан формализммен тәртіп түрінде пайда болғандықтан, жою керек. Біздің заманымызда регламентация (тәртіп белгілеу) мен формализмге анохронизм ретінде немесе қытайдың 10 мың салтанаты есебінде қарау керек. Формализм және бюрократизм кертартпалық — тоқырауға себепші болды да, бұған дейін қандай да болмасын пайдалы қоғамдық іске қытай қорғаны сияқты тосқауыл жасап, халықтың жасампаз жігерінің талабымен жиілеп, күн санап құлпырып, жаңа бетбұрыс алған еркін ағымды тоқтатты. Қандай да болмасын өзгерісті ұластырып, орын тептіріп, әрі сақтап қалу үшін біз қабылдағалы отырған реформа сол халықтың мүддесі, пайдасы үшін жасалып отырғандықтан, оның материалдық мұқтажына шақталуы, әрі сол қоғамның ұлттық мінез-құлқына сай келуі қажет. Бұл жағдайдан тыс жасалған өзгерістің бәрі де зиянды, әрі аномал (жағымсыз) құбылыс ретінде қауымды айықпас дертке шалдықтырып, тұралатып, мешеулетуі мүмкін.

Әрине, біздің үкімет осы уақытқа дейін орыстың қылмыс заңымен сотталып, мемлекеттің арнайы бақылауына алынған қылмыс пен бұзақылық істерді соттың билігіне беруге келіспейді. «Сібір қазақтарының қылмысты ісі» дегенге (Қылмысты істерді қарайтын сот заңы, 1857 жылы басылған, XV т., 2-бөлім, 1167 статьяда) мыналар жатады: опасыздық, кісі өлтіру, тонау, барымта, өз руластарын үкіметке қарсы қою, үкімет билігіне ашықтан-ашық бой ұсынбау, мансаптылардың кызмет бабындағы қылмысы, мемлекеттік ресми құжаттарды әдейі теріс тәржімалау және жалған ақша соғу, өрт салу, қаралатын іс бойынша жалған ант қабылдау Россияның жалпы заңдарының негізінде қылмысқа тартылады; ал, сондай-ақ қазақтар қылмысты қылықтарын көшіп-қонысында емес, қалада немесе елді мекенде жасаса, онда империяның жалпы заңдарының негізінде қылмысқа тартыласың. Біздің ойымызша, кісі өлтіргенді, тонағанды, айуандық жасағандарды міндетті түрде орыс заңымен соттау керек. Бұл жағдайда адамның құнын жүз жылқыға, алты қымбат затқа да бағалайтын қазақ заңы мүлдем қанағаттандырғысыз. Бірақ барымтаға біраз жұмсақ қарап, жеңілдік жасау керек болар. Біздің сотта барымта деген өз әрекетінен артық саналып, оған үлкен мән беріліп, опасыздық пен кісі өлтіруден кейінгі ауыр қылмыс деп есептеледі.

Сонымен қатар барымтаның мәні бір ғана аңыз бен ескілік ұғымға негізделген. Криминал фактыға емес, осы сөздің алапат дыбысын негізге алып отыр. Сонда, осы біздің криминалистика барымта деп нені айтады екен? Барымта мәселесі анықталмаған, сондықтан оған дұрыс түсінік алу да мүмкін емес. Облыстық басқарма бірнеше жылдан бері приказдан осы жұмбақты шешуді талап етіп келеді, бірақ одан да қайыр болмады. Облыстық басқарманың стряпчиі Кондратович мырза барымтаны кісі өлтіріп, мал айдап кету деп түсіндіреді. Әрине, бүл түсінік бар болғаны тапқырлық жорамалақ болар. Біз барымтаны қазақтың өз ұғымымен түсіндіріп көрейік. Қазақта барымтаға кейде заң жүзінде рұқсат етіледі. Ұрлыққа, тонауға, мал айдап кеткенге айып төленеді, ал барымтаға ештеме төленбейді. Барымта дегеніміз — уақытында төленбеген қалың мал, құн үшін, өзгенің малын, немесе затын, жалпы жеке меншігін тартып алу. Ертеде былай да болған-ды: күшті рулы қазақ өзінен әлсіз қазаққа кісі өлімі үшін, құн немесе тіл тигізіп қорлағаны үшін айып төлемеген, кісі өлтіріп құныкер бола тура немесе кешірілмес қастық жасаса да, сотқа шақырылғанда барғысы келмеген. Мұндай жағдайда ру мәжілісінің ұйғарымы бойынша, қорланған, зәбірленген адам барымта алуға аттанып, ауылын шауып, менменсінген ор көкіректі бас идіреді. Екі жақ келісімге келгеннен соң, ешқандай айыпсыз, барымталанған малының шырқы бұзылмай, қайтарылады.

Барымта тападай тал түсте, қажет болған жағдайда күшпен немесе жасырын, түнделеп жасалады. Жасырын барымталағанда үш күннен қалдырмай, егескен адамына мәлімдеп, не үшін жасалған себебін айту керек. Өйтпеген жағдайда барымтасы ұрлық саналады. Әдейі жариялап барымтаға шыққанда, қарсы жақ та дайындалып, айбат көрсетіп, жанжал төбелеске ұласып, кісі шығыны да болатын. Әрине, мұның бәрі малды айдап әкету болғандықтан, қылмысты іс деп айыпталмайтын.

Малды тонау дегеніміз - ешбір себепсіз, сылтаусыз, тек пайдақорлық, ашкөздік мақсатпен, жайбарақат, қаперсіз қазаққа жасалған шапқыншылық, тонау, айуандық. Қазіргі кезде барымта қарызын қайтарып алу, төленбеген қалың малдың қарымын қайыру мақсатымен, көбінесе, жасырын, ұрлық жолымен жасалады.

Әрине, барымта озбырлық нышаны болғандықтан, біздің үкімет оған шыдай алмайды, бірақ халықтың барымтаға деген, ескі әдет-ғұрыпқа деген көзқарасына үкіметтің қатал қарауы, әсіресе барымтаға аса маңыз беріп отырғаны әділеттік емес деп білеміз. Біздің ойымызша, жасырын барымтаны, ұрлық барымтаны ұрлықтың түрі ретінде билердің сотына түсіру керек те, ашық, жария барымтаға кешіріммен, яғни жеңілдеу қарау керек. Егер кісі өлімі болмаса, барымтаны би сотына неге бермеске, өйткені бүл да мал тонау ғой.

Барымта қалай болғанда да, қазақтар басқа да қылмысты істері мен кінәлері үшін сотқа тартылып келген, әлі де империяның жалпы қылмыстық заңымен соттала бермек.

Қазақ болысында сот орнын белгілеу, жергілікті жағдайдың ерекшелігіне байланысты кейбір қиындықтар туғызып отырған жайы бар, енді сол істі қарастырып көреміз. Қазақтармен бул жайында кеңескенде, олар бір ғана бағыт ұстап, қалайда қылмыс соты олардан жырақта болуын қалады. Мұндай қылмыс істері өз орталарында некен-саяқ болатынын сылтауратып, соттың кеңсесін Ақмолдада құруды ұсынды. Кейбіреулер Омбы болсын десті, бірақ Яценко мырза мұны құптамады.

Қазақтар мен дала станицаларын мекендейтін орыстар үшін, әкімшілік сот қарайтын болар-болмас іс үшін сотты Ақмолдада құрудың қажетсіздігін былай қойғанда, ақшаны босқа шашу емес пе, егер бұл сот кейбір адамдардың ұсынысы бойынша көшпелі жасалса, қазынаның шығынына қоса, қазақ үшін де өте ауыртпалық туғызары хақ. Жәмшікке лау беру өткен ғасырдағы орыс халқының үкіметке қарсылығының басты бір себебі екені тәжірибеден белгілі. Сібірліктер мен Сібірдің бұратана халықтары исправник, заседатель мен поптарға көлік берудің ауыртпалығын осы күнге дейін айтады. Қазақтарда лау беру ешбір жүйесіз, тәртіпсіз жүргізіледі. Көптеген чиновниктер 40- 60 атқа дейін лау алып, лаушыларға ақы төлемейді, сылдыр, құрғақ уәдемен шығарып салады. Мұндай кереметтерді жеке адамдар да жасайды.

Кейбір «майорлардың» (қазақтар орыс чиновниктерін осылай атайды) алған көліктерін иесіне қайырмаған жағдайы жиі ұшырайды (құрғақ уәде де бермейді).

Осындай пікірлерді қорыта келе, біздің қыр үшін арнаулы сот құрудың қажеті болмас дейміз. Омбыда әйтеуір белгілі бір дәрежеде сот құрылатын шығар, географиялық жағдайына қарағанда, ол қала Ақмолдадан кем емес. Егер Шу мен Сарысуды жайлап жүрген бағаналылықтарға Ақмолдадан жырақ болғанмен, өзге халқы тығыз округтарға жақын әрі ыңғайлы. Қалай дегенде де қазақтардың соты оз болысында қабылданғаннан гөрі, сотқа Омбыға барғаны әлдеқайда тиімді.

Присяжныйларды сайлау мәселесі жайында. Бұл адамдарды сайлау жайбарақат өтуіне сену қиын және оданың атақты адамдарымен рулық жақсы-жаман көзқарастарының ықпалынан секем алмауға болмайды. Сондықтан бұл қолайсыздықтан құтылу үшін присяжный сайлауын сот алқасында өткізу керек, яғни өткен жылы қандай да болмасын іс қараған билердің тізімін алып, солардың ішінен жеребе тастап присяжный сайлау керек. Егер қырда ерекше сот округын құрмаудан түсетін пайданы еске алсақ, онда сот сессиясы өтетін кездегі присяжныйларды күту шығыны түкке тұрмайды.

Сот реформасы жайындағы хатымды аяқтай отырып, одан маңызы кем емес халықтық мәселеге, дін турасындағы мәселеге тоқталмай кете алмаймын, өйткені енді бұл мәселе сотқа біраз байланысты да болады.

Сот реформасы жайында пікір сұрағанда, Көкшетау округінен өзге біздің облыстың бар округінің қазақтары мынадай ұсыныс жасады: «қазір молданың қарауына берілген неке, некеден ажырату ісі бұрынғыдай би билігіне берілетін болсын». Халықтың наразылығын тудырған бұл жағдай, қазір біз қарағалы отырған тарихи фактілерге байланысты.

Орыстың қол астына көшкенге дейін қазақтар есімімен ғана мұсылман саналып, Мұхаммед үмбетінің ерекше суннит тармағына сиынды. Мұсылман заңын қазақтар ешқашан да қабылдаған емес, бұл қазақ даласына үкіметтің қолдауымен, сырт бұйрықтың бюрократтық ағымымен енгізілген.

Халықтың өзі толық қабылдамаған исламды уағыздаудың орыс үкіметіне қандай қажеті болғанын білмейміз де, тіпті түсінбейміз де.

Сібір даласындағы Мұхаммедтің апостолы улы Сперанский болды, ол молдаларды тағайындап, округтік приказдарда мешіт салдырып, татар училищелерін ашуға ұйғарым жасады. (Особое учреждение управлений инородцев, именуемых сибирскими киргизами. Св. Законов, изд. 1857 года, т. II, часть 2).

Бізді қайран қалдыратыны сол — Сперанский өзінің «мекемесі» жайында айтқанда былай дейтін: «Қазақтар — есімімен ғана мұсылман, сондықтан оларды христиандыққа т.б. дінге айналдыру оңай. Бұл салауатты, ақылды адамның осындай надандық, тағылық ілімді уағыздаушы, таратушы болуына не зор келді екен?» Осы кезге дейін Россия Империясының қол астына енген халықты дінсіз деп қарау, немесе Россияға бағынғандарды ресми түрде діни бөлектенушілер деп қабылдауы болды, мұсылмандарды да жақтыра қойған жоқ-ты, бірақ қазақты христиандыққа айналдыру саяси жағдайға сай келмейтін еді. Ол заман өтті, прюдеризм моды емес.

Орынбордың шекара бастықтары өз қол астындағы қырда исламды уағыздауға кедергі болатын шаралар көптен бері жасалуда, онда татарларға молда болу емес, қырда қазақтардың арасында ұзақ тұруға рұқсат етілмейді. Ал біздің Сібірде үкімет мұсылмандықты бұрынғыдай қамқорлыққа алды, соның аркасында біздің облыста ислам ауа жайылып, етек алып отыр. Бүкіл қыр татардың шала молдасы көбейіп, Орта Азиядан шыққан әулиелер қаптап кетті. Біраз уақыттан бері шекаралық округтарға дәруіштік жолды тұтқан курд, ноғай, түріктер келе бастады. Шетелдік мұсылман кезбелерінің, әсіресе татар семинаристерінің (мен буларды әулиеге нағыз табынушылар деп білемін) мүддесі қазақтарды соқыр наныммен шырмап, дінге бас шұлғыту; әрине мұндай кезде бұл қарттардың, қажы мен дәруіштердің де жағдайы жаман болмайды.

Бүл насихат көп жағдайда айтарлықтай өрістеді. Баянауыл, ішінара Қарқаралы округінің қазақтары жаңа бет бұрғандарға тән құбылыспен екіжүзділікке ынтасы ауды. Онда жергілікті бұратана әкімдерінің қамқорлығында Бұқарадан, Қоқаннан келген қожа, ишандар көбейді, бұл сұмырайлардың бірі келіп, бірі кетіп сапырылысып жатты. Орыс үкіметі біздің өнегелі тәрбиемізді сеніп тапсырған татардың діни ағзамдары біздің пиғылымыз бен ниетіміздің азғындауына эсер етті, пара алды, екіжүзділікке үйретті, ортаазиялықтармен қосылып аңқау қазақты алдап соғуда. Аңқау елге арамза молда деген осы. Татардың діни ағзамдары мұсылманның кезбе сұрқияларына өнебойы қамқорлық жасап, олармен жалпы ұғымға келіп, тіл тапты, буған Мансұровтың ісі дәлел бола алады. Онда көрсетілген молдалардың бәрі де онымен тілдесіп тұрған, көпшілігі өздерін оның мүриді санаған. Содан кейін біздің қырда діни орындар кімнің қолына берілген, қазақ халқының діни өнегесі, діншілдігі кімге тапсырылған дейсіз! Мұндай коғамдық киын мәселеге сот қатысы, некенің ісі қалай екенін білу керек болар. Бізде молданың көпшілігі татарлар, олар шетінен алдамшы келеді. Бұлар өз жазуын әрең игерген, барып тұрған білімсіз дүмшелер болса да, рақымсыз қараңғылыққа, тағы нанымға шырмалған тақуалар. Барлық жағынан алып қарағанда, қараңғылық тұңғиығына түскен жандар.

Молда болу үшін Уфада тұратын татар мүфтиінің алдында емтихан тапсыруы керек. Бірақ емтиханнан сүрінбей өту біліміне байланысты емес, пұлына (пешкеш) байланысты. Дүниеде орыстың мұсылман ағзамдарынан өткен парақорлар бар ма екен. Россияның ең жоғарғы мұсылман діни ағзамының қолына ақша ұстатпай тұрып, өтініш айтуға болмайды. Уфадағы мұсылманның діни құрылтайына қатысқан бір башқұрт былай дейді: «Мұнда мүфтиден бастап хатшының, қазының және хүсни хатшының да аузын алу керек». («Заметка башкира о башкирах», — Современник, 1863 г., № XI, ноябрь).

Татар халқында біздің татар молдалары жайында айтқандарымызды растайтын көптеген келемеж әңгімелер, мысқыл-мәтелдер бар.

Бірақ очеркімізде діттеген ойымыздан ауа жайылмау үшін, оның егжей-тегжейіне тоқталып жатпадық, татар поптарының білімсіздігін, рақымсыздығын, опасыздығы мен дүмшелігінің жүзден бірін сипаттап жеткізе алмадық. Қысқасы, біздің сыпаттамамыз жұтаң болғанымен, факты бұлтартпайды ғой.

Енді сібір қазақтарының облысындағы, қазір де ешбір бақылаусыз молдалардың қолында берілген халық ағарту ісіне тоқталайық. Бұл біз жоғарыда әңгімелеген мұсылмандық пен дінге қызмет етушілердің кейбір істерін айқындай түседі. Біздің облыстың әр ауылында көшпелі мектеп бар. Ондағы мұғалімдердің басым көпшілігі татар молдалары немесе семинаристер, Көкшетау, Атбасар мен Акмолда округінде татарлар басым. Ал Баянауыл мен Қарқаралы жақта кейінгі кезде оларды ортаазиялықтар ығыстыра бастады. Татар діни ағзамдары казак жастарын қалай тәрбиелеп жатқаны жайында түсінікті болу үшін бір ғана мысал келтірсек жеткілікті болар. Петропавл қаласын қоныстанған мұсылман халқы арасында мынадай мәселе туды: карта ойнау күнә ме, күнә болса қандай дәрежеде? Осындай сауалмен ғұлама дәмлеге тіл қатқанда ол бақасшы өзінің Көне өсиеттерін ашып, жауап іздепті де, мұсылмандарды бірімен-бірінің карта ойнауы үлкен күнә, ал орыстар мен ұтыс пиғылымен ойнау, джихат ретінде ойнау зауал, пайғамбардың үмбеттеріне қалдырған өсиетін орындау — дін үшін ат салысу. Профессор Березин өзінің 50-жылдары «Отечественная записка» журналында жариялаған мұсылмандық жөніндегі танымал мақаласында, мұны өте айқын дәлелдеген, құран сөзінің негізіне және өсиет кітабына сүйене отырып, мұсылмандық пен білімділік біріне-бірі қарама-қайшы, әуелі бірін-бірі жоққа шығарады. Мәселен, Мухаммед жеті аспан (яғни планета аумағы) бар (тірлік етеді) дейді, олай болса мұсылмандар Птоломейден* бергі астрономиялық жаңалықтардың бәрін жоққа шығаруы керек қой, олай жасамаған күнде дінге деген сенімінен айырылады да.

Мухаммед заманындағы космологиялық, медициналық наным мен аңыздарды өзінің іліміне енгізді де, тәрбиелік ғылымды қаңтарып тастады. Дегенмен арабтар аракідік математикадан қол үзбеді, өйткені Мухаммед математиканы білмеді, сондықтан оны іліміне қоспаған еді. Арабтарға Юркевичтің философиясы ұнады, өйткені ол бәріне де жанасуға, әуелі Мухаммед іліміне де қолайлы еді.

Кейбір исламды жақтаушылардың ойлағанындай, Мұхаммедтің ілімін тазарту мүмкін емес, оған ешқандай да реформа жасалмайды. Алтыншы ғасырдағы көшпелі арабтардың сол замандағы спиритуалистердің, жидтердің, парсы сиқыршыларының әр түрлі көзбояушылығына, тағылық нанымға иланған діннен қандай қайта дамуды күтуге болады. Егер түріктер мен парсылардың исламы осындай жағдайда болғанда, мұсылмандық дінде пуританизм тәрізді орын алып тұрған татар исламы қандай болмақ. Татарлар поэзияны, тарихы, математиканы, философияны, барлық жаратылыс тану ғылымын адамның санасын арбау деп жоққа шығарады да, бір ғана мұсылман схоластикасы мен бақасшылыққа ғана сүйенеді. Татар тілінде мракобес™ сарынына түспеген бірде бір кітап жоқ. Татарлар қазақ даласында өздері сияқты пақырларды тәрбиелейді, бірақ халықтың жас буыны олардың көрсоқыр ықпалына оңайлықпен көне қоймайды.

Қазақ жастарының Орта Азия елдерімен тікелей қатысы, әрі татарша хат тануы олардың түрік тілінің шағатай диалектісінде жазылған роман, повесть, поэма мен ертегілерді оқуға мүмкіндік берді. Шағатай әдебиетінің эпикалық, беллетристикалық шығармаларынан Шәміл ілімінің сарыны (арабтардың Грекимпериясымен соғысының сюжетіне құрылған қаһармандық поэма) немесе Горацийдің Лигуринге айтыла- тын одасына (Мавлеви-Жәмидің сүйкімді бала Мырза Хамдамуға махаббаты жайында роман) ұқсас немесе өзгеге қатысы жоқ (бұлбұлдың роза гүліне ғашық болуы жайында поэма, түсінде көрген хордың қызына ғашық болған қытай патшасының мұрагері туралы повесть) шығармалар.

Әрине, еркектің еркекке құмарлығын жазған романды оқу өнегелік емес, зиянды екенін, сананы, ойды қиял шатпағына шырмайтын, құрғақ қиял сарынымен жазылған кітаптан пайда жоқ екеніне ақыл-парасатты адам дауласпайды.

Бірақ батырлық тақырыптағы романның одан да зиянды екеніне бұлардың бірі де сенбейді. Бұхарада Мір Хайдар әмірлік жүргізіп тұрғанда Әбу Мүсілім атты батырлық жырды көпшіліктің алдында жария оқуына тыйым салынды. Өйткені оны тыңдаған адамдар діни нанымға еліккені соншалық — дін жолында шейіт болуы үшін топ-тобымен Парсы еліндегі соғысқа аттанған.

Татар ағартушыларының қазақтарға берер жемісі осы. Бірде-бір шындық нышаны жоқ, адам нанғысыз фантастика, өлі схоластика. Бұл шектен асқан құбылысқа мынадай жағдайды қоса айтқан жөн болады. Араб тілінде жазылған Құран сөздерін, оның діни сандырақтарын тәржімаланбай, немесе түсінік берілмей, сол жұмбақ күйінде жаттату, яғни қазақ балаларына санамен емес, таяқтап жаттату жүргізді. «Еті сенікі, сүйегі менікі» дейді, білім-ілім алуға молдаға баласын берген қарапайым қазақ.

1860 жылы «Северная пчелада» жас қазақ Бабажанов мырзаның Бөкей ордасындағы татар мектебіндегі ілімнің барысын қарапайым тілмен айқын сыпаттаған. Бұл фактының ұтымдылығы Бабажанов мырза Мұхаммедтің үмбеті, әрі «Северная пчеланың» тілшісі болғандықтан, мұсылмандықтың туын ұстаушы ретінде татардың ағарту ісіне қас емес шығар деп ойлаймыз.

Біздің бастықтарымыз бұған дейін барымтаны қудалап, мал ұрлаушыларды іздестіріп, қысқасы, қазақ халқын тәртіпке түсіру жағын ойлады да, қазаққа білім беру жағына онша назар аудара қоймады, молдалардың кезбе дәруіштердің істерін бақылауға мұршасы болмады. Бірақ әлде болса да істі орындауға болар, жөні де келер...

Үкіметтің неке және некеден ажырату істерін молданың қолына тапсыруына себепші болған қазақтардың дөрекі әдеті — қыздарың ерге жас кезінен, көбінесе олардың ырқынсыз ұзатуы ғой дейміз. Қазақтар кейде бесіктегі нәрестесіне құда түсіп, үкі тағатын.

Біздің ойымызша, бұл әдетті мұсылмандық діни ағзамдардың қатысынсыз-ақ жоюға болады. Қазақтардың қыздарын балаға атқа толмай, яғни белгілі жасқа дейін ұзатпауға, әрі ұл-қыздарын өздерінің келісімінсіз зорлап қоспауға т.б. мәселелерге тыйым салып, бұл тәртіпті қадағалауды аға сұлтандар мен болыстарға міндеттеу жөн болар еді.

Біздің қырда көбіне молдалық міндет атқарып отырған татарлардың рақымсыздық, білімсіздігін және қандай да болмасын ультраклерикалдық бағыттың халықтың әлеуметтік дамуына тигізетін жат әсерін ескере отырып, молданың ықпалын әлсірету және діни фанатизмді қалыпқа келтіру үшін, әрі халықтың талабын орындау мақсатымен неке және некеден ажырату ісін бұрынғыдай би сотының билігіне берген жөн, онсыз да мұсылмандық некеде құпиялық та, жұмбақтық та сыр жоқ.

Теологиялық рухқа ие болуда, Еуропа халқының осу жолында да ен кесепатты жағдайды басынан кешірді.

Әкімшілік реформа жөнінде әңгіме жоқ, сондықтан көптеген себептермен біз үшін жанды мәселе болғандықтан, оны қозғамай-ақ қоялық. Қазақтар үшін әкімшілік көкейкесті мәселе, сондықтан оған немқұрайды, атүсті қарай алмайды. Біздің облыстың әкімшілігіне реформа жүргізгенде Орынбор даласын басқару ісіне ұзақ жылдан бері сыннан өткен ой-пікірлер ұтымды кәдеге жарай ма деп ойлаймыз. Орынбор басшылығының оның артықшылығы мен кемшілігін байқайтын уақыты болды ғой дейміз. Орынбор дала басқармасының негізгі кемшілігі, орда чиновниктерін халықтың сайлауымен емес, шекара бастықтарының қалауымен сайлауында. Орта жүз қазақтарына басшыларын сайлауға ерілген правоның ішінде біз бағалай білетін право да бар, бірақ соны қалай болса солай, әділетсіз пайдаланып отырмыз.

Оралдың бергі бетіндегі қазақтардан түтін салығы ғылыми тұрғыдан қарағанда дұрыс жиналмайды, халыққа ауыртпалық келтіріп отыр. Бұл салық былайша қарағанда айтуға да тұрмайтын болғанымен, біздің кейбір шекаралық әкімдердің белгісіз бір ойға еліктегені соншалық - мұны біздің қырда да қолдануды ойласты. Сібір қазақтарының мал басына қарай төлеп отырған жасақ (ясак) салығы бірден-бір дұрыс, әрі орындалуы да мүмкін, салықтың соңғы теориясына сай, көшпенділерге пәлендей ауырлық келтірмейтініне күмән жоқ.

28 февраль, 1864 жылы Омбы.

Тәржімалаған: Б. Қожабеков

САХАРАДАҒЫ МҰСЫЛМАНДЫҚ ТУРАЛЫ

Мұсылмандық әзірше біздің сүйегіміз бен қанымызға сіңіп бола қойған жоқ. Ол бізге келешекте халықты ыдырату қаупін төндірмек. Қазақтардың арасында әлі Мұхаметтің атын да білмейтіндері көп және біздің бақсыларымыз қырдың көп жерлерінде өздерінің мәнін жоғалта қойған жоқ. Қасиетті Нестор заманында Русьта болған сияқты, енді біздің сахарада қазір қос дін дәуірі болып тур. Біздің діни кітапшылдарымыз ертедегі Русь кітапшылдары сияқты өздерінің халықтық салтын батыл аластауда. Өзіміздің аңыз, эпос, заң және сот әдет-ғұрыптарын олар киіз кітаптың сорақы атауымен масқаралап, ал біздің пұтқа табынушылық ырымдарды, ойын-сауық пен той-томалақтарды сайтандық дегеннен басқа атпен атамайды. Татар молдаларының, Орта Азиялық ишандар мен өздерінің жаңа діни ілімін уағыздаушылардың ықпалымен біздің халық барған сайын жалпы мұсылмандық кейпіне түсіп келеді. Кейбір султандар мен бай қазақтар өздерінің әйелдерін харамға қамағандай жеке үйге қамап қояды. Діндар қазақтар Меккеге баруды бастап, ал біздің жаршыларымыз халықтың батырлар жырының орнына халық өлеңдерінің түріне айналдырып алған мұсылмандық апокривтерді жырлайды. Жалпы қазақ халқының алдында еуропалық цивилизацияға жетуде, орыстардың византиялық дәуірден өткені сияқты, татар халқы арқылы өтудің өлермен перспективасы тұр.

Византийщина қаншалық жиіркенішті болса да, бірақ ол әйтеуір даусыз ағартушылық элемент ретінде христиандықты енгізді. Соны және қабылдағыш қазақ халқы ой мен сезімді тек тежеу қабілеті ғана бар өлі схоластикадан басқа татар дәуірін айналып өтуіміз керек, ал үкімет бұл жағынан бізге көмектесу қажет. Біздер үшін суға кеткендердің құтқарылуы сияқты, ол үшін бұл сондай міндетті болуы керек. Осы адам сүйгіш істі тындыру үшін, ең алдымен, тек ислам идеясы мен молдаларға деген қамқорлықты тоқтату және округтегі татар мектептерінің орнына орыс мектептерін aтy керек. Осыдан кейін қозғалу өзінен өзі білінеді. Бір уақытта орыс үкіметі өзіндегі кейбір бөтен тайпалық халықтар арасында еуропалық білімнің таралуы небір себептермен өзі үшін пайдасыз деп санаған кезі болған. Қайткен күнде де Кавказ мұсылмандары мен қазақтар жөнінде ол саясатты ұстады. Тау тұрғындары мен қазақтар кадет корпустарындағы әскери ғылымдар оқытылатын арнаулы кластарға жіберілмейтін еді. Бұл заң қазір жойылған, яғни қате деп танылған. Біздің ойымызша Шәмілдер мен Абдуқадырлар мұсылмандық білім елдерінде пайда бола алады. Тек нағыз білім ғана құтқарымпаз күдік рухын бере алады және тек сол ғана өмір мен материалдық жай-күйді бағалай білуге үйретеді. Қурама Штаттар үкіметі ирокездер, гриктер, шактоустер және басқа да қызыл нәсілдерді мәдениеттеріне бастағаннан бері бұл елде үнді соғыстары тоқтатылды деуге болады. Құрама Штаттарында 1858 жылдан бері үнділіктер үшін 162 мектеп ашылды және отырықшылықты қабылдағысы келетін жабайыларға жәрдем беру үшін үнді қоры құрылды.

Ислам орыс және қандай да болсын басқа бір христиан үкіметіне көмектесе алмайды, татардың сатқын дінбасыларының адалдығына үміт артуға болмайды. Егер 1854 жылғы науқан кезінде Қырым татарларының оқшауланып шыға келгенін еске тұтсақ, бұл факт айқындала түседі. Қазан татарларының Россияға деген сыңайы Қырым татарларынікі қандай болса, бұлардікі де сондай. Орта Азия мен Қытайда султан Еуропа патшаларына тәжі таратып жатыр, орыстар көрікті Портаға алым-салық төлеп тұрды деген және т.б. осындай қисапсыз өтіріктің таралуына біз Қазақ татарларына міндеттіміз. Бұл байғұс фанатиктер католиктердің папаға қарағаны сияқты, сұлтанға сондай ақыл-парасатсыздықпен қарайды және халифтердің бүгінгі наместниктерінің Солейман мен Амуртқа ұқсастығы тап аса киелі Пий әкейдің VII Григорий* мен IV Иннокентийге ұқсастығындай екенін түсінбейді. Татарлар бұрынғы ескі уақытта, ислам Еділ жағаларында қазіргідей күшті емес кезінде, Россияға ұрыс даласында да және земство жұмысында да кызмет етті. Шиғалы патша Ливон соғысы кезінде орыс әскерлеріне басшылық етті, ал Петр Казанский тақсыр опричнина тұсында земство патшасы болды. Әсіре мұсылмандық бағыттың таралуына қарай татарлардың орыс патшалығының мемлекеттік ісіне қатынасуы көрінеу бәсеңси бастайды. Петр кезінде татарлар наразылар партиясына барып және тағы басқа кейбіреулерінде, 1861 жылы ма, әлде 62 жылы ма, оншама есімде жоқ, облыстық басшылар бірінші рет шоқынған қазақтардың кейбіріне қырда өзінін бұрынғы еркінде қала беруіне рұқсат етті. Бұл шара, біздің ойымызша, келешекте қазақ халқына маңызды пайда келтіруге тиіс. Қазақтар осы уақытқа дейін христиан дініне өтуді казак-орыс немесе мещан болумен бірдей деп ойлап келді. Өмір сүру мен аралас некелердің нәтижесінде діни алауыздық бәсеңси беру керек және шоқындыру бұрынғыдай туысқандық байланысты үзбейтін болады.

Христиандық мүддесі үшін мұндай маңызды шараны қабылдай отырып, облыстық басқарма сонымен бірге ислам жөнінде жазалау шараларын да қабылдауы керек еді, өйткені мұнсыз христиандықтың табысты болуы мүмкін емес.

Біз орыс үкіметіне христиандықты сахараға қандай да болмасын бір пәрменді жолмен енгізу жөнінде кеңес беруден аулақпыз, сондай-ақ оған исламды қудалауды да ұсынбаймыз: мұндай оқыс шаралар әрқашан керісінше нәтижеге жеткізді. Сібірдегі бұратаналар арасында өзіміздің миссионерлер мен священниктер арқылы енгізіліп жатқан христиандық, білетін адамдардың айтуынша, өте табыссыз таралуда және бәрінен де маңыздысы — халыққа онша игілікті ықпал етіп отырған жоқ. Остяктар православиеден орманға қашып, орыс дінін уағыздаушылардан қорқатыны сонша, православиенің орнына, бәрінен бұрын ислам дініне кіре қоятыны хақ. Остяктар байлыққа бай Обь жағаларының бойына тек орыс дінінен, орыс миссионерлерінен қорықандығынан ғана қоныстанбайды дейді, Кастрен. Бұратаналар тонау мен азаптау үшін ғана келіп-кететін өз топтарының қатыгездігі мен парақорлығына оған шағым еткендігі туралы князь Шербатов та айтқан еді («Очерки Сибири», Библиотека для чтения, Октябрь, 1862 г.).

Соңына түсу, әлденеше рет байқалғандай, қудаланушы дінге, онан да бетер қуат пен өміршеңдік береді. Орыс дініндегі жіктелу бұл жөнінде үлгілі сабақ бола алады. Бірақ біз үкіметтен кез-келген білімге қастандықпен қарайтын дінге қамқорлық жасамауын, әрі құдайға сиынудың үрей мен таяққа негізделген заңдарын сахараға күшпен енгізбеуін сұраймыз және талап етеміз. Бұл келтірілген жеткілікті көрінеу дәлелдердің негізінде, қазақ халқының пайдасы мен үкіметтің өз мүддесі хақында, біздің ойымызша, исламның өз облысымыздың қазақтары арасында әрі қарай дамуын тежеу үшін және татар молдалары мен ортазиялық сопылардың ықпалын әлсірету, ал егер мүмкіндік болса, мүлдем аластау үшін, қазірдің өзінде Орынбор басшыларының үлгісімен жүйелі шаралар қабылдау керек, оның үстіне, қазақ халқының өз қалауына сәйкес, біздің облысымызда мұсылман заңдарының әрекетін жою үшін үкіметке осы жолда маңызды қадам жасаудың тамаша мүмкіндігі беріліп отыр. Бүл шараны іске асыруда қиыншылықтар болуы мүмкін емес, кайта ол жеке адамның келісімі.

Үкіметтің неке қидыру және бұздыру істерін молдаларға тапсыруына түрткі болған себеп, мүмкін, қазақтардың тұрпайы әдет-ғұрпы, өздерінің қыздарын күйеуге тым жас кезінде, көбінесе олардың келісімінсіз беретіндігінен болса керек. Қазақтар кейде өздерінің балаларын бесікте жатқан кезінен атастырып қояды. Біздің байқауымызша, бұл әдет мұсылман дін басыларының қатысуынсыз-ақ өзгертілген болар еді, тек сол үшін аға сұлтандар мен басқарушыларға жауапкершілік үрейі астында қазақтардың қыздарын белгілі бір жастан ерте ұзатуына, әкелері өздерінің ұлдары мен қыздарын олардың жеке адамының ықтиярынсыз некеге түсуге мәжбүр етпеуіне және т.б. қатаң бақылау қоюын тапсыру қажет. Полициялық бақылау мен замана тынысы, әрине, жақын арада емес, өз ісін тындырар еді. Неке істері жөнінде қазірде де түсіп жатқан, саны жағынан айтып жеткізусіз шағымдар мұсылмандық шариғаттың қалыптасқан әдет-ғүрыпқа дәрменсіз екендігін көрсетеді. Діни сотқа байланысты көтерілген мәселені пайдалана отырып, біздің сахараның діни басқарылуына түпкілікті реформалар жүргізуге болар еді.

1-ші. Қазақ даласын Орынбор муфтиінің қарамағынан дінге сиынуы жағынан татарлардан айырмашылығы бар халық ретінде бөліп алып, казактардың атынан қойылған кеңесші сияқты, жалпы облыстық басқарманың қарамағына кіретін облыстық ахун тағайындау керек.

2-ші. Молда атағын тек осы жердің қазақтарына, немесе бұл туралы халық тарапынан қатты өтініш болатын болса, казак қожаларына ғана беру керек.

3-ші. Округке бір молдадан артық тағайындалмасын, ал облыстардағы жарлықшы қызметі таратылсын.

4-ші. Орта Азиядан татар семинаристеріне келіп жүрген ишандар мен қожаларға, қазақтар арасында Баянауыл мен Қарқаралы округтерінде болып отырғандай, дәруіштік және мистикалық қоғамдар құрмас үшін, белгілі бір кәсіпсіз казак қоныстарында тұруға рұқсат етілмесін.

Дегенмен ислам сияқты кеселге қарсы бірыңғай дәйексіз шаралар аз. Сот билігін тартып алу молдаларды дін қызметшілері ретіндегі ие болар ықпалынан айырмайды.

Бізде молдалардан басқа да зиянды дүмшелер көп-ақ. Біз дәрігерлік емдеумен айналысатын татарлар мен ортазиялықтар туралы әңгімелеп отырмыз. Егер олар сенгіш қазақтарды орыс тәуіптері сияқты, зияны жоқ шөптермен емдесе, біз олар жайлы сөз қозғамай-ақ қояр едік. Бірақ бар мәселе бұл мырзалардың әбден өлтіргенше емдейтінінде болып отыр, әйтеуір кеуде ауруының бәріне олар чилибуханы, ал кейде алмасты да қолданады; мерез ауруларына сынап пен киноварьды масқара коп мөлшерде беретіні сондай—аурулардың көпшілігі уланып қалады. Қан алуды, тек Мухаммед Құранда өсиет еткен деп, ешқандай себепсіз жұрттың бәріне бірдей жасайды. Ең ақырында, біздің халықтың өз ішінде көптеген қараңғы жоралғылар мен зиянды әдет-ғүрыптар бой алып жатыр. Түсік тастату, жүктіліктің соңғы кезеңінде оны жаншып шығару, жас нәрестені туа сала өлтіру біздің қоғамдық пікірде қылмыс деп саналмайды. Сондықтан статистикалық мәліметтер бойынша, бұл қылмыстар қазақтар арасында көрсетілмеген. Егер біз кәмелетке толған, екіқабат бола алатын казак қыздарының жартысының бала өлтіруден қылмысты болуы бір-ақ рет емес десек, шындыққа қарсы көп күнәкар болмас едік. Бұл әдет тіптен масқара, өйткені қыз қалпында ойнас жасау қазақтарда үлкен күнә болып саналмайды және күнәкар қызға дәл еуропалық қоғамдардағыдай абыройсыздық пен арсыздық әкелмейді. Ал қазақтар толғатып жатқан әйелдермен не істейді? Ерте және шамадан тыс жыныс ләззаты салдарынан ба, әлде жамбас сүйегінің тарлығынан ба, бүл тәрізі үнемі ат үстінде жүргендіктен болса керек, қазақ әйелдерінің толғағы жын-перінің қаптауынан дейді және сондықтан, толғатып жатқан әйелдерді ұрып соғады, ұрсады, тілінен жұлқылайды. Осындай жабайы ұғымның және ең ақырында, акушеркалар мен кемпірлердің мүлдем жоқтығы салдарынан, көптеген екіқабат әйелдердің толғақ пен ұрып-соғудан жан тапсыратыны түсінікті. Сүзектен, салқын тиюден, мерез бен басқа да дерттерден, ауруларға ақылға қонымды дәрігерлік көмек көрсететін ешкімнің жоқтығынан да көп адам өліп жатады. Бізде бір округке бір дәрігерден ғана болуы тиісті, онда да олар тек дәрігерлік куәлік жазу мен өліктерді сою үшін ғана қойылған тәрізді. Бұл дәрігерлер қазақтарға шешек екпесін жасауға міндетті, бірақ қазақтар олардан остяктардың священниктен қорыққанынан бетер үрейленеді. Дәрігерге қазақтар чиновникше қарайды және онан пайда күтпейді. Шешекке қарсы егілуден қашады немесе одан ақы төлеп құтылады.

Тәржімалаған: Қ.С. Апдажуманов

ШОНА БАТЫР XVIII ҒАСЫРДЫҢ АВАНТЮРИСІ

Қырғыз даласы тек қана өткен ғасырда емес, тіпті қазірдің өзінде де орта азиялық босқындарға қалтарыс болып отыр, өткен ғасырда бұл жерде жан-жақты наразылық көріп, реніш кешкендер жасырынып жүрген: олар Сібір татарлары, Қоқандтан, Жоңғария мен төменгі жақтарынан; қарапайым халықтан шыққан көптеген сатқындар, қашқындардан да басқа мұнда ақсүйектерден тарағандар да тығылып жүрген, оларды толық қонақжайлылықпен қабылдап, кейде көшпенділер ордасында оның сол жоғарғы дәрежесін сақтаған. Сонымен, Абылай хан, Түркістан ханзадасы, далаға қашып тығылған; өткен ғасырдың ортасында екі бақсыз жоңғар ханзадалары Дебәші мен Әмірсана да оз отандарынан саяси оқиғаның кесірінен қашып далаға келіп, оларды қонақжайлылықпен қарсы алып, сол кезде тұтас қырғыз ұрпағын (наймандарды) қоластында билеуге берген.

Осындай белгілі қашқындардың қатарында Қарасақалдың да есімі бар,ол 1740жылы башқұрт халқын бүлікке салып, далада өзін Шона деген есіммен әйгілендірген, ол сол кездегі жоңғар қонтайшысы Қалдан-Сереннің бауыры еді. Далада Қара-Керей руынан шыққан Қабанбай батырға келіп тығылып, оның көмегімен найман ұрпақтарының кішкене бөлігін билеп, өзіне жаңадан Қарахан деген ат қойған. Бүл дала авантюристерінің ішіндегі ең құпиялы да бақталасы болған. Далаға қоныстанғаннан кейін ол Ресейге де, Жоңғарияға да қауіп төндірген: біріншісі қайтадан башқұрт халқын бүлікке салады деп қауіптенген, екіншісі оның өтірік ат жамылғанынан қорыққан, себебі қайдағы бір Шона, жоңғар халқының сүйіктісі, тіпті жоңғарлар оның есімі үшін сол кездегі хандары Қалдан-Серенге қарсы шығуға даяр болған. Жоңғар қалмақтары орыстардан Шонаның қай жерде екенін жиі сұрап отырған. 1746 жылы Жоңғариядан қашып шыққан қалмақ Монго Усюмов орыс бастығына қалмақтардың Шона батырдың өз билеушілері ретінде қарайтындарын, оның орыс әскерлерін басқарып жүргенін, ал егер орыс әскерлері Жоңғарияға Шонасыз келсе, онда қалмақтардың соғыссыз берілмейтінін айтып берген.

1748 жылы Жоңғарияда болған сержант Комовщиктен әлдебір қалмақ тыңшысы Генден Қалдан-Сереннің жоғалып кеткен бауыры Шона батыр жайында сұрастырып, оның қол астына Жоңғариядан Қырғыз даласына қашқан Дебіші ноян мен Әмаккұл ноянның барғысы келетіндерін айтқан.

Әрине, олардың жұмысы осындай еді, Қарасақал далаға қашып, өзін Шона деп атағаннан бастап, Қалдан-Серен өзінің тыныштығына қауіп төнетініне алаңдап, тіпті белгілі қырғыз султан Бараққа Шонаны өлтіруге пара береді. Бұл жерде айта кететін жайт, шын мәнінде де осы жалған ат па, әлде нағыз Шона ма, оны қазір толық анықтай алмай отыр, даланың нақты қырғыздарының аңыздарында тек қана Шонаның бейнесі бар, ал Қарасақал бейнесі жоқ. Осы аңыздар өте тамаша. Шонаны Ресейге қарасты бүкіл дала кеңістігінде біледі: ол туралы естеліктер алтай қалмақтары мен қырғыздардың жырларында, тіпті Жайық қалмақтарының әңгімелерінде де сақталған; қырғыздардың айтуы бойынша, Шона батыр өте мерген болған, атқан садағы тасты жарған... Жайық қалмақтарының аңызында оны сазда, құмға батып өлген делінген. Шона туралы ең ауқымды әңгіме алтай қалмақтарында сақталған. Біз осы аңызды «Томск Губернаторлығы Жаршысынан» алып отырмыз.

Осы аңыз бойынша, Шона қалмақтың батыры мен данышпаны болыпты. Оның әкесі Қонтайшының (жоңғар ханы) тағы бір Қалдан атты ұлы болған екен. Шона Қара қыз атты күңмен бірге тұрып жатады да, оған ағасы ғашық болып, үйленген екен. Бұған ызаланған Шона өзінің он екі досын ертіп, Алтай бойын аралап кетеді. Өз тұрағынан бір кадам шыға бере, қайғысын достарымен бөлісіп, садағын тартып, оғын ағасының киіз үйінің есігіне қадайды: Қалдан садақтың оғынан иесін танып қойып, әкесіне шағым айтады. Кешке Шона аңнан, серуеннен келгеннен соң, Қонтайшы оны өзіне шақырып алып, жауырынын кесіп, аяқ-қолын жаңадан есілген қамшымен байлап, 70 қарыс тереңдіктегі зынданға тастауға әмір береді. Мұны астыртын түрде істеткеннен кейін, халықтың сүйіктісі қайда кеткенін ешкім де білмейді, тек қана бір ақсақал, ханның жақындасы, шындықты біліп қойып, өз киіз үйінен зынданға дейін жер асты жол салып, жеті жыл бойы тұтқынды тамақтандырады. Қонтайшының мықты көршісі, қара қалмақ, көріпкел Батыр Шонаның жоқ болып кеткенін біліп қойып, оған екі сауысқан жібертеді; оның бірі сауысқан болса, екіншісі сиқыр арқылы жасалған қарға еді, бірақ бір талап қояды, егер Қонтайшы шын сауысқанды жалғаннан айыра алса, онда қара қалмақ оған бұрынғысындай салық төлеп отырады, ал егер айыра алмаса, онда төлемейді. Қонтайшы қайғырады. Алайда ақсақал, Шонаға тамақ әкеліп отырып, әкесінің қайғысын айтып береді. Шона айтады: «Сауысқаннан қарғаны айыру қиын емес! Менің әкем ағаш қойып, оның қасына қалқанша салсын, ауа-райы бұзылатын кезде құстарды шығарып жіберсін. Сауысқан қалқанның астына қонады, ал қарға ұшып барып, ағашқа қонып, қарқылдайды». Осылай құстарды айырып, қара қалмақ Қонтайшыға тобылғы шыбығын беріп кісі жібереді де, оның басы мен түбір жағын айыруды сұрайды. Қонтайшы тағы да қайғырады, ақсақал мұны Шонаға айтып береді; Шона болса шыбықты суға салуды үйретеді, қай жағымен ол алдыға жылжыса, сол жағы басы, ал екінші жағы түбірі болатынын айтады.

Қара қалмақ тағы да салық төлеуші болып қалады, алайда бір жыл өткеннен кейін ол жұмбақ емес, темір садақ әкеліп, оны тартуды сұрайды. Алайда садақтың қатты болғаны соншалық, оны ешкім тарта алмапты, тіпті 30 жігіт бірден тартпақшы болған екен, олары да сәтсіз болыпты. Шона шалға хан алдында жылап: «Өз батырымызды өзіміз жоғалтып, енді салықшыға бағынуға тура келеді», — деп айтуды үйретеді. «Ол тірі емес пе деп?» — сұрайды. Қонтайшы: «Қарап көру керек екен», — дейді. Шонаны зынданнан алып шығады, үстіне жүн қаптап, иығы тәуір болыпты, алайда күннің көзіне қарауды ұмытып қалған ол жерге екпетінен құлап, жарты күн жатады. Әкесі оны түйе сүтімен, шұбатқа түсіріп, киіндіруді жарлық етеді. Сонда Шона әкесіне: «Әке, сен мені не үшін өліден тірілттің?» — деп сұрайды. Алайда әкесі жауаптың орнына оған бір құты шарап береді. Батыр оны бір демде жұта салады, екіншісін әкеледі, оны да ішіп, бір ойдың етімен жеп жібереді. Әкесі содан кейін ғана оған өз қайғысын айтады. Шона әкесіне: «Садақты әкел!» — дейді.

Отыз адам садақты алып келеді. Ол оқты шынашағымен-ақ кіргізіп, садақты тартып жібереді. Сонда Шона әкесіне: «Айналайын әке, мені жолға шығарып, батаңды бер, мен енді саған ұл емеспін, сен маған әке емессің!» — депті. Осы сөзімен ол отанынан кетіпті. Кейіннен ол Қоқандтың ханы болып, артынан орнына өзінің ең жақын досын отырғызып, өзі Мәскеуге Александр Михайловичке кеткен, патша оны жақсы көріп қызылбет деп сарай сыйлапты. Енді бір аңыз бойынша, миссионер Вербицкийдің жазбасы бойынша, Шона Александр Михайловичей сарайына қашқын ретінде келгені айтылады.

Қонтайшының екі әйелі болған: бірінен Шона мен қызы Шөші, ал екіншісінен бес ұл болған екен. Қонтайшы қайтыс болғаннан кейін, балалары арасында талас туып, ағайынды бесеуі Шонаға қарсы қастандық ойластырады, алайда қарындасы оны естіп қойып, Шонаға айтып, сол себептен Алексей Михайловичтен қамқорлық іздеп барады; қастандық ойлаушылар, оз әрекеттерін қарындасының ашып қойғанын біліп қалып, кейін оны өлтіреді.

Бізде, өткен ғасырдың құжаты бойынша, Шона туралы осы сияқты оқиға айтылғаны бар; орыс үкіметінің өзі, Қарасақалдың әрекеттерінен сескеніп, оны 1745 жылы Тоқан башқұртпен қырғыз даласына жібереді. Осы Тоқанның айтуы бойынша, Шонаның сол кездегі бастан кешкендері қырғыздарға да мәлім болған. Тоқанның әңгімесінің қысқаша түрі.

Қарасақал Тоқанның Барақ султанға Ресей бодандығына енгені үшін берілген хат пен қылышты әкеп бергенін естіп қалып, Тоқанды келісімсөз жасауға шақырады. Тоқан онда торт күн болады. Белгілі Қазыбек би, Қабанбай батыр халықтың келісімінен кейін, Қарасақал Тоқанға Орынбор басқармасына өздерінің Ресей бодандығына енуі туралы өтінішін жеткізуді ұйғарады, егер де Қалдан-Серен, жоңғар билеушісі, оларға қауіп төндірген жағдайда, көмек берулерін өтінеді. Тіпті Тоқанның өзі айтқан, олар буындары бекініп, әр жағдайға дайын болып, ұлыстары мен оның маңындағыларға бұйрық беріп, керек-жарақтарының бәрін әкелуге тек құлындарды немесе шабудан қалған аттарды жұмсап, ал жақсы деген аттарды тек соғысқа ғана дайындап, күтсін деген.

«Ал Қарасақал жағдайына келетін болсақ, ол өзін қырғыз даласында қайтыс болған жоңғар Қонтайшының улы, аты Шона екенін, қазір аллаға сыйынып, бұрынғыдай күшінің жоқ екенін айтады». Оның қашып кетпеуі үшін, Қонтайшы қырық малай беріп, мың адамнан оған күзетші қойған; алайда Шона қырық адамымен бірге бұл күзетшілерге қарауылдан тойтарыс беріп, қарақалпақ пен қырғыз далалары арқылы жайық қалмақтарына, Аюк ханға тұрмысқа ұзатылған, өзінің туған қарындасына барып, сонда қоныстанады. Оны естіген Қонтайшы Аюкқа қашқынды еліне кайтар деп жазады; ал қалмақтар Қонтайшыға жағынып, Шонаны ұстап берейін деп жатқанында, апасы оны біліп қалып, бір қалмақты тұншықтырып өлтіріп, оны Аюкқа да, басқа қалмақтарға да өлген Шона деп айтып, Шонаны алты қалмақ пен бір Қабақ деген қырғызбен кубандықтарға аттандырады, ол жерден түріктерге келіп, ислам дінін қабылдап, бұдан былай қарай ешқашан да қалмақша сөйлемейтініне ант береді. Түріктерден белгісіз бір жағдаймен, бастары иттікіндей, аяқтары малдікіндей, өздері адам жейтін адамдар арасына түсіп, олардан қашып құтылып, Ресейге жетеді; Санкт-Петербург пен Мәскеуде көп ұзамай, Башқұртқа келіп, онда он екі жыл турады, бұл ноғай мен сібір жолдарының тоғысқан жері Ерматлы мен Қаратабын болыстарында еді, ақырында ол 1740 жылғы халық көтерілісінің себепкеріне айналады. Башқұрт жерінде Аладжай-Гулу деген башқұртқа өзін кубандықпын, атым Сұлтан-Керей деп таныстырады, онымен башқұрттар келісіп, бірге көтеріліс жасайды. Бул жерде жеңіліске ұшырап, ол қырғыз ордасына қашады, мұнда өзін Шонамын, Қалдан Сереннің бауырымын деп таныстырады, оны қасындағы алты қалмақ пен Қабақ есімді қырғыз растайды, олар мұның барлық сапарларында кубан, түрік, башқұрттар арасында серігі болып жүреді. Қырғыздар мен ақсақалдар оған сеніп, оның қол астына найман руынан соғысқа дайын деген, әйелдер мен балаларды есептемегенде, 2000 адам, береді.

Қарасақал өзінің кар мен жаңбыр жаудыра алатынын, ал жауа қалған жағдайда оны өзінің істегенін айтады. Сырқаттарды әр түрлі ауруларынан жазып, кейбіреулері оған сый-сияпат көрсетеді. Оның даңқы туралы естіп Шонаға Жоңғариядан үш жыл бұрын Бақ-Қашқа келеді, ал былтыр аналары бір, әкелері бөлек ағасы Борғай келеді, кезінде Қонтайшының әмірімен бала шағында көзін ойып, жер аударып жіберген. Борғай Тоқаннан Қарасақалды Шона ретінде қабылдай ма деп сұраған. Оның қарасақал тұқымы, тегі туралы ойланатын болсақ, оның тек қана Шонаға ғана емес, тіпті бірде-бір қалмаққа ұқсамайтындығын, бөлек екенін көруге болады. Тоқан оған дұрыс айтпай, оны өзінің інісін жақсы білуі керек екенін айтады; шын мәнінде де, Тоқанның пікірі бойынша, оның Шона емес, башқұрт екенін, ешқандай қалмақ еместігін, қалмақша не сөз, не әдет білмейтінін, ал сөзі тура сібір башқұртарінікі сияқты екенін айтып, жасы қырық шамасында екенін мөлшерлейді.

Алайда осындай жалғандыққа қарамастан, мұндай арандатушыдан Қалдан-Серен қорқып қалады. Шонаның тірі екенін, оның қырғыз даласында екені туралы лақап Жоңғарияға дейін жеткенін, оның алдынан Бақ-Қашқа мен Борғайдың шыққанын, сонымен бірге қалмақтардың орыстардан Шона батырдың орыс әскерімен бірге келетіні туралы сұрастырып жатқан дәлелдері оның шындығын растайтын сияқты. Осындай Жоңғариядағы тынышсыздық кезінде Қарасақал оп-оңай Қалдан Серенге кауіп төндірді, осыдан барып ол Қарасақалға өлім тілеп, сол үшін Барақ-Сұлтанды көндірген. Барақ султан мен Қарасақал «өзара жақсы қатысып», кейіннен урысып қалған.

Барақ султан Қалдан-Серенге бұрынғы аманатының орнын ауыстыруға улы Шығайды жіберген кезде, Қалдан-Серен егер ол жалған Шонаны ұстап берсе, онда Шығайды босататынын айтқан, онысына Барақ келісіп, Қарасақалды ұстамақ болған, оған өз қарындасын берген. Барақ шынында да оз қарындасын Қарасақалға айттырып үлгерген, ал Қарасақал оның пиғылын сезіп қалып, оған барудың қауіпті екенін біліп, Барақтан алыс далаға көшіп, қаракесек-арғындарға, Қазыбек биге жақындаған. Бұл би Қабанбаймен бірге, кезінде онда «қорғаныста» болып, оның күші арқылы даңққа ие болғандықтан, оны Барақ султаннан қорғайтынына ант береді.

Қарасақал мен Шонаның екі бөлек тұлға екені күмәнсіз, Қалдан-Серенге осындай үрей туғызған осы башқұрт өте жұмбақ. Жайық қалмақтарының аңызы бойынша, Шона Қума өзеннің сағасына батып өлген; ал осы мұрағаттан біз Қарасақалдың тып-тыныш далада қайтыс болғаны туралы дәлел таптық; ол қырғыз даласы (Қарқаралы ауданында) болған. Ақбай Сандықовтың көрсеткені бойынша, оны тұтқынға Грачев станциясында Бариннің (Барғайдың) қол астындағы қырғыздары алған, Борғай «башқұрт көтерілісшісі», екі ай бұрын қайтыс болған Қарасақалдың ағасы (Неплюевке арналған хат, 31 шілде 1749 жыл). Екі мәлімет те дұрыс болуы мүмкін, егер олардың екі тұлғаға қатысы болса.

А.И.Левшиннің қырғыз-қазақ ордаларын сипаттауының үшінші бөліміне ескертулер

9 беттің астыңғы жағындағы ескертпеде ақбура деген соз дұрыс аударылмаған: ақбура деген пішілмеген ақ түйе, ол ақ қасқыр емес, қазақ тілінде ол ақбөрі немесе қасқыр болады.

11 бет. Қазақтар қожаларды ақсүйекке жатқызбайды, алайда оларды сұлтандарша сыйлайды, себебі олар діндар адамдар, шариатты тура сақтайтын, пайғамбардың ұрпақтары ретінде. Негізінде қазақтар сауатты адамдарды қатты сыйлаған.

31 бет. Қазақтардың қалмақ әйелдерін нәпсіден бұрын, өз әйелдерінен артығырақ көретіні — олармен қосылғаннан жақсы ұрпақ туады деп ойлауында.

42 бет. Қазақтар қыстыңгүні сумен араластырып ұннан жасалған, күбіге салып ашытқан көже деп аталатын сусын ішкен: оның дәмін күшейту үшін сүт қосатын. Саумал дегеніміз — әлі ашымаған қымыз.

47 бет. Қыздар бұрынғы шошақ баскиімді қазір кимейді, бастарын тек түрлі-түсті орамалмен байлап алады да, бір ұшын арқасына түсіріп қояды. Тұрмыстағы әйелдер шаштарын екі бұрым қылып өріп, ұштарын қосып, арқасына жібереді.

46 бет. Сәукеле деп аталатын бас киімді, әйелдер тұрмысқа шыққаннан кейін алғашқы уақытта ғана, бір жыл шамасында, киеді, одан кейін шешіп қойып, тек қана той-томалақта алғашқы 4-5 жыл ішінде киіп жүреді.

52 бет. А.И.Левшин екі қырғыз қазағынан «Қай дінді ұстайсыңдар?» деп сұрағанда, олар, мүмкін, бұл сұраққа жөнді мән бермей, сасып қалғандарынан «білмейміз» деп айта салған болар. Әрбір казак өзінің Мухаммед пайғамбардың жолын жалғастырушы, мұсылман екенін біледі, ал «мұсылманнан басқаларын, яғни кәпірлерді, ол дүниеде құдай жазалайды» деп түсінген. Осыдан кейін қазақтың өз дінін білмеуі туралы айтуға болады ма?

52 мен 57 беттер. Шайтан дегеніміз — біздің бәрімізді құртатын, азғыратын жамандықтың белгісі, ол біздің барлық әрекеттерімізді басқарып, тіпті бізді билеп-төстейтіні соншалық, адамның ақылы шайқалып, оған сенген адам көбінесе өте қатты күнәға батады. Осындай нәпсінің бізде бар екенін әрбіріміз мойындаймыз, алайда біз оны ештеңемен теңдестірмейміз, ал қазақтардың айтуы бойынша, шайтан — құдайдан безген мақұлық, мұсылмандардың мәңгілік жауы, ол әр уақытта дұрыс адамды жолынан тайдыруға даяр тұрады.

Яғни қазақтар шайтанды қудай деп мойындамаған, оған ешуақытта да табынбаған, ал оның жаман пиғылынан аулақ болу үшін әр түрлі намаздар оқыған. Оны қайырымды ету үшін ешқандай да құрбандық шалмаған, қазақтардың шайтанға деген қаталдығының мықты болғаны соншалық, тіпті тамақтың қалдығы мен сүйектердің өзін «бісміллә» деп лақтырған, бүл жерде құдай үшін деген, себебі «бісміллә» деп берген нәрсені жаман, харам рухтар ала алмаған деп сенген.

65 бет. А.И.Левшин сипаттап отырған халқының сауатсыздығына өте көп тоқталып кеткен, бұл жерде сиқырлық, алдау мен бал ашу қырғыз-қазақ дінінің бір бөлігі деп айту өтірік, олар діннің бөлігі емес, тек діни наным ғана, ол әрбір дінге табынатын халықтарда болған. Қазақтар сиқырлық пен бал ашуға тек қана бір жағдайда сенген: егер де оған болашақтағы жақсылық пен қайырымдылықты болжау керек болса ғана, сондықтан да олар тек жақсылықты ғана болжаған, мыңдаған болжаулардың бірі болмаса орындалар деп ғана балгерлер мен сиқыршыларды қолдаған.

76 бет. Қазақтардың біреулерге, жақындарына қиындықта, бақытсыздықта қол ұшын беруге ниет білдіретін сезімдері мақтап айтуға турарлық.

Қазақтардан табылатын бірде-бір ізгіліктің белгісі осы деп айтуға болады. Оны келесі мысалдан көруге болады: қайыршы қайда барса да, байдың үйіне немесе кедейдің лашығына болсын, оны барлық жерде қабылдап, оған жанашырлық білдіреді, тек соз жүзінде емес, ол барлық жерден сый-сияпат көреді, байдың киіз үйінен бір киім киіп шықса, кедейдікінен тойғанынша тамақ жейді, яғни кім несімен бай болса, сонысын береді. Бір сөзбен айтқанда, оған ешкім де, еш жер де құр сөзбен «құдай аясын» деп шығарып салмайды. Қазақтардың туа біткен жанашырлығынан басқа, бір жағынан, олар дал ада өмір сүріп жатқандықтан, осындай қалыпқа өздері де түсіп қалмаймыз ба деп үрейленуінен де болар. Бір-біріне деген қазақтардың беретін қол ұштары мен көмектеріне әрбір еуропалық еліктеп, соған ұмтылуы керек, әрбір казак өз туысы мен руласына қиналмай барып, жылу (қол үшін беруді) талап етуге қақылы. Бұл жерде жәрдем беру осындай игілікте құрылған коғамның заңы бойынша немесе сол адамға деген жанашырлықтың пайда болу аркасында шығар. Бір сөзбен айтқанда, қазақтарға жылуды талап етуі қасиетті заң болып табылады, бұл «қонақасы» сияқты дәрежемен пара-пар, «қонақасы» дегеніміз — ақысыз, төлемсіз әрбір жолаушыға берілетін тағам.

94 бет. Баланы сүндетке отырғызғанда оның ата-анасы балаға біршама мал бөліп береді, оны енші деп атайды, ал әкесінің мұрасын бөлгенде оның өз еншісін басқа мұрагерлермен бірге талап етуге қақысы бар.

98 бет. А.Левшиннің қазақ әйелдерінің құны туралы берген анықтамасы дұрыс емес, оған қарсылық білдіруге тура келеді, калымның мөлшері қалындықтың байлығы немесе екінші әйел болып баратынына байланысты емес.

Абылай

Абылайды орыс жылнамаларында Сібір ханзадасы деп атаған.

Абылай (Абулай) — XVIII ғасырда өмір сүрген қырғыз-қазақтардың Орта жүзінің ханы. Ол Орта Орданың кіші сұлтандарынан шығып, өзінің үшінші атасында Әбілмәмбет ханмен туыстас болған, онымен Абылай (біздің қағаздарымызда Абылай султан, ханның екі аталас бауыры) 1739 жылы (дұрысырақ айтсақ, 1740 жылы) Орынборда Ресейдің мәңгілік бодандығына ант берген. Оның атасы, Абылай аттас, Түркістан қаласының билеушісі, өзінің қатігездігімен Қанішер деген атаққа ие болған. Оның улы Уәли әкесінің атағын ұстай алмаған; Түркістанның көршілестері оны жаулап алып, өлтірген, тек қана оның жалшыларының біреуінің адалдығының арқасында оның он үш жасар ұлы Абылай тірі қалған. Жас Абылай, бай туыстары бас тартқаннан кейін, Жақсылық руының бай қырғызына жалшылыққа кіреді. Сол кездегі бүлікшілік оқиғалар Абылайға өзінің батырлығын, ақылының кең екенін көрсетуге мүмкіндік береді. XVIII ғасырдың бірінші он жылдығы қазақ халқы үшін өте қиын болады. Жоңғарлар, жайық қалмақтары, жайық казактары мен башқұрттар жан-жақтан қырғыздардың ұлыстарын талқандап, малдарын айдап, көптеген қырғыздарды отбасыларымен бірге тұтқынға әкеткен. Қатты қыс, мұзтайғақ пен ашаршылық олардың тағдырын, қиыншылығын одан бетер күшейте түсті. Әлдебір қырғыз, Орынбордағы рубасы, өз жерлестерінің тағдырын жан-жақтан тазылар қуған қоянға теңестірген: 1723 жыл өзінің қайғылы сипатымен бүкіл халықтың жадында сақталған. Осы қиын жылы, қатты қыста қалың қар мен мұзтайғақта, Қалдан-Серен, жоңғар қонтайшысы көптеген серіктерімен (әскерлерімен) қырғыз даласына баса-көктеп кіріп, қазақтар мен бұрыттарды олардың бұрынғы жортуылдары мен бүлікшіліктері үшін жазалауға келген. Жан-жақтан жоңғарлармен ығыстырылған қазақтар, үріккен сайғақтар сияқты, оңтүстікке қарай қашып өз үй-мүлкін, тұрағын, балалары мен үлкендерін, көтерем малдарын тастап, Орта орда — Самарканд маңында, Кіші — Хиуа мен Бұқарада, бұрыттар —Болар сайында паналайды;кейбіреулерінің қорыққандары соншалық — олар Гиссар маңына дейін жеткен. Орта Азияның құмдақ даласында жұғымды жайылым таппай, жана көршілесімен жауласқан қырғыздар Ресейге бет бұрып, одан көмек пен қамқорлық күтеді. Осындай сұм заманда Абылай султан өзіне елді қарата алған. Барлық жортуылдарға қатысып, алғашында қатардағы жауынгер ретінде өзінің батырлығы мен керемет айлалығы арқылы жеңістерге жете алады. Қонымды кеңестері мен қорғаныс жөніндегі ойлары арқылы ол данышпан деген атаққа ие болды. Абылай шынында да көптеген тәлкек пен ұрыстарды басынан кешіреді, ақырында, оның атағы аспандап, қырғыздар оны тіріліп келген аруақ, ұлы істер істеуге жіберілген деп санаған. Ол екі рет тұтқында болған, бір рет жабайылық өмір сүретін қырғыздарда (бұрыттарда), екінші рет Қалдан-Серенде. Қалдан-Сереннен оның аман-есен құтылуы бір таңғажайып деп есептеледі, себебі Абылай Қалданның сүйікті ұлы Шаршаны өлтіргені үшін, қырғыздар (қазақтар. — ред.) оны қалмақтың ұлы әміршісіне ұстап берген. Қалай дегенмен де 1739 жылы біз оны Орта Орданың ең күшті билеушілерінің бірі деп санаймыз, орыс үкіметі көбінесе Абылаймен және оның інісі Сұлтанбекпен санасқан, себебі ордаға сол кезде жіберілген нақты хандардың еш мәні болмаған. Тевкелев, орданы жақсы білгеннен кейін, бұл сұлтан жөнінде, қырғыз билеушілерінің ішінде ең айлакер, ең беделді деп айтқан. 1759 жылы Абылай орыс сарайына өзінің туысы Жолбарыс султанды жіберіп, марапат сұрайды, олар Абылайға хат жазып, жылына 300 сом жалақы мен 200 пұт ұн беруді ұйғарады. Сонымен катар Орта Азияда Абылайдың мансапқорлық ойларын іске асыратын оқиғалар болып, олар оны, халық пікірі бойынша, тіптен көтеріп жіберген. 1745 жылы қырғыздар үшін қанішер атанған Қалдан-Серен қайтыс болып, Жоңғарияда басшылық үшін бүлік шығады. Қалмақ тайшылары кезекпен-кезек Абылайдан көмек сұрайды, ал ол ертедегі ашуы басылмай, оларды әлсіздендіру мақсатымен, ұрыс-таласты, біресе бір жақты, кейіннен екінші жақтық қолдап отырады. Қытай императоры Цян-Лунның жеңімпаз әскерлерінің леп-лезде Жоңғарияны басып алуы Абылайдың саясатына үлкен әсер етті. Мүмкін, император Цян-Лун Хань мен Тань әулетінің уақытын қайтарғысы келген шығар, 1756, 1758 бен 1760 жылдары Қытай жасақтары Орта жүз жерлеріне шабуыл жасаған. Қырғыз билеушілері: кіші жүз ханы Нүрәлі, орта жүзден Әбілмәмбет және Абылай аспан империясымен қатынаста болуға асыққан. 1756 жылы Абылай өзін Қытай императоры Боғдыханның вассалымын деп мойындап, одан кінәз дәрежесі мен күнтізбек алған. Нұрәлі Пекинге елшілер жіберген, Қоқанд билеушісі Ерден би де, оның ұрпақтары Нұрбота би де 1758 жылы «аспан ұлының» бодандығын мойындаған. Осындай сыртқы жағынан байқалған бас июшілікке қарамастан, Ортаазиялықтар өте қатты қобалжыған, оған Жоңғарияның құлауы мен бір діндегі Кіші Бұқараны басып алуы эсер етіп, қатты мистикалық үрей тудырды, себебі діни нанымға сенетін мұсылмандар, қасиетті құран сөзімен, ақырзаман болар алдында жерді қытайлықтар жаулап алады дегенге сенген.

1762 жылы Орта жүз ханы Әбілмәмбет пен Абылай сұлтанға Қытайдан 130 елші келіп, өздерінің көктем шығысымен Түркістан мен Самарқанға әскер жіберетін императордың ниетін айтып, көмекке адамдар, жылқылар, сиырлар мен қойлар керек екендігін жариялағанда, қырғыздардың үрейі одан бетер ұшады. Олар уақытша бір-бірімен ұрыс-керісті қоя тұрып, одақ құрып, оның басына әйгілі генерал Нәдір-шах Ахметті, Қандағар билеушісі мен Дурани әулетін қалаушыны қойған. Абылай тікелей болмаса да, одаққа қатысы болғанымен, Қытай үкіметімен қатынасын тоқтатпай, онымен жақындаса бастады. Ол тіпті Пекинге аманат ретінде өз ұлы Әділді жібереді, Боғдыхан оның ниеті мен мойынұсынғанына риза болып, Әділді әкесіне бай сыйлықтармен және хатпен қайтарады. Сонымен қатар Абылай хан Іле Цзянь-Цзуні- мен (генерал — губернаторымен) кездесіп, Сайрам көлінің маңында, онымен сауда келісіміне отырады, сол бойынша Тарбағатай (Шәуешек) мен Іледе (Құлжада) зат ауыстыру базарлары ашылып, қырғыздар айдап апаратын малдарына Қытай заттарын алмастырып алатын болған. Боғдыханның осындай көңілі, әсіресе сыйлықтары мен дәрежелері мансапқор да намысшыл қырғызға ұнамай қалмады. Қытайлықтармен неғұрлым жақындасқан сайын, Абылай соғұрлым Ресейден алшақтай береді де, 1771 жылы хан болып сайланғаннан кейін орыс шекарасына бодандыққа ант беруге барғысы келмей, осы дәрежеге бұрыннан-ақ халықтың сайлауымен, «аспан ұлының» хатымен-ақ жеткенін айтқан. Орыс үкіметі әйтеуір ордаға Абылайды ант беруге және оған хан атағын беретін заттарды (қылыш, малақай мен шапан) кигізуге шенеунік жіберген, ондағысы — қырғыздардың, Ресейсіз-ақ, оз бетімен хан сайлай алатын қабілеттері бар екен деп ойлап қалмауы үшін жасалған. Абылай оз балаларына өсиет ретінде Қытаймен жақындасып, ал Ресеймен тек үндестікті сақтауды кеңес ретінде айтқан. Қытайлықтар, оның пікірінше, ешқашан да хан билігіне зиян келтіре қоймайтын, ал орыс үкіметінен ол өте қатты оппозиция көрген, мүмкін бүл сол кездегі жағдайға да байланысты болған шығар, қырғыздар Ресейдің көмегін онша керек ете қоймаған. Абылайдың билігі ордада қатты бекіп, Ұлы Жүзде (Үйсін болыстары) оның билігін мойындаған. Жоңғарларды қытайлықтар талқандап, торғауыттарды қазақтар талап, әсіресе Абылайдың өзі, олар әзер дегенде Ілеге жетіп, бұл жерде Қытай саясатының айлалы бұғауына түседі. Жайық қазақтары Пугачев көтерілісімен әлсіреп, үкімет қарамағына алынғаннан кейін өз беттерімен көтеріліс аша алмады; қырғыздардың жаулары тек бұрыттар жэне Шу мен Ташкент аралығындағы Түркістан, Сайрам, Созақ және тағы басқа қалаларды казак султандарынан тартып алғысы келген ортаазиялық билеушілер ғана еді. Абылайдың сенімі мен тылсым күші қырғыздарға бұрын-сонды болмаған батылдық берген. 1770 жылы жылы Абылай Typo өзенінің маңында бұрыттарға шабуыл жасап, Шату арқылы асудан өтіп, осы таулықтарды Шу алқабына дейін қуып тығады. Шуға құятын Қызылсу мен Шәмсі өзендерінің маңында болған осы қанды шайқаста бұрыттар одақтасып, Абылайға қарсы соғысқаны осы күнге дейін «жайыл ұрысы» деген атпен аңыздарда жырлануда. Бурыттар жеңіліске ұшырап, Толқан ұрпақтарының Сұлту руынан тек 40 адам ғана қалады. Абылай Көкшетауға, Сібір жолының маңына өзінің сүйікті көшіне олжамен, тұтқынға түскендермен бірге оралады, олардың коп болғаны соншалық — қазір олардың ұрпақтары екі үлкен болыс Жана және Бай-Қырғыз дегенді құрап отыр.

Абылай Ташкент пен Ходжентке қарсы соғыста Жизаққа дейін жетіп, 7 қаланы басып алып, Изірет, Сайрам, Шымкент, Созақ және басқалары өздері беріліп, Ташкент салық төлеуді міндетіне алған. 1774 жылы Үйсін ақсақалдарының өтініші бойынша Абылай оз ұлы Әділді олардың билеушісі етіп, Талас өзенінің бойында қалашық салып, оған еңбекқор қарақалпақтарды қоныстандырды. Басқа ұлдарына барлығы 71, Орта мен Ұлы жүздің ұрпақтарын бөліп беріп, ол өзі рубасыларының үлгісі бойынша Түркістанда өмір сүріп, осы жерде 1781 жылы қайтыс болып, Қожа Ахмет Яссауи мешітінің астындағы отбасылық зиратта жерленген. Тамаша қырғыздың саяси өмірі осындай. Өзінің биіктен көрінуіне тек қана оның жеке қасиеттері әсер етті, ол халықтың құрметіне белене алды, жеңілтек, оз нәпсілерін тия алмайтын халықтың осындай құрметіне ие болу мистикалық сипат алған. Әбілмәмбет қайтыс болғаннан кейін халық оны бірауыздан хан етіп тағайындап, өзінің мұрагерлік құқығынан басқа, султандар ішіндегі ең лайықтысы еткен, алайда Әбілмәмбеттің бұл құқыққа ие болатын оз балалары бар еді. Бір орыстың көзімен көргені бұл жағдайды былай сипаттайды: жиналған бүкіл рубасылары оны ақ киізге көтеріп, батырлығы мен ақылдығы туралы мақтап, оның жеткен жетістіктерін бір-біріне айтып, оның сыртқы киімін ұсақ-ұсақ қылып жыртып, таратады, жыртысқа қолы жеткендері өте риза болып, сайланған ханның қасиеттерін мадақтаған. Ешбір қырғыз ханының Абылайдікі сияқты шексіз билігі болмаған. Ол бірінші болып өлім жазасын шығарып, ертеректе оны тек қана халық құрылтайы арқылы ғана шешетін мықты рубасылары мен сұлтандардың еріктерін тыйып, ханның билігін кеңеспен шектеуді тоқтатқан. Алғашында мұндай жаңалықтар билер мен сұлтандардың наразылығын туғызған. 1781 жылы Дайыр султан Орынбор губернаторына шағым айтып, Абылайды әділетсіздікпен өзіне мирасқорлық емес билікті тартып алғанын айтқан. Рубасылары көне тәртіп бойынша, Польшада корольге қарсы шыққан сияқты, Абылайға қарсы соғыс ашады, алайда Абылайдың төлеңгіттері оларды талқандап, оның темірдей мықты еркіне бағынуларына тура келеді. Осы ханның бостандыққа қарсы жасаған әрекеттеріне, озбырлығына қарамай, уақыт өтсе де, мұрагерлері оны қасиетті деп санап, соғысқа шыққанда батылдық үшін оның атын ұрандаған. Оның балаларына айтқан ауызша өсиетінде Ақсақ Темірдің саясатының жалпы сипаты байқалады: оның кеңесі бойынша, ешқашан да қырғыз руларының ру аралық ісіне араласпауы, тек келіспеушілік пен ұрыс-тартысты болдырмау ғана хан билігінің ажырамас тілегі болмақ.

Қырғыздардың аңыздарында Абылайдың есімі әлдебір даңққа бөленген; Абылай заманы олар үшін қырғыз рыцарьларының ғасыры сияқты. Оның жорықтары, оның батырларының жеңістері эпикалық әңгімелердің сюжетіне айналған. Сыбызғы мен хонбыда орындалатын музыкалық шығармалар оның өмір сүрген заманы мен өмірінің әр түрлі кезеңіне арналған. Халық әні «Шанды жорық» жортуыл кезінде шығарылған, Батыр Баян осы жорықта өлтірілген; «Қаптарды сілкі» жайық қалмақтарына жасалған қысқы жорықты баяндайды, мұнда қырғыздардың жеті күн бойы аштықта болып, содан кейін ғана олжаларына жеткенін сипаттайтын осы әнді қырғыз музыканттары әлі күнге дейін орындап, өткен Абылай кезеңінің даңқты уақытын ұрпақтарға дәріптейді.

XVIII ғасырдағы батырлар туралы аңыздар

1. Абылай хан бір жортуыл ішінде жоңғарларға қарсы барлауға алдын ала 1000 адам жіберіп, оларды екі жасаққа бөліп оған екі батырды басшы қылған: Қарабұжыр Қанжығалы Жанатай мен осы рудың Бөгенбайы үлкендері еді. Батырлар ұзақ уақыт қайтпағаннан кейін Абылай шындап-ақ секемдене бастады, осы батырлардың тағдырлары туралы болжап беруін өтініп Бұхар жырауға келеді: «Менің жауынгерлеріме не болды, неліктен олар ұзақ уақыт бойы қайтып келмей жатыр?» Бұхар жауап берді: «Жанатай Талқым арқылы, Бөгенбай Күлжан арқылы өтеді. Ал Ханбаба артқа кайтады. Жанатайдың Талқымдағы өткелі тар да қауіпті. Жанатайым қиындыққа түсті екен деп ойлайды

Абылай. Жанатай ұлысқа кіріп, шетін жаулайды. Жанатай алып келген Аққұба қызға Абылай үйленеді. Абылайдың өзінің айтуынша, оның айтқандары орындалған кезде төбесі көкке жеткендей болған.

2. Бір кездерде Абылайға Қытай жасақтарынан кері шегінуге тура келіп, қатты ашуланып қайғырады, себебі осындай болмас сәтсіздіктің жеңілтек қырғыздарға қаншалықты әсер ететінін сезген. Сол кезде оның жыраушыларының бірі - Тәттіқара қашып бара жатқан казактар мен Абылайдың өзін қолдау үшін былай деп жырлаған: «Қашқан қытайлықтар тағы да көш бастап, қулан жонынан істелген садақтарын тарта бастады. Қабырғасы қайыстай, қарыны қабақтай Абылай, бұны көңіліңе алмай-ақ қой, жау қытайлардың көтерім аттарының арттары қисайып қалды; жоқ Абылай қашқан жоқ, қашу деген жаман соз, ол тек қана теріскейге беттеді. Бәсентін Сырымбет садағын кезеп, ақырына дейін соғысты. Қашқыннан ақыл сұрама! Асыққан шайтан ісі! Уақ Баянды да біз көрдік! Ол артына бұрылғанда да найзасын тастамады».

3. Абылай халықты жинап, Үйсін биі Ерден батырдың әлдебір қатесі үшін оның ауылын шабуға ерік береді. Ханның осы жолы бір-беткей болғаны соншалық — ешкім де кінәліні жақтау үшін бір ауыз соз айта алмайды. Сол кезде халықтың сұрауымен Бұхар жырау былай деген екен: «О, Абылай, Абылай! Таулармен таласар сенің даңқың, сенің бостандық берген құлдарың бес қанатқа да сыймас. Алатаудан өтіп, ашуыңды таста, ашуыңды тоқтатсаң, сексен түйеге артқан нәлетімен келмес пе алдына ала шапан ұлың Ерден».

4. Аңыз бойынша, Абылай Түркістаннан шығып, далаға оз ағасы Оразбен бір атқа мінгесіп, жақын туысы Әбілмәмбет ханға келеді, сол кезде белгісіз бір жағдайларға байланысты, ол елдің айтуынша, бір табын жылқысымен бірнеше күн бойы жасырынып қарауыл руының жақсылық әулетіне жататын бай қырғыз Дәулетбайдың үйінде турады. Дәулетбайдың әйелі келген жас бөтен елдіктің ас бергенше ештеңе сұрамайтынын, ал берген күннің өзінде құлықсыз ішетінін, ол таза емес ыдыстан ас ішпейтінін байқайды. Бұл қырғызға жатпайтын тәртіп еді: оның осындай мүлдем басқа қылығына бай көңіл аударып, Ораздан сұрастыру арқылы оның шыққан тегін біліп, табыннан ең жақсы сәйгүлік тандап, сыйлап, бірден Әбілмәмбет ханға жеткізген. Осы тандап алған ат әйгілі сәйгүлік Шалқұйрық еді, ол жас султанның барлық жорықтарында серігі болған, осы атқа отырып Абылай өзіне батыр атағын да алған, қырғыздардың құрметіне де бөленген.

5. Абылайдың Қалдан-Серендегі тұтқындығы. Жоңғарлардың қырғыздарға шабуылы кезінде Абылай жекпе-жекте Қалданның ұлы Шаршаны өлтіреді. Қалдан сүйікті ұлының қазасын естіп, кінәліні қалайда, кім болса да тауып, ұстауға бұйрық береді.

Осындай себеппен жіберілген қалмақтар оны қапыда аңшылық кезінде ұстап, бірнеше билермен әйгілі батыр, Атығай руынан шыққан Жапен Құдайбердімен бірге Қалданға алып келеді. Менің ұлымды қалай өлтірдің деген сұраққа Абылай былай деп жауап берді: «Халық өлтірсе де кінә маған түсті, мен арқылы халықтың ойы орындалып, Шарша өлді». Қалдан бұл жауапқа риза болғаны соншалық — бірнеше рет қайталап, жазалаушыларды тоқтатып, Абылайды киіз үйде қамап, оған қатты бақылау жүргізуге бұйырады. Сол кезде Абылайдың қиналуы басталады. Шаршаның шешесі баласын өлтірушіні күнде көруге келіп, оны күнде балағаттап, қарғыс жаудырады. Оған қарсы жаман көзбен қарап, қолын шошайтып: «Неге ұлымды өлтірдің? Оны өлтіруге бола ма?» деп сұраған. Тісін шықырлатып, күндегідей қарғыс айта бастап, жұдырығын оның бетіне төсей бергенде, Абылай буған шыдай алмай былай дейді: «Сенің қаңғыбас ұлың қай жерде өлмеді, кәрі қалмақ!». Ол күйеуіне жүгіріп барып, қазақтың дөрекілігі үшін жазалауды сұрайды, ал Қалдан оны шынында да өлтіріп алмасын деп, Жәнек батыр екеуін босатып жіберіп, аманат ретінде Жәнектің ұлын алып қалады, ал ол өзінің батырлығы мен аңшылық кезіндегі айлалығы үшін Сары Қазақ деген атқа ие болған.

6. Абылайдан 300 батырдың ішінде кімді көбірек сыйлайсың деп сураганда былай жауап берген: «Көптеген еркектердің ішінде менің сыйыма лайықтылар: Қалданнан 90 тұтқынды қайтарған Қаракесек Қазыбек; Уақ Дербісәлі, ол да өз тұтқындарын қайтарып алған. Біріншісі өтінішпен Қалданға өзі барса, екіншісі ауылында отырып-ақ жауды қорқытқан. Ал менің батырларымның ішінде байлығы, батырлығы мен мінезі арқылы бәсентіндік Малайсары, ақылы мен батырлығы арқылы бәрінен жоғары туратын Уақ Баян».

7. Байғозы батыр-тарақты руынан. Ресейден қашып келе жатқан торғауыттарды қудалау кезінде қырғыздар тау шатқалына орналасып, өз қазандарына сүрленген жылқы етін асып, торсықтарындағы құртты сумен араластырып, таңғы ас ішіп күні бойы қоректенген екен. Бір отауда Абылай, екіншісінде Шақшақ Жәнібек отырған екен, бұл арғын өзінің тәкаппарлығымен белгілі екен. Жас қырғыз шандатып, оның отауына жақындап келіп «Жәнібек батыр, түтігіңді берші!» — деп, аттан түспей қолын созған шақта батыр үндемей, түтігін тартып отыр екен. Жәнібек оған еш мән бермей, өзін менсінбегендігін көрсетіп, түтігін қадірлеп, қызыл етігінің өкшесіне тағып, қалтасына салып қойған екен. Жақын арада хан алаңға шығып, соның артынан әрбір ру өз белгі, таңбаларының астына топтасып, алдыңғы шепке беден киген, бастарында үкілі бас киімі, садақтары бар батырлар шығып, ханның қасына жиылып, дөңгелене тұра қалады. Осылай кеңес құрып, бір-шама адам болып, кімнің жауға шабуыл жасайтынын ақылдасып шешеді. Бұл істі барлау үшін қарауылды жіберіп, аңшылар шақыртатын, алдына баяғы Жәнібектен түтік сұраған жас жігіт шығады. Барлауға жіберілгендер қайтып келгеннен кейін олардан Жәнібек батыр: «Жау көп пе?» — деп сұрайды. Оған манағы жас қырғыз: «Көп те емес, аз да емес», — деп жауап қайтарады. Шайқас басталып, қалмақтар саны 10000 болады да, қырғыздар көптеген адам жоғалтып, ақырында шыдай алмай, қашуларына тура келеді. Алдыға қап-қара түн сияқты атқа мінген ұзын қалмақ шауып келіп, қырғыздар қатарына қосылып, көбін аттан ұшырып түсіре бастайды. Жәнібек те бұл шегінуде болған еді. Оның даусы қатты шығып кетіп: «Мына балуанды өлтіре алатын қырғыздың тумағаны өкінішті-ақ!» — десе керек. Сол мезетте баяғы бізге таныс жас жігіт алдына шығып, артқа қарап, садағын тартып қалғанда, бағанағы қалмақ атында шайқалып қулап түседі де оқ айналып жылжып кетеді. Жас жігіт садағының тура тимегеніне ренжіп, «Мынау, алланың тонынан жаралған шығар?!» — деген екен. Сол кезде Байғозы (жас жігіттің аты) түтігін тартып, Жәнібек батырға жақындап: «Батыр, сізбен бір шегетін уақыт та келген екен», — депті. Міне, осылай өз батырлығын көрсеткен тарақты Байғозының сол кезден бастап аты әйгілі бола бастаған екен».

8. Балталы Оразымбет батыр керемет шапшаң қимылымен, ептілігімен даңқы шыққан екен. Бағаналы Баянбай батыр бірде Оразымбетпен болғаны туралы былай деген: «Бірде түнде сегіз киіз үйден тұратын қалмақ ауылына кездесіп, шабуыл жасауға келісіпті, айтты істелді, Баянбай екі киіз үйдегі қалмақтарды қырып болғанша, Оразымбет бәрінің түбіне жеткенін айтады. Сөйтіп ол екі есе олжалы болыпты.»

9. Даладағы үңгірлердің бірінде қалмақтар тығылып отырыпты. Үңгірге кіре берісте сол кездегі белгілі қорамадан ататын мерген қара қаруымен (қалмақтар онымен Ертістің арғы жағынан сайғақтарды атқан) отырған екен. Көптеген батылдылардың сол жерде қаза болғанынан кейін, ешкім де онда беттемепті. Кенеттен Бура атта Сырғалы Елшібек батыр шығып, қалмақтарға баяу шабыспен беттепті. Барлығы оның қулап түсуін күтіп отырады. Елшібек осылай шабыспен жақындап келіп, тура шаба жөнелгенде қалмақ оқты жібереді, тимейді, тағы да оғын салғанша, батыр оны шауып түсіреді.

Кейіннен оның неге атпен баяу шабыспен жүргендігін сұрағанда ол былай депті: «Қалмақ менің атымды алғысы келіп, менің таяу келгенімді күтті, ал мен жақындағанша шырпы жанып бітіп, бөгеліс болады» депті. Содан кейін қырғыздарда мақал бар: «Құрын шырпысынын жануы қара қару».

10. Уәлихан жас кезінде әпенді және тентектігімен әйгілі болған екен. Ол қалмақтармен болған бір қақтығыстың себепкері болып, сол кезде қалмақтар Абылайға мойынұсынып, онымен бірге қалуға ниет білдірген. Бір ноянмен қыз үшін таласып, Уәли оны сол кездегі көне етіктің ауыр өкшесімен теуіп қалып, бейшара қалмақтың қабырғасын сындырған екен.

11. Абылайдың кезінде башқұрттар арасында Есет батыр деген әйгілі болыпты. Бірде ол Абылаймен кездесіп, оны қолтығының астына қысып алып, өзінің бас киімін көтерген сияқты, жеп-жеңіл ала жөнеліпті деп айтады.

12. Орта жүз қазақтары жабайы тасты қырғыздарға жортуыл жасайды, «қырғыздар» ол туралы біліп, оларды қарсы алуға даяр отырады. Қазақтар қашыпты. Жаулар оларды Іле өзеніне дейін қуады. Қазақтар өзеннен бытырай өтеді. Қырғыздың Теміржан батыры ұрысқа кірісіп кетіп, аз ғана батырлармен оларды Іле өзенінің қырғыз жағалауына қуыпты. Сол кезде Қанжығалы Тамаша батыр манаптардың шеттен шығып бара жатқанын байқап, оның достарының жоқ екенін көріп, артқа қарап найзаны аттың кеудесіне күшпен қатты тығып жібергенде, жайлы жануар бірден артқы аяғына тура қалады. Манап аттан қарғып түсіп, сіргелі Жаулыбай батырға төне түседі; Қанжығалы Есет батыр жолдасына қауіп төніп тұрғанын байқап, найзамен бір салып манапты құлатады. Тамаша батыр бойы аласа екеніне қарамастан, жүрегі үлкен болған екен. Ол манаптың үстіне отыра кетіп, аққуды жарған қызғыш сияқты қарынын жарып тастайды. Аппақ сазандай батырдың денесі далада қалады (жабайы өмір сүретін қырғыздар рубасыларын манаптар деп атаған). Теміржан аппақ денелі, өте сұлу болған екен. Қырғыздар сүйікті манаптарының қазасын көріп қатты ызаланып, қазақтарды қудалайды. Сергелі Жаулыбай тұтқынға алынады, соңынан Үсен батыр мен Алтайды алады, Байғозы батырды алады. Байғозы батырды, манаптың өлімінің орнына, құмалақ тастау арқылы тандап алады. Одан батырды кім өлтірді деп сұрағанда былай деген екен: «Мен ешкімді де ұстап бермеймін».

Байғозыны атқа теріс қаратып отырғызып, бетін шығысқа қаратып, қырық қадам өлшеп, ұзын қарулы бұрыт оған қарсы отырып, садақты дәлдеген екен.

Байғозының өзінің айтуы: «Мен ештеңені де ойламадым, ештеңеден де қорықпадым, басымды қатты таңып алып, атысты күтіп отырдым, — дейді, — алайда марқұмның ағасының қасыма келгенін байқамаппын, ол келді де: «Менің бауырым шейіт болды, маған қан керек емес, сен боссың, қазақ», — деді. — Мен орнымнан тура алмадым, тамырымдағы қандар тоқтап, бетімнен тер сорғалап тұрды». Оны Абылай да тұтқында жатқан Теміржанның бір інілеріне айырбастап алады, ал Жаулыбай өзіне қалын әкелеп беремін деп уәде беріп шығады. Ол үшін өз жанын беруге Үсен қырғыз уәде береді. Ол қой бағып жүріп, бір қолайлы кезде қашып кеткен екен.

Теміржанға айтқан апайының зары: «Тай ішінде ала жүр, Мойнын бұрсам ауырар. Асыл тұқымды бауырым Мандайыңнан кім сипар. Енді кайттым бауырым?.. Бөкшедегі бояудай, табындағы саяқтай, жібек мінез манаттай.

Ханның ұлы сияқты, еске алмасам бауырымды Сыздар қайта жүрегім. Бауырымсыз құдайым, Қайтып мен күн кешемін...»

13. Торғайлықтардың соңғы қудалануы халықтың аңыздарында «Шептегі жорық» атымен белгілі. Осы жорықта халық сансыз көп болып, хан жиынның басында тұрып, қозғалмай, батыр Баянды күтіпті. Басқа батырлардың қозғалысына қарамастан, ақырында ол хан алдына келіп: «Қайда бар десеңіз де бәрі орындалады», — депті. Хан халыққа қарап былай депті: «Міне, осы үшін мен Баянды көп күттім». Осы кезде Қанжығалы Жанатай батыр алдыңғы шептегі 500 адамнан туратын қарауыл жасағын басқарып, бір күндік жердей қашықтықта өлтіріліпті. Ол былай болыпты: Жанатай інісі Үйсінбай барлау жасап жүріп, қалмақтардан үш түйе олжалапты; ол қайтып келгеннен соң ағасы Арқандар батыр одан тиісті сауғаны сұрапты. Үйсінбай батыр оған: «Қалмақтарда түйе көп, ауруың жоқ, қолың бар, өзің барып ал», — депті. Осындай дөрекі сөздерге қатты нанып қалған Арқандар кезегі келгенде інісіне өзінің алғырлығын көрсеткісі келіп, жеті жолдасымен, Қоянкөздің баласы әйгілі Қопаймен қалмақтар табына шабуыл жасап, тоғыз түйе әкеліпті. Арқандарды олжаға жеті жолдасымен жіберіп, өзі қуғынды бөгеу үшін артында қалып қойыпты.

Алғашында жолдастары Арқандардың жауды ептілікпен басқа жаққа бастағанын, соңынан батырды қоршап алған сияқты болып елестетеді. Тауға шыққан соң көздері жетеді. Барлығы жан-жағынан иек тіресіп келеді. Әттең! Арқандар өлтірілді. Жанатай сүйікті бауырының қаза тапқанына қатты қайғыра қарғыс жаудырып, немесе өзім өлем немесе сендердің қандарыңды ішемін! деп уәде беріпті. Атты әкелуді бұйырып, 500 адаммен қалмақтар ордасына баса көктеп кіріпті, олар 10000 адам екен, шайқасқа сүңгіп кетіпті, шайқас өте қатты болып, қырғыздар өлімге қарсы келіпті. Үйсінбай жарылған қарынымен ішкі құрылысын шапанына тыға жүріп, шайқасып, «Жанатай, жарық қарынмен өмір сүруге бола ма?» — деп сұрапты. Бәрі қырылып, тек Жанатай мен сегіз адам және ұлы Тоқаш қалыпты. Жанатай аттан түсіп, ұлына: «Үйге қайт, қалайда шығып кет, әйтпесе менің өліміме кек алатын адам қалмайды», — депті. Жанатайдың өлімін естіген Абылай қатты қайғырып: «Өзін қайратпайтын қара тасым менің!» — деп жылапты. Барлық әскерлер шабуылдан лезде Ілеге жетіп, қалмақтардан бұрын қоршап алыпты. Қалмақтар топтап, жеті адамды елшілікке жіберіпті, оның басында қазан сияқты, түлкі тымақтары ұзын қара қалмақ бірнеше қадам бұрын аттан түсіп, ханмен сәлемдесіп: «Алла жар! Ұса мен Серен мені жіберді. Қалмақтар мен қазақтар бауырлар, қазір де сондай болайық, ақ киіз үйді сыйлық ретінде алып, бейбіт болайық», — депті. Хан: «Шық!» — деп бұйырып, ізінше батырларды жинап, кеңесіп, оз пікірін айтыпты: «Ақ киіз үйлерді алу керек, оларды үміттендіріп, артынан қырып тастау керек».

Баян айтыпты: «Жоқ! Ақ киіз үйлерді алмаңыздар! Алдаймын деп үміттенбеңіз! Ұса мен Серен жоғарғы мен төменгі Қытайды алдаған, сені де алдайды», — депті. Хан екі рет оз пікірін, Баян екі рет оз пікірін қайталапты. Хан айтқаннан қайтпапты. Қалмақтар көш жерде тұрыпты. Екі күн күтеді, қалмақтар жоқ, ақ киіз үйлер де жоқ; олардың екі күн бұрын қашып кеткендерін артынан ғана біліпті. Баян мың адаммен қуып, оларды Қытайға кіре берісте қуып жетіпті, тек қана қырық қадам қалғанда қуып жете алмапты; қайтарында қалмақтың өліктерімен ластанған суды ішіп, қара тышқақ болып ауырып, Баян да, басқалары да қайтыс болыпты. Абылай Қалданда тұтқында болғанда одан Қалдан: «Қай патшалар биік?» — деп сұрапты. Абылай: «Қондакер, орыс Ақ патшасы, Ижен хан, Қалдан, сонан соң мен», — депті. «Мен, мен!» — депті Қалдан. «Аз халықты билеген сен коп халықты да билеуге лайықтысың!» — депті Абылай.





ЫБЫРАЙ АЛТЫНСАРИН

ОМАР МҰХАМЕДОВ СҰЛТАНДЫ ШАҒЫСТЫРУШЫ РЕТІНДЕ КІНӘЛАУҒА БАЙЛАНЫСТЫ ТҮСІНІКТЕМЕ ХАТ

Сіздің жоғары мәртебелі қатысуыңызбен осы жылғы 28 қыркүйектегі №126 іс бойынша келесіні түсіндіруді міндет деп санаймын: Сәндібай Әйгелов деген Қырғызбен менің бұрын да, қазір де еш бөтен таныстығым жоқ, мен тек қана Әйгеловті Орынбордан келгеннен кейін Бекіністе көшеде бір-ақ рет көргенмін, оның өзінде де ол өзін Әйгеловтің ұлымын деп таныстырып, облыстық басқармаға шағым түсіргендердің аркасында әкесінің қамаудан босатылатынын айтқан. Әйгеловтің Шегенов мырзаның ауылында болған-болмағанын білмеймін, олардың өтініш жазғанын да білмеймін, тек қана Қазбек пен Бірімжан Шегеновтердің Ордада адалдығымен даңқтарының шыққанын, ешқандай өсек-аяңға араласпайтындарын білемін. Мен сияқты, олардың да осы уақытқа дейін Омарға қарсы жеке адамдарына катысты өшпенділігі жоқ екенін, Омарға зиян келтіретін іске өз жеке адамдарының пайдасы мен мүддесі үшін кіріспейтіндеріне сенемін. Менің өзім Әйгеловтің ісіне қатысты еш араласпадым, ол үшін өтініш те жазбадым, егер сенбесеңіз, жоғары мәртебелім, онда менің қолтаңбамды Әйгеловтің түпнұсқалы өтінішімен салыстырып көруіңізге болады, егер оны таза параққа көшіріп жазған десеңіз, онда Әйгеловтен оның қара жазбасын сұрап алуыңызға болады. Қазбек пен Бірімжан ауылдарында, менің туыстарым болғандықтан, Бекініс комендантының рұқсатымен, шынында да, мұсылман мерекесіне мамыр айында барғаным рас. Қазбектің үйінде бір күн болып, Бекініске қайтіп келгенмін. Менің ол жерде болғанымда Шегеновтердің бірде-біреуі Әйгелов туралы ештеңе айтпады. Негізінде, менің әрбір іс-қимылым жөнінде Бекініс коменданты біледі, негізгі бастығым ретінде, ол менің тәртібімді бақылайды, мен оның қарамағында торт жыл үзіліссіз істегеннен кейін менің адамгершілік құлықтарым туралы оның білуі тиіс.

Сондықтан да, жоғарғы мәртебелім, менің тәртібім туралы одан сұрасаңыз жөн болар еді. Істі дұрыс анықтау үшін, жоғарғы мәртебелім, өз тарапыңыздан сол адамды, Әйгеловке өтініш жазып берген, табу үшін барлық шараны қолдануыңызды өтіне отырып, Омар султан оны білмесе, Әйгеловтің өзі білетінін айтқым келеді. Менің жалған лақапқа қатысуым туралы кінәлі екенімді, не Омар султанның маған жала жауып отырғанын, кім кінәлі болса, содан заңды түрде талап етуіңізді өтінемін.

Зауряд-хорунжий Алтынсарин 7 қазан 1864 жыл, Орынбор бекінісі

1868 ЖЫЛ «ДАЛА ОБЛЫСТАРЫН БАСҚАРУ ЖӨНІНДЕ УАҚЫТША ЕРЕЖЕ» ТУРАЛЫ

...1869 жылы Қырғыз даласында дала облыстарын басқару жөнінде «Уақытша Ереже» Орынбор қырғыздарын басқарудың бұрынғы тәртібін мүлдем өзгертіп жібергені белгілі. Орынбор өлкесінің барлық қырғыздарын басқаратын бір облыс басқармасының орнына үш облыс басқармалары — Орал, Торғай, Сырдария бекітілген. Орданың үш жүзіндегі қырғыз хандарының ұрпақтары сұлтан билердің орнына — шығыс, орта, батыста — уезд басқармалары бекітіліп, оның әрбірінде 4 — 6 бастықтан сайланған. Бүл жаңа облыстардың құрамында кызмет ететін бастықтардың бәрі орыс офицерлерінен тұрады, ал қырғыздарға берілген қызмет — уезд басқармасының көмекшісі. Бұрынғы сұлтан-билер белгілі қырғыз рубасыларынан сайланатын, енді олардың орнына болыс бастықтары сайланады, оларды 50 киіз үйден, ал ауыл старшындарын 10 киіз үйден сайлайды. Сонымен қатар әр болыста сол 50 киіз үйден сегіз биден сайланады, олар халық соты қарайтын істерді қарастырып, шешімін шығарулары тиіс. Осы елубасылары мен онбасылары арқылы жерге қатысты даулар шешілген: онбасылар — егер дау сол бір ауыл ішінде болса, елубасылары — егер дау екі қырғыз ауылы арасында болса. Біз «Уақытша Ереженің» барлық баптарын қарастыра алмаймыз, біз тек қана қырғыздардың өздерінін әңгімелері мен өлеңдерінде айтатын баяндамаларына ғана тоқталамыз. Әсіресе қырғыздардың есінде қалғаны — 1879 — 1880 жылдардағы қиын қыстау кезеңдер, мұнда бұлардың барлық малдары қырылып, соның салдарынан Торғай уезді қырғыздары мен әсіресе Орал облысы қырғыздарының Торғай облысындағы Илец пен Николаев уездерінде қаңғырып жүргендері. Міне, осы жөнінде айта кетпейтін бірде-бір қырғыз ақынын кездестірмейсің. Қырғыздардың шағым айтатын екінші ісі — отбасылары мен елубасылары арқылы қызметкерлер сайлауы, бұл олардың сөздерінше, халықты ашық парақорлыққа итермелеп, қырғыз билеушілерінің өзін болыста бірінші болуға бағыттап, беделге ие болу үшін ең соңғы қаржыларын беріп, қызметке қолдары жеткеннен кейін, тартқан зияндарын пара арқылы толтыратындарын айтады. Сонымен қатар осының әсерінен келісімге келмейтін екі жақтан қызметке үміткерлер мен оларды жақтаушылардың бір-біріне деген өшпенділіктері, осы арқылы болысты бірнеше топқа бөліп, билікке қол жетіп отырғандар оларды қыспаққа алып, дұрыс шешімге келмей, әр түрлі шағымдарға әкеліп соққандығы, т. б. әр сайлаудың зардаптарына айналады. Қырғыздар, жерге қатысты дауларын шешетін кезде онбасылар мен елубасыларының іс-әрекеттерінен дәл осындай зиян көреді, олардың қырғыздардың шаруашылығы жайлы немкұрайлық шешімдері өмір мен өлім арасында тұрғандай жағдай тудырады. Бұл кезде жауласқан жақ араласып, құпия сатылымдар мен жарысушылықтар тудырады, әрине мұндаймен күресуге кедейлердің шамасы келмейді. Қырғыздардың үшінші қайғысы — бұл жол торабында орналасқан, казактармен қоныстанған Торғай облысының екі уездің Орынбор губерниясына қосылады деген лақаптан үрейленуі, себебі олар материалдық мүдде үшін үнемі қақтығысып отырған казактарға деген бітпес наразылықтарынан туған еді. Тарихи дәлелге жүгінсек, Орынбор қырғыздарының ең жақсы жерлеріне, қырғыздарды «жабайы номадтар» деп есептеп жүрген кездері де болған, Орынбор мен Орал казактары қоныс тепкен. Тіпті қазірдің өзінде де казактар жер өндеуге жарамды қалған недәуір жердің өзіне де көздерін тігіп жүр. Осындай жерлерге қатысты мәселе осы күнге дейін қырғыздар үшін өзекті болып, әлі де болса олардың казактарға ашық соққыға бара алатын жағдайлары бар. Екінші жағынан, мына жағдайдың әсері де бар, ол: жол торабында орналасқан Илец пен Николаев уездерінің өздері сияқты мүдделері бір қырғыздар мекендейтін дала уездерінің Торғаймен және Ырғызбен тығыз байланыста болуы, себебі осы торт уездің халқы тұтас бір рулық қатынаста болып, бұрыннан қалыптасып қалған байланыс пен экономикалық жағынан бір-бірімен ұштасып жатыр.

Міне, осы жағдайлар мен үрейлерге көбінесе халық өзінің ақындық шығармаларында назар аударып, ол үшін жаңа «Ережені» кінәлайды. Әрине, ол бұл жерде қырғыз халқының өзінің дамыған адамгершілігін кінәлауды басшылыққа алмайды, үкіметтің қырғыз даласына енгізген сайлау бастамасы арқылы халықтың өз ішінен лайықты соттар мен билеушілердің таңдауға мүмкіндік беретінін, сол арқылы орыс пен қырғыз басқармаларының жеке адамына катысты мүддесінен алшақтату үшін деп түсінеді. Бір тан қалдыратыны — бұл халықтың «Ереже» енбей тұрып та өз ішінен шыққандарға бағынып, өздері рубасылары мен хандарды сайлап келген, енді жаңа «Уақытша Ереженің» де осындай қағидаларды көздейтінін, олардың халықтың ескі салтынан еш айырмашылығы жоқ екенін түсінбейтіндігі. Бір басқарманың байқауы бойынша, бұл жерде мәселе былай болған, бұрынғы кездерде хандар мен рубасылары онбасылары мен елубасылары арқылы сайланбаған, ол алдын ала осындай іске байланысты белгіленген жастары үлкен лауазымы жоғары адамдардың ғана сайлауға қатысып, оларды таңдау жастарына байланысты болған. Ал қазір осындай адамдар онбасы мен елубасына жарамайды, ал сайлау арқылы тек қана көбінесе жастар, оның өзінде жағдайы нашар таптан шыққандар, сайланған. Ал булардың қоғамда белгілі жағдайы болмағандықтан, көбінесе кедейден шыққандықтан, сайлау кезінде олар беделді ауылдастарының бұйрығымен әлдебіреудің атын айқайлап, немесе параға қызығатын. Ал жерге байланысты ауыл құрылтайына келетін болсақ, онбасылар, болыс съезі сайлағандар, елубасылары дауыс бере алған, қарапайым халықтың келісуін керек етпеген. Жерге қатысты істер әр уақытта да белгілі рубасылары немесе аса маңызды кездерде адвокаттар, немесе екі жақтың рубасы ақсақалдарымен, немесе екі жақтан сайланған белгілі бір адамдар арқылы шешілген.

Бұл жерде іс қалай болса солай шешіле салмаған, әрбір дауласып отырған жақ өз тарапынан олардың мүддесін қорғайтын адамды жіберген, ал сенімші мен руласының мүддесін қорғау әрбір тәрбиелі қырғыз үшін қасиетті іс болып саналған. Біздің білуімізше, болыс пен ауыл құрылтайын бірнеше рет шақырып, маңызды істі шешуге бір жалпы келісімге келмеген шақтарда, кейде ол дауға айналып, ұрыс-керіс болып, төбелеске дейін жеткен кездерде, мұндай істер еш қандай шусыз, лезде дауласқан жақтар жіберген адамдар арқылы шешілген. Бұл жерде әрбір топтың, халық тобы, сайлаушылар тобы болса да, бір ауыздылықпен келіспеушілігі оларға ықпалды ауылдастарының әсері арқылы болған, сондықтан да екі ортада жүретін адамдардың болатыны, бұлар даугерлердің жақындары, істің мәнісін білетін адамдар, сондықтан да оларға оны шешу қиындыққа түспейді, ал сырттан келетін сот болса, оған екі жақтың дәлелдері мен жалған айыптары түсіп, істі дұрыс шешу қиындыққа түседі. Бүл жерде мына жағдайды айта кетсек артық болмас: қырғыз өмірін білетін адамдардың пікірі бойынша, орыс селоларындағы село жиындарын қырғыздарға да қолдану ертерек болған, себебі орыс селоларындағы жиынға бір село ішінде ғана тұратын халық жиналса, ал қырғыздарда ауыл құрылтайына кейде 100 шақырым жердегі адамдарды жинауға тура келген, себебі қырғыздар 2-ден 10 киіз үйге дейін әр түрлі жерлерде қыстап қонып жүрген. Әрине, даугерлер үшін осындай жерден жинап әкелген 40-50 адамды тамақтандыру, аттарын коректендіру өте қиынға соққан; жиынға баратындарға да қиынға соққан, себебі көбі кедей болғандықтан; осындай шалғай жерге жаяу жүре алмайтындықтан, оларға кейде біреудің атын сұрап алып, шаруашылығын ұзақ уақытқа тастап кетуіне тура келген, себебі осындай келісім сөздер мен айтыстар тез арада шешіле қоймаған.

Жоғарыда айтылғанды қорытындылай келе, «Уақытша ереженің» қырғыздардың халық тұрмысына қолданылуы уақытша, тәжірибе ретінде болғанымен, олар үкіметтің қойған мақсатын орындамайды, әрине, іс жүзінде қырғыздарға село қауымындағыдай сайлау бастамасын енгізу дұрыс болғанымен, оны біртіндеп, қырғыздардың жалпы адамгершілік пен мәдени даму барысында енгізген жөн болатын еді. Біз үкіметтің білім беруде, саяси мақсатына жетуінде ешқандай зиян көрмес едік, егер де қызметке сайлау ақсақалдар арқылы жасалса, онбасылар мен елубасылар арқылы емес, ал жерге қатысты даулар үшінші адамдар немесе екі жақтың жіберген адамдары арқылы шешілсе, бұл империяның азаматтық істерге қатысты негізгі заңдары бойынша рұқсат етілсе дұрыс болар еді. Керісінше, мұндай тәртіп бойына, біздің пікірімізше, қырғыздардың жерге қатысты істерін қарастыру мен шешу оңайға түсіп, уездбен облыс басқармасы сайлау мен жерге қатысты жылдан-жылға көбейіп отырған шағымдар мен жалалардан арылушы еді, ал қазіргі үкімет мекемелерінің бәрі осыларға толып кеткен.

Әрине, біздің қырғыз болыстарында өтіп жатқан сайлауларға қысқаша емес, толық түсіндіруімізге болар еді, бірақ біздің мақсат бұл емес, ол — «Уақытша ереженің» кейбір заңдары қырғыз халқына өте ауыр тиіп отырғандығын көрсету. Ары қарай мұны өрбітпей, тек қана айтатынымыз — қырғыз халқы он үш жылғы тәжірибе ішінде жергілікті билеу өкілінің бізге белгілі тәртібінің өте зиянды екенін түсінгендіктен, «Дала облыстарын басқару жөніндегі Уақытша ереженің» халықтың салт-дәстүріне, тұрмыстық жағдайы мен осындай мәселелерге қатысты қырғыздардың көзқарасы бойынша мұқият түрде қайтадан қаралуы қажет.

ЖҰТ ТУРАЛЫ

Жергілікті тілмен айтқанда, біздің Торғайды қара бұлт басып алды, оның осы жердің тұрғындарының жұмысына керісінше әсер ететіні белгілі. Климатқа байланысты зерттеулер жасамай-ақ, оның әсерінен бұл жерде қуаңшылық болып, астықтың шықпай қалатынына тоқталатын болсақ, бұл жерде жайылым шөптің шығуы жалғыз ғана өзен — Торғайдың арнасынан тасуына байланысты болатынын, ал оның солай болуы қыста түскен қарға байланысты екенін білу қиын емес. Жаңбыр дегенімізді жазда өте сирек кездестіруге болады, себебі Торғай уездінде жаңбыр жаууға жасалатын бірде-бір жағдай жоқ. Өткен үш жыл ішінде жаз соншалық ыстық болды, қыс дейтін қыс та болған жоқ, қардың аз түскені соншалық — тіпті шанамен жүретін жол болмады, кейбір жерлерде жаздық арбамен жүрді; өзендер арнасы толмай қалды. Соңғы жазда ыстық желмен бүкіл дала шөптері күзге дейін қурап қалып, бұрыннан да сорлы Торғай енді тіпті сорлап қалды. Сонымен қоса өткен жазда даладағы өрттер тек қана тұрғындар қоныстанатын қамыстарды өртеп қоймай, олардың қыстауға тастап кеткен дүние-мүліктерін де жайпап өтті, ресми мәліметтер бойынша, Торғай уезді қырғыздары 24 рет болған өрттен Бес-Қопы қамыстарынан түгелдей айырылып қана коймай, Сары-Қопының көптеген тұрғындары үйлері мен мүліктерінен, мал қоралары мен шөптерінен айырылды. Сондықтан да қысты шөпсіз қарсы алдық, мал қорасыз, көтерем болды, себебі олар еткен жылы мүлдем жаңа шоп көрген жоқ.. Күз түспей жатып, қырғыздар қобалжи бастады. Олардың дала сезімі келе жатқан түнекті сезді; жергілікті есепшілер қыстың қатты болатынын болжады, ал жергілікті бастықтар келе жатқан жоқшылықтың алдын алуға тырысты. Бірақ табиғаттың тылсым күшіне ешкім қарсы тұра алмады.

Қыс бізде 24 қарашада басталып, желтоқсаннан бастап ақпанға дейін, кішкене үзіліспен ғана қарды бұрқасын болып турды. «Боран» деп айту оңай, ал оны үш ай бойына бастан кешу қиын азапқа тең! Жылы үйлерінің терезесінен ғана байқап отыратын адамдар, мұндай сұмдық қиыншылықты көз алдына елестете алмайды; оның сұрапыл апаттық күшін сезініп басынан кеше алатын, тек қана мал шаруашылығымен айналысатын көшпенді халық. Міне, осы жағдайда, жылы үйлерін өрт жалмап алған, өздері тұрақсыз киіз үйде тұрып жатқан қырғыздарды көз алдыңызға елестетіңізші.

Бұл киіз үйлердің жан-жағынан жел гулеп, ашып тастайды, оның жан-жағынан ұстап тұратын ну қамысты өрт жандырып кеткен, от жағатын ағашқа да тапшылық болып отыр. Көз алдыңызға мыңдаған малды елестетіңізші, шөптің тапшылығынан олар өздеріне қоректі мұз болып қатып қалған кардың астынан тұяқтарымен іздеп жүреді, ал жан-жағынан қар бұрқасындатып, аяз ысқырып турады. Осындай қатігез боран даладағы тірі мен өлінің де бәрін сындырып, құртатын. Қырғыздардың жаздан көтерем шыққан малдарының жағдайын толық бейнелеу мүмкін емес. Тағы бір көріністі суреттейін. Киіз үй, жан-жағы қамыспен болар-болмас қымталған: оның ішінің бір жағында қожайынның отбасысы, төрт кішкентай баласы, өзі, әйел мен кемпір орналасқан; оң жағында отын-су, тамақ жайғастырылған; ортасында қазан-ошақ, оттық орналасқан; қалған жерлерінде көтерем мал — екі бота мен үш бұзау жатыр. Мен осы соңғылардың ортасына орналастым. Далада ысқырып тұрған жел жан-жақтан соғып жатыр, киіз үйдің жыртығынан ішке еніп, өзі әрең тұрған үйді бұзып кететіндей. Есікті ашып далаға шығу мүмкін емес, бораннан далаға шықпақ түгел, көзіңді ашуға мүмкіндік жоқ, шықсаң болды үстінді сол мезетте қар басып кетеді. Барлық жақтан ызғарлы жел соғып, отты жалындатып өшіріп жатыр; үлкендері бүрісіп отыр, балалар жылап-сықтап жатыр, кемпір жабағы көрпенің астында «құдай-ай, құдай-ай!» — деп айғайлап жатыр. Қожайын әйелі бетін тыжырайтып, отты өшіріп алмас үшін үсті-үстіне қамыс салып отыр, ал қожайынның қабағы түюлі, үндемей отыр. Осындай қалыпта үндемей ұзақ отырдық. Кенеттен қожайын ұшып тұрып, малақай бөрігін басына киіп, жолға дайындала бастады; әйелі жылап, кетпеуін өтінді, мен де соны өтіндім. Бірақ ештеңеге қарамастан, қожайын қолына таяғын алып, тек есікке жете бергенде «егер де өліп кетер болсам, мен Н-ге 20 сом өтесім бар, басқа ешкімге қарыз емеспін...» деді. Оның істейтін амалы болмады, сүйікті малдары тебінде жатқанда, осындай боранда өлімнен алыс емес екендерін сезіп, соған шыдай алмады...

Оқырман мені бұл көріністі әсерлеу үшін жазып отыр деп ойламасын. Бұл Торғай қырғыздарының басына түскен үш ай ішіндегі қиын-қыстау кезеңнің жай бір әлсіз көрінісі ғана.

Бұл жердің қырғыздары осындай қиын қысты 20 жыл бойы көрмегендіктен, олардың малдары төлдеп, көбейіп кеткен. Мысалы, 300-400 жылқысы, 400-500 қойы, 20-40 түйесі, 50-60 ірі қарасы барларын әлі де бай деп есептемеген, ал 10-15 ірі қарасы, 4-6 жылқысы, 20-30 қойы болғандарды кедейлер, немесе жатақ, көшіп-қонбайтындар қатарына жатқызылған. Әрине, астықтың қалың шыққан кезінде де мұншама малға шөп жеткізу оңай емес, ал астықсыз жылдары, соңғы үш жыл ішінде малдың басым бөлігі ашық далада, тебінде қалдырылған. Осыдан кейін қырғыз малының қырылатыны белгілі. Ол солай да болды. Кейбір бақташылар, бізге жақын қырғыздар табынынан жаяу оралып, малынан айырылып немесе тірі калғандарын тағдырға тапсы- рып кеткен. Бір қырғыздың 1300 жылқысынан тек 60 ғана сақталған. Менің өзімнің жеке меншік тандап алған 250 жылқымның, барлық ақша-мүлкім соларды жетілдіруге кеткен, барлығы қырылып қалды. Болыстардың бір-бірінен алшақ болғандығынан толық мәлімет жинауға мүмкіндік жоқ. Алайда далада көптеген бақташылардың қырылып қалғаны сөзсіз, әсіресе 8-9 ақпанда болған қатты аяз кезінде ауылдарда қалған отбасылар да шығынсыз болмады. Бізге жеткен жеке сөздерге қарағанда таяу маңдағы адамдардың 35-і үсіп қалған, оның бірі болыс басқармасы — уезде оны аса тазалығы, арлылығы үшін қатты сыйлайтын. Егер бір адамға және тұтас халықтың басына ауыртпашылық түсетін болса, ол бірнеше рет болатыны белгілі, алайда оның қалай, қашан, қай жерден шығатыны белгісіз. Мысалы, қыс кезінде қырғыздардың өздері де аш болады деп біздің ойымызға кіріп шыққан жоқ, жайшылықта олардың күз аяғында қысқа арнап дайындаған азықтары бұл жердің қырғыздарына келесі жазға дейін жететін. Ал қазір олай болмады. Дайындаған ұнның басым бөлігі көтерем малға беріліп, осы көтерем малдың кесірінен басқасын әкелуге мүмкіндік болмағандықтан, жолдың жабылып қалғандығынан, үн болмағандықтан, етті екі есе коп жұмсауға тура келгендіктен еттің жетіспеушілігі, оның өзінде де оны барлық отбасы бірге жемейді, себебі үлкендері отарларымен жан-жаққа кеткендіктен, оны әрбір мүшесіне жеке-жеке, бөлуге тура келді.

Ақпанның басында толықтай ашаршылық басталды. Соның себебінен біздің уездің жанашыр басқармасы оз мойнына әскери дүкеннің қоймасынан бірнеше жүз төртінші үн, сұлы, дақылдар алып, оны аш жүргендерге таратты; сонымен бірге оның қол астындағы қоғамдық ақшадан бірнеше мың сом қарызға берілді. Қыстың ауыртпалығына пошта байланысының істемей қалғанын да қоспауға болмайды. Мысалы, уезд бастығының ашаршылыққа тап болғандарға үн мен басқа азықты қарызға беру туралы Орынборға жазған өтінішінің жеткен-жетпегені бізге осы күнге дейін мәлім емес. Ал ашаршылық тоспайды.

Дер кезінде көмектескен жергілікті әкімшіліктің жәрдемінен басқа, азық-түлік қоры бар қырғыздардың аз болмағаны да жаман емес еді. Қырғыздардың қасиетті салты, дәстүрі, жақсы тәртібі — керек кезінде бір-біріне қол ұшын беру, ал олай істемесе, сараң адамдарды халық мәңгілік қорлаудан, қуып жіберуден тайынбайды...

ҚЫРҒЫЗ ДАЛАСЫНДАҒЫ АПІАРШЫЛЫҚ ТУРАЛЫ

Торғай қырғыздарының қазіргі ауыртпашылығы қырғыз даласында өсіп-өркендеудің нақты тұрақты әдісі болмай қалған мал шаруашылығын тұрақты, сенімді әдіске айналдыру, жер өндеу және соған байланысты осы хал ықтың көшпенді тұрмысын отырықшылыққа айналдыру керектігін, тіпті болмаса зорлап шара қолдану керек екенін нақтылы дәлелдейтін мәлімет болып табылды. Бұл ойды («Оренбургский листок» № 1880 жылы) Батыс Сібір үшін үлкен бір жобаға айналдырды. Осы ой біздің әкімшілік үшін де бөтен емес. Осыған қарамастан, біз қырғыз халқының казіргі ауыртпалығының ұлғайып кеткенін көре отырсақ та, Воронецкий мырза жасап көрсеткен жобаға тиісті де дәлелді қарсылық көрсетеміз («Оренбургский листок»), Оны дәлелдеу үшін келесіні айтуымызға тура келеді: далалықтың дауысы, далада туып өскен, оз халқының мұқтаждығы мен қажеттілігін білетіндігі, сезетіндігі бұл жерде ешкімге де кедергі де, ешкімге де зиян болмайды. Шынында да, далалықтардың өмірін, салтын жасанды түрде өзгертуге бет алғанның орнына, бұл халықтың өзін, оның өмірін, салтын, бұл халықтың бойында ауыл шаруашылығына байланысты мәдени дәстүрдің бар-жоғын анықтап, оған оны билеп отырған жер шаруашылығымен айналысатын көршілес елдің қаншалықты әсер еткенін белгілеп, бұл халықтың қандай табиғи жағдайда өмір сүріп жатқанын, т. б. біліп алу анағұрлым дұрысырақ, ақылдырақ болар еді, бүл белгілі бір қателіктерді жіберіп алмау үшін қажет, өйткені тұтас бір ұлттың дәстүрлі тұрмысын зорлықпен өзгерту — қаншалықты қабілеті зор болғанына қарамастан, оны башқұрт халқын сияқты, селқостық халге ұшыратуы мүмкін, себебі табиғаттың заңдылығында да кішкене баланы бірден ересек етуге ешқандай мүмкіндік жоқ.

Қырғыздар барлық адамдарға тән табиғи жаратылыстың әсерімен ешқандай сыртқы күшсіз-ақ өздеріне жақсы да қолайлы жағдай іздестірулері арқылы отырықшылық жолға түсуге даяр екенін біз төменнен көре аламыз. 15 жыл бұрын қырғыз облыстарынын уездерінде бірде-бір (землянка) жер үй болған емес. Ал біздің көз алдымызда қырғыздар өздеріне қысқа жылы киіз үйлер, киіз үйдің ішіне шойын немесе темір пештер орнатып, содан кейін жер үйлер немесе ағаш үйлер, ал қазір бірнеше бөлмеде тұратын там үйлер сала бастады. Қазіргі кезде жер үйі немесе ағаш үйі жоқ қырғызды сирек кездестіресіз, ал кейбір жерлерде олар қыстауға кішкене-кішкене тұтас ауылдар қураған. Тұрақты орын сала бастағаннан кейін, үйлерге қоса мал қоралар салып, шөп шауып, оны біршама мөлшерге жеткізіп, қысқа сақтайтын болды.

Жазғы жайылымдарда, егер мүмкіндік болса, қысқа мерзім және сирек болатын болған, оларға деген қырғыздардың зауқы онша болмай, жол бойындағы қырғыздар өз қыстауларынан 10-30 қадамнан астам шықпайтын; керек болған жағдайдың өзінде, еш ынтасыз жаздың жайлауларын 3-4 рет ауыстырып, маңайдағы шөпті тауысқанша ауылдарынан ұзамаған. Осындай тәсілмен бір жерде тұрақты орналасқан қырғыздар — «12 аяқты ешкілер 2-3 он жыл бұрынғы» — қазір өздерінің жыртуға жарайтын жерлерін, тебіндері мен жайылымдарын қатты қорғаштап, осының кесірінен, қазір олардың арасында дау мен тартыс көбейіп, кейде қан төбелес пен өлімге дейін баратын болды.

Қырғыздардың қазір де жер өндеумен айнал ысуға талаптары бар, ал мүмкіндік бар жерлерде онымен біршама айналысып та жүр. Осындай талпынысты Торғай уездінің қырғыздарынан көруге болады, құнарлы жердің болмағанына қарамастан, олар астық өсірумен айналысады, оған қанша күш-жігер мен шыдамдық керек десеңші. Ол өзеннің жағалауына, жайылымға қолайсыз жерлерге бидай мен тары, біраз сулы егіп, сол жерлерге су әкелуге арықтар қазып, жасанды түрде суғарады, суғаруға көмектесетін қолдан істеген құралдарын қолданады (шігір). Біздің құрғақ климатты жиі суғару қажет, қырғыз егіншілерінің бүкіл отбасымен таңертеңнен күн батқанға дейін егістікте жұмыс істегенін көріп сүйсініп қаласын, олар осы жерде туратын, ешқандай мұндай қиын еңбекке мойынсұнбай, аштықта, мұқтаждықта жүрген орыстарды мазақ еткен сияқты. Сонымен қатар біз орыс қонысшыларын қырғыз даласына қайта жаңғырту мен мәдениет жағынан үйретушілер деп үміт артатынымызды ұмытып кетпейік. Өкінішке орай, кейбір дала уездерінде жер өңдеушілікке қатысты ешқандай болашақтың жоқ екенін көреміз. Бұл жерлердің сазды батпақ немесе құмды болғандықтан, мұнда өсетін жалғыз-ақ шоп ашы жусан; климаты адам айтқысыз құрғақ; өзендердің жылдан жылға сулары тартылып келеді, соңғы жылдары көпшілік өзендердің сулары мүлдем құрғап қалмаса екен деп қауіптенуде. Осындай уездерде күн көрудің бірден-бір жолы — мал шаруашылығы, егер оларды дұрыс бағып, оған ауа райы қолайлы болса, іс жүзінде өте бай өсім алуға жарайды екен, ал астық көп шыққан жылдары шөпті жинап алып, үнемдеп ұстаса, қазіргідей қиын жылдары әр түрлі ауыртпашылықтан құтылып кетуге болады. Осындай жағдайлардан, ауыртпалықтан кейін халық ақылдырақ болар.

Қазірдің өзінде де мал шаруашылығына дұрыс қарап отырғандары бар. Біз білетін қырғыздар 500, одан да коп жылқылары бар табынға жетерлік шоп дайындайды. Олжалы жылдары (он жыл бойы, кейде одан да коп, мысалы соңғы 20 жыл ішінде) жыл сайын орта есеппен 200 құлыннан келіп отырады. Құлындарды 3-4 жыл өсіріп, қырғыз малшылары — айғыр, жабағы мен кәрі биелерді ауылдар мен базарларда сатып, өсіп қалған байталдарын, айғырларын да сатып, ақшасына жаңа үйлер салып отырған. Осындай есеппен тапқан ақшаларын сауда айналымына салып жібереді, алайда ол әлі дами қоймаған, себебі далада дұрыс саудаға үлгі болатындай адамдар жоқ. Осыған қарамастан, осы қыстың ауыртпалығына мал шаруашылығының дамымағанын кінәлауға болмайды. Былтырғы 1870 жыл мен қазіргі жылдың басындағы Торғай уездінде болған қиыншылық тек қана көшпенділердің басына емес, отырықшы халыққа да түсуі мүмкін. Мысал келтіру үшін алысқа барудың керегі жоқ. Біздің Торғай қаласы қырғыздардың кебін киюде. Биылғы жылы жақын маңда не шөп, не қамыс жоқ, Торғай жұртының (соның ішінде менің өзімде де) пешті жағуға еш отыны болмады; бір бума қамыстың бағасы үш сом, бір үйме шоп — 10 сом, жарма бидай ұнының пуды - 3 сом 50 тиын, дақылдар - 6 сомға дейін жетті; кейбір кездерде мұндай тағамдарды ешқандай да ақшаға таба алмайтын болған, кейбір отбасылары апталап жылытылмаған үйлерде еш азықсыз отырған кездерінде оларды қазыналық қордағы азықпен қамтамасыз етуге тура келген; үй жануарлары қырылып, гарнизонный сондай қиналғандығынан, тіпті казарма төбелерін отын қылып сындыруға шешім қабылданған.

Жоғарыда айтылғанның бәрінен біз қырғыздарға ненің жарамды, қай өмірдің жарамсыз екенін айтуды мақсат еткеніміз жоқ, ал қырғыздардың мәңгілік көшпенділік өмірде болуын тіпті қаламаймыз, себебі әрбір халық өсіп-даму барысында көшпенділік тұрмыстан міндетті түрде ақырында отырықшылыққа өтуге тиіс, өйткені отырықшылықпен ағартушылық істің даму жолдары тығыз байланысты. Біздің байқауымызша, қырғыз халқы отырықшылыққа қазірдің өзінде әзір, ал мұндай талпыныстың көрінісі іс жүзіндегі ғасырлық тұрмыстың жылдам өзгеріп жатуымен байланысты, ал зорлап жүгіндіру осындай мақсатқа тез әкелмеуші еді, қазір істің өзі табиғи жолмен келе жатыр. Соңғы он-он бес жыл ішіндегі осындай салыстырмалы үлкен өзгерістерге қарап қызыл тілмен 20-30 жыл ішінде қырғыздардың қолдары қандай табыстарға жететінін айтуда. Қазірдің өзінде де жол торабындағы қырғыздар жер өндеу өнерін орыс мұжықтарынан кем білмейді, ал уақыт өте келе жас халық, қабілеті жөнінен тез ұғымтал да ақылды қырғыздар жергілікті жер өндірушілерден қалыспайды деген ойдамыз. Сондықтан да Батыс Сібір әкімшілігінің қырғыз арасындағы орыс отаршылығынан нені күтетінін түсінбейміз, себебі отаршы шаруалардың өз ақыл-ой өрісінің қырғыздардан ешқандай артықшылықтары жоқ. Сонымен қатар Ресей халықтарының осындай жасанды жақындастырулары осы күнге дейін ешқандай ерекше табыстар әкелмеді, себебі біз оны татар, башқұрт және басқа орыстар арасында бірнеше ғасыр бойы тұрып жатқан халықтардан көре аламыз. Орыстар мен қырғыздардың жақындасуының оз еркімен болғанын қалағанымыз жаман болмас еді, өйткені қырғыздардың табиғатында осындай қатынасқа деген қанағаттандыратын себептер баршылық.

Әрбір орыс, қырғыздармен жақын қатыса келе, мүмкін, қырғыз халқының орыстармен жақындасқысы келетініне куәгер бола алар; қазірдің өзінде жол торабы қырғыздары мен сол жердің орыс тұрғындарының арасында шынайы достық бар екеніне бірнеше мысал келтіруге болады. Сонымен бірге, қырғыз халқының үкіметі орыстың қадірлі өкілдеріне таза достықпен қарайтынына мысал келтіруге болады, ал оны соңғылары далаға сапарлары мен жеке істерді шешуге қиналған кездерінде жиірек кездестіретіні белгілі. Орыс халқы мен қырғыз халқының осындай табиғи жақындасуына ең алдымен себеп болғаны олардың адамгершілік қасиеттерінің ұқсастығы шығар. Екеуінде алсақ, бұлардың тұрмыстық жағдайы қарапайым, күнделікті өмір сүруге негізделген, діни немесе ұлттық соқыр сенімділіктен алшақ, жүректері де таза, басқалардың сеніміне түсінікпен қарайды, өйткені әрқайсысының наным мен сенімі өзіне лайықты деп есептеледі. Сондықтан қырғыз халқының орыстармен жақындасу жолдарын сыртқы тәсілдер қолдану арқылы іздемей-ақ, олардың ішкі адамгершілік қасиеттерінің ықпалынан тапқан жон болар емес пе? Қазірдің өзінде біздің жол торабы бойындағы қырғыздар астық өсіру жерлерінде казактармен, кейбір селоларда орыстармен бүйірлері түйісе, үйлері қабыса бірге турады. Осындай жағдайда болашақ қырғыз отырықшылығына қолайлы жерлерді сақтап қалу керек, бұл жерлерге орыс қоныстанушыларын кіргізетін болсақ, олар азайып қалады. Қырғыз егіншілерінің қолайлы жерлердің әрбір бөлшегін қорғап, оны болашақ ұрпақ үшін сақтап қалуға даяр екені бізге мәлім. Осындай жағдайда қырғыздардың жаңа орыс шаруаларына көзқарасы дұрыс деген сенімге толық күмәндануға болады.

Қырғыз өмірінде орыс қалаларының атқаратын міндеті тіпті өзгеше болмақ. Егер де қырғыздар орыстың жер өндеушісін немесе малшысын өздерінің көңіліне жақпайтын қарсыласы деп есептесе, сол қырғыздар үшін қалалардың зайырлы, сауда мен қолөнерімен айналысатын тұрғындары көшпелі халықтың өнімдерімен тұтынушы, сол себепті оны қазіргі өркениеттің барлық жетістіктері, өнері мен ғылыми жаңалықтарымен жабдықтыратын күш болып табылады. Қалалар мен қолайлы жол торабының ықпалы қырғыз халқының өмірі үшін ең жоғарғы игілік белгісі болып саналады.

Сонымен, біздің наным бойынша, қырғыздар отаршылыққа өздері жетіп, ерте ме, кеш пе орыстармен қосылып, бірігіп кетеді. Тек қана олар үшін мал шаруашылығымен қатар дамитын жер өндіруге жарамды жерлерді сақтап қалу керек, алайда жалпы мемлекеттік экономикалық мүдде бойынша мал шаруашылығының өзі де жер өндіруден кем саналмауы тиіс. Егер Ресей өзінің оңтүстік-шығыс губернияларын Еуропаны азық-түлікпен қамтамасыз ететін бөлігіне айналған деп әділетті мақтанатын болса, онда қырғыз даласы, тек Ресейдің өзінің мал қорасы ғана болса, онда басқалардан кем қызмет көрсетпес еді. Ешқандай ақшалай сыйлықтар, ешқандай ауыл шаруашылық академиялары арқылы қырғыздар сияқты бақташылар дайындауға мүмкіндік жоқ. Сол бақташы Еуропа дипломатиясы үшін іштей қызғаныш тудырады, себебі олар Ресейдің мықтылығын мұндағы керемет әскер, қолынан өнері тамған егінші, туа біткен бақташының тірліктерінен көреді.

Қырғыздың табиғи талпынысын қолдап жіберіңіз; оны мезгілсіз шаруашылық қиыншылықтардан дер кезіндегі көмегіңізбен қорғаңыз; оның қазіргі басына төнген қиындығын болдырмауға тырысыңыз; қырғыз арасында орыс білімінің ықпалын дамытыңыз; жас, дарынды ақындық қасиеті бар халыққа адамгершілік әдісімен жақындасуға әрекет етіңіз, сонда қырғыз халқы осы жақындасудан бақыт тауып, тек қана малшы емес, егінші де, әскер де болып, Ресей жалауының астында олардың бойын мақтаныш сезімі кернейді.

ҮШІР

Үшір дегеніміз не? Үшір немесе ғушір, араб тілінен ғашар дегеніміз — он, ғашарун — оныншы, немесе оныншы бөлігі. Үсір — қырғыз тілінің бұрыс айтылуы.

Мұхаммед заңының қасиетті жазуы бойынша, әрбір егінші астықты жинап алғаннан кейін, алынған астықтың оныншы бөлігін кедей-кепшікке таратуға немесе осы бөлігін діни заңдармен айналысатындарға беруге міндетті. Мұндай салықтан астығы шықпай қалған, бірақ недәуір мүлкі барлар да босатылмайды.

Ғұшір қайдан шықты және казіргі қырғыздар арасына қалай таратылды? Ғушірдің басы Аравияда Мухаммед заңы орнаған кезде пайда болды. Осы жерден уақыт өте Мухаммед діні тарай басталғаннан, ол араб Азия елдеріне, кейіннен Бұқара мен Хиуаға жетті.

Сырдария өзені Ташкент, Қоканд, Бұқар мен Хиуа хандығының жартысы арқылы өткендіктен, осы өзен бойында көшіп-қонып жүрген қырғыздар (нақты болмаса да) Мухаммед дініне сыйынып, тастап кеткен хандықтардың билігінде бола тұрса да, қазіргі күнге дейін басқа мұсылмандар сияқты, табыстары мен алған егіндерінің оныншы бөліктерін жыл сайын салық ретінде беріп отырған, егіншілер астықпен, ал малшылар малмен берген.

Ғұшірді қазіргі кезде неге жұмсайды? Кішкене қырғыздар Шекті руының Төртқара мен жартылай Шөмекей рулары, Сырдария бойында көшіп-қонып жүрген басқа рулардың әр түрлі бөліктері, әсіресе Хиуа хандығының қол астында болып, кейіннен өздері султан, би, батырлардың билігінде болып немесе өзара ұрыс-керістен, тартыстан және Хиуа баскесерлерінің жортуылдарынан өздерін қорғау үшін; өздеріне мұқият болу үшін; жауға бақылау жүргізу үшін; міне, осының бәріне адамдар жалдау үшін қаржы қажет болды.

Қазір Сыр бойында мекендеп жүрген халықтардың бәрі егіндікпен айналысып, жинаған ғұшірлері, кедейлер мен дінбасыларына емес, жауларын бақылауға жалданған қарауылдарға беріледі.

Егер жинаған ғушірді жауларын бақылауға жалданғандарға берсе, қаншама пұттан және оны қай кезде берген? Қарауылдарға ғушірді қай кезде және қанша мөлшерде беретіндерін толық анықтау мүмкін емес, себебі ол қай уақытта, қай жерден, қалай бақылау жасауға байланысты; астықты да тең мөлшерде төлемейді.

Ғұшірді кім жинайды? Ғушірді билер мен ақсақалдар әр рудан бөлек-бөлек жинайды.

Ғүшір алу үшін әрбір адамнан немесе әр киіз үйден қанша пұт астық жиналады? Ғүшір қожайын жинаған астық көлемінен алынады. Егер астық суарусыз алынса, онда он батманнан — бір ғұшір, ал суарулы астықтан 20-дан — бір ғушір, яғни бір қаптан, онда 20 батман сияды, бұл Ресейдің 5 пұтына тең, онда бірінші жағдайда — 1, ал соңғысында — 2 батман, ол біздің он фундқа теңеледі.

Ғұшір жинаушылар оның жартысын өз пайдаларына қалдырмай ма? Жинаушылар оз пайдасына жиналған астықтың бөлігін қалдыратын шығар. Бұлай болуы мүмкін де сияқты, бірақ та тексерілмеген.

Егер де жиналған астықтың көпшілік бөлігі қолында қалса, сондай-ақ ғұшір жинау халыққа пайдасын тигізбесе, онда оны жою халыққа жақсы болмас па еді? Райым бекінісін көтерумен бірге, Сырдария өзенінің оңтүстік бөлігінде көшіп-қонып жүрген қырғыздардың жауласқан ұрыс-тартыс әрекеттері тоқтатылып, сонымен қатар оларға Сырдария ордалықтарынан ары—Хиуамен Қарақалпақ топтары жортуылдарының тоқталуы, сол себепті үшірді сақталып қалуы жергілікті халық үшін еш пайдасын тигізбейді, ал оның жойылуы халық үшін өте тиімді, өйткені оның жалпы көлемі әжептәуір; Сыр бойындағы қырғыздардың айтуынша 1848 жылы ішінде-ақ олар хиуалықтардың 36 жортуылдарына ұшыраған.

Қанша адам егіндікпен айналысады, қанша мөлшерде астық егіледі, бір жылдың ішінде одан қанша қап немесе пұт алады? Райым бекінісі бойындағы көшіп-қонып жүрген қырғыздардың қанша киіз үйі болғанын айтпай, қаншама адам бар екенін, қаншамасы егіндікпен айналысатынын дәл айту мүмкін емес, яғни себілетін астықтың мөлшері мен олардың алымын дәлелдеп айтуға мүмкіндік болмайды. Жиналған мәліметтер бойынша, 1848 жылы бүл жердің қырғыздары (киіз үй саны) әр түрлі астық септі, дәлелдеп айтқанда: Алтыбай бөлімі — 100 киіз үй Құрман мен Құтық бөлімі, оның ішінде Қырғыздар мен Қаракесек рулары - 300 киіз үй Колен бөлімі — 100 киіз үй Жақай руы — 50 киіз үй Барлығы — 550 киіз үй

Кейбір есеп үшін, себілген астықтың мөлшеріне қарай, шамамен былай деуге болады: бай қырғыз 3 қап, кедей қырғыз 2-3 батман бір пұтқа дейін. Шамамен есептегенде, жалпы себілім Қаратөбе сайынан бастап Сыр арнасына дейін; екіден үш ондыққа дейін сыйса, әрбіреуі .100 пұтқа дейін жарма, тары мен бидай береді. Жарма мен бидай сәуірдің басы мен аяғына дейін, ал тары — шілдеде себіледі.

Биылғы жылы қарауылшылардың жалдап алуға қанша қап нан жұмсалды? Қарауылшыларды жалдап алу үшін 1848 жылы қыста бірінші рет — 40 қап, екінші рет — жазда 20 қап ұн ұсталды.

Ғұшірдің жартысын Жанқожа Нұрмұхамедов батыр да алмай ма?

Өткен жылдары Жанқожа батыр ғұшір есебімен көптеген астық жинады. Жақында осы мақсатпен келген батырдың улы Іш жемес осы жерде ғұшір ретінде жиналған астықты алып, 23 түйемен, әрбіреуінде 3 қаптан — барлығы 400 пұт (бір қапты 6 пұт деп санаса), жеткен. Қырғыздардың барлығы бірдей бүл салықты төлеуге келісе қоймады, ал оларды зорлауға елшілер батпады. Сондықтан да жинаған ғұшірдің мөлшері аз болды.

[1884 жылы]

ЗЕКЕТ ТУРАЛЫ

Зекет дегеніміз не?

Алқораның келесі сөздерінде былай делінген:

Сөз атауы:

Әлбақара. «Аллаға сыйынып зекет беріңіз».

Әнписа. «Құдайға сыйынып зекет беріңіз».

Әнпәл. «Кінәңізді мойындап, құдайға сыйынып, зекет беріңіз».

Әахаздор. «Екі бетте: а) құдайға сыйынып, зекет беріңіздер

б) құдайға қатты сыйынып, зекет беріңіздер»

Нәмәл. «Олар, құдайға сыйынып, зекет береді».

Мүзәмміл: «құдайға сыйынып, зекет беріңіздер, құдай үшін садақа беріңіздер, оны шын жүректен беріңіздер».

Барат: «Зекетті кедей, тамақ сатып алуға халдері жетпейтіндерге, өмір сүруге еш мүлкі жоқтарға, Мухаммед діні кезінде бір тайпа адамдарды ұстап, өзіне баулыған зекет жинаушыларға, олардың еңбегі үшін беріңдер, себебі ол тайпалардың жартысы отқа табынып, жартысы Мухаммед тірі кезінде мұсылман дінін қабылдаған, бір созбен айтқанда, олар көптеген тайпалар ішіндегі ең күштісі болған, сондықтан осы тайпа Мухаммед тірі кезінде үнемі зекет таратып, ал Әбубәкір халиф оны беруге бас тартқан. Құлшылықтан құтылғысы келген, қарыздарын төлей алмайтын, өз қаржысын жұмсап дін үшін соғысқа аттана алмайтын жолындағы, тіпті сыйынуға Меккеге бара алмайтындарға, үйлерінде мал-мүлкі, жағдайлары болса да, жолда кетіп бара жатқанда және бөтен елде жүргенде қаржысы таусылып қиыншылық көргендерге, зекет беруді құдайдың өзі бұйырады».

Зекет жөніндегі сұрақтар

(Ішкі қырғыз ордасының ханы Жәңгірдің шарияттан құрастырып өз қолымен жазғаны).

Сұрақ: Егер малдың саны сұралатын болса, қанша зекет беруге тиісті?

Жауап: Түйеден. 5 түйеден 1 қой, 10 түйеден 2 қой, 15 түйеден 3 қой, 25 түйеден 2 жастағы тайлақ, 36 бас түйеге дейін 1 тайлақ, егер түйе саны 36-дан асса, онда 3 жастағы бір түйе. 46 бас түйеге дейін зекет алынбайды, 46-шы бастан 4 жастағы 1 түйе; одан кейін 61-ге дейін зекет алынбайды, 61-ден 5 жастағы бір түйе; 76-шы басқа дейінгіден зекет алынбайды, ал одан асқан саннан екі тайлақтан беріп отырады. Одан кейін саны 91түйеге дейін жеткенше зекет алынбайды, 91-ден алса 3 жастағы екі түйе беріледі.

125 басқа дейін зекет жоқ, ал 125 бастан коп болса, 4 жастағы екі түйе, бір қой беріледі. 130 бастан 4жастағы екітүйе, екі қой; 135 — төрт жастағы екі түйе, 3 қой; 140-тан төрт жастағы екі түйе, төрт қой; 145 — 4 жастағы екі түйе мен бір тайлақ; 150-ден 4 жастағы екі түйе; 155-3 түйе, бір қой, 160 — 3 түйе, екі қой; 175 — 3 түйе, бір тайлақ; 186 — 3 түйе 4 жастағы және 1 түйе 3 жастағы; 191-ден 4 түйе төрт жастағы; 200-ден бастап жоғарыдағы бойынша көбейе береді.

Сауал: Ірі қара малдан қаншасына зекет беру керек?

Жауап: 30 бастан, 30 бас ірі, ұсақ мал болса да, зекетке 1 — 1,5 жастағысын, ұрғашы ма, еркек пе, оған байланысты емес, беру керек; 40 бастан үш жастағы біреу; 40-тан 60 басқа дейін толық анықталмаған, ал 60-тан екі 1,5 жастағы; 70-тен бір 1,5 жастағы, бір үш жастағы мал; 80-нен екі 3 жастағы; 90-нан үш 1,5 жастағы; 100-ден екі 1,5 жастағы және бір 3 жастағы, ары қарайда осындай тәртіппен беріледі.

Сауал: Қанша қой зекетке беріледі?

Жауап: 110 қойдан. 40 бас қой, ешкіден 3 жыл өткеннен кейін бір қой зекетке беріледі; ешкіден де сол сияқты; 121 қойдан — екі, 201-ден — 3 қой, 400-ден торт қой, 400-ден жоғары әрбір 100 басқа бір қойдан беріп отырады.

Сауал: Жылқыдан қанша зекет алуға болады?

Жауап: Жалпы тәртіп бойынша зекет алынатын жылқының мөлшері анықталмаған, имамның басты түсіндірмесінде былай делінген: Егер де әлдебіреудің пайдаланып жүрген, жұмысқа салып, мініп жүрген жылқыларынан артық болса, онда әрбір жақсы араб сәйгүліктеріне, бедеу деп аталатын, 1 алтын теңге; егер аттар басқа түрден болса, олардың құнын ақшаға айналдырып, 200 тиын (дихрам арабша) беру керек, әрбір жылқыдан берілетін зекеттің құны — 5 теңгеден. Егер кімде-кімнің осындай байлыққа қолы жетіп, екі жыл ішінде зекет бермесе, оны күнәһар деп санап, оның куәлікке айтқандары қабылданбайды.

Егер ол билеушінің құлағына жетсе,онда оның денесіне дүре соғып, зынданға салуы тиіс. Зигрил деген кітаптан алынған Бурзяндия деген кітапта былай делінген: «Зекет бермеген адам зынданға салынуы тиіс». Зекетті зорлап жинау жөнінде мұсылмандар әр түрлі пікір айтады, сондықтан зекетті зорлап жинауға болмайды. Бұл жөнінде Ашбағтың кітабында да айтылған.

Сауал: Басқа мал-мүлік, жер, алтын, күміс заттарға зекет беруге бола ма?

Жауап: Егер алтын мен күміс коп болса, онда зекет беріледі, ал қалғандарынан, егер де олар сауда-саттыққа алынса ғана, беріледі.

Сауал: Алтын мен күмістің салмағы қанша болуы керек?

Жауап: Егер алтын 20 болса, онда '/2, ал күмістің 200 теңгесіне 5-еуін беру қажет.

Сауал: Жерді сауда-саттыққа айналдырып отырғандар қанша зекет беру керек?

Жауап: Алдымен бағасын анықтап алу керек, егерде олар алтын мен күмістің 200 дихрамына тең келсе, онда әрбір он теңгенің 1/9 бөлігіне зекет беру керек. Сомға катысты да дәл осындай мөлшерде берілуі керек, егер жер 200 сом болса, онда ондықтармен 20 болады, онда оның төрттен бір бөлігі 5 сом болмақ. Яғни 1000 сомнан 25 сом берілуі тиіс.

[1884 жылы]

АҚТӨБЕ ЕКІ КЛАСТЫҚ МЕКТЕБІНІҢ МЕҢГЕРУШІСІНЕ ОҚЫТУ ӘДІСІ ТУРАЛЫ НҰСҚАУ ХАТ

Оқытушыларға және оқушыларға арналған «Оқу құралдарын» сізге жібере отырып, сізден және сіздің қарамағыңыздағы мектептің басқа оқытушыларынан өзім қарап шығып, орыс-қазақ мектептерінде қолдануға өте пайдалы деп тапқан мына кітаптарға назар аударуларыңызды көп-көп өтінемін.

1. Бірінші кластар үшін мен және менің қарамағымдағы мектептердің барлық оқытушылары дерлік басқа оқу құралдардың бәрінен де гөрі Н.Бунаковтың әліппесімен оқу кітабын, Тихомировтың элементарлы грамматикасы курсын (бұл — қиын түсіндірулерден, грамматикалық терминдерден жазылған, орыс тілін әр түрлі үлгілер бойынша, жетекші сұрақтар бойынша, үйрететін грамматика, әсіресе біздің мектептерімізге қолайлы) және мысалдар жинағын (жаттап алу үшін жазылған) көбінесе Крыловтың мысалдарын қолайлы деп отырмыз.

2. Екінші кластар үшін: Сент-Илердің зоологиясы, Гердтың минерологиясының қысқаша курсы, Оливердің ботаникасы (ал енді бұл ботаника маған онша ұнамайды, сондықтан қарап шығу үшін басқаларын да жаздырып отырмын), жаратылыс тарихының оқу атласы, Крюгердің элементарлық физикасы, Пуцковичтың географиясы — оқушылар үшін, Пуликовскийдің географиясы — оқытушылар үшін, Острогорскийдің немесе уақыт жететін болса, Фрамаковскийдің Россия тарихы, ал оқытушылар үшін Белярминовтың Россия тарихы мен Гуревичтің тарихи хрестоматиясы, Тихомировтың таза жазу ережесі;

3. Оқушылармен кешке ауызша әңгімелесу үшін Зобовтың табиғат жайындағы әңгімелерін, Константиновичтің химия жөніндегі әңгімелерін және Фигьенің маңызды жаңалықтары мен өнер табыстарын ұсынамын және

4. Бұлардан басқа, оқытушылардың оқуына және өнеге алуларына пайдалы деп ұсынатындарым: Бобровскийдің педагогикасы халық-оқу әдебиетінің жүйелі шолуы, Каменскийдің «Ұлы дидактикасы», Бунаковтың «Ана тілі», Корфтың «Біздің дос», Реклюдің «Жер, құрлық және мұхит» деген кітабы, «Егіншілік пен мал шаруашылығы» және басқалары. Ескерте кететінім — халық мектептерінде оқылатын сабақтардан ең ыңғайлы, ең түсінікті болатын оқу құралдарын келешекте де қарастырып отырамын, ал ондайлар табыла қойса, жаздырып алып, қарамағымдағы мектептерге жіберіп отырамын. Ал онан соң орыс тілі, оның грамматикасы, география, сызу, тарих, жаратылыс тану сияқты пәндердің дербес оқылуына қарамастан, мысалы, Зобовтың табиғат жайындағы (бұл кітапты мен өте-мөте ұсынамын), Фигьенің маңызды жаңалықтар мен өнер-табыстар жайындағы, сонымен қатар Константиновичтің химия жөніндегі әңгімелері сияқты кітаптарын (кештіғұрым және басқа орайы келген жағдайлардың бәрінде) оқушылармен біргe қайта-қайта оқып, ауызша әңгімелер өткізіп отыруды, әңгімені орыс тілінде, әрине, түсіндіре отырып айқын өткізуді өте пайдалы деп білетінімді айта кету борышым деп білемін, бүл әңгімелердің аяғында оқушылардан оқығандарын қайталап сұрап отыру қажет. Мұндай әңгімелерді оқушылардың қызығып тыңдайтынын және жеңіл ұғып алатынын мен оз тәжірибемнен көргенмін. Химия мен физиканы оқығанда, түсіргенде керек болатын аспаптарды қаржы табылған бойда жаздырып алуға тырысамын. Әрбір оқу құралының алдына қойған мақсатын және оның мазмұнын айқын түсініп алу үшін оқытушылардың өздері жоғарыда аталған кітаптардың бәрін қалай да аяғына дейін әбден мұқият оқып шығулары керек, ал сонан кейін оларды оқыту жұмысына пайдалану қажет дегенді айта кетудің артықшылығы болмас деп ойлаймын. Орыс тілін, жаратылыстану ғылымын, географияны және тарихты оқыту жұмысы әрбір мектепте күнілгері белгіленген бір жүйемен, оқу құралымен жүргізілуі керек; өйткені тәжірибеге қарағанда оқыту, тәрбиелеу жұмысына дәйекті көзқарасы бекіп болмаған кейбір жас оқытушылар оқу құралдарын беталды өзгерте береді, оның үстіне халық мектептерінде өтілетін пәндердің оқыту әдістері мен тәртіптерінің өзін де өзгерте береді, сөйтіп, оқушыларды біресе бір түрлі әдіспен не бір оқу құралы бойынша, біресе екінші түрлі әдіспен не екінші бір оқу құралы бойынша оқуға зорлайды немесе дұрысын айтқанда, бастаған еш пәні ешуақытта түгел,тәртіппен өтпейді. Ондай оқытушылар оқушыларды адастырады, сонан кейін қойылған сұраққа оқушылардың жауап бере білмегеніне ренжіп, өздері де ашулана бастайды, тіпті оқушыларға өшігуге дейін барады. Осыдан келіп оқушыларды бұрынғыдан да адастырып, мүлде шатастырып, оларды тіпті ешбір жауап бере алмайтын халге жеткізеді. Әрине, оқыту жұмысын бұлайша жүргізуден ешбір жақсылық күтуге болмайтынын күнілгері-ақ айтуға болады: оқушылардың түсінбеушілігін оқытушылардың өз кінәсі деп білмей, оқушылардың оқуға зер салмайтындығынан немесе топтастығынан деп білетін мұндай оқытушылардың қатты адасатыны айтпай-ақ түсінікті. Менің тәжірибемде мұндай оқытушылар педагогтер ұсынып отырған оқу қуалдарымен еш уақытта дұрыс таныса алмайды, олардың ешбіреуін аяғына дейін оқып шықпайды, оқушылардың жалпы мінез-құлқына, ақыл-парасатына, онымен катар орыс балаларына қарағанда қазақ балаларының ана тілінде өзгешеліктер болатынына, ана тілінің басқалығына зер салмайды, осылардың бәрін еске ала отырып, шындап еңбек сіңірмейді. Мұның аяғы балаларды басы да жоқ, аяғы да жоқ бірдемеге ешбір тәртіпсіз оқытуға әкеліп соғады. Осы айтып отырғанымның көбісінің соған қатысы бар. Бір оқытушыға ол кіммен жұмыс жасап отырғанын еш уақытта да ұмытпауы керек екенін осы арада ескертпей кете алмай отырмын. Ол балалармен жұмыс істеп отыр, егер балалар бірдемені түсінбейтін болса, онда оқытушы оларды кінәлауға тиіс емес, оларға түсіндіре алмай отырған өзін кінәлауға тиіс. Ол балалармен сөйлескенде ашуланбай, жұмсақ сөйлеуі, шыдамдылық көрсетуі керек, әрбір нәрсені ықыласпен, түсінікті етіп түсіндіру керек, мәнерлі сөз, орынсыз терминдерді қолданбау керек; мұндай сөз оқушыларға ғана түсініксіз болып қоймайды, басқа тыңдап отырған адамдардың құлағына да жақпайды; ондай шет тыңдаушылар бұл оқытушының терең біліміне ойы жоқ екенін, ол тек ғылыми терминдермен, сөздермен ғана мақтанғысы келетінін, ал педагогтік және оқытушылық әдістер жөнінде ойының өте тапшы, үстірт қана түсінігі бар екені немесе жалпы көрнекті оқытудың бәрі де оқыту әдістерінің түсініктілігіне, оқытушылардың түсіндірулерінің ұғымдылығына негізделу керек екенін ұмытып, педагогтік, оқытушылық әдістерге екінші қатардағы бір нәрсе деп қарайтынын көреді. Алайда, өзінің табиғи қабілеттілігіне қарағанда, бұл жас оқытушы өз пәніне енді тереңдеу зер салар, өзінің қателерін түзетер, сөйтіп ол, айтпасқа амалым жоқ, өзінен көп ілгері кеткен әріптес жолдастарынан қалмас деп сенемін. Оқытушыларды бағалағанда олардың іске мәнді қатысы жоқ сөздеріне қарап емес, олардың егістерінің бетіне шыққан жемістеріне, яғни оқушыларына қарай бағалайтынын мойындаса, оның буған өзінің де көзі жетеді.

12 ақпан, 1883 жыл

ҚОСТАНАЙ УЕЗДІНДЕ ҚАЗАҚ ҚЫЗДАРЫНА АРНАП МЕКТЕП АШУ ТУРАЛЫ

Ұлы мәртебелі тақсыр! Сіз маған Торғай облысына қарасты уездердің бірінде қазақ қыздарына арналған училище ашу мүмкіндігін қарастыру жайын және ол туралы пікірімді айтуды тапсырған едіңіз. Бұл ұсынысқа мен өз атымнан қазақтардың қазіргі түсінік ұғымы тұрғысынан қарай отырып, олардың бұндай училищеге деген талабына күдіктенемін, себебі қазақ қыздарына арналған училищелерді формальді түрде аша салу нәтижелі болмайды деп есептеймін деп кезінде табанды жауап бергендей едім.

Бірақ, бір жағынан, халықтық тәрбиеде әйелдерге білім берудің өлшеусіз маңыздылығын сезініп, әрі, екінші жағынан, Сіздің улы мәртебеліңіздің, сондай-ақ Оқу округі попичетилі мырзаның да тілегін іс жүзінде орындауға шын құлшынып отырсам да, бұл істің айтарлықтай нәтижелі болуы оның пайдалы екендігіне халықтың өзінің азды-көпті көзі жетуіне байланысты болмақ деген сенімге келдім. Мұндай алғышартсыз кез келген істі ресми бастауға болғанымен, оны табысты аяқтауға болмайды.

Мен Сіздің улы мәртебеңізге, бұрын да мәлім еткенімдей, қазақ қыздарын оқытуды қазіргі кезде, ең дұрысы, аса беделді, әрі ықпалды казак семьяларының бірінде орналасқан ресми емес үй училищесінен бастау керектігі туралы пікіріме табан тіреймін. Осындай түсінік тұрғысынан қазақ даласында әйелдерге білім беру арқылы өзгелерге үлгі көрсете алады-ау деген адамдарды ықпалды қазақтардың ішінен таңдай келе мен әуелден-ақ ағайынды Сейдалин мырзаларға тоқталған едім. Осындай оймен мен Қостанайға келісімен бірі — уездік судья, екіншісі — уезд начальнигінің аға көмекшісі болып істейтін Сейдалин мырзалармен сөйлескен болатынмын. Бұл мырзалар менің пікірімді толық мақұлдады, сөйтіп, Торғай облысында әйелдерге білім беру ісін сапалы бастау шараларын бірлесе талқылай отырып, біз төмендегідей қорытындыға келдік:

1. Қостанай қаласынан үш-төрт шақырым жердегі Сейдалиндер қыстауына жақын маңнан үш-төрт бөлмелі үй тұрғызып немесе сатып алып, оған қол өнері мен орыс тілінен сабақ беретін мұғалиманы тұрақты қоныстандыру қажет;

2. Қол өнері мен сауаттылыққа үйрету ісін Сейдалин мырзалардың қыздары мен менің қызымнан бастау, сосын олардың жақын құрбыларын да үгіттеп, алғашқы кезде олардың бес-алтауын біздің қыздармен үй училищесінде бірге оқуға көндіру;

3. Алғашқы оқушы қыздардың табысы тез арада-ақ басқа да көршілес қазақтардың табиғи қызығушылығын оятатынына, сөйтіп, бұл қызығушылық неғұрлым кең жайылса, соғұрлым мектепке көрші қазақтардың көптеген жаңа оқушы қыздары келетініне әбден сенуге болады;

4. Сөйтіп, біршама уақыт өткен соң жергілікті халықта қазақ қыздарының қолөнері мен сауаттылыққа үйренуінің нақтылы пайдасы туралы түсінік қалыптасатынына сенгіміз келеді, міне, сонда ғана зәру қажеттілік болып жатса, аталған үй училищесін Қостанай әйелдер училищесі деген атпен жаңаша атап, Қостанай қаласына көшіру еш қиындық туғызбайды, әйтпесе оны алғашқы орналасқан орнында қалдырып, училищенің жетістік табыстарына қарай оның оқу үйрету істерінің аясын кеңейтуге де болады.

Қазақтар арасында әйелдерге білім беру ісінің осындай тәртіппен жүргізілуі ғана, менің көзім әбден жеткендей, қазақтарды бірте-бірте бұл істің баршаға бірдей маңыздылығы және білім алудың еркектерге ғана (буған олардың көзі сөзсіз жеткен) емес, әйелдер үшін де пайдалы екендігі туралы түсінікке әкеледі.

Жоғарыдағы жайларды Сіздің улы мәртебеңіздің назарына әзірше оз атымнан мәлімдей отырып, мына мәселені де қоса айта кетуді парыз деп санаймын: Николаевск уезінің қаражат қоры алдағы 1885 жылда жиналатын ақша салықтарын қоса есептегенде сөз болып отырған болашақ әйелдер училищесін ашуға толығынан жетеді және менің ойымша, алғашқы ұйымдастыру, орналастыру ісіне 3000 сомнан артық қажет бола қоймас, ал 10-15 тәрбиеленушілері бар оқу орнына жұмсалатын тұрақты жылдық қаржы 1500 сомнан аспайды. Ал Сейдалин мырзалар мен мен сияқты адамдардың қыздары біздің өзіміздің жеке қаржымызбен оқи алады және солай болуға тиісті де. Қиындықтың ең бастысы лайықты оқытушы әйел табуға катысты туады ғой деймін, менің осы пікірімді орынды және іске асыруға лайықты деп есептесеңіз, мен өз тарапымнан орындауға барынша күш салуға тырысамын. Осы хатқа орай өзіңіздің шешіміңіз туралы мені хабардар етеді деп ойлаймын.

Аса құрметпен және адалдықпен Сіздің ұлы мәртебеңізге құрметпен қарайтын пақырыңыз Ы. АЛТЫНСАРИН.

3 қараша, 1884 жыл





АБАЙ ҚҰНАНБАЕВ

БІРАЗ СӨЗ ҚАЗАҚТЫҢ ТҮБІ ҚАЙДАН ШЫҚҚАНДЫҒЫ ТУРАЛЫ

Біздің қазақтың ықыласы атасын ғарабтан шықты дегенді, яки бәни Исраилден11 шықты дегенді ұнатқандай. Онысы — әр не тауарихтан22 хабар тисе, сол жақтан тигендіктен, ислам діні бұрынғы ата-бабаларды ұмыттырып, діндестерді жақын көрсеткендіктен һәм артқы жағы хабарсыз қараңғылықта қалғандықтан болған іс. Һәммаға мағлұм, әуелде адам балалары бұл күнгі орындарына екі жақтан толқынып келгендігі. Бірі — Үндістан тарапынан; ол жақтан келген жұрттардың көбі — білімді жұрт болып, ертерек ғылымға үйір болып, қайдан шыққандарын білгендер. Екіншісі — маңғұл жағынан келген; олар заманның көбін ғылымсыздықпен өткізіп, тауарихтарын терең білмей, түбі ескерусіз қалып, ата-бабаларын ақсақалдарының айтуымен, ауыз хабарынан білгеніне қанағат қылып жүріскен. Соның бірі, яғни сол маңғұлдан шыққан халықтың бірі — біздің казак. Біздің қазақтың маңғұлдан шыққандығы бізге ұят емес, бірақ біздің білімсіз, ғылымсыз қалмақтығымыз ұят.

Қалмақтың төрт атасының бірі — Хазар. Сол Хазардан үш атаның улы парсы жұртында қалып еді: Қажар, Афшар, Үшташлы деген. Сол қызылбас, дүниедегі ескі патшалардың сарқыты — Кәсірәй. Ғажам жұрты сол. Біздің қазақтың Амудариядан қорқып қашып келіп, Сырдарияның аяғында қалмақтан жеңіліп, Ақтабан шұбырынды көретұғын себебі Нәдірден қашамын деп болған. Сол Нәдір Афшардан еді. Осы күнгі Нәсіридден шаһ — Қажардан шыққан кісі. Кім жетсе, табады, өнеріменен жетеді. Оларға атаң қалмақ деп кім бөгет болады?

Есте жоқ ескі мезгілде, маңғұлдан бір татар аталған халық бөлінген екен. Қытайлар «татан» деп жазды. Асыл түбі қазақтың — сол татар.

Осы күнде де қазақтың төре нәсілдері өзін өзі біз татармыз деп айтысады. Онысы біз келімсек емес, таза тұқымбыз деген орынға айтылады, татардың кім екендігін білгендігімен айтқаны емес.

Дін исламға кіре алмай қалған осы күнде Күншығыс Сібірінде қазақтың ағайындары бар. Тілінен, әдетінен, түсінен туысқандығы анық көрініп тұрады. Әсіресе, Енесейскі гүбірнеде Минусинскі уезде «ясышынай татар» атында бір халық бар. Қазақты өздеріне ағайын тұтады дейді, һәм бір тұқымдас екендігіне көрген кісі таласпайды. Тағы еш қазақ қырғыз бен қазақтың бір тұқымдас екеніне таласпайды. Сол қырғызды қытайлар «брут» деп атайды, өз тауарихтарында оның себебін, неліктен «брут» дегенін еш білдім дегенді көрмедім.

Біздің қазақтар Бийскідегі, Кузнецкідегі қалмақтарды «білеут» дейді. Менің ойым: осы «білеут», «брут» бір сөзден шыққан деймін, о да қырғыздың нәсілі болмағы тан емес. Ол татарлар ұрысшыл, аңшыл, не болса соны киіп, не табылса, соны ішіп-жеп жүрген бір тұрпайы халық екен. Олардың орны Енесей, Аңқара суының бас жағында болыпты. Солардан аңшылар жыл жүріп, екі жыл жүріп қайтатұғын әдеттері бар екен. Сол аңшылардың естіген, көрген хабарыменен бұрын көрмеген жерге болмаған мақтау айтылатұғын әдетіменен қысы аз, жазы көп дегенге әуелде өздері жер шаруасын қылмай, мал сақтаушы халық болған соңы, «мал сақтауға жақсы жерге барамыз» деп, бұл жаққа қарай неше мәртебе халық шығыпты. Соның бірі біздің қазақ екен. Қай-қай жерменен келгендігі мағлұм емес. Әйтеуір, Алатаудың бөктеріне келіп, мекендеп тоқтапты.

Арғы жер бұрыннан ұйғыр нәсілді халықтың орнығып, иеленген жері болып, онан әрі бара алмапты. Ол ұйғыр халқының ханы өзіне қараған халыққа есептеп жүріпті. Әуелден өзін өзі билеп, азаттықпен жүрген халық, біратола біреуге бағынбақты ауыр көріпті. Түбінде олар да маңғұл нәсілді болса да, буларға жат көрініпті. Сол уақыттарда арабтан бұл Орта Азияға дін исламды үйретушілер көп әскермен келіп, халықты жаңа дінге қаратып жүргендерінде Құтайба атты кісі Қашқарға шейін келіп, халықты исламға көндіргенде, бұлар да мұсылман болдық депті. Сөйтсе де, бұрыннан бақсы-балгерге иланып, отқа, шыраққа табынатын әдеттерімен исламға тез түсініп кете алмапты. Ол кезде шала-пұла хат таныған кісі болса, оны «абыз» дейді екен. Ол «абыз» демек әуелде шаман дініндегілердің өз молдасына қоятын аты екен. Дүниеде не нәрсенің себебіне көзі жетпесе, сол нәрсені құдай қылып тур деп, дін тұтына тұғын әдеттерінің сарқынын біз де кей жерде көргеніміз бар: келін түскенде үлкен үйдің отына май кұйып, «От ана, май ана, жарылқа!» дегізіп, бас ұрғызған секілді, «өлген аруаққа арнадық» деп шырақ жаққан секілді, жазғытұрым әуел бұлт күркірегенде, қатындар шөмішімен үйдің сыртынан ұрып, «Сүт көп, көмір аз» деген секілді. Бұған ұқсаған ырымдар көп еді, құдайға шүкір, бүл күнде жоғалып бара жатқанға ұқсайды.

Сол арабтар көшпелі халықтарды «хибаи» деп, «хұзағи» деп атапты. «Хибаи» дегені киіз шатырмен жүруші дегені екен. «Хұзағи» дегені өз жұртында және хұзағи деген көшпелі халқы бар екен, соған ұқсатып айтқан екен. Сол уақытының бір ханы көшіп келе жатқанда бұлардың тіркеулі түйесін көріп, «міне, мыналар шынымен қаз-ақ екен» депті, әдейі кайтқан қазға ұқсайды-ақ екен деп. Сонымен, булар өзін өзі де, өзге жұрттар да қазақ атап кетіпті, бұрын өздерін «ұлыс» дейді екен де, жүре береді екен.

Ол күнде Наурыз деген бір жазғұрым мейрамы болып, наурыздама қыламыз деп, той-тамаша қылады екен. Сол күнін «ұлыстың улы күні» дейді екен. Бұл күнде бұл сөз құрбан айтына айтылады, ол уақытта жаңа дінге кірген соң, енді бір Бұхардан басқа шәһарлардың да, жер-сулардың да, халықтың да бұрынғы аттарын бұзыпты. Сондықтан да болғанға ұқсайды. Әйтеуір сонан соң қазақ аталыпты.

Бұл қазақ Алатау бөктерінде жүргенде егін салмақ секілді, сауда қылмақ секілді шаруаларға да көршілерінен көріп айналған екен. Өздерін өздері: «Қоңыр қазақ, қазақпыз» дей тұғыны, «Қазақ байдың баласымыз» дегені сол уақыттағы ғана біраз бейбіт қалып кешкен кезі болса керек.

Қырғызға қырғыз деп ұйғыр хандарының бірі ат қойса керек. Олардың атты әскерінің алдыменен жүре тұғыны солар болып, қырғыз атапты. «Өлтірт, жоғалт», яғни дұшпанды қырушы дегеннен қойылыпты. Ол уақытта жай жатқан момын казактың «Аруақ аттаған оңбайды», «Ер азығы мен бөрі азығы жолда болса керек» деп, «Аттанып барып жылқы алған, ат үстінен ұйқы алған» деп, барымташыны мақтап, бұзылған кезі Шыңғыстан соң болса керек.

Қашан маңғұлдан Шыңғыс хан шыққанда, қазақтар «құтты болсынға» барыпты. Бірақ қай жерде барғаны мағлұм емес, сүйтсе де осы Шыңғыс тауында, әскер Қарауыл өзенінің бойында жатып, он екі рудан он екі кісі манғұлдың өз заңы бойынша «хан» деген үлкен биіктің басында, ақ кигізге Шыңғысты отырғызып хан көтерген дейді. Тайының Шыңғыс аталып, биігі хан аталмақ себебі де сол болса керек.

Сол он екі кісінің бірі қазақтан Майқы би деген кісі екен. «Түгел сөздің түбі бір, түп атасы — Майқы би» деген мақал болған. Майқы кісі сол екен. Шыңғыс аламандыққа аттанып, әскер тартып шыққанда әскерінің көбі татар екен дейді. Оның себебі: ол маңғүл өздері татардай ассыздық, сусыздыққа, ыстық-суыққа шыдамды болмаса керек. Қазақтың соғысқа жарарлық адамы сол Шыңғыстың әскеріне қосылыпты, буларды Шыңғыс Жошы деген баласына билетіпті.

Әуелде Көр ханды өлтіріп, ұйғыр жұртын алыпты, онан соң Азияның тереңіне шейін еніп барса керек. Себебі, қазақта мақал болып қалған «Жылан жылы жас болды, жылқы жылы ұрыс болды, қой жылы зеңгер тоғыс болды» дегені, «Самарқанның cap жолы, Бұланайдың тар жолы» дегені — бәрі Шыңғыстың сапарын көрсеткен сөз. Бұланай деп Гималайды айтқаны ма, Үндукеш тауы ма? Әйтеуір, бір тауды айтқан сөз екені «Бұланайдан үлкен тау болмас, бұланнан үлкен аң болмас» деген мақалынан мағлұм.

Сонан соң бұлар бұрынғы Алатауды қалдырып, Ташкент төңірегіндегі тауларды мекен қылса керек. Қайсысына қанша жүрген, қайсысында бұрын, қайсысында соң жүрген -анық мағлұм емес. Ол орынға келген соң, бұларды Шыңғыстың Шағатай деген баласының нәсілі билеп тұрыпты. Ол Шағатай нәсілінің үлкен ханы Ташкентте тұрып, бұларды бір інілері билейді екен. Сондағы билеген хандары, билері бұларды ешбір түзу харекетке түсіндірмей, дәйім барымтамен мал қумақ, ауыл шаппақ, бірде бұл ел, бірде ол елмен жауласпақ, қырыспақпен күн кешіп, еш шаруа, өнерге үйрене алмай, өздері кедей болған һәм өспеген. Бүгін біреуді өзі талап, қырып келсе, ертең өзін біреу талап, қырып кете берген. «Ерше барып, итше қашып» жүріп, малын, басын жаудан қорғаудың да мәнісін білмесе керек. Қазақтың бар қатты өсе бастағаны құба қалмақтың жұрты бұзылған соң, осы Сарыарқаға орныққан соң ғана болса керек. Одан бұрынғысы «Барып жаудан қыз әкеліп, қатын қыларсың, я ағаңды өлтіріп, жеңгенді аларсың» деген мақалына ұқсайды.

Әмір Темір нәсілінен Құмар Шаих баласы, белгілі Бабыр патшаның шешесіменен бір туысқан екі бауыры болған. Үлкені Ташкентке хан болып, кішісі қазақты билеген. Булар Шағатай нәсілінен Жүніс ханның балалары болған. Сол қазақты билегенінің аты Ахмет екен. Сол өз уақытында аттанысқа жарарлық қазақтан үш жүз әскер шығыпты, үш жүз басыға билетіпті. Әр жүздің халқы оз ынтымағымен бір туысқанға есеп болыпты. Қазақтың «Үш жүздің баласы» дей тұғыны — сол.

Ахмет хан қалмақты көп шауыпты, көп қырыпты. Қалмақ рақымсыздығына қарай «мынау бір алашы болды ғой» депті, жан алушы болды дегеннің орнына. Сондықтан ол кісі Алаша хан атаныпты. «Бабыр нәмада33» солай жазылған. Сонан соң хан бұл атты қалмақ қорыққанынан қойды ғой, енді сіздер шапқан уақытта «алашы-ала- шы» деп ұран-сүрен салыңыз деп бұйырып, бұларға айғай салғанда көп жанның айғайымен «алаш-алаш» деп кетіпті. Сондықтан «алаш-алаш болғанда», Алаша хан болғанда, қалмаққа не қылмап едік деп, алаш уранды қазақ атанған себебі сол екен.

Булар Шағатай нәсіліне қарап жүргенде, Жошы нәсілі өзбек халқын билеп жүрген екен. Сол Жошының Сибан яки Шибан деген баласының тұқымынан бір белгілі Шайбақ деген хан шығып, Әмір Темір тұқымынан Һират, Бұхар, Самарқан шаһарларын тартып алып жүргенде, ақырында мұның алдынан Алаша хан, Ташкенттегі Жәнке хан деген ағасымен қосылып, қалың әскермен шығып, Оратөбеде жеңіліп, ағайынды екеуін де, бала-шағаларына дейін Шайбақ өлтіргенде, біздің қазақ біз әуелден өзбек жұртыменен аталас едік және де Шыңғыс хан тірі күнінде бізді Жошыға тапсырып еді, «сарт — садағам, өзбек — өз ағам» деп, Шайбаққа қарап кетіпті.

Сол сөз осы күнге шейін мақал болып қалған. Сонан кейін бізді кайтып Шағатай тұқымы билеген емес. Онан соңғы біздің ханымыз, төреміз - бәрі де Жошы нәсілінен бола келген.

ҮКІМЕТ БИЛІГІНДЕГІСЕНАТҚА ШАҒЫМ ПІКІР

Семей уезі, Шыңғыс болысының Қазағы Ибрагим Құнанбаевтан 1898 жылғы июньде, Семей уезі бастығының қатысуымен Мұқыр болысы лауазымды адамдарының 1899 жылдан 1902 жылға дейінгі үш жылдық мерзімге сайлауы жүргізілді. Дәл осы мезгілде Мұқыр және Шыңғыс болыстарының арасындағы шекараны реттеп, белгілеу де көзделген болатын. Шекараны көрсету үшін Шыңғыс болысынан өкілдікке Ыскақов, Салтыбаев және Байысов жіберілді. 17 июньде уезд бастығы мені шақыртып алып, алдымен бұрынғы шекараны көрсетуді талап етті. Өйткені ол Шыңғыс болысынан өкілдікке тағайындалған кісілеріне сеніңкіремеді де, менің екі-үш ақсақалмен бірлесіп, болыстардың ара-жігін ажыратуға қатысуымды қалады.

18 июньде мен уезд бастығына келіп, Шыңғыс болысынан тиісті кісілер жиналғанын хабарладым. Уезд бастығы, мұқырлықтар әлі түгел келіп болмағандықтан, күте тұруға әмір етті. Мен уезд бастығы тоқтаған киіз үйден шығып, Мұқыр болысының адамдары келуін күтіп, тақау маңда отырдым. Осы тұста айта кету керек, Мұқыр болысында айдаудан қашқан неше түрлі қаңғыбастар жасырынып жүретін де, болыс оларды өз қол астына жасырып ұстайтын. Бүл жайды білетін уезд бастығы менен сондай қашқындарды ұстауға мүмкін-қадарымша қолғабыс жасауды сұраған. Мұны мұқырлықтар да білетін. Уезд бастығының киіз үйінің маңында күтіп отырғаныма бірер сағат өткен кезде, Мұқыр болысының кектене жауыққан бір топ қазағы өршеленіп келіп маған тап берді. Оларды бастап келген болыстың өзі Мұсажан Әкімғожин және Бейсенбі Жақыпов, Әбен Бітімбаев, Әзімжан Исабаев, Рақым Өмірзақов дегендер еді. Әлгі тобыр маған жабыла бас салғанда, Жақыпов белбеуімдегі бәкімді, Әбен Бітімбаев басымдағы бөркімді жұлып әкетті, ал Рақым Өмірзақов алтын баулы сағатымды тартып алды. Сонан соң олар мені жерге жығып салып, қамшымен сабай бастады. Сол кезде Уәйіс Соқин дейтін казак өзінің денесімен менің үстімді жауып, әрі қарай сабауларына жол бермеді, соның аркасында ғана мен әрмен қарайғы соққыдан аман қалдым. Менің айқайлаған даусымды естіп, уезд бастығы киіз үйден жүгіріп шықты да, күзетші жасағының көмегімен жаңағы жапырлаған тобырды қуып жіберді. Сонан кейін мен мұқырлықтар тарапынан будан да бетер аяусыз зомбылыққа ұшырап жүрмейін деп сескеніп, қасымда серіктерім бар, өз болысыма қайтып кеттім.

Жоғарыда аталған заттарды талаумен бірге, қазақтар менің мініп келген атымды алып кетті, оған қоса дастарқан, кілем сияқты 50 сомға татырлық үй ішілік заттарымды әкетті. Жалпы тоналған мүлкімнің бәрін қосқанда құны 241 сом мөлшерінде болды.

Бұл іс бойынша анықтама жүргізіліп, сонсоң тиісінше тергеу жұмысын жүзеге асыру үшін Семей уезінің тергеушісіне берілген болатын. Істің жай-жапсарын анықтағаннан кейін, тергеуші Жаза қолдану ережесінің 120 және 1642 статьялары негізінде болыс Мұсажан Әкімғожин, Бейсенбі Жақыпов, Әбен Бітімбаев, Әзімжан Исабаев, Рақым Өмірзақовты мені тонаған деп айыпқа тартты. Тергеу біткен соң, іс 1892 жылы шыққан ХҮІ томның II бөлім, 332 статьясы негізінде 98 жылғы 18 ноябрьде № 1197 қатынас қағазымен бұрынғы Семей облыстық сотының прокурорына жіберілген-ді. Прокурор, неге екені белгісіз, талау-тонау туралы істі Семей облыстық басқармасына жіберді, ал ол тонау туралы тергеу ісін қарап, Мұсажан Әкімғожинді, Бейсенбі Жақыповты және басқаларын айыптайтындай жеткілікті айғақ жоқ деп тауып, өзінің 1899 жылғы 13 февральдағы журналға жазылған қаулысы бойынша істі қысқартқан. Бұл қаулының көшірмесін іспен қоса бұрынғы Семей облыстық сотының прокурорына кері қайтарды. Прокурор іс пен қаулыны 1899 жылғы 24 апрельдегі қатынас қағазымен бұрынғы Семей облыстық сотына жолдаған, онда былай деп жазылыпты:

«Облыстық басқарманың 1899 жылғы 13 февральдағы қаулысының көшірмесінде баяндалған қылмыстың дәлелденбегені туралы уәжге келісе отырып, қуғындау қысқартылуы тиіс деп санаймын».

Облыстық сот, сонымен, істі қысқартқан. Айыпкерлерге сот ісінің қысқарғаны жайында полиция арқылы 1899 жылғы 13 майда хабарланады; ал маған полиция арқылы да, істің қысқарғаны жайлы сотта хабарландыру ілу арқылы да мағлұм етілген жоқ. Бұл жөнінде мен 1900 жылғы 4 январьда Семей округтік соты прокурорының орынбасарынан істің қысқарғандығы жайлы хабар естігенде бір-ақ білдім.

Бұл істің қысқартылуын мен істің мән-жайы турасынан да, сондай-ақ формальдық жағынан да дұрыс емес деп білемін, оған мынандай негіздерім бар: тергеуде айыпты дәлелдеу үшін мен Көкбай Жанатаев, Садық Уақбаев, Күнбазар Шілдебаев, Құсайын Қиқымбаев, Нәзімбай Зорманов, Нұрманбай Уатаев, Саржан Жүсіпов, Ғабілхакім Ысқақов, Ысқақ Салтыбаев, Қадыр Байысов, Әділ Божаев, Есендік Базаров және Уәйіс Соқин сынды қазақтарды куәға тартқанмын. Осы куәлердің қостауымен Әкімғожин, Бітімбаев және басқаларының маған шабуыл жасап, талап-тонағаны толық расталған. Айыпкерлер формальды тергеу барысында өздерін жазықтымын деп мойындамаған, барлық айыпты мен болыс Әкімғожинмен және басқалармен жауығып жүрген Дүтбай Уандықовтың өсек-жаласына еріп, жалған айтып отыр деп түсіндірген. Өздерін ақтау үшін айыпкерлер Оразбай Аққұлов, Серғазы Сақалов, Бекен Құлайғаров, Қойшыбек Көркенбаев, Бітімбай Найманбаевтарды куә етіп тартқан. Аталған куәлардың жауабына қарағанда, Мұқыр болысында екі партия болған екен де, оның біреуі менің күйеу балам Уандықовтың партиясы да, екіншісі Бітімбаев пен Әкімғожиннің партиясы болыпты-мыс; ал Мұқырдағы съезге күйеу баламды болыс етпекке келіппін; халықты, оның ішінде Құлайғыров деген біреуді өзімнің күйеу баламның пайдасына айдап салсам керек. Ал Құлайғыров менің ұйғаруымды орындаудан бас тартқан кезде, мен оны ура бастасам керек. Сол кезде оған Бұлқайыров болысыпты да, осыдан келіп жаппай төбелес туып кетіп, мен сол төбелестің үстінде таяқ жесем керек. Ал тонау-талау жайына келсек, айыпкерлер жағындағы куәлардың айтуынша, ойдан шығарған екенмін.Істе сонымен қабат, мен де, айыпкерлер де көрсетпеген куәлардың үшінші тобы бар. Бұл оқиғаға кездейсоқ қатысқан және ешбір партияға кірмейтін адамдар — олар Омарбек Оспанов, Василий Красильников пен Николай Литвинов. Куәлардың жауабынан жалпы алғанда тұжырымдалған фактілер мыналар: уезд бастығы отырған киіз үйге 14 және 18 июньде өз партиясындағы қазақтарды ертіп болыс Әкімғожин келеді де, мен қазақтарды Шыңғыс болысына көшуге үгіттеп жүргендіктен, мені съезден кетіруді өтінеді. Уезд бастығы қазақтарға абыржымаңдар деп тоқтау айтып, маған өз болысына қайтсын деген бұйрығын жеткізу жөнінде Оспановқа әмір береді. Мен уезд бастығының киіз үйі қасында отырған кезімде, Оспанов маған уезд бастығының бұйрығын жеткізбекке келе жатады, бірақ нақ осы кезде мұқырлықтар тобыры, ең алдында Әбен Бітімбаев бар, маған тарпа бас салады; сөйтіп төбелес басталады. Оны уезд бастығы сақшыларының көмегімен тыяды. Төбелестен кейін, мен өзімнің бөркімді, алтын баулы сағатым мен белбеуімді тонап әкеткенін мәлімдеппін. Бірақ та бұл жайдың қаншалықты әділдігін куәлар растай алмаған, өйткені ол куәлар менің алтын баулы сағатым, бәкім болған-болмағанын байқамаған, ал төбелестен соң басымда бөркім болмағанын олар көрген. Куә Оспанов бәкі, бөрік және шынжырлы сағат төбелес үстінде тартып алынуы ықтимал екенін, бірақ та мұны кім істегенін білмейтінін білдірген. Менің киіз үйімнің тоналуы жайында куә Литвинов уезд бастығы оны менің киіз үйіме жібергенін, ол келіп қарағанда, киіз үйдің ішіндегі заттардың аман екенін көреді, онда қазақтардың оз жайларынша, менің қымызымды ішіп отырғанын айтқан. Ақыр-аяғында ең соңғы куәлар тобы: Жәңгір Көмекбаев, Бозымбай Әбдин, Кәрімжан Тайшекин, Бағмет Доскелдин, Қожанбай Иманбаев, Әзімжан Исабаев пен Бітімбаев төбелеске араласпаған деп куәлік берген. Семей облыстық басқармасының 1899 жылғы 13 февральдағы журналда жазған қаулысы бойынша, мені ұрып-соғу және тонау жөніндегі іс мынадай уәждермен қысқартылған: «баяндауды тыңдай келіп, және куәлік жазбаларды қарай келіп, облыстық басқарма былай деп біледі: Шыңғыс болысының қазағы Ибрагим Құнанбаев Семей облыстық прокурорының атына 1898 жылғы 4 және 9 июльде берген өтініштерінде өзін Мұқыр болысының лауазымды адамдарын сайлау кезінде катысып отыру үшін, сондай-ақ Шыңғыс және Мұқыр болыстарының арасындағы жердің ара жігін ажыратуға уезд бастығы шақыртып алғанын мәлімдейді, сол кезде Бұғылы болысының қазағы Оразбай Аққуловтың айдап салуымен болыс Мұсажан, Әкімғожин, Әбен Бітімбаев, Рақым Өмірзақов, Әзімжан Исабаев және Бейсенбі Жақыпов бастаған Мұқыр болысының қазақтары тобырымен шабуыл жасап, оны сабағанын, сонымен бірге Бітімбаев оның бөркін, Өмірзақов алтын баулы сағатын жұлып алғанын, Жақыпов белбеуінен бәкісін суырып алғанын айтады. Аталған адамдар оған қоса оның киіз үйінен жалпы құны 241 сомдық әр түрлі бұйымдарын тонап, астындағы атын айдап әкеткен. Мұның бәрін Құнанбаев тергеу барысында растаған және мұны оның куәлері Көкбай Жанатаев, Садық Уақбаев, Байжұрын Байғожин және басқалары, барлығы 19 адам растап берген (істің 23, 24, 25, 50, 52, 53, 54, 55, 56, 57, 58, 59, 80-бет- тері).

Мұнымен қатар Құнанбаев Бітімбаевтың бүл істі доғаруды өтінгенін айтты, бірақ бұл фактіні Құнанбаев ештеңемен дәлелдей алмады. Оның үстіне айыпкер Әкімғожиннің және оның куәлері Көмекбаевтың, Әбдиннің, Тайшекиннің, Доскелдиннің жауаптарынан, сондай-ақ тілмаш Оспановтың және төбелес кезінде сол арада болған Мұқыр болысының қазақтары мен сақшылардың жауаптарынан болыс Әкімғожиннің бұл төбелеске ешбір араласпағаны әбден анықталды (Істің 94, 95, 78, 30 және 31-беттері).

Егер осы айтылғандарға Оразбай Аққуловтың және басқа куәлердің жауабынан көрінгендей, Мұқыр болысында сол кезде партияшыл жауластық болғанын қоса алсақ (істің 73, 74, 75, 76- беттері), оның үстіне бұрын Мұқыр болысына қараған, тіпті сол елдің болысы болған Ибрагим Құнанбаев та болысқа қас партияда болған және бұл жаулықтың соншалықты ересен зор болғаны сондай, анықтамаға қарағанда, облыс бастығы мырза Мұқыр болысына сайлаусыз, өзге болыстың қазағын болыс етіп тағайындауды қажет деп тапқан. Осыған қарағанда, Құнанбаевтың болыс Әкімғожин өзін талап-тонауға араласты деп жалған қорытынды жасауы әбден ықтимал. Оның үстіне Құнанбаевтың алтын баулы сағатымды, бәкімді, атымды және киіз үйдегі әр түрлі бұйымдарымды тонап әкетті деген фактісі, бір жағынан, Құнанбаев тартқан куәлердің жауабы арқылы расталғанымен, ол куәлердің жауаптарына сенуге болмайды. Өйткені олар, біріншіден, бәрі бір ауыздан шыққандай бір-біріне тым ұқсас; екіншіден, мұншама қалың жұрт катысқан жаппай төбелес кезінде Құнанбаевтың бөркін кім жұлып алып, пышағын кім суырып әкетті, баулы сағатын кім тартып алды, тағы сондайларды әлгі куәлердің әрқайсысы көріп турды деудің өзі қисынға келмейді, ал Құнанбаевтың жоғарыда аталған куәлерінің әрқайсысы осының бәрін көрдім деп жауап береді; үшіншіден, бұл куәлердің сөзін айыпкер куәлерінің бірқыдыру жауаптары жоққа шығарады; ең соңында, төртіншіден, болыс Мұсажан Әкімғожинге және басқаларына тағылған айып бейтарап адамдардың, мысалы, Омарбек Оспановтың, сақшылар Красильников пен Литвиновтың жауаптарында еш расталмайды (істің 31-бетінде), қайта соңғы үш кісінің жауаптары төбелестің болғанын, Мұқыр болысының қазақтары Құнанбаевты сабағанын, бірақ бұл төбелесте болыс Әкімғожиннің болмағанын растайды және олар төбелес кезінде Құнанбаевтың сағаты, бәкісі және басқа бұйымдары шындығында тоналған-тоналмағанын білмейді. Жоғарыда баяндалған жайға сәйкес облыстық басқарма Мүкыр болысының бұрынғы болысы Мұсажан Әкімғожинді Жаза қолдану ережесінің 120 және 1642 статьялары бойынша жауапқа тартуға негіз жеткіліксіз деп санайды, оның үстіне партиялық дау-дамай мен айтыс-тартыс кезінде қазақтар ант-су ішіп тұрып та жалған айтудан қымсынбайды, әйтеуір қандай амалмен де мақсатына жетсе болды. Сондықтан да және бұл істе Мұқыр болысының бұрынғы болыснайы Әкімғожиннің әрекетсіздігі жөнінде анықтамаға қарағанда, бүл іске өзгеше тергеу жүргізілгеніне байланысты, ол журнал бойынша айырықша қаралатынын еске ала келіп, облыстық басқарма ұйғарды: Семей уезі Мировой судьясы көмекшісінің Мұқыр болысының бұрынғы болыснайы Мұсажан Әкімғожинді Жаза қолдану ережесінің 120 және 1642 статьялары бойынша қылмысты айыпкер есебінде жауапқа тарту туралы таңғалып отырған қаулысы тағылған айыптың жетімсіздігінен қанағаттандырылмайды деп табылсын, бүл жөнінде мүдделі кісілерге Семей уезінің бастығы мырза арқылы жария етілсін, указ соған жіберілсін. Қалған адамдарды (лауазымды адам емес, жеке адамдар есебінде) айыптау жөніндегі тергеу қағаздары Семей облыстық прокурорының қарауына жолдансын».

Сонымен, бүкіл істен байқалып отырғандай, тергеу Семей облыстық басқармасының 1898 жылғы 13 февральдағы журналда жазылған қаулысында баяндалған пікір мен сот ведомствосы шендеріне жатпайтын кісілердің уәждері айыпкер ретінде жауапқа тартылған адамдардың жазықты-жазықсыздығы жөніндегі қорытындыға негіз бола алмайтындығы былай тұрсын, облыстық басқарманың жасаған қорытындысы істің мәнісі жағынан да дұрыс емес.

Облыстық басқарма, біріншіден, Құнанбаев, тергеу кезінде өзін ұрып-соққандығымен тонағандығы жөніндегі фактілерді растағанымен және оның түсініктемесін растайды деп тартқан куәлері де бұл фактілерді қостағанымен, ол жауаптар бір-біріне ұқсас, бәрі бір өңкей болғандықтан, бұл жауаптарға сенуге болмайды деп есептеп, болысты және басқа айыпкерлерді жауапқа тартуға негіз жоқ деп тапқан. Егер куәлер өздері бір мезгілде көрген белгілі бір оқиға жайында бір-біріне ұқсас пікір айтса, онда мұндай жағдай әлгі оқиғаның болмағандығына дәлел бола алады дегенді тұңғыш естіп отырмын.

Мен былай деп ойлаймын: егер белгілі бір оқиға жайлы бірді-екілі емес, коп адам түсінік берсе және ол жайында мүлде ұқсас пікір айтса, онда мұның өзі оқиғаның ойдан шығарылмағандығын, шын мәнінде болғандығын дәлелдейді. Әлбетте, көп адамның да әлдебір мүдделерді көздеп, мүлдем болмаған немесе болған оқиғалар жайлы нақ болғандағыдай етіп айыптауы да мүмкін жай. Ондай жағдайда мұны жоққа шығару үшін әңгімелер бір-біріне ұқсас деген бір ғана тұжырыммен түйінделмей, әлгі әңгімелерді істің басқаша жағдайларында және басқа адамдардың куәліктерімен салыстыра отырып тексеруден өткізу арқылы түйінделуге тиіс. Осындай ой түйіндеу арқылы теріс те, он да қорытындыға келуге болады — түсініктемелер бір-біріне ұқсас екен, демек, олар жалған; ақиқатқа көз жеткізу үшін олар бір-бірімен қабыспайтын болуы қажет екен; бірақ мынадай да силлогизм жасауға болады ғой: түсініктемелер бір-бірімен қабыспай ма, демек, олар жалған; ал ақиқатқа көз жеткізу үшін түсініктемелер бір-біріне ұқсас болуы керек.

Логикалық жағынан алғанда, екі жағдайдағы түйіндеу де дұрыс, бірақ мәселе онда емес, мәселе мынада болған: оқиғаның ақиқаттығына көз жеткізу үшін негізгі ой түйіні жеке адамның уәж-нанымына сүйеніп жасалуы керек. Ал мұндай наным болмаған жерде — түсініктемелер мейлі ұқсас болсын, мейлі әрқилы болсын — бәрібір оқиғаға сайма-сай келетін түйін жасауға болмайды, тек нақты дерегі жоқ пікірге ғана келуге болады. Кез келген үкімнің немесе жазықты-жазықсыздықты анықтаудың негізінде барлық фактілердің жиынтығы осы талап атап көрсетілген.

Облыстық басқарма тергеу кезінде Құнанбаев Бітімбаевтың бұл істі доғаруды өзінен өтінгендігін баяндағанын, бірақ оның мұны дәлелдей алмағандығын тағылған айыптың негізсіздігінің екінші шарты деп табады. Бітімбаевтың өтінішіне қатысты менде ешқандай айғақтың жоқ екендігіне қарап, одан мені ешкім ұрып-соқпапты және тонамапты деген қорытынды шығаруға тіпті де болмайды. Егер мен Бітімбаевтың істі доғаруды өтінгендігін дәлелдей алған жағдайдың өзінде мұның өзі де өздігінен сотта Бітімбаевтың және басқалардың айыптылығына айғақ бола алмайды ғой, өйткені маған зомбылық жасағанына қарамастан, мұның болуы да немесе болмауы да мүмкін еді. Оның үстіне, — деп пайымдайды Облыстық басқарма, — «Әкімғожиннің және куәгерлер Көмекбаевтың, Әбдиннің, Тайшекиннің, Доскелдиннің, сонымен бірге тілмаш Оспановтың және төбелес болған жерге барған сақшылардың жауаптарында болыс Әкімғожиннің төбелеске еш қатыспағандығы толық айғақталады. Егер буған, Оразбай Аққулов пен басқа да куәгерлердің жауаптарынан көрінетіндей, сол уақытта Мұқыр болысында партияшыл жауластық етек алғандығын, әрі бұрын Мұқыр болысына қараған және болыстық болыснайы болған Ибрагим Құнанбаевтың жау партияға жататынын, Құнанбаевтың өшпенділігінің ересен зорлығы сонша, облыстың бастығы Мұқыр болысының болыснайлығына басқа болыстың қазағын тағайындауды қажет деп тапқандығын қоссақ, онда Құнанбаевтың болыс Әкімғожинді өзін тонауға қатысты деп расында да жалған уәж жасауы ықтимал болып шығады».

Басқарма куәгер Көмекбаевтың және басқалардың куәліктерімен айғақталған қандай мағлұматтардың негізінде Әкімғожинді маған шабуыл жасауға, яки, Облыстық басқарма айтқандай, төбелеске қатыспады деген уәжге келді екен — бұл жағы белгісіз — ал осы куәгерлердің түсініктемелерінің мәніне үңіле келгенде бұл куәгерлер шындықты жасырып отыр десе дұрысырақ болар еді. Мысалы үшін, Жанғазы Көмекбаевтың жауабын Бозымбай Әбдиннің, Қаражан Тайшекиннің және Бегімбет Доскелдиннің жауаптарымен салыстырып көрейік. Көмекбаев болысты оқиғаның басы-қасында болған жоқ деп көрсетеді, ол уезд бастығының киіз үйінің әр жағында отырып, бастықтың киіз үйінің сырт жағынан айқай-шу естігендігін, сол жаққа жүгіріп барғанда төбелесті көргендігін айтады, жанжалға араласпағанын, не болып жатқанын көрмеген. Куәгерлер Әбдин, Тайшекин, Доскелдин және басқалар былай деп көрсетеді: олар да болыс Әкімғожинмен бірге уезд бастығының киіз үйінің әр жақ жанында Көмекбаев отырған жерде отырған, киіз үйдің бергі бетінен айқай-шу естіп, сонда жүгіріп келген, төбелесті көрген, бірақ кім-кіммен және не үшін төбелескенін көрмеген. Тіпті бұл куәгерлердің жауаптары шын мәнінде сын көтермей тұрған жоқ па; төбелесті бәрі де көрген, бірақ олардың ешбірі кімдердің төбелесіп жатқанын көрмеген; егер екі тобыр бір-біріне қарсы келіп айқасып жатса, дәл сол жерде тұрған адам төбелесіп жатқандарды қалайша кермейді немесе төбелеске қатысушылардың бірде-бірін қалайша байқамайды? Сонда төбелестің болғаны айқай-шудан ғана білініп, ал төбелесіп жатқандар бұл куәгерлердің көзіне түспеген болып шыққаны ғой. Олардың жауаптары болған оқиғаның мәнін ашу үшін емес, тек Әкімғожин катысқан жоқ деген фактіні растау үшін ғана беріліп отырғаны анық. Бірақ олар бұл ретте де мақсатына жете алған жоқ — біреулері Әкімғожинді төбелес болған сәтте мүлдем болған жоқ десе, ал екіншілері ол болды, бірақ төбелеске катысқан жоқ, деп сендіреді. Басқа куәгерлердің растайтын жауаптары болып тұрғанда, «көрген жоқпыз» деп теріске шығару Әкімғожиннің ол жерде болмағанын және төбелеске қатыспағандығын дәлелдей алмайды. Өздерінің жауаптарынан оқиғаның басынан аяғына дейін болғандықтары көрініп тұрса да, куәгерлер өздерінің кез алдарында болмаған нәрсені көрген болыпты, ал шын мәнінде болған жайтты көрмей қалыпты.

Куәгер Омар Оспанов былай деп көрсетеді: Құнанбаев сайланған адам ретінде, уезд бастығының бұйрығы бойынша, Шыңғыс және Мұқыр болыстарының шекараларын белгілеу үшін келді; болыс Әкімғожинді төбелес кезінде көрген жоқпын — бір жаққа жасырынып қалса керек, ол жанжал аяқталғанда ғана келді; сағат, бөрік және бәкі Құнанбаевтан төбелес үстінде жұлып алынған деп есептеймін. Ол Құнанбаевтың сынған сандығын уезд бастығына көрсеткен кезде ішінде болған. Оспановтың «төбелес кезінде Әкімғожинді көрген жоқпын, бір жаққа жасырынып қалса керек, жанжал аяқталған соң келді» деген жауабының үлкен де елеулі маңызы бар. Құнанбаевтың уезд бастығының шақыртуымен келгендігі, оның келуінің болыс Әкімғожин мен оның партиясы үшін өте қолайсыз болғандығы тергеу ісін жүргізу барысынан көрініп тур, сондықтан да, олар барлық айла-шарғыны қолдана отырып, оны кетіруге тырысты да, осы мақсатпен 17 және 18 июньде уезд бастығына келіп, одан мені съезден кетіру жайлы жарлық беруді өтінді. Уезд бастығы ондай жарлық бере қоймап еді, сол кезде олар зорлыққа жүгінді.

Оның басты жетекшісі, айдап салушысы және белсендісі Әкімғожин болды. Мен уезд бастығының киіз үйінен шығып, сол маңайда отырғанымда, ол өзінің сыбайластарын жинап алып, маған шабуыл жасауға көндірді және де оларға өзі бас болып бел сене катысты.

Ал тобырдың мені бас салып төпелеп жатқанын, сөйтіп өз мақсатына жеткенін көрген мезетте ол дереу бой тасалап, тобырдың ішінде бүркемеленіп қалды да, мен соққыға жығылып, жұлым-жұлымым шығып, тоналып, жерде сұлап жатқан сәтте ғана көпшіліктің көзіне түсіп, шыға келді. Егер уезд бастығы мені кетіргісі келсе, онда ол мұны маған шабуыл жасағанға дейін-ақ істеуіне болар еді, сондықтан Әкімғожин бастаған тобырға уезд бастығының жарлығы бойынша менің сайлаудан және шекараны белгілеуден шеттетілетіндігім, сондай-ақ Мұқыр болысында жасырынып жүрген қашқындарды әшкерелеуге менің қатыспайтыным әлдеқашан белгілі болса, онда оларға мені тарпа бас салудың, тонаудың және сабаудың қажеті шамалы болар еді және олар мұны мақсат та етпес еді. Облыстық басқарманың қаулысында төбелес туралы ғана айтылған, бірақ тек айтылып қана қойған; өйткені бүкіл тергеу ісін жүргізуден төбелестің болмағандығы көрініп тұр; төбелес деген күштері шамалас топтар айқасқан жағдайда ғана болады, сондай-ақ төбелес үстінде әрдайым екі жақтан да соққыға жығылғандар, жараланғандар болады. Ал мынау істе, бір ғажабы, менен басқа таяқ жеген ешкім жоқ — тек мен ғана; демек, бүкіл тобырмен тек бір өзім ғана төбелескен болып шыққанмын. Бұл тіпті мүмкін емес жағдай, өйткені бір өзім бүкіл тобырмен төбелеске шығу үшін менің бойымда Самсонның күшіндей күш, қолымда есектің басындай салмақ болуы керек қой.

Айыпкерлер төбелес болды дегенді дәлелдеуге тырысады. Әрине, бұл олардың тарапынан заңдыда. Ал облыстық басқарманың төбелесті қандай жағдайдан көріп отырғанына түсінбей-ақ қойдым. Айыпкерлер мен олардың куәгерлері: Шыңғыс болысына от деген ұсынысыма келісім бермегені үшін Құлайғыровты таяқтағанынан келіп төбелес шықты деп көрсетеді; оған Бұлқайыров ара түскен екен, мен оны да сабай бастасам керек, содан барып жанжал көтерілген, нәтижесінде ғайыптан тайып, тек мен ғана соққы жеп, тоналғанмын.

Айыпкерлердің өздерін ақтау мақсатында бүл төбелесті ойдан шығарғандығын және оның негізсіздігін анықтау үшін, басқа куәгерлердің жауаптарын былай қойғанда, менен таяқ жеді деген Әзберген Құлайғыров пен Әбділда Бұлқайыровтардың формальды тергеуде берген жауаптарын салыстырудың өзі жетіп жатыр. Әзберген Құлайғыров былай дейді: «Ибрагим Құнанбаев уезд бастығының киіз үйінің арғы бетінде тұрып, Әбділда Бұлқайыровты ат үстінен құлатты да, оның атын тартып алып, жетектеп әкетті. Рахим Өмірзақов Құнанбаевқа келіп бұлай етудің жақсы еместігін және ұят екендігін айта бастады. Құнанбаев Өмірзақовты ұруға ұмтылды, сол кезде жұрт топырлап берді де, айқай-шу көтерді, одан әрі не болғанын көрген жоқпын. Уезд бастығы шығып, жұртты тарата бастады. Өзім ешқандай төбелеске қатысқан жоқпын». Әбділда Бұлқайыров былай дейді: «Құнанбаев Құлайғыровты аттан арқанмен сүйреп түсіріп, ура бастады. Мені де таяқтай бастағанын білем, езімді Өмірзақовтың ажыратып алғанын білем, ал есімді жиған кезде қарасам, тобырдан аулақта жатыр екем».

Екі түрлі және бір-біріне тіпті де үйлеспейтін жауаптар емес пе, сондықтан будан төбелестің кім үшін және не үшін басталғанын айырып болмайды. Құлайғыровтың айтуына қарағанда, төбелес менің Бұлқайыровты сабай бастағанымнан, ал Бұлқайыровтың көрсетуінше, Құлайғыровты таяқтағанымнан келіп шыққан. Шыншыл жауаптар деген осы болғаны ма сонда? Тіпті, мен ұрды деген адамдардың өздері де менің кімді сабағанымды білмейді — өзін бе, әлде басқа біреуді ме?

Егер менен соққы жеді деген басты куәгерлердің жауаптары осындай болса, онда басқалар туралы не айтуға болады! Барлық айыпкерлер мен олардың куәгерлерінің жауаптары сондай — олардан төбелестің қалай басталғандығын, қалай жалғасқандығын және қалай аяқталғандығын, әуелі кімнің бастағанын, сонсоң кімнің араласқанын және кімнің кіммен төбелескенін біліп болмайды. Олардың барлық жауаптарында ортақ бір ғана сөз бар: «Айқай-шуды естіп, оқиға болған жерге жүгіріп келдім, содан соң ештеңе көрген жоқпын».

Олардың төбелес Құлайғыров пен Бұлқайыровқа бола басталды деген сылтаулары да ойдан шығарылған, өйткені егер Құлайғыров пен Бұлқайыровтар өздерінің қайсысы үшін төбелес басталғандығын білмесе, онда оны айыпкерлердің куәгерлері қайдан білмек? Айыпкерлердің куәгерлері шындықты қаншалықты көрсетіп отырғандығын осыдан-ақ көруге болады. Семей облыстық басқармасының (мен істе оның доғарылғандығы туралы Прокурордың қорытындысы мен соттың анықтамасы жоқ болғандықтан, тек олардың басқарма пікірімен келісімі ғана бар болғандықтан, облыстық басқарманың тұжырымдары мен қорытындыларын ғана талдап отырмын) өзінің қаулысында: айып тағушы куәгерлер шынжырлы сағатты кім жұлып алғанын, бәкіні кім, бөрікті кім әкеткенін, барлығы бірдей көре алмауы керек, өйткені жаппай төбелес кезінде олардың бәрі бірдей бір ғана нәрсені көруі мүмкін емес делінген.

Бірақ мәселе мынада: облыстық басқарма қалайда төбелестің болғандығына сенімді, сондықтан куәгерлердің берген жауаптарын істің мән-жайы мен жауаптардың растығы тұрғысынан емес, нақ осы төбелес тұрғысынан талдайды.Оқиғаның ақиқатына қорытындылардың сәйкес келуі үшін оқиғаның өзі дұрыс анықталуы қажет. Облыстық басқарма сонда нақ төбелес болды дегенді қандай мәліметтерден тауып отыр? Айыпкерлер мен олардың куәгерлерінің жауаптарынан! Бірақ олардың жауаптары өздерінің мәні жағынан да, формасы жағынан да ештеңенің басын аша алмайды — бұл оқиғалардың шын мәнінде қалай өткендігін көрсететін куәгерлердің жауаптары емес, тек төбелестің болғандығын пайымдау ғана. Ал айып куәгерлердің менің сағатымды кім, бәкімді кім, бөркімді кім жұлып алғандығын көру ықтималдығы — әбден табиғи нәрсе, өйткені маған шабуыл жасалған кезде олар нақ сол жерде тұрған, сондықтан айыпкерлердің маған қалай бас салғандарын, сонсоң таяқтың астына алғандарын және тап сол сәтте бойымдағы заттарды жұлып ала бастағандарын көрулері әбден мүмкін еді.

Шындығында маған — тук қарсылық көрсете алмайтын карт адамға шабуыл жасалды, болыс Әкімғожин, Бітімбаев, Өмірзақов және басқалар — бүлікті ұйымдастырған басбұзарлар солар, ал қалған тобыр бір жағынан шабуылға дем беріп, оны қоздыра түсті. Ұрып-соғу үстінде заттарымды тартып алғаннан баса, қызметшімнің қолынан менің мініп келген атым тартып алынды және жұрттың көзінше киіз үйім тоналды. Облыстық басқарманың түсінігінше, бұл да ұрлық деп табылып отыр.

Әкімғожиннің, Бітімбаевтың және басқа да мұқырлықтардың менің сайлауға және шекара анықтауға қатысуымды қаламауы маған шабуыл жасауға себеп болды деген жағдай тонаушылықты теріске шығару үшін негіз бола алмайды: менің де, басқалардың да көзінше заттарым ашық түрде ұрланса, онда тарпа бас салуға қандай сылтау болғанына қарамастан, ол тонау болып табылады емес пе? Бұл жайлы Жаза қолдану жөніндегі ереженің 1637-статьясында айтылған, өйткені ұрлап кету ниеті шабуыл жасау үстінде тууы мүмкін ғой. Істі доғару туралы өзінің қаулысында облыстық басқарма айыпкерлердің әрекетін ұрлық деп тауыпты. Ал бұл қылмысты қазақтар жасағандықтан және ол қазақтар көшіп-қонатын аймақта болғандықтан, бұл іс жергілікті қазақ сотында қаралуға тиіс деп санапты. Сондықтан да маған қазақ сотына шағым беру құқығы беріліпті.

Мен облыстық басқарманың бұл қорытындысын дұрыс емес деп есептеймін. Сонда мен қай сотқа шағым беруге тиіспін? Мұқыр болысының сотына болса, онда Мұқыр болысындағылардың барлығы да Әкімғожиннің, Бітімбаевтың, Исабаевтың тамыр-танысы, ықпалды адамдар ретінде барлығы да соларға бағынышты. Бұл сотта мен ештеңе де тындыра алмаймын. Ал істі Шыңғыс болысының сотына тапсыруға олардың өздері көнбейді — бұл оларға тиімсіз. Сонда бір-ақ нәрсе қалады — өзің шеккен жәбірді құдайдың жазасына тапсыру керек. Алайда, мен олардың жасағаны ұрлық болсын немесе қандайда бір басқа қылмыс болсын, қалай болғанда да, ол орыс сотында қаралуға тиіс деп санаймын, тек сол ғана бұл істе әділ де турашыл сот бола алады. Облыстық басқарма бұл мәселеге байланысты Әкімғожинді билік жүргізудегі әрекетсіздігі үшін жауапқа тартқан. Мен былай деп есептеймін: Әкімғожин тарапынан билік жүргізілмей қалған жоқ, өйткені, басты арандатушы, жанжалды ұйымдастырушы және жүргізуші негізгі адам болғандықтан, ол әрекетсіз кісі емес, керісінше, белсенді адам болып табылады.

Осы мәселеге байланысты ең басты куәгерден — болған оқиғаның бәрін көзбен көрген уезд бастығынан жауап алынбаған, мұның себебін мен білмеймін, бірақ істі айқындап, ақиқатты ашу үшін одан жауап алынуының елеулі маңызы бар деп санаймын.

Енді істі формальды жағынан қарауға кірісейін. Тергеу ісі 1899 жылғы 14 майда, жаңа соттар енгізілген кезде, жойылған ескі тәртіппен жүргізілді. Бұл тәртіп жалпы қылмыстар бойынша мынадай болып келеді: тергеуші формальды түрде тергеу ісін жүргізіп, 1892 жылы басылған Заңдар жиынтығының XVI томындағы 335-статьяға сәйкес, оны сот Прокурорына жөнелтеді.Прокурор немесе айыпкерлердің бірін барлық немесе кейбір ерекше праволары мен артықшылықтарынан айыруға душар етуі мүмкін істер жөніндегі орынбасары қорытынды шығарады, онда мыналар баяндалады: 1) он бойында қылмысты әрекеттердің белгісі бар оқиға; 2) қылмысты әрекет жасалған мезгіл және оның орны; 3) айыпкердің атағы, аты, әкесінің аты мен фамилиясы немесе лақап аты; 4) айыпкерге қарсы көтерілген іске байланысты жинақталған дәлелдер мен айғақтардың мәні; 5) қаралып отырған әрекеттердің белгілері нақ қандай қылмыстарға сәйкес келеді, осыны заң бойынша анықтау; 6) тергеу ісі толық көлемінде жүргізіледі ме және 7) айыпкерді сотқа тарту керек пе немесе ол жайлы іс қысқартылуға яки тоқтатыла тұруға тиіс пе? Прокурордың бүл қорытындысы 1892 жылы басылған XVI томның 11-бөлімінде баяндалған Қылмысты сот ісін жүргізу заңдарына сәйкес одан әрі қарау үшін іске қоса сотқа ұсынылды. Сол томның екінші бөлігіндегі 338-статьяның негізінде белгіленген тәртіп бойынша, өзіне түскенге дейін губернатор сотта жүргізіліп жатқан қылмысты істерді қарауға араласа алмайды және ұсыныс жасай алмайды. Ал Семей облыстық басқармасының қаулысын іс сотқа түспей тұрып-ақ губернатор бекітіп жіберген. Сонымен істің бүкіл жүргізілуінен оның 1892 жылы басылған XVI томның 11-бөлігі бекіткен Қылмысты істер жөніндегі сот ісін жүргізу заңдарына мүлде қарама-қарсы бағыт алғандығы көрініп тұр.

Тергеуші Әкімғожиннің, Бітімбаевтың, Исабаевтың, Өмірзақовтың мені талап-тонағандығы үшін айыптылығы жөніндегі істі тамамдап, оларды адам тонаған кінәлілер ретінде жауапқа тартқан және оны осы айыптау бойынша жүргізілген тергеу ісін бұрынғы Семей облыстық сотының Прокурорына жөнелткен. Прокурор 335- статьяға сәйкес, одан қорытынды шығарудың орнына, пікірлер мен тұжырымдар беруін сұрап, оны Семей облыстық басқармасына жіберген, ал ол өзінің 1899 жылғы 13 февральдағы қаулысымен Әкімғожинге қатысты істі қысқартып, басқа айыпкерлер жөніндегі мәселені ашық қалдырған, сөйтіп олардың кінәлі-кінәсіздігі жайлы қорытынды жасауды Прокурордың қадағалаушысына тапсырған; соңғы жағдай қалған айыпкерлердің мемлекеттік немесе коғамдық қызметте тұрмайтындығымен дәлелденген.

Семей облыстық басқармасы болыс Әкімғожиннің тонаушылықпен айыпталатындығы жөніндегі істі қысқарту арқылы өзінің бабына мүлдем жатпайтын шеңберге еніп кетті, өйткені Қылмысты сот ісін жүргізу заңдарының ескілері де, жаңалары да жалпы қылмыстарға жататын қылмыстық әрекеттерді, қызмет бабындағы міндеттерді орындау кезінде жасалған болса да, қызмет бабындағы қылмыстар бойынша айыпкерлердің сотқа берілуін шешетін әкімшілік мекемелер мен қызмет адамдарының қарауына жол бермейді. Қызметке байланысты емес, жалпы сипаттағы қылмыс жасаған мемлекеттік қызметтегі адамдар да, мейлі олар да дәл сол тәртіпке бағынады. Осыған сүйене отырып, мен болыс Әкімғожиннің тонаушылық айыбы туралы істің қысқартылуын дұрыс емес деп санаймын. Басқа айыпкерлерге келетін болсақ, олардың кінәлі-кінәсіздігі жөнінде облыстық басқарманың қаулысының жоқтығын былай қойғанда, сонымен бірге, 1892 жылы басылған XVI томның 11-бөлімнің 335-статьясында талап етілетіндігіне қарамастан, прокурор билігінің де қорытындысы жоқ болып шықты. Прокурор бір ғана № 879 қатынас қағазы арқылы менің тоналғандығым жөніндегі істі жөнелте отырып, былай деп жазады: «Семей облыстық басқармасының 1899 жылғы 13 февральдағы қаулысында баяндалған пікірге қосыла отырып, бұл істің жүргізілуін қысқартуға болады деп табамын».

Мұндай жағдайда екі мәселенің басын ашып алу керек: біріншіден, тергеу ісін жеке өзі қарау негізінде өз қорытындысын шығармай-ақ, облыстық басқарманың пікіріне қосылатындығына сүйене отырып, сотқа ұсыныс жасауға прокурордың қақысы бар ма және сонымен біргe, іске байланысты басқа адамдар мен мекемелердің пікірі талап етілмек түгіл, оған тұп-тура заң жүзінде жол берілмейді ғой. Екіншіден, қосталған пікір қайсы айыпкерлерге қатысты, бір ғана Әкімғожинге ме, әлде барлығына ма?

Мен былай деп білемін: барлық жалпы қылмыстар бойынша істі қысқарту туралы немесе айыпкерлерді сотқа беру туралы қорытындыға негіз жазу үшін, Прокурорлық билік басқалардың пікірі мен сенім-нанымын басшылыққа алмай, тергеу ісін жүргізудегі дәлелдер мен айғақтардың бүкіл жиынтығын жеке өзі қарау арқылы түйінделген, тек жеке өзінің ғана көзі жеткен жағдайды басшылыққа алуға тиіс. Бұл 1892 жылы басылған XVI томның 11-бөліміндегі 335-статьяның бүкіл мазмұнымен және мағынасымен белгіленген болатын. Мен бұл ойды Қылмысты сот ісін жүргізудің жарғысынан неғұрлым толығырақ дамыту керек деу үшін айтып отырған жоқпын. Менің ісім ескі тәртіппен, бүгінде мәңгілікке жойылған тәртіппен жүргізілді, бірақ Қылмысты сот ісін жүргізудің ескіріп кеткен бұл тәртібінің негізінде де император III Александрдың Сот жарғысында айқын орын алған ойы, дәл сондай рух жатқан еді.

Екінші мәселе жайында мынаны айта аламын: маған прокурордың ұсынысындағы және соттың істі қысқарту жөніндегі анықтамасындағы ашық қалған тұстар түсініксіз болып отыр. Прокурор Семей облыстық басқармасының пікіріне қосылғандықтан, істі қысқартқан. Бірақ мәселе мынада: облыстық басқарманың пікірі тонаушылық жөніндегі айып тағылған тек Әкімғожин жөнінде ғана, ал осындай айып тағылған басқа айыпкерлер жөнінде Басқарма ешқандай пікір айтпайды. Сонда былай болып шыққан ғой: Әкімғожинды тонаушылық жөнінде айыптайтын іс Прокурордың облыстық басқарма пікіріне қосылатындығы, ал сот прокурордың осы пікірімен келісетіндігі негізінде қысқартылған. Ал басқа айыптаушылар жөніндегі іс прокурор мен соттың ешқандай пікірінсіз-ақ, ешқандай қорытындысыз-ақ қысқартыла салған. Өйткені айтылмаған пікірге қосылу мүмкін де емес қой.

Жоғарыда баяндалғандарға орай, мен үкімет билігіндегі Сенаттан болыс Мұсажан Әкімғожиннің, Әбен Бітімбаевтың, Бейсенбай Жақыповтың, Рақым Өмірзақовтың маған шабуыл жасағандығы және мені тонағандығы жөніндегі бұрынғы Семей облыстық соты Семей округтік архивіне тапсырған істі қарауды және бұрынғы Семей облыстық сотының осы істі қарай келіп, оны қысқарту туралы 1899 жылғы 12 майда шығарған анықтамасын бұзуды сұраймын, өйткені оның өзі істі шешудің 1892 жылы басылған XVI томның 11-бөліміндегі 335, 337, 369 және 370 статьяларында баяндалған Қылмысты сот ісін жүргізу туралы заңдармен белгіленген тәртібін бұзудың 1899 жылғы 14 майдағы сот реформасын енгізген кезде жойылғанына және казіргі кезде бұл салаларда император III Александрдың сот жарғысын енгізгендігіне байланысты сот ісін жүргізудің бұрынғы тәртібін қолдану мүмкін емес. Қылмысты сот ісін жүргізу жарғысының 510-528-3 сәйкес бұрынғы Семей облыстық сотының үкімін бұзу туралы істі Семей округтік сотының Прокурорына жөнелту керек.

Осы шағым арыз 1865 жылы 10 мартта және 1865 жылы 19сентябрьде (№ 414 және № 88) Жоғары мәртебелі бекіткен сот ісін жүргізудің тәртібі туралы ережелерге сәйкес, Семей округтік соты арқылы Үкімет билігіндегі Сенатқа тапсырылуы тиіс.

Шыңғыс болысының қазағы Ибрагим Құнанбаев».





ҚОЖА МҰХАММЕД — САЛЫҚ БАБАЖАНОВ

ІШКІ ҚЫРҒЫЗ ОРДАСЫ

Өзімнің Сіздің газетіңізге өте сирек мақала жазатыныма кешірім өтінемін, алайда оны өте мұқият оқимын. Ол маған да, онымен таныс оқырмандарға да өте ұнайды. Сіздің ұйым осындай аз уақыт ішінде отандастардың мұқтаждары туралы өте көп айтып үлгерді. Сіздің әрекетіңіз отанымыздың көптеген мүдделеріне осы күнге дейін жақын, өзінің жылы жан ашырлығының шуағын төге алды. Бір ғана сіздің ең асыл арманыңыз жетуіңіздің өзі -Красновод түбегіне дейін жол ашылудың өзі — «Деятельность» газетінің ұмытылмас кызметі деп санауға болады. Красновод түбегіне жол aшy туралы шешім қабылдаудың өзі көптеген ресейліктердің жүрегіне қуаныш әкелді, себебі ұшан-теңіз қырғыз сахарасы арқылы Орта Азиямен байланысу барлығымызды жалықтырып жіберді. Адамды тоздыратын ұзақ жол, ешқандай қауіпсіздігі жоқ даладағы сапар осы жердегі сауданы қиындатқаны соншалық, мұнда Қоқанд, Бұқара, Хиуа бұйымдары бұрын бес-алты есе артық бағамен сатып алынатын болса, енді оны екі есе бағамен сатып алуға мүмкіндік бар. Былтырғы күздің алдында Манғышлақ пен Красноводск арқылы Азиялық бұйымдардың едәуір бөлігі әкелінген еді, міне, осының аркасында сауда-саттық қатынасты дамытуға көптеген жеңілдік пайда болды.

«Деятельность» газетінің атқарып жатқан кызметінен оның қырғыз даласын отарлау туралы коп айтатыны бірден көзге көрінеді. Әлбетте, отарлау орыстар мен қырғыздарды жақындастыруға, былайша айтқанда, қырғыздарды үйретуге көп көмек көрсететін абыройлы іс болар еді. Бірақ ол үшін бұрынғыдай қырғыздардың ең жақсы жайылым жерлерін тартып алудың қажеті жоқ сияқты. Отарлаушыларды ерекше тәртіп орнату арқылы шектеуге болмайды. Онда орыстар да далаға қоныстануға даяр болып, ал қырғыздар олардың басып алуына еш наразылық білдірмес еді. Тіпті Сырдарияның арғы бетіндегі біздің облыстарымызда да отарды орнату артық емес. Біздің жердің көп екендігіне (біздің ең басты байлығымыз) қарамастан, Ресейдің орталығы мен солтүстік-батыс аудандарында көптеген жер шаруалары жердің тапшы екеніне қиналып жүргені, өз кәсіптерін жүзеге асыруға мүмкіндіктері жоқ екені, өкініш тудыратынын айта кетейік. Біздің тұрғындар үшін жердің пайдасыз екендігі мынадан шығады, кейбір жерлерде жер аз да, оны сатып алу бағасы қымбат, ал басқасында жер көп те, бірақ оны қажет етпейді, оны өңдеп, одан пайда алатын адамдар жоқ. Сондықтан да шөлейт жерлерді отарлап, жиі мекендеген жерлердің адамдарын сейілтсе, орыс халқының гүлденуіне, көркеюіне бұл өте қажетті шара болар еді. Орман өртенсе, жер өртенсе, су басып кетсе, адамдар кедейленіп қалса — мұның бәріне Ресейде ақша береді. Біреу жетім болып қалса, немесе әлдебір шенеунік жұмыстан шықса, міне, осының бәріне Ресейде ақша береді. Міне осылай, орыстардың басым бөлігі уақыт озған сайын ақшалай көмек алып отырады деп ойлау, әрине оңай. Ал бәрінің айтуы бойынша ақша жоқ. Егер де халықтың басым пайызы басқалар тапқан ақшаға өмір сүріп жатса, кім оларды табуы керек, ақшаны не арқылы алу керек. Мұндайлардың қатарына шенеуніктер, приказчиктер, әйел адамдар, қарттар мен балаларды жатқызуға болады.

Менің ойымша, барлық қатардан шыққан және көптеген қызмет етіп жатқан шенеуніктерге, қазіргі ақша тауып отырған кәсіптерінің орнына, жер беріп, соны өңдетсе, онда біріншіден, мемлекет өзінің ақша капиталын сақтап қалып, екіншіден, көптеген жерді өндіріске жіберер еді. көптеген шендер, мысалы село бастықтары, ақшадан гөрі, өздерінің жеке адамдарының мүддесінде қолдануға берген жерді қуана алар еді. Қазынада жалға берілетін жердің көп екенін мен айта аламын, ал жеке адам мүддесінде жерді пайдалануға ешқандай кедергі жоқ.

Бұған былай деп айтуға болады. Қазыналық жер алу өте қиын, оған тек санаулы адамның ғана қолы жете алады, ал булар содан кейін алынған жерлерге басқаларды кіргізеді, оның өзінде де пайданың өте аз бөлігін алуға келісім бергенде ғана. Мен біршама уақыт бұрын өзіме ауыл мен қала шаруашылығына қатысты заңның XII томының 108-ші бабы бойынша кішігірім жер бөлігін алдым. Бірақ мұның өзі де көптеген адамдар үшін мүмкін емес. Әрине, жеке адамдарға жерді алуға көптеген жеңілдіктер жасауды қарастыру керек, оны жеке меншікке алу мүмкін болмаса, тіпті уақытша пайдалануға беру керек. Мен бұл жерде орыстың ауыл өміріне катысты бірнеше талаптарымды қысқаша айтып кеттім.

Міне, осындай талаптарды қанағат ету ресейдегі жер өнеркәсібін дамыту керектігі қажеттілігіне әкеліп соғады, ал бізге, қырғыздарға бұл жағдай өте маңызды болмақ, ол біздің ары қарай өмір сүруімізді айқындайды.

ҚЫРҒЫЗДЫҢ ҚЫРҒЫЗДАР ТУРАЛЫ ЖАЗБАЛАРЫ

Карл Ивановичтің жақын арада келуін күтіп отырмыз. Ол жаңа генерал губернаторға біздің орданың істері бойынша көптеген жобалар мен ұсыныстарды алып кеткен. Бұл жобаларда біздің орданы басқару мен оның басқармасының орнын белгілеу, яғни Орданың уақытша кеңесі қай жерде орналасатыны көрсетілген. Ол әлі күнге дейін, марқұм Жәңгір хан құрған ордада орналасқан. Қазір бұл ордаға Нарын құмының соғатыны соншалық — онда тұру мүмкін емес.

Орданың орнын ауыстыру — біз үшін жанды мәселе. Оның қалай шешілетіні белгісіз. Бұл шенеуніктерді де, осында қызмет ететін қырғыздарды да өте қызықтырады, себебі ордалықтардың билеу барысында жететін табыстары да, халықтың ақыл-ойының дамуына себеп болуы да, сауданың дамуы да орданың туратын орнына байланысты. Былтырға дейін бұл жөнінде кеңес төрағасы астыртын хат арқылы сөйлессе, ал бұл орынға Карл Иванович келіп тағайындалғаннан кейін, ол әрбір қырғызға әйгілі болды. Карл Ивановичке дейінгі төрағалардың тандап алған жері туралы естігенімізде, ренжігенімізді мойындаймын, себебі бұл жер не басқаруға, не пайда әкелуге қолайлы емес еді. Бұл жөнінде сізбен көп әңгімелесуге болар еді, алайда мен оны келесі хатқа қалдырамын, онда Ішкі Орданың жоспарындағы әрбір рудың қонысын көрсетіп, орданың жаңа бөлімге бөлінгенін, оның жерлерінің қасиетін айтқым келеді. Бұл жоспар арқылы сізге қырғыздардың өмір жағдайы мен әр жерге қатысты мінездері туралы айтуға оңай болады. Сол жоспар орындалғанша дейін мен қырғыздардың әр түрлі салттары мен дәстүрлері туралы сізге баяндап беруге кірісе алмаймын.

Бұл жолы мен тек қана ордадағы сауаттылық жағдайы мен адамгершілік туралы шалумен шектеліп, оның қырғыздарда қашан пайда болған кезінен бастап мұқият та қысқа сипаттаймын. 1801 жылға дейін біздің қырғыздарға «жазу» деген сөз мүлдем түсініксіз болды: оларға ол әлдебір үлкен жұмыс сияқты болып көрінді, мысалы, ауада ұшу сияқты. Олар Оралдың осы бетіне өткен уақыттан бастап, бізде жазудың аңыз емес екенін, кейбір кезде оның сөзге қарағанда құдіретінің мықты екенін түсіне бастады. Оны түсіну мынаған байланысты еді: әлдебір біздің хан бір жақтан қағаз алғанда, жаңалық әрқашанда әлдебір оқиға немесе жаңалық болатын еді. Кейде осы хаттан кейін, хан көптеген ордалықтарға не бірнешеуіне бұйрық беретін. Орыс бастықтарының талаптары, қырғыздардың бұлтартпасы мен оларды іске асыру мерзімі ұзаққа созылуына қарамастан, ұмытылмай тіпті уақыт өткеннен кейін де, халыққа қайта жарияланып отырды. Әрбір маңызды іс, алғыс, рақымшылық пен бұйрық хат арқылы жетіп отырды. Сондықтан да хат пен қағаз халық арасында көптеген шу және әңгімелер туғызған. Барлығы, тіпті, құдіретті ханның өзі хатқа бағынған. Міне, осы арқылы қырғыздар хат танудың күшін сезінді. Кейіннен олар, хан мен рубасылардың хат танитындарды ұстап, олар басқаларға қарағанда құрметті болып, осы бастықтарға жақын жүретіндерін көрді. Сонымен катар қырғыздар арасында татар молдалары пайда болып, олар Мухаммед діні шариғаттарымен таныстырып, өздерінің сөздерінің растығын дәлелдеу үшін қағазға жүгінген. Бұл молдалар туралы қырғыздар Оралдың арғы бетінде де білген еді, бірақ онда олар өте аз және белгісіз еді. Бұл молдалар дұрыс дін уағыздаушылар ретінде үлкен құрметті болды; оларды барлық жерде тойдырып, сыйлар тартып, айтқандарын екі етпей орындаған. Олардың өздері де қырғыздар арасында қасиетті Құранның сөздерінің асыл екенін, діннің дұрыс екенін түсіндіруге тырысты, ал қырғыздар, молдалардан үлгі алып, хат жазушыларға қарап, оқымыстылық пен хат танушылық адамға қоғамда құрмет әкелетінін, қажет кезінде азық болатынын, бастықтардан кейін жақсы тағамды ауыздарына тосатынын көріп, хат танудың пайдасын түсінген. Қырғыздар білімнің күші мен пайдасын түсінгеннен кейін, үйлеріне ұстаз ретінде молдаларды шақыра бастаған. Әрине, алдымен оларды сол кездің алдыңғы қатарлы адамдары байлар шақырған, ал орта деңгейдегілер мен кедейлер молдаларға өз ұлдарын оқытуға берген. Орыс хатын тану туралы әңгіме арада мүлдем тарамаған. Әлдебір қырғыз қайтыс болған жағдайда, оның жаназасын шығаратын молданы алып келу үшін, қайтыс болғанның туысқандары 50, 100, 150 шақырым жерге дейін барған! Маған бір қырғыз айтты, ол 12-ге келгенде, хат таныған шағында ғана молдадан бас тартқан. Бірде оның қасындағы қырғыз қайтыс болады. Ал марқұмның туыстары, оның молдадан білім алғандығын білетіндіктен, оған жаназа шығаруға мәжбүр еткен. Ол бұны дұрыс істемесе де, көбі, сауатсыз болғандықтан, оған сенген.

Мен сауатсыздықтың осындай жағдайда болғандығы, сауатын ашып, танымын кеңейтуге қырғыздарда сол кезде жағдайлары нашар болғандықтан деп ойлаймын. Халықтың түсінігі бойынша, білімді ешқашанда сыртқа теппеген, керісінше, ертеден үлкендердің нақыл сөздері бар: «Ұлыңды молдаға, немесе коғамға бер» деген. Мұнда, молдаға бер дегені — сауатын аш, ал қоғамға дегені — адамдардан жақсы үлгі алсын дегені. Осындай нақыл сөзге қарамастан, біз көпке дейін сауатсыз болып келдік, тіпті әрбір мұсылманның міндеті 5 рет намаз оқуды үйрететін ұстазды көпке дейін таба алмадық. Сіз, менің ойымша, әрбір қырғыз өзін іштен сүннет бағытындағы мұсылманмын деп есептейтініне күмән келтірмейтін шығарсыз, ол болса дін шарттарын толық меңгермегендіктен, олардың халық салтымен тығыз араласып жатқандықтан, бірден көзге көріне қоймайды. Қырғыздар қалайша тырысып, қаншалықты ұмтылмаса да, оларға білім алу қиынға соқты, біріншіден, оған лайықты ұстаз болмады, екіншіден, ол қозы, лақ, бұзау бағатын ұлдардың уақытын алды, үшіншіден, ол өте ауыр жұмыс болып саналды. Татар әріпін (қырғыз, татар, парсы арабтардың әріптері мен жазулары бірдей) үйрететін бір жүйелі дұрыс нұсқаулар болмады, ұлдар бес жыл оқу оқыса да, жазуды оқи алмады. Ал жазу көбінің қолынан мүлдем келмеді: осы күнге дейін сол кезгі оқушылар оқи алса да, жаза алмайды. Бұл жұмыстың ауырлығы инемен құдық қазғандай! Оқуға деген осындай көзқарас көптеген адамның ұғымында қалыптасып қалғандықтан, оны меңгеру мүмкін емес болып көрінді: оқудың қажет екендігін ұғып тұрғанымен, оған деген ұмтылыс о бастан-ақ жойылып отырды. Буған қоса, молдалардың өте қатаң да қатал талаптары қосылып тұрғанын білсеңіз, неліктен ордадағы білім мен сауаттылықтың өте баяу жүргендігін түсінер едіңіз. Ұлдардың ойы бойынша, молдалар үрей тудыратындар болып көрінеді. Балалар жылап немесе шулап жатқанда, әке-шешелері оларды тыныштандыру үшін «молда келе жатыр» немесе «молдаға айтамын» дейтін. Молданың қатігездігін білмейтін балалар да одан үрейленген. Мүмкін оларға әке-шешелерінің сол сөзді қалай айтатын тәсілдері эсер ететін шығар.

Молданың балаларға қалай қатігездікпен қарағанын түсіну үшін мен алты жас пен он торт жас арасындағы балалардың бір күнгі дәрісін суреттеп берейін.

Таңертең, күннің көзі арқан бойында көтерілген соң, ұлдар төсектерінен тура сала, молданың киіз үйіне немесе оның тұрып жатқан жеріне баруы қажет еді. Оған кіре берісте, табалдырығында тоқтап, екі қолын кеудесіне қойып, сый ретінде қатты «ассалам алейкум» деп айтуы керек. Содан кейін молда жанына барып, одан 1,5 немесе 2 қадам жерде тізерлеп отырады. Дәптер не кітабын алып, кешегі тапсырылған сабақты оқи бастайды. Екінші, үшінші, төртінші тағы басқа оқушылар келіп, оларда осы рәсімдердің бәрін орындайды: сәлемдеседі, отырады, оқиды. Оқытушы, орнынан тұрмай, әрбіреуін «уағалейкум — ассалам» деп қарсы алады. Оқушылар мұғалім алдында жартылай дөңгелене отырады. Қыздар да оқуға келе алады, алайда мұғалім оларға да ұлдарға көрсеткендей қатігездікпен қарайды.

Түске дейін осындай айқайлап оқыған сабақ жалғасады. Молда «қатты» деп айғайлаған сайын, қорыққан ұлдар бар күштерін жұмсап айғайлай бастайды. Сабақты дайындаған оқушы, тізерлеп молданың алдына барып, дәптеріне қарап сабақты оқып шығады. Егер ол емтиханнан өтсе, онда оған жаңа сабақ беріледі; кететін, келетін немесе сабақ айтатын кезінде, өзі түсінбеген сөзді шөппен немесе бізбен көрсетіп, сұрайды. Саусақпен көрсетуге рұқсат етілмейді, дәптерді былғап алады деп. Жаңадан бастаушыларға әліппе бір парақ қағазға жазылады, ол төменгі жағынан екі айырылған ағашқа қыстырылады да, оқушыға беріледі; бұл оны қайта-қайта ұстағанда кірлетпеу үшін істеледі. Оқу уақытында бала тек дәптеріне қарап, қатты оқуы керек, бұзақылық істеуге, орынынан тұруға, басқалармен сөйлесуге қатаң тыйым салынған, оны сақтамаған жағдайда, молда шапалақпен, жұдырықпен ұрып, аяғымен теуіп, шыбықпен сабауы мүмкін. Сонымен қатар өте қатал, қанағанға дейін құлағынан созады. Егер де оқушылардың біреуі дұрыс айтпай қалса, молда онда оны түзетеді, оны оқушы дұрыс қайталамаса, Құдай сақтасын, онда молда оның тілін қолымен ұстап қатты тартатыны соншалық — баланың көзінен жас, аузынан қан кетеді." Мұны «тілді жөндеу» деп атайды, мұндай қатігездікке ешкім де шағым айта алмайды, себебі ырым бойынша, молда қол тигізген жер о дүниеде тозаққа күймейді деген. Ата-аналары қаншалықты балаларын еркелеткенмен, олары мұғалімнің соққысынан құтқармайды. Керісінше, мұғалімге балаларын оқытуға бергенде: «Еті сіздікі, сүйегі біздікі» деп айтады. Ата-анасы балаларына ерекше сезіммен қараған жағдайдың өзінде, олар соққы мен қатыгездіксіз оқыту мүмкіндігін өздеріне елестете алмайды, ұстаз алдында балаларды қорғауға бармайды, олардың жалғыз ғана дәріс алудан бас тартуға мүмкіндігі бар. Осы себептен, оқуға кірген қырғыз, білім алу ісінің игілігінен алшақтанып, сауатсыздықтың қараңғылығына сіңіп кете барады. Қырғыздың даму жолындағы күресетін қиыншылықтары мен кедергілері осындай.

Соңғы уақытта, хан тағына Жәңгір Бөкейұлы тағайындалғаннан кейін, біздің біліміміз кеңейіп, тезірек алдыға баса бастады. Осы ханның әрекеті мен көмегі аркасында, және басқа жағдайларға байланысты, ордада сауаттылықтың қажет екенін түсіне бастады. Оқушылар мен мұғалімдерді ынталандыру үшін марқұм хан еш ақшаны да, ордалықтарға білімнің пайдасын түсіндіру үшін күшін де аянбады. Өз ордасында мектеп ашып, онда алпыс адам Мұхаммед діні шариғаттарын, орысша жазу мен орыс тіліне оқытылды. Бүл мектеп әлі де ордада «Жәңгір мектебі» деген атпен жұмыс істеп, онда отыз ұл бала орданың шаруашылық ақшасына оқытылады.

Біздің айта кететін жағдайымыз, Ішкі Орда өзінің адамгершілік өмірі мен сана-сезім қабілетінің жетіліп дамуына Бөкей хан мен Жәңгір ханға қарыздар. Алғашқысы біздің қырғыздарды даланың ішінен алып келіп, Астрахан жеріне орналастырып, мұнда қырғыздар отырықшы көршілерінің әсерімен салмақтылыққа ие болса, екіншісі өзінің татар хатын тануға, ислам заңдары мен орыс тілінде жазуын үйренуге құлшынысы мен қырғыздарға оқу оқудың ешқашанда кеш те, ұят та емес екенін дәлелдеді.

Жәңгір хан өз рахымшылығы мен көңілін әсіресе білімпаз, саудаға жақын немесе белгілі бір шеберлікпен айналысқандарға көбірек бөлді. Молдалар оның кезінде «белгілі молда» деген атақ пен кызмет етіп, балаларды оқыту міндеттерін алып, қайтыс болғандарға жаназа шығаруға, неке қиюға және жаңа туған нәрестелерге дұрыс ат беруді мойындарына алған. (Сіздерге қырғыздардың аттарын аударғанда олардың мағынасының дурыс еместігін айта кеткен жөн). Молдалар, малға салық төлемейді, және дене жазасына кесілмейтін артықшылықтарға ие болған. Жәңгір хан тұсында, ордада татарлар көбейіп кеткен, олар балаларды татар жазуына үйреткен немесе саудамен айналысқан. Әлбетте, бұл екеуі де қырғыздарға недәуір пайда әкелген: біріншіден, бізде сауаттылық таратыла бастаса, екіншіден, қырғыздардың аз бөлігі болса да сауда-саттықпен айналысады. Татарлардың сол кезде ордада көбеюіне себеп болған - ханның қайтыс болған әйелдерінің бірі, ол татардан шыққан екен де, татарларды өз қамқоршылығына алған. Негізінде татарлардың қырғыздарға жасаған әсері — зиянды, себебі олар ислам шарттарымен бірге, қырғыздарға өздерінің халықтық ырымдарын сіңдіріп, ордалықтарды шағым айту мен алаяқтылыққа, айлакерлікке үйреткен. Мен татарлардың әсері мен үлгілерінің зиянды екені жөнінде тағы да айта кететінім - олар керемет фанат бола отырып, орыстармен қаншама ұзақ жыл тұрмаса да, (басым бөлігі) сол баяғы дөрекілік пен сүйектеріне сіңген қараңғылықтан айырыла қойған жоқ. Қырғыздарды мұндай жолға түсуден, Қудай сақтасын! Орыстардың жақсылығының көптігі соншалық, оны біз қуана қарсы аламыз. Бізде татарлардың тағы бір әсері — ол шәйді көп ішу. Қазір орданың жартысы шәй ішеді. Көбіне оны табу оңайға түспейді, бірақ амал қанша? Бүл туралы ақсақалдар да өкінеді, бірақ одан бас тартуға мүмкіндік жоқ, үйреніп кеткен.* Айта кететін жағдай — Астрахан губерниясының Красноярск үйезінің маңында көшіп-қонып жүретін екінші Каспий округінің қырғыздары кірпіш шәй ішеді. Оны олар сол жердегі көшіп-қонып жүрген Кундр және Астрахан татарларынан үйренген, ал олар үшін шәй ішу қажеттілікке айналған. Кундр татарларына келетін болсақ, бұрын олар өте бай малшылар болған, соңынан шайға ақша коп жұмсағаннан кедейленіп қалған. Осыны естеріне сақтай отырып, біздің қарттар да осындай кейіпті киіп жүрмейік деп қиналады. Сол жерлерде татарлардан орда маңында орыстардан үлгі алып, темекі шегу мен қызуы жоғары сусындарды ішу тарала бастаған. Соңғысының қырғыздарға жаман эсер ететіні белгілі, себебі олар оны қай мөлшерде қолдануды білмей, кейіннен зиян шегеді. Қырғыздардың жартысы насыбайды мұрындарына иіскейтіні көне заманнан белгілі. Мен бұл жерде «мұрындарына» тығындайтын деп айтқанымның себебі — Оралдың арғы бетінде қырғыздар насыбайды ауыздарына салған, оны да иіскеу деп атаған. Мен бұл жерде іске еш қатынасы жоқ көптеген мысалдарды айтып кеткеніме кешірім өтінемін, оны ескерткенім, соңынан ол туралы айтуды ұмытып кетпес үшін.

Мен татарлардың сауаттылықты дамытуға әсер ететініне тоқталғанмын. Кейіннен Жәңгір хан Орынборда Неплюев әскери училищесі ашылғанда онда білім алуға үш баланы жібереді, олар сұлтандар Күшік — Ғали Шығаев, Шәмсиддин Досқазиев, Хожа Көпболсын Караулов, бұны ата-аналары керек етпесе де, ханның талабы болатын. Досқазиев курсті бітірмей, ордаға қайтып келіп, осы уақытқа дейін еш мәнсіз өмір сүріп жатыр. Шығаев қазір есаул шенін алып ордада белгілі қызмет атқаруда. Қарауылов, менің інім, білім курсын тәмамдағаннан кейін хан маңында кызмет етіп, соңынан оның кеңсесін басқарған, 1844 жылы қайтыс болды. Бұл ақырғы екеуі де ордада халық арасында сауаттылық пен орыс білімін таратуға көп көмек еткен. Осы үш султаннан кейін де, хан училищеге ордалықтардың балаларын жіберген, басқаларды өз үлгісімен ынталандыру үшін, олардың басында өз ұлы Зұлқарнайды жіберген, бірақ ол курсті бітіріп үлгермей, қайтыс болған. Бұл соңғы балалардың ішінен екеуі ордада кызмет етеді: біреуі уақытша кеңестің кеңесшісі, екіншісі бірінші округтің теңіз қырғыздарын басқарады. Әрине, дер кезінде білімнің пайдасын білген бүл екеуі де, қырғыздарға білім алудың қажет екенін түсіндіру мен дәлелдеуге жалықпаған. Бұл кезде әрбір бай деп саналатын ордалықтың үйінде үй мектебі ашылып, оның әрбіреуінде оннан жетпіске дейін адам оқыған. Барлығының оқуы Мухаммед діні шариғаттары, тек кейбіреулерінде ғана орыс жазуы мен орыс тілі оқытылған. Бүкіл Орынбор губерниясында ислам шарттарын өте тамаша оқытатын деп белгілі болған Стерлитамацкий үйезінің молдасы «Ишан» деп аталатын, оған хан өз ұлымен бірге бірнеше қырғыз баласын қосып, білім алуға аттандырған. Бұл ханның ұлы, Ескендір, есейген шаққа жетпей қайтыс болған. Оның жолдастарының бірі — ноғай руының қырғызы Айжарық өте қабілетті болғандықтан, сол жердегі оқуды тәмамдап, ауылға кайтып оралғаннан кейін де, оқуды жалғастыруға мүмкіндік іздеген. Туыстары оны үйлендіреді, алайда бірінші түннен кейін, ол Ишанға оқуға қайта келеді. Мұнда оны оқыта алмағандықтан, ол Бұқараға кетіп, 1849 жылы оқуды тәмамдап, Орынбор арқылы кайтады. Бірақ оған ордаға кіруге рұқсат етпеген, себебі ол білімді шетелде алғандықтан, Орынборда бір жыл өмір сүріп, Бұқараға қайта кетуге рұқсат етілген. Оның әйелі Орынборда бірге бір жыл тұрады. Күйеуі Бұқараға кетіп, өзі ордаға кайтып оралады. Қазір оның Орынборда күйеуінен тапқан ұлы бар, ал өзі басқаға күйеуге шығуды қаламайды. Орынборда мен Айжарықты кадет болғанда көргенмін, ол маған Бұқарадан он сегіз жыл өткеннен кейін ғана оралғанын айтты. Қырғыздарға оның дін шариғаттары жөнінде толық білім алғаны белгілі, бірақ та олардың оны қолдана алмайтыны өкінішті. Айжарықтан басқа қырғыздардың Бұқараға жіберілгені туралы мысалдар өте сирек.

Бір оқиғаға байланысты Айжарық молда ерекше менің есімде қалды. Орынборда менімен бір татар пікірталастырып, менің найзағай мен күннің күркіреуін әлдебір электр қуатына жатқызатыным үшін, мені басқа дінге кірді деп, ал бұлттарды Рағад деген періште басқаратынын, ол жаңбыр жаудыр деп айғайлайды да, қамшысымен тартып-тартып жібергенде, жарқ-жұрқ етіп найзағай болады деген. Мен оған сөздерін Құраннан дәлелдеуді талап еттім. Ол сол жердегі татар молдаларына сілтеді, бірақ мен оған мін тұтпай, Бұқарада Қамареддин «дін жорығы» деп атаған Айжарықты таңдадым. Бұған татар да келісе кетті. Біз Қамареддинді, найзағай мен күн күркіреуінің себебі туралы сұрағанда, ол өте сыпайы да нанымды дауыспен былай деді: «Мырзалар! Бұқарада мен жалпы діннің заңдарын оқыдым, олар мені құдайға шын құлшылық етуіме бағыштады. Мен физикалық құбылыстарды түсіндіре алмаймын, ол жұлдызшылардың (астрономдардың) ісі. Ал молданың ісі — Құдайға дұрыс құлшылық етіп, оны дәріптеуді үйрету. Менің естуімше, астрономдар бұл құбылыстың болуына бұлттардың бір-бірімен жақындасып, алшақтауын себеп қылып айтатын». Татар өзінің пікірінің дұрыс еместігіне ұялып қалды.

Мен тағы да тақырыптан тыс кетіп отырмын.

1840 жылдары өте құрметті қырғыздар өз балаларын Астрахан қаласына оқуға жібере бастады, себебі бұл жерден бірнеше адам ордаға сауатты болып қайтқан. Алайда Астрахан, біздің ең жақын көршіміз болғанымен, ол біздің дамуымызға дұрыс әсер ете алмады. Онда оқып жатқандар жеке мұғалімдер жалдап отырды, бірақ бұл қай жағынан да өте қымбатқа соғып, ғалымдар алысқа бара алмады. Сол жердің басқармасына біздің қырғыздардың еш қатынасы жоқ. Қалаға қыста да, күзде де қырғыздар көбінесе нан, басқа тауарлар сатып алу қажеттігімен барады, оның өзінде де тез қайтуға тырысады, себебі орыстар оларды таспен атқылап, армяндар мен татарлар оларды өте адам айтқысыз қылып алдайды. Екінші жағынан, Астрахан артта қалған қала болғандықтан, ешқандай үлгі бола алмайды. Қазір қандай екенін білмеймін, ал сол үш жылдың ішінде ешқандай алға жылжу ұмтылысы байқалмады. Оралдықтардың жері 300 шақырымдай жерде ордамен жанасып жатса да, 60 жыл көрші болған уақытта ордаға тек қана бес сауатты адам бере алды, бұл жерде орысша оқып, жаза алатындарды айтамын.

Мен Астраханнан ордаға жететін жолдың қиындығын ұмытып кетіппін ғой, бұл жолда қырғыздар Еділ өзенінің көптеген арналарынан өтулеріне тура келеді, мұнда ары-бері өткізетін қайықтар өте нашар, онда мойыныңды сындырып немесе аттың аяғын сындырып алуың мүмкін, ал ақысы өте жоғары, әсіресе Ақтөбе мен Бұзан өзендерінен өтетін жерде. Бұл арналар аралығында қалмақтар мен Кундр татарлары көшіп-қонып жүреді, олар қырғыздардың өміріне қауіп төндіріп, Астраханға айдап бара жатқан малдарына шабуылдап, ал қайтарында ақшалары мен тауарларына қол сұғады. Осындай қауіптікке қарамастан қырғыздар 150 шақырымдағы жерге бесеулеп барғысы келмей 900 шақырымдағы Орынборға тартып отыруға даяр. Ол жерге тек қана коп топ болып ұйымдасып барады. Осындай хәл Астраханды біз үшін жабық аумаққа айналдырады, осындай жағдайдағы Астрахан мен Царево қаласының арасындағы Еділ маңында орналасқан орыс тұрақтарының шаруалары да ұшырап жатыр.

Олар мен біздің қырғыз жерінің шекарасына қалмақтар кіріп кетіп, біздің шаруалармен жақындасуымызға көмектесудің орнына, жолды ұрлық, тонау, тартып алу арқылы жауып отырады. Солтүстігінде орда Жаңаөзен үйезімен, оңтүстігінде кінәз Юсупов пен граф Безбородки-Кушелевтің теңіз жағалауындағы балық өнеркәсібімен шекараласып жатыр, бірақ бұл жерлердің бәрінде де жаман еркектер жүреді. Қырғыздардың олардан үйренері жоқ.

Осындай Орданың дамуына кері әсер ететін жағдайларды еске ала отыра, көршілес елдердің көмегінен мүлдем үміт үзген Жәңгір хан ішкері жерлердегі ордалықтардың білімін күшейтуге тырысып, олар үшін ең жалғыз білім ордасы — Орынборға жіберіп отырған. Мұнда Неплюев кадет корпусына ордадан он ұл баланы екінші эскадронға немесе азиялық бөліміне алуға рұқсат еткен. Сондықтан да 1845 жылы хан орданың құрметті адамдарына ұлдарын Орынбор корпусына беруге ұсыныс жасаған. Бірақ бұл кезде Орынбормен қатынас та өте сирек еді, сондықтан қырғыздар үшін ол қол жетпес алыс сияқты болып көрінетін. Осы себептен, ата-аналары балаларын корпусқа беруге бірден келісе қоймады. Көбінесе шешелері қарсы болды. Мұсылман молдасы балаларын өте қатігез ұстағанынан қорқып қалған олар, енді орыс молдасы балаларын мүлдем өлтіріп тастайды деп ойлаған. Сол кезде оған қоса лақап тараған, онда орыстардың оқушысы сабақ кезінде тыныш отыру керек, оның жан-жағына қарап отырмауы үшін басына айнала өткір біздер қадап қояды, егер ол сәл жыбырлай қалса, онда ол пісіп алады деген. Бұл кезде ханның бір ұлы паж корпусында оқып жүрген. Оның сол жерде жүргені, қорқып қалған аналар үшін үлгі бола алмады. Олардың ойы бойынша, ханның ұлының орыс оқуында аман-есен жүргендігін, оған құрметті адамның баласы деп ерекше қараудан деп түсінген. Хан тағы бір ұлын Орынбор кадетіне жіберуге мәжбүр болды, онымен бірге құрметті ордалықтардың сегіз ұлын қоса жіберді. Мен мәжбүр болды деп отырғаным, бұл жерде хан Петербордың білімінің Орынборға қарағанда артықшылығын сезсе де, ұлына Петербордан білім әперу мүмкіндігін пайдаланбады, себебі ұлын басқаларды ынталандыру үшін жіберген. Осы соңғы тоғыз ұлдың ішінде мен де болдым.

Біз Жәңгір мектебінде тәрбие алдық, ал сол кезде ол кадет корпусына түсу үшін дайындық сыныбы деп саналды.Бір кеште бізді ханға шақырып, оның біздің кадет корпусына түсу туралы ойымызды сұрайтынын айтты. Хан бізге арнап тамақ, сыйлық дайындап қойған, оның бәрі біздің жасымызға лайықты. Ол бізді жақсы қарсы алып, армандарымызды сұрады. Бір-біріміздің айтқанымызды тыңдамай, өзіміздің келісіміміз бен даярлығымызды білдірдік. Содан кейін хан бізге уыстап ұсақ күміс теңгелер беріп, кайтарды. Бүл 1845 жылдың қысында еді. Сосын бізді жазда шілдеде Орынборға жіберетінін естідік.жазғы демалыс кезі туғанда бірінші мамыр мен бірінші қазан орталығында біз үйлерімізге тарқастық, себебі бірінші шілдеде ханның жазғы жайылымы Торғын өзенінің жағалауында кездесуге келістік. Мен сол кезде он бірде болатынмын, Орынборға бізді жібергені әлі есімде. Ол салтанатты түрде өтті. Ханның өзі маңайындағы құрметті адамдар мен басқа қырғыздар бар, әйтеуір, сексен адам бізді шығарып салуға шықты. Бес қадам жүргеннен кейін, тоқтап, бізді ханға әкелді, ол басқалары сияқты бізге сәтті сапар тіледі. Бәрі, ұлдар да, шығарып салушылар да жылап-сықтады. Мен жылаған жоқпын, өйткені үйден ертерек шыққанмын және де мені шығарып салғандардың ішінде туыстарым болмаған. Менің шешем, үйден аттанарымда қатты жылап, кетпеуімді өтінген. Тек қана әкемнің дұрыс көзқарасы мен өзімнің ынтам аркасында бұл шешімге келдім. Осындай айрылудың ауырлылығына, ордада оқудың қиындығына қарамастан, Жәңгір ханның күшін сала бағыттауы аркасында бала тәрбиесіне көңіл бөлу жалпының ісіне және сәнге айналды. Тек қана орысша оқудың тәсілінің кемдігінен ғана, қырғыздардың барлық құлшыныстары тек дін оқумен аяқталды. Ол кезде әрбір 25 киіз үйге бір молда мен бір медреседен болған. Кейбіреулерінің балалары Қазанға жіберіліп, көбі Стерлитамацкий үйезіне ишанға жіберілді. Стеригибашев ауылында Мухаммед мешіті бар, мұнда үнемі 300-ден 700-ге дейін адам тұрып, оқиды, жартылай оз ақшасына, жартылай елдің әкелген садақасына өмір сүреді.

Хан өте тамаша өмір кешті, өзінің қол астындағыларының талғамын дамытып, өркениетті адамдардың жасаған бұйымдарын үнемі сатып алып, оларды қырғыздарға көрсетіп, оларды барлық жақсы, пайдалы нәрсеге үйретіп, ордадан да басқа өте жақсы өмір мен өндіріс, қалалар бар екенін түсіндіріп отырды. Жылына екі-үш рет Петербор, Орынбор, Москва, Астрахан мен Саратовқа барып, өзімен бірге маңайындағыларын ертіп, ондағы тұрмыстың жақсы екенін көздерімен көрулеріне мүмкіндік жасады. Олардың көңілін киімдердің сапасы мен артықшылығына, үйлерінің тазалығына аударуға тырысып, оларды слесарлық, столярлық, алтын мен күміс жасайтын шеберханаларға кіргізіп, олардың оқушылары қырғыздар екенін көрсетті; қырғыздарды егін егуге үйретуге тырысты. Осы мақсатта кедей қырғыздарға керекті құрал-саймандар берді, бірақ бұл қырғыздарға сіңбеді. Олар егін егумен тек шеттен шыққан орыстар ғана айналысады деп, өздерін солармен бір дәрежеге қойғылары келмегендіктен, ханның сыйлығы мен ұсыныстарынан бас тартты. Бәтима ханша ауырып қалғанда, хан Пятигорскідегі ыстық бұлаққа барады. Ол жерге өзімен бірге 70 шақты қырғыздар мен жалшыларды апарып, оларға шеркестердің әдемі киімдерін, ат жүгендерін, қару-жарақтарын көрсеткен. Мұның бәрін меңгеруді қырғыздар тез үйреніп алды. Хан сол жерден бір шеркесті отбасысымен көшіріп әкелді, оның әйелі осы жердегілерге шеркес өрнектеуді үйретті. Осы кезден бастап бізде қарала оюлы күмістер пайда бола бастады. Кейіннен ол Кавказ бен орыс зауыттарынан жақсы жылқылар сатып алып, оны құрметті де еңбекқор қырғыздарға сыйға тартты. Жылқылар мен түйелердің түрлерін жақсарту үшін Жәңгір хан ордада үлкен еңбек етті. Хан оз ордасына шақырып, қырғыздарға акробаттар, гимнастар мен вольтижерлер труппаларының өнерлерін корсетті. Бұл да, музыка аспаптары (орган мен фортепиано) сияқты, өте қызықтырып, олардың алға жылжуына ықпалын тигізді.

Хан ордасында ханның туған күні мен патшаның тәж киген күндері өте жақсы от шашулар жасалды, қырғыздар оны басқа әлемнен келген таңғажайып деп түсінді. Көптеген аңдарды да ордаға әкелді. Ханның қыздары да орысша оқыды. Олардың тамаша жазуларын мектепке үлгі ретінде әкелгені менің есімде. Хан үйінде бильярд пен әртүрлі гастрономиялық тағамдары бар орыс буфеті болған. Барлық жалшылары қырғыздар болған, бір татар мен бір орыстан басқасы; оның күтушілері орыс қыздары болған. Оның кезінде қырғыз әйелдерінің киімдері өзгеріп, жақсарып қалған, ол орыс пен татар әйел киімдерінің ортасында болған. Діни білімінің аумағы ұлғайып, татар түсініктерінің әсерімен белгілі ордалықтардың әйелдері беттерін жауып жүрді. Негізінде, Мухаммед заңы бойынша, көшпелі халықтарға беттерін жабуға болмаған. Осындай Мухаммед дінінің шариаты өктемдік өткізіп тұрғанда, молдалар недәуір күшейіп, жеке бір каста құрып, бейбіт тартыстарды шешуге ат салысып, шаруашылыққа ешқандай пайдасы жоқ болып қалды. Намаз оқу мен балаларды оқытудан басқа, олар осы күнге дейін ештеме істемейді. Өткен кездерде, олардың жағдайы көтерілмей тұрғанда, олар үй шаруашылығында жалшы болып, сонымен қатар бала оқытып жүрген. Сол кездің өзінде де олар қырғыздарды алдаған. Себебі олардың көбі уақытша, басқарманың рұқсатынсыз тұрып жатқан татарлар болған, бүл жиһанкездер ұзын да жіңішке қағаздарға құранды жазып, оны арнайы қапшықта мойындарына, арқаларына немесе кеуделеріне тағып жүріп, оны қырғыздарға бір жасар қойға сатқан. Бүл батыс Еуропа халықтары атайтын «индульгенция» тәрізді еді. Бізде оларды күнәлардан тазартады немесе хат танымайтындарға оған бір рет қараса болды, оқумен тең деп ойлаған. Шариат білімінің таралуымен, халықтың оған деген құрметі азая түсті. Алайда, әлі де орданың орталық жерлерінде қырғыз қыздары мен жігіттерінің аркасы мен кеудесінде алтын мен күміспен әшекейленген осындай бойтұмарларды кездестіруге болады. Қазір оларды әшекей ретін де тағады. Қырқыншы жылдардың соңында олар әр түрлі оюлармен әшекейленген түрінде қағаз беттерінде басылып, әрбіреуін отыз немесе қырық тиыннан сатқандығы, менің есімде. Қазір оларды жақтаушылар көп болмағандықтан, олар өте сирек, оның өзінде де татар үйлерінде кездеседі. Онымен қоса, халықтың алдында беделі қалмағандықтан, татарларды шұнақ құлақ құлдар деп атайды. Әлі күнге дейін қырғыздар басқа ұлттарды осындай сөзбен балағаттайды, менің ойымша, осындай мақтаныш пен түсінік қуатты монғол кезінен қалған сияқты, онда олар қырғыздармен бірге көршілес елдерді жаулап отырып, олардың құлақтарын кесіп, құлға айналдырған. Ал қазір бұл сөз тек дағдыға айналғаннан кейін айтылады, шын мәнінде күші мен мәнін жоғалтып алған. Орыстарды қырғыздар осылай балағаттағанмен, олар іштерінен олардың күші мен қуатының әжептәуір екенін сезеді.

Осылардан басқа тағы да бір даму үшін әсерін қатты тигізетін күш бар — ол сауда. Алғашында оның аумағы өте шамалы болған, қырғыздар тек қана мал сатып, ұн, қатты қағаз бұйымдары мен орыс былғарысын, бұқар, хиуа шапандарын, жібек маталар ғана алған. Оны сатып алуға біраз адам ғана жіберілген, көбінесе ауылдықтар «базаршылардан» өздеріне керектерін әкеліп беруді сұраған. Егер ауылға бір саудагер келе қалса, ол ойына келгенін істеп, қырғыздарды жеп кетуге тырысқан. Ал қырғыздардың өздеріне қалалар мен қыстақтағы базарларға бару өте қиын жұмыс болып көрінген. Селоларда қырғыздардың ұялатыны соншалық — үйлеріне келгеннен кейін, жеңістен кайтып оралған әскер секілді «бірнеше күн бойы шақтарына етік кимеген». Үйдегілер, базаршыларды көре сала, бала да үлкен де қарсы алуға алдарынан атып шығып, әйелдері жылап-сықтап, балалары мойындарына асылған. Сосын үйдегілерге базарлық таратылған. Сол кезден қалған мәтел бар: «Базардан келгеннен үш күнге дейін ақыл сұрама». Шынында да, далалық қалаға келгенде көптеген көше, үй, адам мен экипаждардың қозғалысынан қымсынып, таңырқап қалатын. Ол тездетіп керек базарын тауып алып, қажетті заттарды сатып алып, алыстағы ауылына тайып тұруға даяр еді. Ол кезде қажетті нәрсені сатып алуға жарайтын мөлшерде ғана сатуға мал айдап апаратын. Орыс мал айдаушылары бай қырғыздардың ауылына көсемдерімен бірге келіп, оларды көбірек мал сатуға әрең үгіттеген. Балалар, орыс қонақтарды көріп, шешелерінің арттарына тығылған. Алыстан ғана орыстарға қарауға батылданған. Орысқа ас берген құтыны соңынан жуып тазалаған. Оларға боп-боз болған бет-әлпетті көру, үкінікі сияқты бадырайып тұрған көкшіл көз бен сап-сары боп тұрған шаштарды көру керемет бір шайтан мен сиқырларды көрген сияқты болған. Орыс бұйымдарының қажеттігі туа бастағаннан кейін, әсіресе Жәңгір хан тұсында, қырғыздар өздерінің қала өмірінің алдындағы қорқыныш пен қысылуын ысырып тастап, еріксіз жәрмеңке мен қалаларға, селоларға жиі-жиі барып, саудагерлермен тығыз байланысып, тауардың құны мен сапасын аңғарып, орысша сөйлеуді үйренген, тіпті болмаса нан сұрап алатын шамада тілді білген. Ақырында, орыс өндірушілерінің өндіріс заттарынсыз өмір сүру мүмкін емес екендігін түсінген қырғыздар орыстармен тығыз байланыс жасап, олардың сенімі мен таныстығын жоғары бағалап, қарыздарын уақытында төлеуге тырысып, егер де бір нәрсе қарызға ала қалса, қағаз жүзінде акттер жасамауға тырысқан, әлбетте 45 жылдай дұрыс төлем төлеушілер бағамдары бар ғой, бірақ соңғы кездерде татарлармен араласқаннан кейін, төлем кезінде алдауға тырысқан, бірақ та бірде-бір қырғыз қарызды қайтаруға бас тартқан деген болмаған. Хан саудагерлердің тауарларымен далада қаңғырып жүріп, көптеген қырғыздарды алдап-арбап кететінін сезіп, немесе қырғыздардың отырықшылық жерлерге жете алмай, әр түрлі кедергілерге душар болатынын біліп, өзінің ықпалы арқылы қырғыз қажеттіліктері мен сауданың табысты болуы үшін өзінің ордасында жылына екі рет жәрмеңке болсын деп ұйғарды. Жәрмеңкелер, біреуі көктемде майда, екінші күзде кыркүйектің аяғында, он күннен отыз күнге дейін созылған. Біріншісінде жазға керекті заттарды толық алса, екіншісінде — қыстық азықты алған. Бұл жерде қырғыздар орыс, татар, армян және басқа саудагерлерді кездестіріп, олар қаладағы сияқты коп болса да, далада болғандықтан, тауарларды мұқият таңдап алған. Зат алмасу мүлдем тоқтаған, малды тек ақшаға ғана сатқан, содан кейін сол ақшаға зат сатып алған. Жәрмеңкеге тағы мінезін жеңген қырғыз әйелдері мен балалары да келген. Сонымен катар кедей-кепшіктерге де пайдалы жұмыс табылып отырған, олар жалқаулығынан өз өмірлерін кедейлікпен өткізген. Бір сөзбен айтқанда, өмір қызып жатты, әр түрлі мүдде мен әр түрлі қозғалыспен халықтар араласып кетті. Бірнеше осындай саудадан кейін еті үйренген қырғыз орыспен бір құтыдан тамақ ішіп, өзінің бұрынғы жиіркеніштігін ұмытып кеткен. Сауда барысы, татар мен армяндарға қарағанда, орыстардың пайдаға деген құнығушылықтарын азығырақ екенін корсетті. Армян мен татарларға қырғыздар сенбеген, оған өздері алдау мен арбаулары арқылы кінәлі болған, екіншіден «армян шайтанды да алдаған» деген мақалды естіген. Саудамен жақынырақ таныса келе, қырғыздар өздері керек етпей тастаған тері, жүн, шаштың барлығы ақшаға айналып жатқанын көреді. Біз осы тауарлар арқылы байып кеткен бірнеше бай саудагерлерді білеміз. Бара-бара келіп-кететіндерден басқа саудагерлердің болатыны туралы түсінушілік пайда болды, олар қырғыздардың өндірген заттарын қымбатырақ бағамен алып, оз тауарларын арзанға сатқан. Іскер адамдар сол жаққа сатып алу, сату үшін, пайда үшін аттанған. Міне, он бес жыл бойы Орынборға түйелерді айдап, онда жергілікті саудаға қарағанда, бір жарым есе артық пайда түсіретін. Қазір 900 шақырым шамасындағы айналадағы барлық жәрмеңкелер қырғыздарға белгілі: олар оның бәрінде болып, оз пайдаларын істеуде.

P. S. Осымен менің шолуым аяқталмайды. Келесі пошта арқылы жалғасын аласыз. Таза жазбағаным үшін кешірім өтінемін. Мен тура осы қағазға жазып отырғаным барлығын түп нұсқасында бергім келгендіктен. Егерде мен осы қағаздар арқылы сіздерді рахаттандырсам, оларды сіздер түсінікті деп бағаласаңыздар, онда мен үшін ол өте қуанышты болар еді.

Ішкі Қырғыз Ордасындағы Нарын — Құм орталығы 2 желтоқсан, 1860 жылы





ЖАН-СҰЛТАН ШУАҚОВ

ДАЛА САХАРАСЫН БАСҚАРУ ЖӨНІНДЕГІ КҮШІНЕ ЕНІП ОТЫРҒАН ЕРЕЖЕ

(бұл жұмысты заң кандидаты деген атақты алу үшін нақтылы студент сұлтан Жан-Сұлтан Шуақов жазған)

Қырғыз даласындағы нақты заңдарды талдау үшін, ең алдымен, мен осы халықпен таныстыруды қажетті деп санаймын, оның тұрмысымен, өмір салтымен, түсініктерімен қоғамдық қатынастар сипатымен мүмкіндік болғанша танысып, қазіргі басқарманың адамдардың қажетін қанағаттандыратындай атқарып жатқан жұмысына баға беруге болады, олардың ақыл-ойының дамуының қаншалықты екенін байқап, олардың орыс әкімшілігі жағынан түсетін әрбір бұйрықтарын қалай қабылдайтындарын көруге болады. Бұл халықтың шығу тегі жайлы анық мәлімет болмағандықтан, оның мемлекеттік турге қашан енгендігі туралы бірнеше ғана дәлелдерге тоқталып өтемін. Яғни Левшин «Қырғыз — Қайсақ Ордалары мен Даласының сипаттамасы» деген шығармасының екінші бөлімінде Алаша хан туралы, оның ең бірінші болып қырғыз халқын жүздерге бөлгендігі туралы бірнеше аңызды келтіреді.

Бұл аңыздың дұрыстығына мына жағдай да сілтейді, ол қырғыздардың осы күнге дейін «алаштың азаматы» — «алаш — алаш болғанда, Алаша хан болғанда» деген мәтелдері халықтың Алаша хан кезінде қалыптасқанын көрсетеді. Бұл хан халықты үш баласына үш жүзге: Үлкен, Орта, Кішіге бөліп, таратып береді. Әрбір жүз ру мен бөлімдерден турады. Халықтың мұндай бөлінуі осы күнге дейін бар.

Вельяминов Зерновтың айтуынша, Фирсов мырзаның «Мәскеу мемлекетіндегі Ресейдің солтүстік — шығыстағы бөтен адамдары туралы заң» деген 42 беттен туратын еңбегінде ең алғаш рет Назар Хан (дұрысы Ақ Назар) XVI ғасырда болған делінген.

Менің ойымша, бірінші мәліметтің дұрысырақ екенін айтқым келеді, себебі қазірдің өзінде де алаш сөзі — халықтың әскери ураны.

Міне, осылай қырғыз-қайсақ халқы құрылған. Халық өзін «қазақ» деп атайды, ол жөнінде бұрынғы Орынбор шекара комиссиясының мүшесі генерал-майор Генстің қолжазбаларында бұл жас әскерді білдіреді, оның монгол тіліндегі түбіріне үңілсек, Генетің айтуынша «қазақ» сөзін екіге бөліп «ко» және «закша» немесе «зақ» бұл сөз бөлік, меже, күзетілетін шекара, әскери күзет деген мағына білдіреді. «Қазақ» созінің мағынасы туралы Гене 1537 жылы Иван Васильевич патшаға Ногай билеушісі Орақ Мұрза кінәздан беріп жіберген хатында көрсетеді, онда Иван Грозный патшаға қырымдықтарға қарсы көмек көрсететініне уәде беріп былай деп жазады: «...сенің қазағың, сенің қақпаңдағы адамың...» Яғни, бұл сенің күзетшің сенің малайың дегені. Сондықтан да бұл халықты қазақ деп айтсақ дұрысырақ болар.

Алғашқы қауымдық құрылыста бұл халық көшпенділік (қазір де) өмір кешкен, оның ең негізгі кәсібі мал шаруашылығы мен көршілеріне жасайтын жиі әскери жорықтар болған. Қырғыздар көбінесе Еділ мен Жайық арасында өмір сүрген қалмақтар, башқұрттар мен ноғайларға соғыс ашқан. Қырғыздар XVII ғасырдың өзінде-ақ Сырдария жағалауынан бастап Аралға құятын бөлігінен жоғары жерде орналасқан Түркістанға дейін иемденген. Бүл қала олардың хандықтарының астанасы болған, бұл билік бүкіл қазақ руларын бір қоғамға біріктірген. Әрбір кенже дамыған қоғамның ең бір жетіспеушілігі сияқты қырғыздар да бөлініп, әрбіреуі жауларымен жеке-жеке күрескен. Шынында да, қырғыздар жаулап алған Сырдария жағалауында көп тоқталмай, әр түрлі бағытта бытырап кетеді.

Үлкен Орда (жүз) Сыр-Дария бойында Ташкент пен Түркістан аралығында көшіп-қонған, Орта Орда солтүстікке жылжып, Ор мен Ұя өзендеріне жетіп, одан башқұрттарды ығыстырған, ал Кіші Орда Омбы өзенін кешіп өтіп, бұл жерде қоныстанған. Волга қалмақтарын ығыстырып, Орал жағалауына жетіп, осы жерге тұрақтаған. Бүл соңғы орда Орынбор қазақтары басқармасын қурайды, бұған Орта жүздің біршама ғана бөлігі кіреді.

Орта жүз Ұлы жүздің аз ғана бөлігі мен Сібір басқармасына кіреді, ал Ұлы жүз Түркістан ведомствосына жатады.

Әрбір жүз хандар арқылы биленеді, оларды ханның тұқымынан тараған адамдар — султандардан сайлайды. Ру басылары бір жерде жиналып хан сайлаған. Хан сайлау дәстүрі былай болған, сайланған адамды ақ киізге отырғызып, үш рет көтеріп, оның атын жариялаған, бұл рәсім Монгол хандар сайлау рәсіміне ұқсас болған, ол туралы 1246 жылы Папа Иннокентий IV татарларға жіберген монах, Плано-Карпини да айтқан.

Хандар мемлекеттік билік, әкелік құқық және жоғары, рубасы құқығымен қолданған. Ханнан кейін халықтың басында басқармалар немесе старшындар (билер) болған, оларға қырғыздар қоғамдық және жеке істер бойынша жүгінген. Оларға әкімшілік және сот билігі берілген. Рудың әрбір адамына ру басының бұйрығы заң болып саналған.

Сыртқы жаулары буларды ығыстырып, оларға қарсы төтеп беретіндей күш таба алмағандықтан, рулар арасындағы келіспеушіліктерден болатын ішкі тартыстарды тоқтату үшін, өздері жеке-жеке болып өмір сүре алмағандықтан, бір-біріне бағынышты болуының қажеттілік екенін түсінген оларға әлдебір таяныш керек болған. Халықтың мұндайға деген ниетін хандар арқылы білдіріп отырған. Мысалы, Кіші Орда ханы Әбілқайыр өзінің барлық адамдарымен айрықша елшілер арқылы орыс бодандығына енген, оларды 1730 жылы Анна Ивановна императрицаның қабылдағанын оның Әбілқайыр ханға жолдаған хаты дәлелдейді. Бүл кезде Орта жүз де Сәмеке ханмен бірге оған өз еркімен ант берді. Қырғыздарды Ресей бодандығына қабылдағаннан кейін үкімет олардың ішкі өміріне еш араласпады, негізгісі орыс шекарасына тыныштық орнатып, Орта Азиямен және қырғыздармен сауда-саттықты өрбіту еді. Бодандық алғанмен қырғыздардың саяси-әкімшілік өмірінде еш өзгеріс болмады. Онымен қоса олар: 1. орыс шекарасының қауіпсіздігін қадағалау; 2. қырғыз даласы арқылы өтетін көпес керуендерін қорғау; 3. керек кезінде көмекке әскер беру; 4. жасақ төлеуге міндетті болды. Қырғыздар өздерінің хандары мен рубасылары арқылы дәстүрлеріне, салттарына байланысты басқарылды. Бодандық тек сөз жүзінде болды. Орыс үкіметі тек сұлтандарды хан атағына бекітетін кезде ғана ықпал етті. Осындай түрде бекітілген хандар тәуелсіз билеушілер ретінде әрекет етті. Бірақ мұндай жағдай көпке созылмады. Ордалардағы толассыз болып жатқан бүлікшіліктер мен қақтығыстар олардың орыс үкіметіне берген міндеттерін орындауға, хандарға қырғыздарды тыныш басқаруға мүмкіндік бермеді. Хан билігі құлдырай бастап, ол 1824жылы Орынбор даласында жойылды. Хан билігі Бөкей мен оның улы Жәнібек арқылы ішкі Қырғыз Ордасында көбірек сақталды. Нұрәлі ханның ұлы Бөкей 1799 жылы орыс үкіметінен Кіші Орда халқының біраз бөлігімен Еділден асып, 1771 жылы Ресейден Қытайға қашып кеткен Жайық қалмақтарының қаңырап бос қалған тұрақтарына қоныстануға руқсат сұраған. 1801 жылы II наурызда император Павел I жоғарғы мәртебелі Жарлығымен 5 мың киіз үй қырғыздарға Бөкей ханның басшылығымен Жайық пен Еділ аралығына қоныстануға рұқсат етілсін деп бұйырған. Біртіндеп хан билігі қысқара бастады, 1845 жылы Жәңгір ханның өлімінен кейін орыс үкіметі хан атағын жойды.

100 жылдай болған хан басқаруы осылай жойылды. Орынбор даласында Орынбор губернаторы Эссен кезінде болды, ол даланы бөлуі кезінде бұрыннан қалыптасып қалған рулық байланыстарға қарсы әрекет етті. Бұрынғы хандардың орнына тағайындалатын Сұлтан-билеушілердің үкіметі сайлаусыз өткізілетін болды. Бір ханға ғана бағынып үлкен аумақты алып жатқан Кіші Орда енді үш бөлікке бөлініп, Сұлтан-билеушілерге бағынды, дистанциялық басшылары бар дистанцияларға бөлінді. Қырғыздардың Орынбор басқармасын алуы шекаралық комиссияға шоғырландырылды. Бүл комиссияның өкілі бүкіл орданың қырғыздарын басқаруға міндетті болған. Бірақ шын мәнінде, бүкіл билік Орынбор генерал-губернаторының қолында болды. Осыдан барып іс-әрекеттің ақырын өтіп, өлкені басқаруға тек зиян келтірген бітпейтін хат-қағаздардың болғаны белгілі. Сібір даласының соңғы ханы Уәли ханның қайтыс болуынан кейін, рубасыларының келісімі бойынша граф Сперанский оны 5 округке бөліп, оның әрбірін халық сайлайтын аға-сұлтандар мен оның бес отырықшы-шенеуніктер арқылы басқарған.

1845 - 1847 жылдар аралығында империя құрамына Үлкен ордаға кірді, бұл кезде ол ерекше пристав ретінде өзінің бұрынғы құрылысын сақтап отырған. Хан атағы жойылғаннан кейін, орыс билігі бұрынғыға қарағанда қырғыздарға жақындай бастаған, қырғыздар ауыспалы кезенді күйзеліспен қарсы алған, бүл қиын-қыстау кезеңде олардың жағдайы жақсарды деп айтуға болмайды; жаңа басқарма кезінде де сол баяғы қақтығыстар мен бүліншіліктер жалғаса берген. Қырғыздар бұрынғысынша көршілерінен зорлық-зомбылық көруін тоқтатпады, бір жағынан қазақтардан, екінші жағынан Хиуа мен Қоқандықтардан көрді. Сұлтан-билеушілер үкіметтің органы болғандықтан, басқармалардың талаптарын орындауға міндетті еді, көбінесе олар Дала өмірінен хабары жоқ немқұрайлық көзқараста болған. Осының кесірінен, әскери губернаторлар қырғыздарды орналастыруға қатысты мәселелерді шешуде біреуінің басын, екіншісінің аяғын қарастырды. Олардың әрбіреуі өздерінің жеке көзқарастарын жақтап, қол астындағы қырғыздардың мұқтаждарын орындауға кедергі жасады. Орынбор әскери губернаторы — граф Сухтемен қырғыздарды көшпенділік қалыпта қалдыру қажет деген ойын жақтады, ондағы мақсаты — оны Ресей мемлекетінің сауда, өнеркәсіп қатынасына пайда әкелу деп түсінген, себебі көшпенділер орыстардың астық өнімдерінің тұтынушылары мен шикізат өнімдерінің өндірушілері болып қала береді деп ойлаған. Оның бұл ойы тек теория жүзінде қалған, оны тек әскери губернатор Перовскийдің кезінде іс жүзіне асырған, тіпті оны орындау барысында оз билігін қолданып, шектен шығып, қырғыздарға жер үйлер мен там үйлер салуға тыйым салған. Осындай биліктің салдарынан Қырғыз сахарасы Ресейдің отарына айналады. Барлық басқарулар сол кездегі Ресейдің отаршылық басқару туралы түсінігіне негізделген еді. Ал генерал Обручев қырғыздарға мүлдем басқаша қараған, оның ойы бойынша, оларды күштеп те болса отырықшылыққа айналдыру қажет әрі мұны пайдалы деп мойындаған.

Әрине, мұндай талаптарды жүзеге асырған кезде халық наразылығы тумай қоймайтын, сондықтан орыс үкіметінің ашуына ұшырап, кейбір жағдайда бастарынан айрылмас үшін, Сұлтан-билеушілерге күш қолдануға тура келген. Осындай әрекет барысында Кіші Орданың Сұлтан-билеушісі Арслан өлтірілген еді. Үкіметтің талабы бойынша Далада тыныштықты сақтап, бұқараға әсер етуді талап етсе де, оларға көмек ретінде ешқандай полициялық құралдар берілмеді. Осылайша, Сұлтан-билеушілер үкімет органы болып саналғанмен, олар тек қағаз жүзінде ғана болып, өз биліктерінің мәнін жоғалтып, халыққа қастандық ойлаушылар деген атқа ие болып, оларды тек қана рулық қатынасқа байланысты тұрмыстық, рубасы, отбасы әкесі ретінде қабылдаған. Сұлтан-билеуші өз әрекеттерін халықтың мүддесімен байланыстырамыз деп жүргенде, олардың істерінің арғы жағынан бөтен, орыс үкіметінің мүддесі көрінген. Олардың қолдарында сот та, әкімшілік билік те болғанымен, олардың құқықтары мен міндеттері дұрыс анықталмады. Сот билігі 30 сомға дейінгі қарапайым істерді қарастырумен шектелген, олардың әскери губернатор Перовскийдің кезінде басшылыққа алғаны 15 жылғы заңдар Жинағы болатын. Бүл мысал сот ісінін пайдалылығын былай қойғанда, Сұлтан-билеушілердің аталған заңдар Жинағымен қалайша қолданды деген сұрақ тудырады, әлбетте олар оның мазмұнын түсінбек түгілі, орысша өздерінің аты-жөнін жаза алмағантын.

Өздері басқарып отырған өлкенің өмірін бас басқармалардың білмеуі, қырғыз даласы тұрғындарының өте төмен дамуы, халықтың дәстүрлі тәртібіне қарсы әкімшілік құрылымды бұрыс қолдану, сайлау, бұның бәрі Сұлтан-билеушілерге өте қатты жүк болып, олар туралы, орыс үкіметін әшкерелейтін орган деген пікір айтылып жүрді. Басқармалардың мұндай түсінігі бойынша 1866 жылы әрбір министрліктің өкілдері қосылып, қырғыздарды басқару жөніндегі жаңа бастауларды анықтауға комиссия құрылды. Бұл комиссияның жұмысының барысында Сұлтан-билеушілердің биліктері жойылып, енді олар уйез бастықтарымен алмастырылды. Орынбор мен Сібір басқармаларын торт облыстың торт уйезіне жаңа әкімшілік бөлімге бөліп, онда қазіргі жағдай бойынша басқаруды енгізді, міне, менің негізгі қарастырайын деген жұмысым осы. Бірақ оған бірден кіріспей, Сахара басқармасы туралы жоғарыда қысқаша тарихи очерк баяндап, енді қырғыз өмірінің тұрмыстық-шаруашылық жағы туралы жалпы көрсете кеткім келеді.

Жоғарыда айтылғандай, қырғыздар көне заманнан бері көшпенділік өмір кешіп, олардың ең негізгі кәсібі мал шаруашылығы болған. Көшпенділік өмір мен мал шаруашылығы бір-бірімен өте тығыз байланысты, әсіресе қырғыздар үшін оның біреуінің екіншісіз болуы мүмкін емес болған. Көшіп-қону үшін мал керек, әсіресе ірі қара, ал мал шаруашылығы үшін бір жерден екінші жерге ауысып жылжып отыру қажет. Бұл табиғи заңдылық. Елде өндіріс неғұрлым аз болса, онда мал соғұрлым коп жайылады да, ал жайылымды көбейту үшін жерді де жаңартуға тура келеді. Қырғыздың тер төгіп, жасаған еңбегі мал шаруашылығының айналасында болады, оны сақтау қырғыздың ең негізгі шаруасы, тіпті оның өмірінің барлық мәні болып табылады. Мал оған азық, киім, үй. Қырғыздар ет пен сүтті қорек етсе, киімді қой, ешкі, түйе жүнінен істейді, одан киіз үй жасап, жан-жағын киізбен жабады, оны да қой жүнінен істейді. Осылайша, олардың алғашқы қажеттіліктері қамтамасыз етіледі. Олар мал шаруашылығының табиғи азықтарынан істеледі. Мал қолайлы жағдайда болады, егер жайылым мол болып, қыс онша суық болмаса, олардың саны көбейіп, жыл сайын белгілі бір пайыз қосып отырады, оны қырғыздар емін-еркін сатып, қажетіне жаратады да, негізгі капиталға еш зиянын келтірмейді. Саудадан түскен ақшаны мал шаруашылығының жағдайын жақсартуға жұмсайды. Қырғыздардың көшпенділік өмір салтын баяндау бүкіл халықтың мінез-құлқын айту деген емес, яғни олардың қаншалықты дамуын анықтау емес, ол тек қана мал шаруашылығына негізделген қажетті шарт деп түсіну керек. Осыдан барып қорытынды жасауға болады: егер қырғыздарға көшіп-қонуға тыйым салып, оларды отырықшылыққа итермелесе, оларды бір жерге бекітіп қойса, онда олардың малдарының азаюына, халықтың азып-тозып кетіп, тіпті күрт төмендеуіне себеп болады. Мұндай жаман салдардың бірден-бір дәлелі — казіргі башқұрттардың аянышты жағдайлары, олар кезінде өте тамаша көшпенді малшылар болған, алайда үкіметтің әр түрлі шаралары арқылы, халықтың қажеттілігі мен мұқтаждығына қарамастан, оларды отырықшылыққа айналдырып, мүлдем тоздырып жіберген. Бір кездегі бай халық қазір түкке жарамайтын, кедей болып қалған.

Қырғыздардың шаруашылық жағдайын айту үшін, Торғай облысы қырғыздарының шаруашылығын мысалға аламын (солтүстік көлденеңнен 5 градус) бұл облыс аумағы бір-біріне мүлдем ұқсас емес екі бөліктен турады. Солтүстік жағы аққан және жиналған судың көп болғандығынан, жақсы суғарылады, қаратопырақ болғандықтан, жайылымға қолайлы, өндеуге жарамды. Торғай облысының бұл бөлігіне екі уйез — Николаев және Илецкий кіреді. Оңтүстік бөлігі шөлейт жерден тұрғандықтан, көбінесе сусыз болған, ал су бар жерінің суы ащы, тұздың дәмі бар. Бұл аумақта жер көбінесе тұзды және құмды болғандықтан, осындай климат пен географиялық жағдайға байланысты, малшыларға өмір сүру мүмкін емес еді. Өте ыстық кезеңдерде, күн 40 градус ыстыққа дейін көтерілгенде, шоп жанып кетіп, жер жарылып шаңға айналады, су кеуіп, тек терең құдықтарда ғана қалады, осындай шақтарда қырғыздар Торғай облысының солтүстік уездеріне көшеді. Мұнда күздің аяғына дейін болып, жаз айларын малды асыраумен өткізеді. Оңтүстік уйездерде температура түсіп, жаңбыр жауа бастағанда, қырғыздар бұл уйездерден қайта көше бастайды. Мұндай көшіп-қону қырғыздарға малды асырауға, яғни өздерінің өмір сүрулеріне қажет.

Қырғыз даласының қазіргі жағдайына байланысты көшіп-қонуына Ресей әкімшілігі тарапынан тыйым салынуы дәлелсіз пікір болып табылады. Бүл шараларды қолдану 50000 үйдің жандарын өлім жазасына кесу деген сөз, себебі олардың Торғай облысының солтүстік уйездеріне көшіп-қонып жүруі жоғарыда айтылған себептерге байланысты болды, сондықтан олар ешқандай басқа мәдени өмірге бейімделмеді. Қырғыз өмірінің тұрмыстық-шаруашылық жағы туралы айтқандарды қорытындылай келе, мен көшіп-қонуға қарсы қолданатын шаралардың пайдасыз екенін айтқым келеді, мен отырықшылық өмір мен жер өндеу еңбегі игілікке жарамды нәтиже әкелмейді деп ойлаудан аулақпын, бірақ мен еш бұлтартпасыз, бұл шаралардың дәп қазір керексіз екенін айтқым келеді.

Дала облыстарындағы басқару жөніндегі ереже

Дала облысындағы Уақытша Ереже күші, біріншіден, жалпы мемлекеттік, саяси мүдделерді қорғауға негізделген, олар империяның жалпы заңдарын толықтырған, оның ішінде жергілікті ерекшеліктерге байланысты себептерді қарастырған; екіншіден, әрбір қырғыздың жеке құқығын өзін-өзі басқарудың көмегімен, оны жергілікті жағдайы мен кәдімгі құқығы, жалпы мемлекеттік және саяси мәні жоқ өмірдің жақтарымен байланыстырған. Міне, осы екі бастамадан-ақ орыс әкімшілігі өкілдерінің міндеттері мен құқықтары анықталады.

Кәдімгі құқығына қатысты өзін-өзі басқарумен қақтығысқан орыс әкімшілігі заңнан бөлек немесе оған сай емес түсініксіз жағдайдың бәрін де өзінің жеке көзқарасы мен сенімдері арқылы негіздеп, қарастырған. Бұл жағдайда әкімшілікке патриархатты биліктің сипаты беріледі. Себебі тек қана отбасы мен рубасылары ғана заңда көрсетілмеген құқықтарды қолдана алады. Басқарудың мұндай түрі әлі күнге дейін рубасына байланысты құрылған қырғыздарды толық қанағаттандырады. Бірақ тек жақсы рубасы ретінде қызмет етіп, орыс әкімшілігінің шендері халықпен тығыз қарым-қатынаста болып, далаға деген үлкен игілікті істермен эсер етсе ғана, олардың әрекеттері мемлекетке де, қырғыздарға да пайда әкелетіні сөзсіз. Дала басқармасының негізгі сипатын айта келе, 1868жылы 21 қазанда бекітілген жоғары мәртебелінің жағдайының күшін талқылауға кірісемін. Басқаруды талқылау барысында, оның қаншалықты басқарылып отырғанын, қырғыз тұрғындарының өмір талаптарына сай келетінін қарастыра отырып, мен тек қана Орал мен Торғай облыстарын айтамын, себебі басқа екі облыс жөнінде толық мәліметім жоқ. Баяндаудың түсінікті болуы үшін, Ережеде қолданылатын тәртіпті пайдаланамын. Сонымен, жұмыс жоспары келесі түрде беріледі: 1. Уақытша Ережеге сәйкес әкімшілік бөліну, әкімшілік органдар мен олардың әрекеттері; 2. соттар, жалпы сот органы және әсіресе халық соты; 3. салықтар мен айыптар; 4. жер бойынша құрылым; 5. қырғыз құқығы жөнінде; 6. рухани істерді басқару жөнінде; 7. даладағы мектептер жөнінде.

1. Әкімшілік

Орынбор басқармасының қырғыздары Торғай және Орал облыстарына бағынады. Сібір қырғыздарының басқармасы Ақмолда мен Семей облыстарынан тұрады. Облыстар уйездерден, уйездер болыстардан, болыстар ауылдардан турады. Мұндай әкімшілікке бөлу, қырғыздардың рулық тұрмысына негізделіп қабылдауына тура келеді.

Мұндай әкімшілікке бөлудің болуына қарамастан, қырғыздар әлі де өз халқын жүзге, оларды руға, оларды аталар мен ұрпақтарға бөледі. Әрбір ру мен бөлімде ақсақалдар болған, олар қырғыздар ішінде өте беделді болып, оларға рубасы деген құқық берілген.

Арнайы заң жағдайлары мен басқару орталығының орнына үңілмей, яғни облыстардың негізгі шекараларын анықтамай, олар жағдайда көрсетілген, себебі олардың уақытша күші бар, олар облыс басқармасының жақын арадағы қарастыруынан-ақ өзгеруі мүмкін, мен облыс басқармасын талқылауға кірісемін.

Уақытша Ереженің екінші бабы бойынша, Орал мен Торғай облыстарының бас басқармашылығы Орынбор генерал губернаторына қараған, бірақ ол 1881жылы қысқартылғаннан кейін Ішкі Істер Министрлігіне өткен, ал Семей мен Ақмолда облыстары Дала генерал губернаторлығына берілген.

Орынбор генерал губернаторлығы бұл облыстарды басқаруға үлкен әсерін тигізген, басқарудың біркелкілік жүйесі жоғалып, бұрынғы әскери губернатордың әртүрлі қарама-қарсы көзқарастарына қоса, генерал губернаторлықтың өзіндік көзқарасы мүмкін болса, енді оларға басқарудың бір ғана тәсілі қолданылды. Қазіргі кезде, әртүрлі көзқарастар мен сенімдердің болғандығынан әкімшіліктің біркелкілігі жоғалып, бүл өлкені басқару жүйесіне, керісінше, зиян ретінде эсер етті.

Облыс басқармасы әскери губернатор мен облыс басқармасынан тұрады, Уақытша Губернаторлар Империя мекемелерінің жалпы (26 бап ереже) губернаторларына қатысты міндеттер мен заңдарды атқарады, олар әскери адамдардан тағайындалды. Мұндай тағайындау облыстардағы әскери қолбасшысының оларға берген құқықтары мен міндеттеріне байланысты болды. Бұйрықтың 18 және 22 баптары. Казак әскерлеріне катысты Орал және Сібір әскер губернаторларына Орал, Ақмолда және Семей облыстарының казак атамандары деген құқық пен міндет беріледі. (Ереженің 23 бабы). Бұл әскерлерді басқаруда олар ерекше бұйрықтарды басшылыққа алған.

Облыс басқармасы

Әскери губернатор болмаған жағдайында облыс басқару жөнінде оның міндеттері вице-губернаторға жүктеледі (Бұйрық 25 бап). Ол міндет облыс басқармасының құқығы Төрағасы (Бұйрық 32 бап) және облыс басқармасы төрағасының міндеттері жалпы губерниялық мекемелерге негізделген (Бұйрық 35 бап). Облыс басқармасы 1859 жылы қысқартылған шекаралық комиссиядан құрылған, ол әкімшілік және сот билігін бірге атқарады. Коллегиялық мекеме ретінде оған губерния басқармасы, мемлекеттік мүлік губерниялық басқармасы және палаталар міндеттері мен құқығы берілген. Қазыналық, Уақытша-Азаматтық және Қылмыстық сот осы бастамада негізделген облыс басқармасы үш бөлімнен тұрады: Өкімдік, шаруашылық және сот, әрбір бөлімде оз меңгеруші кеңесшісі басқарған (Бұйрық 34 бап). Мен облыс басқармасының іс жүргізуіндегі ішкі тәртібіне тоқталмай (Бұйрық 40 бап), мен әрбір бөлімнің қызметінің жағдайларына тоқталамын. Өкімдік бөлім бір жағынан губерниялық басқарма ретінде губерния басқармасы орнатқан жалпы заңдылықтар бойынша қызмет етсе, екінші жағынан әскери губернатордың (канцеляриясы) кеңсесі ретінде қызмет еткеннен кейін, ол ешқандай қызықтырарлық емес, себебі өз құзыретінде тек коллегияда ғана және тәуелсіз кызмет етеді. Сот бөлімінің кызметі туралы мәселені сот органдары қарастыратын бөлімге қарай ығыстыра тұрып, шаруашылық бөліміндегі қызмет жағдайы туралы жалпылай айтып кетемін. Бұл бөлімнің кызметіне қаржы және шаруашылыққа қатысты мәселелер кіреді. Қаржы мекемесі ретінде (Бұйрық 38 бап), негізінен, салық пен айыпты төлеуді облыстар бойынша қадағалап, олардың Мемлекеттік қазынаға жиналуы мен мезгілінде төленбеген салықтардың түсуін қадағалап, қазына палатасының кызметін реттеп отырады. Торғай облысы әскери губернаторының 1880 мен 1881 жылдары жасаған есебіне қарасақ, 1879 — 1880 жылдары қырғыздардың қыстан қатты азап шеккеніне қарамастан, ондағы бүкіл киіз үйлерден жиналған салық қазынаға толығымен түскен. Бұл көрсеткіш бүкіл облыс малының 42% қурайтын осы жылғы қыстағы малдың үлкен санының қырылуына қарамай, халықтың тұрмысы әлі де төмендемегенін көрсетеді.

Тек шаруашылыққа катысты салада бұл бөлім мемлекеттік мүліктердің губерниялық басқармасы ролін атқарады. (Бұйрық, 36 бап).

Торғай облысы шаруашылығы 26 шаршы мильге созылған көлемді алып жатқан орманнан тұрады, ол бұйрықтың 238 және 239 баптары бойынша, мемлекеттік жеке меншік болып табылады. Осы облыс әскери губернаторының есебі бойынша, орманнан түсетін пайда өте шамалы (1625 сом шамасы) оның өзі көтерме, отырғызу және рұқсатсыз ағаш кесушілерді айыптау арқылы түскен ақша. Ағашты тук қалдырмастан кесу немесе жиі болатын өрттер жергілікті халықты дұрыс білмеуден, орман құралдарын қажетті түрде қадағаламаудан туады.

Мұндай заттарды тізіп отыратын шаруашылық бөлімінің қызметі өте маңызды емес және зерттеуге еш қызықтырар мәлімет бермейді, және де осы шаруашылық кызмет заттарын осылай қарастыру менің көбінесе әкімшілік пен сотқа катысты зерттеу жүргізу негізгі міндетіме жатпайды.

Облыс басқармасының жағдайы мен құрамы туралы жалпы айтқанда, мен ең алдымен, қолайсыз жағдайларды, барлығында болмаса да, кейбір облыстардағы қырғыздарға қатысы болғандығын айтуды қажет деп санаймын. Облыстық басқармалар көбінесе қырғыздар жолшыбай басып өтетін, немесе олардың билігі тарамайтын қалаларда орналасқан, мысалы, мұндайлардың қатарына Торғай Облыстық Басқармасы жатады.

Әскери губернаторлар мен облыс басқармасының басқа шендерінің қызмет орындары алыста болғандықтан, жергілікті халықтың ерекшеліктерін білмейді, сондықтан оларға катысты пікірлері жоқ. Олар көбінесе уезд билеушілерінің қағаз жүзінде көрсеткен хабарламаларына сүйенеді. Қырғыздар өмірімен танысу үшін, олардың мұқтаждықтарын білу үшін, әскери губернаторлар анда-санда болса да, (жылына 2-3 рет) қырғыз Даласын аралап, көбінесе аудармашылар арқылы халық мұқтаждығы мен оның жағдайы туралы ресми сұрақтармен ғана шектеледі.

Жергілікті лауазымды адамдарға койылатын ресми сұрақтар ашық болмайды, бұл халық пен билік арасындағы тығыз байланысқа жатпайды. Керісінше, бейресми сұрақтармен халықты жиі аралау арқылы халықты дұрыс зерттеп, сол арқылы басқаруға белгілі бір көзқарас орнатуға болады. Дала басқаруындағы жағдайды ішкі губерниялардағы жағдайлармен салыстыруға болмайды. Империя ішіндегі биліктің құқығы мен міндеттері тек қана заңдар арқылы мықты белгіленіп коймай, қол астындағыларға деген қатынасты бұрынғы дағдыға байланысты белгілеген. Бұл жерде әрбір жаңа тағайындалған бастық дайын тұрған жерге аяғын басады, ол өзіне сеніп тапсырылған өлкенің халқын, салтын, дәстүрін зерттеудің еш қажеті жоқ деп санайды.

Бұның бәрі оған олардың шығу тегінің біркелкілігі мен түсінігінің ұқсастығы арқылы белгілі. Сонымен қатар дала облыстарындағы өлкенің ішкі губерниялармен еш ұқсастығы жоқ. Дала басқармасы органына басқа табиғат, тарих пен өмір жағдайларында қалыптасқан қырғыздар өмірімен танысу қажет. Оның өзінде олар басқа орташа губернияларда тәжірибе арқылы пайда болған басқару әдістерін қолданбаулары керек.

Орал мен Сібірдің екі облыстарының әскери губернаторлары қырғыздарды басқаруда екі міндетке ие болады, бір жағынан, қырғыздарды басқару, екінші жағынан, казактарды басқару (Бұйрық, 23 бап). Үкіметтің бір ғана басқарма арқылы қырғыз бен казактарды біріктіруі қырғыздарды орыс тұрғындарымен жақындастыру мақсатын іске асыру. Шын мәнінде, бұл мақсат орындалмады, керісінше, бөлушілік қатты білініп, соның аркасында мүдде де әр түрлі болды. Бұл екі халықтың қақтығыстарын шешуде әскери губернаторлардың казактарды жақтауларына тура келді. Себебі, әскери министрліктің әрқашан казактар мүддесін қорғауы бойынша, оларды басқару өте ерекше бұйрыққа негізделді. Жоғарғы әскери басқармаға қарсы келмеу үшін облыс басқармасының губернаторлары казактар болған, олар әрқашан өздерінің мүддесін қорғауға даяр еді, олардың арасында бірде-бір қырғыз болмаған. Қырғыз тұрғындары өздерінің көршілері казактардан әр түрлі зорлық-зомбылықты көріп, соған шыдауға тиіс еді, кейде тіпті казактарды мемлекеттік тәртіп орнатуға қырғыздарға көмектеседі деп қырғыз жеріне қоныстандырған.

Облыс басқармасын жалпы сипаттай келіп, оның қызметіне дәрігерлік бөлімге катысты, құрылыс пен тау және орман шаруашылығына қатысты істер кіретінін айта кетемін (Бұйрық, 37 бап). Облыс басқармасында бұл бөлімдерді меңгеру үшін облыс дәрігері, сәулетшісі мен тау және орман бөлімдері бойынша шенеуніктер тағайындалған. Олардың қызметі туралы деректердің болмағандығынан, мен тек қана малдәрігерлік бөлімге тоқталып өтемін. Мал дәрігерлер қызметін бекіту негізгі кәсібі халықтың экономикалық жағдайын әлсірететін мал шаруашылығында жиі кездесетін мал басының қырылуы болып табылады. Олардың қызметі малдың шығынына байланысты ғана емес, осы өлкеге әкелетін әр түрлі жұқпалы аурулардан елді сақтауға байланысты болған.

Уезд басқармасы

Уезд әкімшілігі үкіметтік органдармен және жергілікті басқару органдарымен сайлау арқылы тағайындалатынын айта кеткен жөн.

Үкіметтік органдар (Ереже, 44-51 баптар). Уақытша Ережеге байланысты әрбір уездді басқару уезд бастығына (Ереже, 44 бап), екі көмекшісіне, ол оның үлкеніне кеңсе меңгеру жүктеледі. Уезд басқармасының билігіне уезд тұрғындарының барлығы бағынады. Бұған тұрақты тұрғындар мен уақытша тұрғындар, қазақ әскерлеріндегі әскер кызметін атқарып жүргендер де кіреді. (Ереже, 48 бап). Олардың қызметінің тәртібінің көрсеткіші ерекше нұсқаулар мен бұйрық-жарлықтармен анықталады.

Уақытша Ереже баптарының уездердегі үкімет органдарының басқаруына катысты қысқаша мазмұны осындай. Бүл баптарға қарасақ, онда Дала уезді басқармасының негізгі белгілерін ғана Уақытша ережеде көрсетіп, үкіметтік ұйымдарға қызмет көрсетуге кең билік беріп, олардың құқы мен міндеттері анық көрсетілмеген. Заңның аумағына қатысты өмірдің кейбір белгілеріне байланысты да ештеңе анықталмаған. Уақытша Ереже бұл жерде қырғыз өміріне катысты толық жинақ берген. Ол қырғыздардың басшылығына орыс әкімшілігін қойып, оған кызмет етуге мол билік берді, оның заңдылығы мен дұрыстығы тек қана олардың жеке қабілеті мен уезд әкімшіліктерінің басқарып отырған халқының тұрмысымен таныстығынан, олардың не қажет, не қажет емес деген түсініктеріне байланысты болды. Уезд бастықтары халыққа жақын болды, облыс бастықтары оз әрекеттерін олардың қағаз жүзінде түсірген шағымдары арқылы істесе, уезд бастықтары қырғыздардың өздерін, олардың мұқтаждықтарын білуге, олардың өмірімен жақын танысуға, қырғыздардың мүддесін қорғайтын дұрыс көзқарас жасап алуға, оның үкіметке де, қырғыздарға да қолайлы жағдайын ойластыруға міндетті болған. Осылайша олар даладағы орыс басқаруының негізі болулары керек еді.

Уезд басқармасының сол кездегі күшіне еніп отырған ережесі бойынша, уезд бастықтары бұрынғы Сұлтан-билеушілер басқармаларының кемшіліктерін жоймады. Барлық уездерде бүліншілік билеп, кейбіреуінде билікті оз мақсаттарында қолданып, әр түрлі алым-салым жинала бастады. Мұндай қанағаттандырмайтын тәртіпті казіргі Ереженің кемшілігіне жатқызуға болады, себебі ол басқарудың тек қана жалпы сипатын анықтап, көптеген олқылықтар жасаған, ал оның барлығы уезд бастықтарының қолында болған, себебі әкімшілік сұрақ туа қалғанда оның мәні мен бастамасын шешу олардың өз қолдарында болған. Шын мәнінде, уезд бастықтары, халықтың өмірін білмей, заңның тура нұсқауларын қолдарына алмай, әрбіреуі өз түсінігінше, тұрғындардың мұқтаждығына шын мәнінде зиян келтіре отырып, әрекет еткен. Облыс бастығы уезд бастықтарына қарағанда халықты мүлдем білмеген. Булай дегеніміз: қырғыздарды басқаруға деген дұрыс көзқарас осы уақытқа дейін мүмкін болмағандықтан, басқару жүйесінің үндестігі болмағандықтан, жан-жақты зиянды салдар тууда. Уездің үкіметтік органдарының қатарына облыс дәрігеріне тікелей бағынатын уезд дәрігерлері де кіреді. Олардың міндеттері мен құқықтары Ереженің келесі 53, 54, 56, 55, 57 баптарында көрсетілген.

1868жылы Уақытша Ереженің штаты бойынша медициналық бөлімнің ұйымдастырылуы өте нашар болды, ол тіпті халық мұқтаждығын қанағаттандыра алмады. 400 мың шаршы шақырымда туратын 323-310 жанға, бүкіл Торғай облысына бір дәрігер мен 4 уездік дәрігер ғана болған, олардың әрқайсысына шаққанда жаз бойы көшіп-қонып жайлауда туратын 80 мың адам келеді. Тұрғындардың басым көпшілігі қазіргі кездегі медициналық көмектен мүлдем тыс; уезд дәрігерлері тек қана сот-медициналық жұмыстар үшін ғана құрылған. Олар уезд бастықтары сияқты, уезді өте сирек аралайды, тіпті кейбір қырғыздар олардың бар екенін де білмейді. Дәрігерлердің өз жұмыстарын қаншалықты істейтіндеріне, әсіресе 1880 мен 1881 жылдары, Торғай облысы әскери губернаторының халықтың денсаулығы мен қоғамдық қамқорлық туралы 1881 жылғы берген есебі оған ресми куәлік бола алады. Осы бағыныңқылық есепте былай деп жазылған: 1880 жылы 1 желтоқсанынан бастап 1881 жылы 1 наурызына дейін тек бір ғана Илецк уездінде, бұл жердің уезд бастықтары дәрігерлерден 68 қадам алыс болғандықтан, бұл жерде шешек пен қызылшаның тарап кеткенін бастықтың назарына тек наурыз айында ғана жеткізіліп отыр, ол осы кезге дейін аурудың болғанын білген де, естіген де емес. Қасына тиіп тұрған, тіпті оған дейін пошта жолы салынған, болыстағы ауру туралы естіп-білмегеніне сену мүмкін емес. Болыс басқармалары білмедік десе, уездік басқармасы орталығынан 400-500 шақырымдағы адамдардың денсаулығы жайлы уезд дәрігерлері мен басқармалары қалай білмек? Қолымда осы жөнінде басқа нұсқау болмағаннан кейін, мен әскери губернатордың мөр басылған жоғары бағыныштыға берген есебімен тоқталайын, міне, осы ресми хабардан, медицина бөлімнің өте нашар екеніне көз жеткізуге болады. Үкіметтік ұйымдар кызметін талқылап болдым, енді жергілікті халық басқармасына көшемін.

Жергілікті басқарма

Жергілікті басқару бойынша, қырғыздардың болыс мөлшері анықталмаған, әр тұраққа байланысты 1000-нан 2000 мыңға дейін киіз үй болған. Әрбір ауылда 100-ден 200-ге дейін киіз үй болу қажет. (Ереже, 59 бап). Бір ауылдан екінші ауылға көшу империяның ауыл тұрғынына арналған заңдары бойынша жүргізілген. Ереженің 65 бабында айтылғандай, болыс пен ауыл старшындары болып халықтың сенімі мен сыйына бөленіп жүрген әрбір қырғыз сайлана алатын. 50 киіз үйі бар болыста осындай адамды сайлау үшін, оның кандидатын да сайлаған. (Ереже, 68 бап). Болыс бастығын сайлайтын кезде уезд бастығы мен оның көмекшісі тәртіпке бас-көз болып отырған, бірақ сайлауға тікелей кіріспеген. Болыс бастықтарын губернатор бекіткен. (Ереже, 74 бап). Ауыл старшыны мен оның кандидатын сайлау үшін әрбір 10 киіз үйден сайлаушылар жиналады, мұнда болыс басқармасы қатысады, бірақ оның сайлау барысына кірісуіне еш қақысы болмаған. (Ереже, 70 бап). Көп дауыс алғандары бекітіліп, оларды кандидат деп санайды. (Ереже, 72 бап). Бұлар үш жылға сайланады. (Ереже, 73 бап). Болыс басқармаларына полиция-орындаушылардың билігі беріледі. Олар болыстағы тыныштық пен тәртіптің сақталуын мұқият қадағалайды, заңды орындауды, салық төлеуді т. б. бақылайды. (Ереже, 84 бап). Егер адамдар заңға бағынбаған немесе заң талаптарына жүгінбеген жағдайда, ұсақ қылмыс жасағанда, мысалы төбелес, бұзақылық істегенде, оларды үш күнге қамап немесе ақша түрінде айып салуға құқылары болған. Уақытша Ереженің айтылған баптары бойынша, жергілікті басқарудың бастамасының негізі оны сайлау болып табылады. Мұндай бастаманы енгізуде үкіметтің ең негізгі мақсаты мынада еді: біріншіден, олардың рулық қатынасын жою және оларды жалпы мемлекеттік, саяси қасиеті жоқ қоғамдық жұмыстарға өз үкіметтері арқылы қатысу құқығын беру, сол арқылы империядағы ауыл тұрғындарына бекітілген әкімшіліктің жалпы құрылысын қырғыздарға да қолайлы қолдану мүдделері еді; екіншіден, олар сайлауды халықтың салты мен рухына жақын деп ойлады, қырғыздар сенімді де беделді адамдарды ішінен сайлайды да, бұл адамдар ресей мемлекеті үшін де қолайлы болады деп жорыған. Олардың қолданайық деп отырған шаралары, негізінде, дұрыс, алайда олар келесі себептермен ақталмай қалды:

Біріншіден, халықтың дамуы өте төмен болғандығынан,қоғамдық мүддені түсіне алса да, өздерінің эгоистік талпыныстарын алдыға шығарады. Рулық жүйенің жойылуы, құрамдарына қырғыздардың әр түрлі рулары енген болыстар мен ауылдарға жаңадан бөліну, қырғыздар арасындағы рулық қатынастардың күйреуіне себеп болды. Әрбір қырғыз рулары мен бөлімдері болыс сайлау кезінде қоғамдық қызметке өз руының өкілін сайлауға тырысады. Мұның соңынан міндетті түрде бәсекелестік туады, ал ол парақорлыққа бастайды, міне, осындай жағдай қырғыздар арасында қазір өте көп. Пара беру келесі жағдайға байланысты: ол сайлауға төменгі дәрежедегі адамдардың тағайындалуына байланысты, булар негізінде ниеттері жаман адамдар, өйткені өздерін әдептімін деп санайтын қырғыздар елубасы немесе онбасы болып сайлануды намыс көреді. Әрине, мұндай адамдардан адамгершілік пен ешбір жауапкершілік күтуге болмайды. Сондықтан да қоғамдық қызметтер ұятсыз, арсыз, қырғыз сайлаушылары қолына өтеді. Болыс басқармасына пара беру арқылы қоғамдық қызметке сайланғандар 300-400 сом өте аз жалақы алғандықтан (Ереже, 77 бап), әрине, өздерінің жұмсаған ақшалары мен параларын ақтау үшін, биліктерін пайдаланып, заңсыз салық алып, оларды қоғамдық қажеттікке жұмсауға керек дей салады. Сайлау бірінші күннен-ақ зиян келтіре бастады. Сайлау билікке сай емес, еш беделі жоқ, сенімсіз адамдардың қолына берілді.

Екіншіден, сайлау бастамасының қырғыздардың рухы мен түсінігіне мүлдем қатысы болмады, себебі олар орыс бодандығын қабылдамай тұрып, ханнан басқа ешкімді де сайламаған. Егер олардың басында рубасылары мен ақсақалдар болса, оларды сайламаған, олар рудың ең үлкендері ретінде өткен, немесе оз жеке қасиеттері бойынша олар әрбір ру арасында ру мүшелерінің адамгершіліктеріне эсер етіп, халықтың беделі мен сеніміне ие болғандар. Қырғыз хандары мен Сұлтан-билеушілер бүкіл халықтың ортасынан шыққаннан кейін, әрине, оның мүдделерін өте мұқият қадағалаған. Оны орындауға өздерінің айналасындағы адамдардан осы рубасыларын оз кеңесшілері етіп тағайындап, оларға руларды басқаруды тапсырған. Өте әйгілі билер мен рубасылардың аттары осы күнге дейін халықтың есінде сақталып қалған.

Қырғыздардың халық ішінен оз беделдері арқылы шыққан адамдарға бағынғандығының ең көрнекті мысалы Султан Арынғазы, бұл туралы Мейер мырза былай дейді: ресми жағдайының болмағанына қарамастан, халықтың арасында өте үлкен ықпал жасап, ХІХ ғ. басында қырғыздардың Кіші Ордасын басқарған, ал халық оның есімін оз аңыздарында сақтаған. Үкімет тағайындаған Шерғазы ханға қарағанда, оның халық арасындағы беделі жоғары болған, халық оны сыйлаған.

Үшіншіден, бір жағынан, уезд бастықтары сайлау барысына араласпауы тиіс деген Ереженің 69 бабына қарамастан, уезд бастықтары шын мәнінде, өздеріне пайдалы деген қырғыздың кандидаттығын ұсынып, сайлаушылардың бостандығын азайтып, сайлаудың өтуіне қатты ықпал еткен. Уезд бастықтарының ықпалымен сайланған болыс бастықтары уезд бастықтарының қамқорлығына сеніп, көптеген әрекеттер жүргізген. Ал қырғызға осындай еркіндікке шағым айтып уезд бастығына бару, ол уезд бастығының өзінің үстінен шағым айтқан сияқты, қолайсыз болған. Ал облыс басқармасына келсек, шындықты анықтауға әлдері жетпегендіктен, олар уезд бастықтарының ұсыныстары мен түсініктемелеріне сүйене отырып, үстіртін шешім қабылдауға мәжбүр болады. Осының кесірінен халық орыс заңдарына сенбейді де, орыс үкіметінің ешқандай мүддені қорғамайтынын біледі, олардың түсінігі бойынша, үкімет пен шенеунік бірдей болып көрінеді. Сондықтан, шенеуніктердің дұрыс әрекет етпеуі, үкіметтің беделін түсіріп, орыстармен жақындасу мен қазақтар арасындағы азаматтық қатынастардың дамуына кері әсерін тигізеді.

Жергілікті басқаруды талдауды аяқтай келіп, оның бірнеше қолайсыз түрін көрсеткім келеді. Болыс басқармасын сайлау, ең алдымен, ауыл старшындарын сайлауды тудырады (Ереже, 64 бап) және болыс басқармалары сайлау кезіндегі тәртіпті қадағалап, сайлаушылардың ісіне араласпауы керек (Ереже, 71 бап). Осыған, яғни мұның тыйым салынғанына қарамастан, ауыл старшыны болып болыс басқармасы партиясының өкілі сайланады. Өз кезегінде ауыл старшындары да болыс бастықтары жинайтын салықтан тыс қалмайды. Мұндай зиянның тамырын кесу үшін болыс бастықтарын сайламай тұрып, ауыл старшындарын сайлау керек деген тәртіпті бекіту керек. Ары қарай, әкімшілік сатысынан төмен түсе бере, болыс бастықтары мен ауыл старшындарын дұрыс сайлау елубасылары мен онбасылардың сайлауын дұрыс ұйымдастырудан туады. Негізінде, сайлаушылар жергілікті қырғыз әкімшілігінің қарамағында болғандықтан, әкімшілік оларды оз мақсаттарына пайдаланады.

Ақырында, жергілікті басқарудың коғамдық қызметін атқаратын адамдарды көбінесе орыс тілін білмейтіндермен, іс жүргізу тәртібімен таныс емес адамдармен ауыстырады, сондықтан да бұл адамдар хат танушыларға өз қызметтерін жүктейді, ал олар осындай жауапсыздық пен бақылаусыздықты қолданып, әр түрлі зиянды істер жасайды.

Жергілікті басқару ұйымдары, көптеген жағдайларды қолдана отырып, өз қолдарында тек әкімшілік билікті ғана емес, сот билікті де ұстап, болыстың толық қожайындары болған. Олардың сот істерінде шешуші мәнділікке ие болғандары жөнінде кейінірек айтылады. Мұның бәріне уезд әкімшілігі кінәлі, себебі олар өз міндеттеріне салақ қарап, орда билігінің әрекетін бақыламай, әр түрлі себептермен осындай олқылықтарды жіберген.

Әкімшілік туралы жалпы қорытынды

Жоғарыда айтылғандай, қырғыздарды басқарудағы кемшіліктердің төмендегі үш түрін атауға болады:

1. Барлық облыстарда орыс үкіметінің халыққа жақын еместігі.

2. Қырғыздарға қолданып отырған басқару әдістері империяның басқа бөлігінде қолданатын әдістерін түгелдей қайталайды, алайда олар үшін түсініксіз болатыны жат биліктің қолданатын қағидалары, ескірген биліктің бөтен ұғымдары.

3. Барлық басқару салалары бойынша Болыс басқарушылары заңсыз әрекеттерін былай қойғанда, халық үшін зиянды және әкімшіліктік тұрғысынан қарағанда қолайсыз билікпен пайдалануда. Олар қырғыздардың нағыз айналған, уездік басқармашы кішкентай билеушіге айналып,өзіне бағынышты қырғыздар үшін ең жоғарғы қамқаршы, уездің қорғаушысы.

Сот құрылымы

Сот туралы мәселенің маңызын айта отырып, мүмкіндігінше, қырғыз сот құрылымының тарихи барысына үңілуді артық көрмедім, оның заңдылық шараларының тарихын көрсетіп, Орынбор басқармасындағы қырғыз даласында сот құруға үкіметтің қалай эсер еткенін атағым келеді. Кіші жүз қырғыздары орыс бодандығын қабылдағаннан кейін, императрица Анна Иоанновнаның үкіметі жаңа қосылған өлкелердегі сот бөлімін орнату жөнінде Стат Кеңесшісі Кирилловке 1734 жылы нұсқау береді, ол Сенаттың оберсекретары болған кезде «Қырғыз-қайсақ және қарақалпақ Ордалары туралы түсініктемелер» атты ерекше жазбасында қырғыз даласымен қоса Орынбор өлкесін қалпына келтіру мәселесі жөнінде өз пікірін білдірген. Бұл нұсқау даладағы сот құрудың негізгі тасын қалаушы болуы керек. Оның маңыздылығын келесі мәтінде сол қалпында келтіремін. «Сот пен әділеттіктің тәртібіне келетін болсақ, халықтың дәстүріне қарау керек, қалай және неліктен кінәсіздері ақталып, кінәлілері айыпталатынын біліп, оны сотта бекіту керек, ол жөнінде Біздің Жоғары Мәртебеміздің ерекше бұйрығы бар, олардың барлығына діні мен ұлтына қарамастан, әділеттілік пен соттың тез шешімімен қанағаттанатын жағдай жасау керек, ал біздің Ресей сот құқығын білмейтін халықты босқа әуреге салып, дұрыс емес сот шешімін қабылдауға тыйым салынсын (мұндайдан біздің мүддемізге ғана зиян келтіріліп қоймай, ол құдайға да ұнамас)».

Сонымен императрица Анна Иоанновнаның заңы негізінде жасалғаны сияқты, қырғыздарда сот істерін қарастыру олардың салттары бойынша жасалған. Үкіметтің осындай нұсқауы оның саясаттағы ойының таза болғанын көрсетеді. Бұл ой 1784 жылы дейін 50жыл бойы сақталып келді. Бірақ Орынбор өлкесі бастығының сұрауымен Орынбор шекара соты құрылды, ол қырғыз істерін және қырғыздар мен жол торабында орналасқан казактар арасындағы келіспеушілік пен дауларды Империя мекемелері мен жалпы заңдары негізінде қарастыру үшін жасалды. Мұндай мекеменің мақсаты тек қана қырғыздарды орыстармен жақындастыруы еді. Будан басқа 1874 жылы Далада екінші сатыдағы соттар бойынша бес айыптау соты ашылды. Олар төраға мен екі көмекшіден, қырғыз ұлты өкілдерінен турды. Алайда соттау орындарына істерді халық салттарының жалпы негізінде шығаруға мүмкіндік болғанмен, оларды бүл қанағат етпеді, себебі хат танымайтын соттардың істерді қағазға түсіріп, формалды қызметтер атқаруына тура келді. Сондықтан да олар хат танушылардың ықпалына түсіп отырды, Мухаммед шариаты бойынша діни адамдардан үкімет тағайындады, олар көптеген соттың істері мен әрекеттерін өз пиғылдарына қарап шығаратын болды. Екінші жағынан, шекаралық сот империяның жалпы заңдары негізінде әрекет еткендіктен, олар аппеляция мекемелері болып табылып, сот айыптаушылардың әрекеттерін байлап тастады, себебі соңғылары жалпы құқық бойынша қызмет ететін еді. Шекаралық сот, империяның жалпы заңына негізделгеннен кейін, халықтың өмірін оның көзқарасымен келістіре алмады, себебі бір істі екі заңның негізінде шешуге болмайтын болды.

Шекаралық соттың, айтылған себептерге байланысты, еш ықпалы болмады, сондықтан қырғыздар одан беттерін бұрып, оған ешқандай шағым түсірмеді. Сонымен, сот империяның жалпы заңдылықтары аркасында екі халықты қосудың орнына, оларды бір-бірінен айырып тастады, мемлекетке тек қана қазынаның ақшасын шашқаннан басқа еш пайда әкелмеді. Орынбор өлкесінің бұрынғы бас басқармасы Бахметевтің өтініші бойынша шекаралық сот 1799 жылы қысқартылып, соттың билігі шекаралық комиссияға берілді. Шекаралық соттық қысқартып тастағанмен істің мәнісі өзгермеді, барлық юриспруденция шекаралық комиссияда сол баяғы негізде бұрынғы империяның жалпы заңдары бойынша істелді. Шекаралық сотты қысқартқаннан кейін Сенат айыптауларды да токтатты. Бұрынғы Орынбор басқармасы даланы басқарудағы шекаралық жүйеге сүйеніп, әкімшілік билікті хандарға, сонан соң Сұлтан-билеушілерге берді, алайда далада жалпы орыс сотын енгізіп, қазақтың халық сотын құртуға тырысты. Мұның өзі орыс сотының халық өміріндегі жалпы заңдылықтарына қарама-қайшы келетініне қарамастан істелді. Сондықтан да орыс соты далада қабылданбады, ол азаматтықтың дамуына ықпал жасай алмады, орыс заңдары туралы түсінікті нығайтып, оны сыйлата алмады. Сот жүргізудің осындай түрі 1844 жылға дейін болды. Орынбор қырғыздарын басқару жөнінде жаңа ереже қабылдағанда, халық сотының пайдасына кейбір өзгерістер енгізілді, оған қырғыз салттарының негізінде 50 сомға дейінгі азаматтық істерді, 30 сомға дейінгі ұрлық жөніндегі істерді шешуге құқық берілді, алайда сот үкімін бұздыру туралы шағым берілген жағдайда барлық шешімдер шекаралық комиссияға жіберілуі керек еді. Бұл шекаралық комиссия кейіннен Орынбор қазақтарының облыстық басқармасы деп өзгертіледі, сондықтан да, халық салттарының негізінде құрылған сот, билер соты өзінің мәнісін жоғалтып, даладағы сот бөлімі 1844 жылы Ереже бойынша шекаралық сот кезіндегі қалпында қалды. Әрине, мұндай тәртіп қырғыздарға ұнамады. Шекаралық комиссияға түскен қырғыз істерінің басым көпшілігі аяқсыз қалды, себебі тергеулік істер қанағаттанғысыз болды, оларды қырғыздардың ерекше тұрмыстық жағдайында қолдануға мүмкіндік болмады. Жоғарғы мәртебелінің бұйрығы бойынша 1865 жылы 5 маусымдағы дала облыстары Орынбор мен Батыс-Сібір генерал губернаторлығында қазақтарды басқару ережесін құрастыруға арналған комиссияның түсіндірме қол хатында Қырғыздардың орыс сотының кінәлілерді жазалаудың орнына оларды қорғайтынына көздері жетті деп айтады .

Тіпті Ұлы мәртебелі бекіткен 1844 жылғы Ережені енгізгеннің өзінде құрылған комиссия жиналып қалған 3000 істі қарастыру үшін екі жарым жыл жұмыс істеуі керек еді. 1849 жылы және келесі жылдары Ұлы мәртебеліден Орынбор шекаралық комиссиясында тіркеліп тұрған ұрлық, кісі өлтіру туралы істерді қырғыз халқының салттары бойынша қарастыруды өтінген. Ақырында 1858 бен 1859 жылдары қырғыздар мен жол торабында туратын казактар арасындағы бұрынғы жылдардағы істерді бейбіт жолмен шешуге ерекше комиссия құрылған. Сонымен, орыс соты бойынша, айыпталатын істерді аяқтау үшін, жағдайға байланысты, үкіметтің халық сотына жүгінуіне тура келді. Соттың жалпы заңынан халыққа бет бұруы өте түсінікті еді, себебі халықтың өмірі мен ой-өрісінің дамуымен таныс емес сот игілікті нәтижеге жетпес еді.

1844 жылғы Ереже қазір күшіне еніп отырған 1868 жылы Уақытша Ережені қабылдағанша кызмет етті, бұл қырғыз халқына өз салттары бойынша соттасуға құқық беріп, оны далада сот құрудың басты негізі деп санады.

Қазіргі Ереже бойынша, қырғыздар қылмыстың түрі жөнінен бір-біріне тәуелсіз үш сотқа бағынады: әскери, азаматтық жалпы заңға негізделген, халық салтына негізделген (Ереже, 92 бап).

Әскери сот қарайтын істер: сатқындық, үкіметке қарсы, билікке қарсы қарсылық көрсету, пошта мен империяға қарсы шабуыл жасауы; қырғыздар кісі өлтіру, бұзықшылық, ұрлық, барымта үшін, көпес керуендеріне шабуыл жасағаны үшін, бөтен жерде төбелес жасағаны үшін, өрт қойғаны үшін, жалған ақшаны кіргізіп, шығарғаны үшін, қазыналық мүлікті ұрлағаны, қымқырғаны үшін сотталады, жергілікті қырғыз билеушілерінің қаржылық басқару жарғысын бұзғаны және өз кызметін қолданып қылмыс істегенін (Ереже, 94 бап) қарастырды.

Қырғыздардың басқа халықтарға қатысты істері жалпы заңдылыққа негізделген сотта қарастырылады. (Ереже, 96 бап). Жалпы заңдар бойынша сот ұйымдары облыс басқармасы мен уезд соты басқармасы болып табылады. (Ереже, 101 бап). Жоғарғы сот билігі сенатқа беріледі. Әскери сотқа қатысы жоқ басқа қылмыстық істер Империяның жалпы заңдары бойынша, өзара шағымдар мен азаматтық істер халықтық сотта қарастырылады. (Ереже, 97 п.). Олардың органдары билер, болыстар мен олардың құрылтайлары болып табылады.

Орыс сотының органдары

1. Уезд соттары

Әрбір уезде үкімет тарапынан облыс басқармасының тікелей бақылауындағы уездік сот тағайындалады, оның міндеті мен құқығы — азаматтық істерді қарау, ол 1864 жылы сот жарғыларына негізделген және олар сот тергеушілері міндетін орындайды (Ереже, 103 және 106 баптар). Қылмыстық істер бойынша азаматтардың құқықтарынан айрылу, оларға шектеу келтірмейтін қылмыстар уезд сотында қарастырылады. (Ереже, 114 бап). Істі қарастыруда олар қылмыстық істерді қарастыру жарғысының ережелерімен кінәні басшылыққа алып, ал кінәні анықтап, айып кесу кезінде азаматтық соттарға жүгіндіретін бұйрықтар мен айыптар жөніндегі Ережені қолданады (Ереже, 116 бап). Жеке адамның азаматтық істеріне қатысты даулар мен талаптарды уезд соты қарастырады (Ереже, 124 бап 1, 2, 3, пункттер). Ереженің 126 бабына сүйене отырып, азаматтық істерді шешуде 1864 жылы 20 қарашада қабылданған азаматтық сот істері жарғысын басшылыққа алады. Егер шағымдар 100 сомнан аспаса, мұның өзінде де соттың үкімі соңғы болып табылады, (Ереже, 128 бап). Қылмыстық және азаматтық істер бойынша шешімдерді орындау жергілікті полиция үкіметіне беріледі. (Ереже, 123, 124 бап)

Сот тергеушісі ретінде уезд соты қылмыс бойынша тергеу жүргізіп, сот тергеушілеріне арналған жалпы заңдылық бойынша олардың құқығын жойып немесе шектеу тастауына құқылы, (10 т. 2 кітап, 2 қосымша; 1863 жылы жалғасы бойынша Уақытша Ереже, 111 бап) Осы бойынша істер облыс басқармасының уезд соттарына беріледі (Ереже, 122 бап). Міне, осының бәрі, қазіргі Ереже бойынша, уезд соттарының міндетіне жатады. Мекеменің ең басты кемшілігі, уезд соты көбінесе бір нәрсені қарастырып жатып, сол мезетте бітім сотының жұмысымен айналысып кетуі мүмкін; немесе істі қарастыруға екі жақты шақырып қойып, кенеттен уезде қылмыстық іс болды деген шақыру алатын болса, онда оның сот тергеушісі деген міндеті бірден қылмыс болған жерге жүруін талап етеді, сондықтан да ол тергеуге байланысты, Мировой соттың міндетін уақытша тоқтата тұруына тура келеді. Сонымен катар қырғыздардың мүддесі көбінесе істің созылып кететіндігінен, баяу қаралғандығынан дұрыс шешілмей, кейде қаралып отырған іс мына себептермен тоқтатылып қалады. Сотқа шақырылғандар сонау алыс жерлерден босқа келіп уақыттарын кетіріп қана қоймай ақша қаражатын да шашады, себебі олар сотқа келгенде Мировой сот басқа істі тергеуге жүріп кететін.

Ереженің 124 бабы бойынша уездік сот халық соты арқылы шешілетін істі екі жақтың келісуімен қарастыруға болады. Алайда бұл бап пайдаға аспаған, себебі уездік сотқа ондай шағыммен бірде-бір қазақтың келгені тіркелген емес.

2. Облыс басқармасы

Ереженің 131 бабына байланысты, Облыс Басқармасының Сот бөлімі Азаматтық Қылмыстық Сот Палатасының құқығын қолдана отырып, қылмыстық және азаматтық, уезд соттарының шеше алмаған шағымдарын, көбінесе мұндай шағымдар уезд соттарының үстінен түсірілетін, (Ереже, 111, 119, 130 баптары) қарастырған. Ереженің 42 бабы бойынша, Облыстық басқармада Прокурорлық бақылау жұмысын атқару үшін Облыс прокуроры тағайындалған. Облыс Басқармасы 200 сомға дейінгі істерді қарастырған. Облыс Басқармасына қарсы аппеляциялық немесе жеке шағымдар Үкімет Сенатына жіберілген (Ереже, 133 бап). Облыс Басқармасына қырғыз даласынан түсетін сот істерін қарауға барлық қылмыстарды енгізбейді. Мұндай қарастырылмайтын істерге барымта жатады, себебі бұл қылмыстың бір ерекшелігі — оны жалпы заң бойынша қарастырмау.

Қырғыздар үшін барымта, ұрлық және тонаудың арасында айырмашылық бар. Ұрлық, қырғыз заңы бойынша, ақшалай айыпталады, сонымен қоса ұрланған заттары қайтарылады; тонаушылық үшін көптеген ақшалай айып тағылып, тоналған заттары қайтарылады; барымта үшін, егерде ол салт бойынша қажетті негізде сақталса, еш айып тағылмайды. Оның негіздері төмендегідей: егер тонауға не ұрлыққа жолыққан қырғыз, өзінің малы пәленшенің қолында дегенін ести сала, ұрлаушылармен келіссөз өткізу арқылы қайтаруға талаптанады. Егер олар келіспесе, онда жергілікті үкіметке шағымданып, сол арқылы ұрлаушының туысқандарына шығып малын қайтарып беруді өтінеді. Егер мұнда да оның талпыныстары жеңіс әкелмесе, онда сыйлы деген туыстарын жинап, істің барысын түсіндіріп, олардан барымта жасауға руқсат алады. Әділетті барымта барысында өлген ұрлықшы мен тонаушыға, қырғыздардың құқығы бойынша, құн сұралмайды. Осындай себептермен қырғыз заңы барымтаны ұятты іс деп санамайды, егерде барлық негіздері ескерілетін болса, керісінше, дұрыс, әділетті деп есептеледі. Барымта дегеніміз бұл жерде — Еуропадағы дуэль, өзін-өзі соттаумен пара-пар.

Халық сотының органдары

Қырғыздар орыс бодандығын алғанға дейін жоғарғы сот билігі Ханның, содан кейін сот органы ретінде билердің қолында болды. Би болуға көне қырғыз әдетімен әрбір беделді және сенімді адамның қақысы болған (Ереже, 134 бап). Көбінесе би немесе сот болып бас көсем ретінде құқы мен билігі бар рубасылары тағайындалған, себебі рубасының кінәлі жаққа кескен шешімді орындатуға билігі жеткен. Сот биліктің өкімі тек қана өз руынан аспаған. Алайда өте әйгілі билер де болған, оларға басқа рулардың қазақтары да өтінішпен келген. Рулар арасындағы келіспеушілік немесе өте маңызды мәселелер ерекше билер құрылтайы арқылы шешілген.

Билердің барлығы да шағым айтып келіп отырған жаққа істерін бейбіт түрде шешуді ұсынған, ол туралы қырғызша былай делінген: «төреші төбеге шықпай қарындас боп біту», бұл төрелік етпей тұрып, істі ағайындықпен бітіру деген еді.

1. Би

Әрбір болыста киіз үйдің мөлшеріне қарай Болыс басқармасымен қатар белгілі бір тұрақты сайлаушылар саны 3 жылға 4-тен 8-ге дейін билер сайлаған (Ереже, 1135,1346 бап). Осындай тәртіппен сайланған билерді Әскери Губернатор бекіткен (Ереже, 138 бап). Заң жүзінде билер 300 сомға дейінгі істерді қарауға құқылы болғандарымен, шын мәнінде 30 сомға дейінгі істерді шешкен.

2. Болыстық билер құрылтайы

Болыстың барлық билері уезд басқармасы белгілеген уақытта бір жерге жиналған (Ереже, 150,152). Билер құрылтайына болыс басқармалары сотқа араласуға құқығы болмаса да қатысқан, себебі олар би соты үкім шығарғаннан кейін екі аптаның ішінде істі болыс құрылтайына берулері керек.

Болыстық би құрылтайында әртүрлі құны 500 сомнан аспайтын істер қарастырылған. Шешім қабылдағаннан кейін оларды Облыс Басқармасына жіберген.

Алым-салық пен жерге қатысты міндеткерліктер

Хан билігі кезінде қырғыз даласында белгілі мөлшерде міндетті түрде салынатын салық болмаған. Хандар да, рубасылары да еріктерімен берген салықты қанағат еткен. Хандар даланы аралап халықтың жағдайымен танысып жүрген кездеріндегі қара халықтан түскен шағымдарды бірге ілесіп жүретін билермен ақылдаса отырып, шешіп берген. Істі қарап, үкімін шығару үшін билер хан пайдасына, қылмыстың түріне қарай, кінәлі жаққа салық салған. Мұндай салық «Ханлық» деп аталған. Өз тарапынан хандар билерге жалақы тағайындаған, оны «Билік» деп атаған. Мұндай салықты тек жеке адамға салып қоймай, бүкіл руға салынған. Хан билігі жойылғаннан кейін, орыс заңы бойынша, Сұлтан-билеушілердің пайдасына салым салынып турды. Сонымен бірге Орынбор өкілеттігінде үй басына деген салым салынып, әрбір киіз үйден бір жарым сом салық алынған. Қазіргі Орынбор Ережесі бойынша, салымдар үшке бөлінеді: 1) мемлекеттік; 2) паспорттық; 3) жер.

1. Мемлекеттік салық

Қазіргі Ереженің 186,187 баптарында көрсетілген деп, Султан отбасыларынан басқа барлық қырғыздар үй басы салығын 3 сом көлемінде төлейді. Салықтың көлемі болыс құрылтайында белгіленіп, оны болыс басқармасы өз қарамағындағы ауылдардың старшындарына хабарлап отырады. Ауыл старшындары онбасыларын шақырып, оларға салықтың мөлшерін түсіндіреді. Ауыл құрылтайында салықтың мөлшерін әр киіз үйге бөледі, оның өзінде де ауқаттысына көбірек, ал кедейлері салықтан босатылады. Үй басының салықты төлеу мерзімін облыс басқармасы белгілеп, оны жинау ауыл старшындарына жүктеледі.

Уақытша Ереженің белгілеуі бойынша, әрбір отбасыға 3 сомнан келді, бұл қырғыздардың орташа төлем шамасынан артқан жоқ. Шынында да, 1880 жылғы Торғай облыстық Әскери Губернаторының берген есебінде Облыс бойынша 190663 сом көлеміндегі салық жылдың соңына дейін толықтай келіп түскен, 1879-1881 жылдың қысы малға жайсыз болып, қырғыздардың кедейленіп қалғанына қарамастан, төленбеген салық болмады.

2. Паспорттық алым

Қазына пайдасының есебіне паспортқа жинайтын алым да жатады, мұны далада орналасқан, қалалар мен ауылдарға жұмыс іздеп бара жатқан қырғыздардан алған (Ереже, 197 бап). Паспорт бланкілері Болыс Басқармаларында сақталған. Көлемі жағынан үлкен болыстардағы қырғыздар Болыс Басқармасына құжатын алу үшін 500-600 шақырым жол жүріп баратын, әрине, бұған оның уақыты мен қаржысы кетеді.

3. Жер төлемі

Төлем ақшалай және зат түрінде екіге бөлінгеннен кейін мен олардың әрбіреуіне жеке тоқталамын.

Ақшалай төлем қатарына: шендерді, жергілікті әкімшілік пен олардың шабармандарына жалақы төлеу, қоғамдық қажеттілікті орындау жатады.

Ақшалай төлем мөлшері үй басы төлем сияқты тағайындалады.

Қырғыздар зат ретінде келесі төлемдерді өтейді:

1) өздері көшіп-қонып жүрген жерлердегі арық көпірлерін, пошта жолын жөндеу, қызмет бабымен далаға жіберілген шенеуніктер үшін, ауырып қалғандарға арнап киіз үй тұрғызу, киіз үйлерді жылытып, отын сумен қамтамасыз ету (Ереже, 204 бап).

2) Пошта жолдары бойынша кесілген ақыға шенеуніктерді далада алып жүру үшін аттар дайындау (Ереже, 205 бап).

3) Әскери губернаторлар мен уезд бастықтары төтенше жағдайда әскерлер мен әскери көлікті жөнелту үшін тасымал құралдарын ақы төлеп пайдалануға құқылары бар (Ереже, 206 бап).

Жоғарыда айтылған төлемдерді өтеу үшін кейбір далаларда ақшалай күн белгіленген, ал кейбір жерлерде болыс бастықтарының бұйрығымен істелген. Мұндай өтеудің еш тексерісі болмағандықтан, болыстар оз қызметтерін пайдаланып, оны өтеуге көбінесе кедейлерді тартқан.

Ал ақшалай өтеуге келетін болсақ, оны да ешкім бақыламағаннан кейін, болыстар ақшаның мөлшерін өздері тағайындап, болыс қырғыздарынан жинаған.

Жерді пайдалану мен иемдену туралы

Жоғарыда айтылғандай, қырғыздардың тұрмыстық өмірінің негізі мал шаруашылығы болған. Оның дамуы үшін жақсы жайылымның болуы шарт. Қырғыз жұрты өзінің барлық өмір салтын мал шаруашылығын дамытуға бейімдеген. Қырғыздардың көшіп-қонуы табиғат жағдайы мен жердің құнарлығына байланысты болған. Қыстық қоныстары «қыстаулар» тыңғылықты таңдалып, даланың ең жақсы деген жерлерінде орналасқан. Қырғыздар қыстық шөпті дайындауды білмегеннен кейін, малдарын азық үшін тебіндікте ұстаған. Яғни шөпті сақтау үшін оларға малдарын қыстақтан алыс орналасқан жайлауға апаруы керек.

Қазіргі ереже бойынша, осы жағдайды ескере отырып, қырғыздардың қоныстарын қыстық және жаздық жерлерге болу қажет (Ереже, 212 бап). Жерді жеке меншік ретінде иемденуге қырғыздардың құқықтары жоқ, тек кейбіреулеріне Ұлы мәртебелінің құзырымен оны иемденуге заңды актілер берілген (Ереже, 211 бап). Қырғыздардың көшіп-қонып жүретін жерлерінің барлығы мемлекеттің меншігі болып табылып, оны тек қоғамға пайдалануға берген...

Қырғыздардың құқықтары жөнінде

Ереженің 243 бабына байланысты, қырғыздар село тұрғындарының құқықтарына ие болған. Жұмысқа тартылу үшін төлейтін салымдардан босатылғанымен, Ереженің 245 бабы бойынша, қоғам мүшелері болғаны үшін салық төлеуге міндетті болған, алайда ішкі тұрмыстарын халық салттарына байланысты құрған. Қырғыздар елтаңбаға төленетін салықтан, елтаңбасы бар қағаздарды пайдаланудан босатылған.

Діни шараларды басқару турасында

Қырғыздардың діни істерін меңгеруге жергілікті молдалар тағайындалып, Орынбор Діни Мұқаммед Құрылтайынан шығарылып тасталған. Молдаларды қоғамдық ұйғарыммен жергілікті бастықтар бекіткен. Олар қарапайым қырғыздар секілді, алым-салықтан босатылмаған. Басқарманың рұқсатымен және коғамның көмегі арқылы жұмыс істеп отырған мешіттерде молдаларға сабақ өткізуге құқық берілген. Жергілікті үкімет молдаларға метірке кітабын ашуды жүктеген, ондағы мақсаты халықтың тізімін алу, алайда одан еш нәтиже шықпады. Молдаларда, болыстың үлкен болғандығынан, ондағы барлық бала тууын, кісі өлуін немесе некеге отыруды тіркеуге мүмкіндік болмады.

Қыр бойындағы мектептер жайында

Уезд басқармасы орналасқан әрбір жерлерде алғашында бастауыш мектептер ашылды, олар жалпы заңға сәйкес болып, ұлтын еске алмады. Оларды құрастыру Облыс басқармасына жүктеліп, оқытушылықты бақылауға міндеттелді. Қырғыздардың арасында орыс сауатын таратудың өте әлсіз дамуы халық мектептерінің санын көбейту мәселесін туғызады, мұнда қырғыз балаларына бастықтардың өз еркімен жинаған ақшаларына ашқан мектептерде бастауыш білім алуға мүмкіндік беруге болар еді, сөйтіп болыстарда мектептер ашып, Университеттер мен екі гимназияда стипендия беруді ұйымдастыру қажет: Торғай облысындағы қырғыз даласының Орынбор гимназиясында — 12 мектеп, Троицкіде — 2.

Мемлекеттік биліктің орнау барысында, өкінішке орай, ұлттық мектептерге катысты еш өзгеріс бола қоймады, ал қырғыздар ішінде заңдар мен тәртіптер туралы түсінікті бекіту үшін, олардың экономикалық және қоғамдық тұрмысын жақсартудың негізгі алғы шарттары халық бұқарасына орыс тілі мен сауаттылықты енгізу еді. Осымен мен жұмысымды аяқтаймын.





Б. ДАУЫЛБАЕВ

ТОРҒАЙ ОБЛЫСЫ НИКОЛАЕВ УЕЗДІНДЕГІ ҚЫРҒЫЗДАРДЫҢ ӨМІРІ ТУРАЛЫ ӘҢГІМЕ

(1830 бен 1880 жылы аралығы)

50 жыл бұрын қыпшақ руының қарабалық, тана бұғы, күлден елдерінің 3000 киіз үйден тұратын қырғыздары, сол кезде рубасы — билер, олардың ішінде ең әйгілілері: Маметек, Құдайсүгір, Есмұрат, Елгенді, Мүғал, Құлатай, Көбек; батырлары: Жабақ пен Естібай, сұлтан-билеушісі Жантөре Жағанғыров болғанда, жазда кең байтақ далада, Тобыл мен Үргеш өзендерінің аралығында көшіп-қонып, ал қыста Аятам мен Тоғызақам өзендерінің аралығында қыстаған екен, себебі осы өзендер арасында орман мен көлдер коп болыпты. Осы өзендер бойында қырғыздар қыстап, оз отбасы мен малдарымен көшіп-қонып жүріпті, қыста малға шоп жинауды білмеген, не егін егумен де айналыспағаннан соң, малға азық іздеп көшіп-қонған. Қатты қыс кездерінде ұсақ және ірі қара малға азық беру үшін қарды күрекпен тазалаған, ал осындай тәсілмен қойлар мен сиырларды бағу өте киын болған: ең жақсы деген жұмыскер күніне 100 қой мен 20 сиырға дейін шоп тауып отырған. Жылқылар өздері тебінге барған, ал жас тайлар аштықтан қырылып отырған. Бірде-бір қырғыздың не үйлері, не жер үйлері болмаған.

Орташа тұрмысты қырғыздың киім-кешегі келесі заттардан тұрған: қой мен түйе жүнінен жасалған шекпен, қойдың терісі немесе түйе жабағысынан істелген қопа, құлын терісінен істелген жарғақ және бұқара шапаны. Тек қана байлар ғана, жаз айларында бұқара шытынан жасаған жейде мен дамбал киген. Жейденің етегі ашық, шапан сияқты болған. Етікті қызыл түсті орыс былғарысынан ұзын қонышты қылып оз етікшілері тіккен. Кедейлер ол кезде шала илеген теріден етік киген. Бас киімді болса ол кезде, жаз айларында көбінесе кимеген, қой жүнінен басылған қалпақ қана киген. Тондарды қой терісінен, шалбарды ешкі терісінен киген. Тондар мен шалбарларды сары түсті бояумен, тұмар-бояу өсімдігінің түбірімен бояған. Қысқы кезде бастарына тумақ киген, орта шаруа мен кедейлер елтіріден, байлары түлкі терісінен киген. Еркектер қалтамен белдерін тартқан. Белдеріне оң жағынан тері дорба іліп алатын, оның ішінде шырпы, қайрақ болады, ал сол жағындағы дорбада пышақ пен ұстара болған. Бай деген қырғыздардың өздерінде де не құс төсек, не жастық болмаған. Бұқара көрпесі өте сирек төселген, онда да тек байлардың үйлерінде, көбінесе олардың орнына қырғыз әйелдері өздері істеген текемет және бөстектер, қой жабағысынан жасалған көрпелерді қолданған, көбінесе шекпен не бұқара ою көрпелерін жамылған. Жастық орнына киізден істелген ортасына жүн тығылған шабадан деп аталатын затты қолданған. Зат салып қоятын сандық болмаған. Тостаған, қасық пен шелекті қырғыздардың өздері қолдарынан жасаған. Ең бай деген адамдар Бұқарадан кілем, шапан тігетін шыт кездеме немесе жібек маталар алдырған, оны жай уақытта қолдана бермеген, оларды әкесінен ұлына немесе жасау ретінде қызына берген, себебі сол кезде қырғыздар не киімге не асқа жарымаған. Орыс заттарына келетін болсақ, сол кезде қырғыздар оз малдарына тек қана темір заттарды айырбастап алған, немесе етік тігетін былғары, әсіресе сукно алған. Одан бұрынғы заманда, естуіміз бойынша, ең бай деген рудың өзінде 40 күйеу жігітке қалыңдық алып келуге бір қызыл шекпенді кезекпен киіп баратын (халық дәстүрі бойынша қыз алуға жақсы киініп бару керек). Қыстың күні қырғыздар отбасыларымен кейде көтерем малдарымен бірге бір киіз үйдің ішінде өмір сүрген, себебі сол кезде малға арналған қоршау не қора болмаған. Ең аяныштысы қыс кезінде болған. Ол кезде қырғыздарда қазіргі кезге қарағанда, мал көп болса да, не ақшасы, не мүлкі болмаған.

Қырғыздардың тағамдарына келетін болсақ, ескі заманда олар не аш не ток болмаған сияқты, оған мына мақал куә болады: «күнде тойсаң бүлінерсің, аптасына бір тоймасаң өлерсің». Бұл жерде егер де күнде тоқ болсаң, кедейленесің, ал егер аптасына бір рет ток болып ас ішпесең, өлерсің дегені. Байдың күнделікті тағамы әр түрлі мал етінен, ортан қолдынікі көжеден тұрған. Көже былай дайындалған: екі пұттай ұн, 3 немесе 4 шелек су, бір кесек ет, осының бәрін қосып қайнатқан. Отбасының ең үлкені піскен етті турап, сонан кейін отбасысындағы адамдарға ұсақтап турап таратып, ауыздарына салып отырған, артынан барлығы бір тостақ көже ішіп, қалғанын ерекше ыдысқа құйып ашытқан. Міне, осындай аспен күні бойы тоқ болған. Ұнды, көбінесе жарма ұнын, орыстардан алған, бидай ұнын өте сирек алған, оның өзінде де емдік үшін. Құртты шай орнына пайдаланған, оны көжеге немесе суға араластырып ішкен. Ең тәтті тағам жент болған, оны ірімшіктен істеген, сиыр не қой сүтінен кептірілген ірімшікті талқанға түйіп, ерітілген маймен араластырып, бал немесе мейіз қосқан. Ал жаз айларында байлары қымызбен, кедейлері айранмен тамақтанған, айранды не сиыр, не қой сүтінен жасаған. Етті күнде жемеген, алысқа, жолға шыққанда қырғыздар құрт пен торсық алып шыққан. Бір пұт құрт бір адамға бір айлық азық болған. Тері торсыққа бір кесе су құйып, оған бір уыс қатқан құртты тастаған, ол күрт езіліп сумен араласады да, одан қышқыл дәмді сусын істеледі, соны жолда ішіп жүрген. Бір уыс кұрттан 4-5 тостақ сусын жасалған, күніне 3-4 тостақ ішкен, келесі күні тағы да осылай істеген.

Ерте заманда, көшіп-қонып жүргенде, байлар киіз үйлерін түйемен, ал кедейлер екі доңғалақты арбамен, оған сиыр мен бұқа жегіп тасыған, орыс арбалары болмаған, не шана, не қыста жылжитын ағаш арба болмаған. Тұсау да, ер-сайман да болмаған, бұқаларды былай жеккен: бұқаның арқасына ер-тоқым салып, оны арқан арқылы арқасы мен кеудесіне тағып қойған, осы арқанға екі жағынан арбаның ұзын ағашын байлап қойған. Еркек те, әйел де қыс болсын, жаз болсын атта, тіпті бұқа мен сиырды да мініп жүрген.

Дін жағы қырғыздар арасында сол кезде әлсіз болған: бес уақыт намазды өте сирек оқып, қазірге қарағанда соқыр нанымдар көбірек болған; олар сиқырлар мен балгерлерге көп сенген. Молдалар аз болған, олар біз айтып отырған үш руда ғана болған, олардың есімдері: Шошалы Қангелді, Жайсан Табылдин, Қисамедин Байгелев, Шолақ-молда, Тұрымбай-Қожа Құлманов, олардың ішінен Табылдин мен Шолақ-молда әлі күнге шейін тірі, Табылдин 92 жаста, Шолақ-молда — 97 жаста. Байгелев 92 жасқа келіп 1879 жылы қараша айында, қалғандары ертеректе қайтыс болған. Осы молдалардың бәрі қырғыз ұлдарын сауаттылыққа, ересектерге бес уақыт намаз бен қайтыс болар алдындағы дұғаны үйреткен. Олардың мектептерінен сауаттылар аз шыққан, себебі Тұрсымбай мен Хисамединнен басқалары жазудың өзін шамалы білген.

Қырғыздардың сол кездегі түсініктері бойынша, егер жазда жаңбыр коп жауса, қыста үнемі боран соғып тұрса, бұл молдалардың құранды көп оқығандарынан деп түсінген, халықтың сол кезгі сенімі бойынша, ауа сонымен ластанады екен. Бір кездері, қыста, Шолақ-молда қайтыс болған адамға құран оқығаны үшін, оны қинап, жағып жібере жаздаған. Осындай тағы бір жағдай туралы маған Троицк татары Баязит есімді кісі былай деген: ол 1830 жылдар шамасында Торғай өзенінде саудамен болған екен, арғын руының қырғызында қыстап қалыпты, бұл татар сауатты болғандықтан, өзімен бірге құраны мен басқа кітаптары болыпты, оларды іші пысқан уақытта оқыған екен. Бұл кезде қыс өте қатты болып, үнемі боран мен көктайғақ болыпты, арғындардың малы азықсыз қырыла бастапты. Киіз үйдің қожайыны оған кітап пен құранды оқыма, ол жаман деген екен, ал татар оны қалжыңдап айтты деп оқи беріпті. Келесі күні, бір уақытта киіз үйге әрбір жақын ауылдан қырғыздар жиналып, татардың кітабы мен құранын тартып алып, отқа салып, татардың оларға кітап туралы ойларының дұрыс емес деп айтқанына сенбей, татардың өзін отқа сүйрей бастайды, татар істің насырға шапқанына көзі жетіп, жылап, өзін өлімнен құтқаруға жалбарынады, енді намаз оқымаймын деп ант береді, буған қожайыны куә болып, сөйтіп татар өлімнен, отқа жанғаннан аман қалыпты.

қайтыс болғандарға сол кездерде жиі-жиі және үлкен ас беретін: марқұмға үш күндік, жеті күндік, қырық күндік және бір жылдық ас берген. Әсіресе соңғы бір жылдық ас беруді бай қырғыздар салтанатты түрде өткізген, ас өтетін күннен бір ай бұрын немесе 20-15 күн бұрын халыққа хабар таратып, қымыз, ет пен бәйгеге деген сәйгүліктерді дайындатады. Мұндай асқа көршілес рулардың барлық еркектері мен әйелдері жиылады. Мысалы: сипатталып отырған уақыттан біраз кейініректе, негізінде 1850 жылдар шамасында жаппас руының Мұхамед Қарынбаев деген қырғызының асына 2000 еркек жиылып, оларға арнап 220 киіз үй тігіліп, 100 жылқы, 200 қой мен 25 ірі қара мал сойылған екен. Сонымен қатар бәйге мен басқа көңіл көтеретін сауыққа 25 түйе, 70 жылқы мен 100 қой жұмсалған.

Сол кездердегі қырғыздарда, айта кетейін, шариат арқылы жойылып жіберілген әдет-ғүрыптар да болған екен. Бұл әдет-салттардың мағынасы мынадай:

1. Егер қайтыс болған адам шыққан руына өте қадірлі болса, мысалы, би, батыр немесе бай болса, онда оған ескерткіш ретінде қара қойылған, ұзын жай ғана қырғыз найзасы, басына бір құлаш ұзын мата байланған. Бұл найзаны марқұмның не әйелі, не қызы бір жылға дейін көшіп-қонып жүрген кезде ұстап жүрген.

2. Күйеуі қайтыс болған кезде, әйелі міндетті түрде бетін қаны шыққанға дейін жыртып, сол арқылы өзінің махаббатының белгісі мен қайғысын көрсеткен.

3. Адам өлген күнінен бастап, оның әйелі, қызы немесе әпке-қарындасы таңертең, түсте және кешке зарлап, оны мақтап жоқтау айтқан; оны ерекше бір тәсілмен, халықтың түсінігі бойынша, зармен айтқан; бүл өлеңдерде оны мақтап, тіпті әсерлеген. Бұл әйелдерге марқұмға жоқтау айтуға басқа әйелдер де, туысқандары да қосылған. Осындай жоқтау айту бір жылға созылған.

4. Әрбір жума сайын, кешкілікте қайтыс болған адамға шырақ жаққан, май шам сияқты, оны бір түйір қамшының түбіне мақта байлап, ерітілген майға салып жасаған, осындай шырақтың бірнешеуін қатар жаққан.

5. Қайтыс болған адамға бір жылдық ас берілгеннен кейін, барлық рәсімдер орындалған соң, марқұмның әйеліне барлық жақын туыстары жиналып келіп, арасынан біреуі қараны, жалауы бар найзаны алып ортасынан екіге бөлген; соңынан күйеуінің туыстары көңіл сөздер айтып, егер марқұмның әйелі жас болса, оған өз еркімен күйеуінің жақын туыстарының ішінен ер таңдауға руқсат еткен, ал егер оған ол келіспесе, оны зорлап отырып біреуіне қосқан.

Сол кезде, қазіргіге қарағанда, қайыршылар көп боған; қайыршыларға ас көбірек керек болып, олар асқа көбірек мұқтаж болған, сондықтанда олар құрт, айран, ет жинаған. Көптеген қайыршылар баксы болып жүрген, олар — балгерлер мен емшілер, халық оларға естері кете сеніп, оларға, науқастанып қалса болды, қаралған. Сол кезде кедейлер коп болғанымен, олар жұмыс істеуге жалданбаған; ал жалданғандары денсаулығы нашар, жесір-жетімдері ғана, олар өте аз ақшаға жалданған, жылына ақысына бір құлын немесе екі қой алған; олар маңызды жұмыстар атқармаған; жылқыларды мырзалардың өздері баққан, ірі кар малды тіпті бай дегендері де ешқандай бақташы жалдамай бос жіберген; түйелер мен қойларды байлардың кедей туыстары бағып, өз отбастарын асыраған. Өте епті деген жас жігіттер барымтаға барған, ал қыс кезіндегі жалғыз ғана жұмыс қарсақ аулау болған. Ол кездерде қарсақ пен түлкі бұл жерлерде, қазіргіге қарағанда, көп болған.

Әдейі бір мақсатпен немесе қасақана кісі өлтірушілік не руластарын тонау өте сирек болған, болса да ол төбелестен басталған. Ат ұрлау — өте сирек, ал ұсақ-түйек ұрлықтар жиі кездескен. Егер де біреуді әдейілеп немесе абайсызда өлтіріп алса, онда бейбіт рулар арасындағы іс екі жақтың билерінің соз жүзіндегі соты арқылы шешілген, өлген адамның туыстарына құн төлеген (құн 100 жылқыдан тұрған) немесе өлтірген адамды өлгеннің туыстарына беріп, одан құнын алуға рұқсат сұраған; бұл кісі өлтірушінің келісімімен істелінген, егер ол батыл болса, онда қарсы тұруға белін бекем буған, онда туыстары оған қару-жарақтың бәрін беріп, астына ең жүйрік ат мінгізген, ал өлген кісінің туыстары, санына қарамай, оны қуып жетіп өлтіруі керек болған; егер ол қуғын кезінде біреуді өлтірсе, ол үшін ешкімді де кінәламаған. Егер өлтірушінің айбатынан қорқып, өлгеннің туыстары кек алуға шықпаса, қудалағысы келмесе, онда құнның жартысын ғана төлеген. Егер әдейі емес, абайсызда біреуді өлтіріп алса, онда оның туыстарына да жарты құн төленген. Өлтіруге қатысты билердің шешімі үлкен жиында қабылданып, ешқандай іс қағазбен бекітілмеген. Құн төлерде, өлтірген адам кедей болса, онда оның руластарының бірде-біреуі қалмай көмектескен, егер ол бай болса, тек қана жақын туыстары көмектескен. Сонымен катар осы күнге дейін кенеттен не төтенше жағдайда жамандыққа душар болған адамға көмектесу салты бар, мысалы: жұт кезіндегі малдан айырылған, өрт арқылы мүліктен айырылған т.б. кезде.

Бұл садақаны тек қана туыстары емес, алыс ру адамдары да әкелген, еш шақыру, еш өтінішсіз, егер ол сыйлы адам болса, онда оның мүлкі бұрынғысынан бірнеше есе болып кайтқан.

Қырғыздардың қонақ күту тәртібі төмендегідей: Бірнеше адам немесе бір адам ауылдан өтіп бара жатып, үлкен киіз үйге жақындап, осы үйден 20 қадамдай жерге тоқтайды. Олардың біреуі «сөйлесу» немесе «сөйлесетіндей кісі бар ма?» деп айқайлайды. Бүл дауысқа киіз үйден, егер ол қатты шықса, қожайынның өзі, егер ақырын естілсе, улы немесе жалшысы шығады. Амандықтан кейін, қонақтар аттарын тамақтандырып алғылары келетіндерін айтады, ал қожайын мұны не қонғылары, не қой жегілері кеп тур деп түсінуі керек; сондықтан қожайын оларды міндетті түрде қабылдап, сол мезетте егер жас болса да құрметті қонақ болса, шатыр қойып, оған киіз, кілем мен басқаларын төсеп, қой немесе тай союға бұйрық береді. Осындай есеппен қырғыздар жол жүргенде, орда ішіне не өздеріне, не жылқыларына азық алмайды, тіпті қыс ішінде де, оның бәрін қонақ болып түскен үй, еш ақысыз, мойнына көтеріп алады.

Жабайы өсімдіктерден азық ретінде тамаққа мыналарды қолданған: тау-жуа, қырлы-жуа, құс-жуа, қой-жуа, айғыр-жуа, ит-жуа, су-жуа, сарымсақ-жуа. Жидектен тек қана үш түрін: ағаш-шие, желек және қойбүлдірген. Жемістен: ботпаншақ, бул төбе аралығындағы сазда өседі: аттық ормандарда өсетіні сәбізге ұқсайды; бие-емшекші, құғы қамыстың түбірі, оның әр түрлі қыры болады; борық, қамыстың түбірі; мия түлкі шөбі; қымыздық-қышқыл шөп, балдырғанның сабағы мен жемісі.

Сол кездегі қырғыздардың сауық-сайрандары біздің қазіргіге жақынырақ: бәйге, ат жарыс, күрес және өлең айту. Өлеңдерді ас беруде және тойларда айтқан. Қыз бен жігіт арасындағы айтыстар жиі болған, мұнда айтысшылар бір-бірінің кемшіліктерін айтуға тырысып, бір-біріне сұрақ қойып, тіпті жұмбақ жасырған, егер олар шеше алмай не жаңылып қалса, онда жеңілген болып саналған. Осындай тәртіппен еркек ақындар да айтысқан. Мұндай кәсіби ақындар орданы кезіп жүріп, өздеріне байлық жинаған. Мысалы: 1850 жылдың жазында Семей облысынан бұл жерге бүкіл руларға белгілі Орынбай ақын келген; ол әр түрлі той-думандарға катысып, осындағы бай қырғыздардың үйлеріне соғып, барлығы оны құрметпен қарсы алыпты. Орынбай ақын былай жасапты: бай қырғыздың үйіне кіріп келе, қолына үш тиекті домбыраны алады, оны жолдастары ұстап жүреді, өзінің саяхаттары мен өнерін мадақтап; сонан кейін басқа ақындармен болған айтыстарын, кейде діни мәселелерді де қозғап, артынан ғана келген үй иесін жан-жақты мадақтаған екен. Осылай, осы Орынбай ақын бір ай ішінде 60 жылқы 300 сом ақша, екі түйеге артқан әр түрлі мүлік жинапты. Оған бұл жердегі мырзалар, бай ұлдары, Жанақай Жаманқызов пен Кенжетай Кенебаев бір үйір жылқы (әрбір үйірде 9 бие бір айғыр болады) сыйға тартыпты. Шынында да, Орынбай ақын өте дарынды болған екен, маған айтуы бойынша, егер оған бір кітапты оқып берсе, мейлі діни әңгімелер, мейлі зайырлы болсын, ол оны сол мезетте мәтінін өзгертпей, еш жерін тастамай тұп-тура өлеңдетіп қайталап береді екен.

Осындай ақындардан басқа, қырғыздар арасында қобызшы бақсылар да кезіп жүрген. Қобыз — скрипка сияқты екі қылды аспап, оның қылын аттың, есілген жалынан жасайды, қобыз қылын да, шашты да емен күкіртімен тазартқан. Қобыз орыс скрипкасы сияқты әуен шығаратын, бүл аспапты тізесіне тіреп отырып ойнаған. Бақсылар, ақындар сияқты өткен өмір мен әйгілі батырлардың ерлігін жырлаған; алайда олардың негізгі кәсібі бал ашу болған, сөйтіп олар қырылдаған дауыспен, қобызда ойнай отырып, өздерінің жалған жындарын шақырған, қарындарына қылыш немесе пышақ тыққан, қыздырылған темірдің үстіне тұрған, темірді тілдерімен жалап, әр түрлі сиқырлық жасап, халыққа өздерінің жындармен қатысы барларына сендірген; әсіресе бұны олар науқастарға қолданған. Әрбір келген адамға, әрбір бал ашып беруді сұрағанға мынадай жауап берген: науқас тәуір болады, егер қара немесе ақ қой сойылса, науқасты оның өкпесімен ұрғыласа, етін асып, оны халыққа таратса, ал төсі мен терісі бақсыға берілсе деген. Немесе барымтаға кеткен күйеуін сұрай келген әйелге олжамен келеді деген. Жылқы не сиыр жоғалып кетсе, жақында табыла қоймайды деген.

Насыбайды, шылымды көбінесе тек еркектер, шалдар ғана қолданған, оны шақшада сақтаған, шақшаны сиыр немесе ешкі мүйіздерінен жасаған, ал тартатын түтікті асық жіліктен істеген; сүйектің жалпақ басына ұсатылған шылым салып, жіңішке жағынан түтінді сорған. Сонан кейін жер-шылым қолданған, оны былай дайындаған: жерден кішкене ін жасап, оған шылымды толтырып, іннің қапталынан түтік кигізіп, осы түтік арқылы түтінді сорған. Шылымды қырғыздарға алғашында Бұқарадан, кейін Ресейден әкеле бастаған.

Қазіргі кезеңде қырғыздар шылымды, насыбайды өте сирек шегіп немесе иіскейді, оның орнына ауыздарына салады. Бақсылардың саны да азая бастады, халық оларға сенбейтін болған. Ақындар да едәуір азайып қалды, себебі халық адал еңбекке араласып, балаларын сауаттылыққа үйрете бастады. Молдалар шарият бойынша, өлеңді күнәға жатқызған. Бақсылар мен балгерлер, әсіресе жол торабындағы қырғыздар да азайған.

Құрбан мейрам немесе құрбан айт келгенде, әрбір отбасы бір жасар қойды сойған, қойдың мойынынан аққан қанға отбасының әрбір мүшесі сұқ саусағын сұғып, оны маңдайының ортасына жаққан, бүл жерде қызыл дақ болу керек, ол құрбандықтың белгісі болып саналған; бұл дақты келесі күнге дейін жумаған. Ауыл тұрғындары сойған қойларының еттерін пісіріп, бір жерге жинап, көршілес ауылдарының тұрғындарын шақырған; тамақ ішіп болғаннан кейін барлық туысқан, жақын рулар мен елдердің адамдары, әйел, еркек түгелі бір жерге жиналған. Бұл жерде ру мен еліне байланысты екі топқа бөлінген. Бір топтан жігіттердің біреуі қызды ортаға шығарады, ол қыз ең жүйрік деген атқа мінеді, екінші топтан қызды қууға лайықты адамды шақырады. Жігіт ортаға шығып, барлық күшімен қызды қуа жөнеледі, егер жігіт оны қуып жетсе, онда кеудесіне қолын қусырған немесе қамшымен атты арқасынан тартып қалатын. Егер алдын ала белгілеген жерге дейін қызды қуып жете алмаса, онда қыз жігітті қуып, оны топқа жеткенге дейін қамшының астынан алған.

Қыстың алдында қырғыздар есепшілерге барған, ол қыста болатын ауа райын, жаздағы ауа райын бақылауды, ай санауға қарап немесе әр түрлі нанымдар бойынша айтқан, халық оларға сенген. Молдалар мен есепшілерден басқа қырғыздар арасында сауатты қожалар да болған, олар Сырдарияның бойынан көшіп келгендер; қожаларда күнтізбек балдамалар болған, ол қырғызша тілде жазылған, мүмкін оларды парсы не араб тілінен аударған, аспан белгілеріне қарап, балдамада белгілі бір кезеңге тұтастай болатын ауа райының болжауы жазылған, ол 12 жылдан тұрған; бұл жылдардың мынадай атаулары болған:

1. Тышқан

2. Сиыр

3. Барыс

4. Қоян

5. Ұлу

6. Жылан

7. Жылқы

8. Қой

9. Мешін

10. Тауық

11. Ит

12. Доңыз

Осы жылдардың бәріне аталған күнтізбекте ауа райы, шөптің өсуі, тыныштық пен тынышсыз өмір туралы болжамдар жазылған. Бұл болжамдар немесе балдамалар өте ұзын, адам бойымен бірдей, көлемі бір қарыс қағазда жазылған, әр түрлі бояулармен сырланып, адамдарды қызықтыратын әртүрлі шақпақтармен толықтырылған. Балдама шиыршықталып, оралған. Наурыз жақындап қалғанда, жаңа жыл туғанда қожа бүкіл халыққа жар салып, мына күні балдаманың салтанатты оқылуы болады деген, булар халыққа бақыт әкелуші сияқты болған, міне, осы күн туысымен, әр жақтан қожаға халық ағыла бастайды: біреу шұжық, қазысын, біреуі кепкен қой етін, біреуі сойылған малын алып барады. Әрине, жиналысқа көбінесе малы көптері катысады. Жиналғандарға ет берілгеннен кейін, қожа екі қайтара намаз оқып алып, жаңа жыл туралы әр түрлі өлеңдер оқи бастайды, жаңа бақыт туралы, құрбандық шалудың әркімге пайдалы екені туралы, содан кейін қырғыздар әкелген сыйларын тапсырады: біреу қой, біреу саулық, біреу мата, біреу бұқара шытын, кездемесін (ол кезде ешкімде ақша болмаған). Кейде былай да болып қалатын: салтанатты түрде балдама оқылатын күнге халық аз жиналып қалса, себебі алыс жерде туратын байларға хабар кеш жетіп, ол уәделескен уақытқа үлгеріп келе алмайды, сонда қожа балдаманың бір шетін ашып, тағы да бір кітаптарға үңіліп, балдаманың оған жауап бергісі келмей тұрғанын айтып, тағы екі-үш күн күте түру керектігін ескертеді. Қырғыздар оған сеніп, керекті уақытқа дейін күтуді ұйғарады, ал ол кезде алыстағылар да өздерінің садақаларымен жетіп үлгереді. Қазір бұл балдаманы әрбір сауатты адам еш салтанатсыз оқи алатын болды, халық оған сенбейтін болды. Ауа райының өзгеруін болжайтын есепшілер әлі де бар, алайда оларға сенетіндер көп емес.

Жоғарыда айтылған уақыттан бастап, осы үш рудағы, тіпті жол торабындағы қырғыздардың да өмір салттары өзгере бастады, ол жылдан-жылға мынадай тәртіппен өзгерді:

1835 пен 1836 жылдары орыс үкіметі бұйрығымен Ескі Жол торабында әрбір орыс селосына қарсы киіз үй старшындарын беделді ордалықтар ішінен тағайындай бастады, ол Жоғары Орал қаласынан бастап Устье станциясына дейінгі жерді қамтыды.

1839 жылы Жана Жол торабы ашылды, Ор қамалынан бастап Березовский жасағына дейін ел қоныстанды, ондағы себебі қырғыздарды дала руларының жабайы жорықтары мен халықтық құртатын барымтадан, әсіресе Қыпшақ пен Жағалбайлы руларының арасындағы тартыстардан құтқару үшін.

1840 жылы жол бойында қыстайтын қырғыздарға әрбір станица мен жасаққа қарсы жергілікті бастықтар анықталды. Жоғарыда айтылған қыпшақтардың үш руынан сол кезде даладан келген әрбір рулардан қонақтар 19, 20, 21, 26 және 26 станцияны құрастырды, әрбір дистанцияға 5 пен 8 дейін жергілікті старшындар белгіленді. Дистанциялық та, жергілікті де старшындар сұлтан-билеушінің тағайындауымен қойылып, оларды шекаралық комиссия немесе оның төрағасы бекітті. Жаңа жолға адамдар қоныстанумен жоғары айтылған екі ру арасындағы барымта мүлде тоқтатылып, тыныштық орнатылды.

Осындай өзгеріс аркасында, алдымен жол торабындағы, соңынан басқа қырғыздарда, көршілес орыстардан үлгі алып қысқа малдарына шоп дайындап, қыстауларында азбарлар, мал қоралар сала бастады. Сол кезден бастап, халықтың қалаулысы, данышпан, қадірлі сұлтан-билеуші Ахмет Жантөриннің бұйрығымен қырғыздар арасында сауаттылық ашыла бастап, сауда келіп, халыққа адал еңбек етіп, бұрынғы өмір салты, дөрекі де надан, діни ырымдар жоғалып, барлығы жақсара бастады. Кедей қырғыздар орыстар мен башқұрттарға жұмысқа жалданды, сол кезден бастап туз әкеліне бастады.

1841 жылы жоғарыда айтылған Жантөрин ең алғаш болып Тобыл өзенінің бойында өзіне де, жерлестеріне де жер үйлер қыстауын сала бастады. 1850 жылы қазіргі Дамбы болысына жататын қырғыздар да Аят өзені алабын қыстау орны етіп, бұрынғы 26 дистанция бастығы сол жылы екі бөлмелі ағаш үй салды.

1851 жылы қырғыздар Тобыл өзенінің бойын қыстау етіп, қысқа тоқталатын жер салды, сол кезде қырғыздар қысқа шөп дайындап, кейбіреулері егіншілікпен де айналыса бастады.

1852 жылы 19, 20, 26, 27-дистанцияларда барлығы 10 там үй, ал қалғандары киіз үйлер болады.

1853 жылдан бастап алғашында кедейлер, соңынан байлар егіншілікпен айналысып, сол кезден бастап қырғыздар тоқшылық пен баршылықта өмір сүре бастады, байлықтың белгісі ретінде шай іше бастады. Алғашында шайды шойын құмғаннан (қол жуатын), соңынан жез құмғаннан ішіп, аяғында самаурыннан ішетін болды. 1854 жылы халық жиынының біріндегі, әр түрлі әңгіме барысында шай туралы әңгіме қозғалып, самаурын саны санала бастады, екі дистанцияда 2000 киіз үйден туратын тек 14 самаурын ғана болса, қазір 10 киіз үйге 1 самаурыннан келеді, шайды қазір 10 отбасының біреуі ғана ішпейді. Осындай шайқұмарлық, әсіресе кедейлерді талан-таражға салатын шығын болды, ол жөнінде бірнеше өлеңдер жазылып, айтылып жүрді, бұл өлеңдерде шайға құмар болған башқұрттар туралы айтылып, шайдың олардың кедейленіп қалуының себебі болғанын да айтқан.

1870 жылы Дамба және Шұбар болыстарында үйлер мен жер үйлер саны 100-ге дейін жетіп, сол кезден бастап басқа болыс қырғыздары да тұрғылықты үйдің пайдасына көздері жетіп, өз үйлерін мүмкіндіктері болғанша тездетіп сала бастады. Көбі кең қылып жер үйлер сала бастаған. Алғашында үйлер мен жер үйлерді орыстар мен башқұрттар салса, кейіннен қырғыздардың өздері де үй салуды үйрене бастады. Қазір осы екі болыстан киіз үйде тұратын отбасыларының саны 20-ға әзер жетеді. Қазіргі кезде жастық шақтарын үнемі тынышсыздық пен жарымаушылықта өткізген шалдар казіргі жағдайларының жақсарғанын рахаттана әңгімелейді.

Жоғарыда айтылғандай, қырғыз халқы негізінде діни жағынан артта болған; дәл солай, халықтың байлығы, тамағы мен киімі жағынан да артта қалған, кейде олар мүлде болмаған. 1840 жылдан кейін, сауаттылықтың дами бастауымен, халық бар ынтасын сала діни салттарды сақтай бастады, егер алғашында екі жыныстың жүзден біреуі ғана бес уақыт намаз оқыса, қазір керісінше, жүзден біреуі ғана оқымайтын шығар, оның өзінде де оқитын жағдайы болмай немесе орыс арасында істеп жүрген жұмыстан қол үзбейтін болғандықтан шығар. Еркектер арасында сауаттылар көбейе бастады, әсіресе шұбар болысында; казіргі санау бойынша, он сауатсызға бір сауатты келеді, оның ішінде жиырмасы орысша хат таниды. Сондықтан да қазіргі қырғыздың өмір-салты мен мінезі мүлдем өзгеріп, олардың арасында сауық пен байлыққа деген дағды қалыптаса бастады, мысалы, бұрынғы бұқара шытынан тігілген жейденің орнына, қазір сәтен, шеріс, жібек көйлектер кие бастады; күпінің орнына құндыз тондар; қой жабағысынан істелген бөстектің орнына әр түрлі қымбат көрпелер; көже мен құрт орнына шай іше бастады. Үй шаруасында да, басқа да өзгешеліктер бар. Егін егумен айналыса бастағаннан кейін, қырғыздар жабайы өскен дәндерді тамаққа салуды тоқтатты, тек жоғарыда айтылған жидектердің үш түрін ғана қолданған. Қазір жұмысқа тек кедейлер ғана жалданады, оның өзінде де жылына 30-дан 100 сомға дейін жалақы алады, ал бұрын жылына екі қой немесе бір құлын алатын.

Қазіргі қырғыздардың гүлденген жағдайында тек қана бір қолайсыздық бар, ол халық билерін сайлау кезінде болады. Бұл сайлау тәртібін жоғарғы үкімет ұйымдары бекітеді, олар халықтың жағдайын ойлаған, ал қырғыз қоғамы оны түсінбейді, оның мақсаттарына қарсы әрекет етеді. Оны келесіден көруге болады: біріншіден, әрбір он киіз үй иелері өз іштерінен лайықты дегендерді онбасы немесе ауыл сайлаушысы қылып сайлаған; екіншіден, әрбір елу киіз үй иелерінің ішінен ең лайықтысын елубасы не болыс сайлаушысы етіп сайлаған; сонан кейін осы онбасылар бірігіп, ішінен ауылнай, ауыл бастығын сайлаған; оның өзінде ауылда 200-ден 500 киіз үй болса, ары қарай, болыс сайлауы да алдын ала өткізілген кеңес бойынша, алдымен сот билеріне осы атқа лайық дегендерді тәртібімен сайлаған, олардың қатарына әсіресе халық қамын ойлайтындарды енгізген, ақырында, осындай тәртіппен бүкіл болыс бойынша 500-ден 2000 киіз үйге дейін болыс бастығы сайланады.

Өкінішке орай, жоғарыда айтылған тәртіптің бірде-біреуі орындалмайды, әсіресе болыс сайлауы кезінде: өйткені айтқанын орындамайтын болыс сайлауынан үміткерлер адамдарды барымталау барысында тұтқындап, немесе болыс болыс басқармасы қызметін талап ететіндер бақылауға алынып, өз қарсыластарымен келісім сөзге отырмау үшін олардың үстінен бақылау жүргізіліп, мұндай жағдай бір партияны қолдаушылар саны қарсылас партия санынан асқанға дейін жалғасады. Соның салдарынан сайлаушылардың бір-бірімен ақылдасып, іштерінен лайықты адамды таңдап алуға мүмкіндіктері болмайды, тіпті бір-бірін сайлау кезінде ғана көруге мүмкіндік алып, оның өзінде де оларды тәрбиешілері ертіп әкеліп, бір-бірімен сөйлестірмей, шарды лақтырғанда да қадағалап отырған. Егер болыс басқармасына жеңіс осындай түрде келсе, онда барлық сот билерін тек қана өз тобынан сайлаған, ал екінші жақ құр бос қалған; әрине, олар да өз жағынан билер тағайындайды.

Кедейлердің, халықтың құрметіне бөленсе де, ешкімі де болыс басқармасы бола алмайды. Керісінше, байлар, батырлар және айлакер қырғыздар әрқашан ойлаған қызметіне жетеді, немесе жоғарыда айтқандай айласымен, немесе байлығымен, немесе соған кеткен шығынның құнын төлеу арқылы жетеді, оған мынадай мақал бар: «Байды бай алар» деген. Осындай бай, әрі бастық адаммен ешкім де тайталасып, дауласа алмайды, оған да мақал бар: «Батыр болып бай болса, патшадан оның несі кем? Кедей болып би болса, келемежден несі кем?» деген.





ШӘКӘРІМ ҚҰДАЙБЕРДІҰЛЫ

ТҮРІК, ҚЫРҒЫЗ-ҚАЗАҚ hӘМ ХАНДАР ШЕЖІРЕСІ

Қазақтың қайдан шыққаны

Жоғарғы әртүрлі шежіре кітаптардың сөзінде біздің қазақ Нұх пайғамбардың Яфас деген баласының нәсілінен. Қытайша Тукю — біздің тілде түрік аталған халықтан екені анық болды. Түрік деген дулыға деген сөз екен. Онан соң бір кезде ғұн, яки хун деп аталыпты. Оны Нәжиб Ғасымбек Орхон өзеніне қойылған аттан алынған дейді. Онан кейін әр түрлі атпен бөлектеніп кетсе де, біз ұйғыр атынан шыққан елміз. Бұл ұйғыр деген бірігіп қосылған деген мағынада деп шежіре жазушының бәрі айтқан десе де болады. Сол ұйғырдан қырғыз, қаңылы, қыпшақ, арғын, найман, керейіт, дулат, үйсін деген таптар шығып, солардың нәсілінен шыққанбыз. Ақырында Шыңғыс хан татам татар мағолды алып, төрт баласына ел бөліп бергенде, үлкен баласы Жошы менен онан кіші баласы Шағатайға татар атанған елдерді бергенде, соның ішінде татар атанып және Жошыға тигені Жошы ұлысы, Шағатайға тигені Шағатай улысы атанған, онан кейін біздің Жошы ұлысындағы аталарымыз Жошы нәсілінен, Өзбек хан мұсылман болғанда барша Жошы ұлысы өзбек атанып, онан кейін Әз Жәнібек ханға еріп, Ноғай ханнан бөлінгенде қырғыз, қазақ атанған елміз, ол кезде ол атпен атанған ел, жалғыз ғана біздің үш жүздегі қазақ емес, көп ел еді. Оның көбі отырықшы өмірге кіріп, әр жерге барып бірталайы ноғай, башқұрт атанып, бірталайы өзбек, сарт атанып кеткен. Ақырында қазақ деген ат бізде қалған.

Жоғарыда айтып кеттік, Адам пайғамбардан бері қарай осы уақытқа шейін үзілмей жазылып келген шежіре жоқ деп. Әз Жәнібек ханнан бері қарай біздің казак аталары туралы шынды-өтірікті айтылған сөздер бар, соның ішінде нақты дегенін һәм дұрыс шежіре хабарына тура келгендерін шежіре кітаптардың сөзіне қосып жазамын.

Шыңғыстың үлкен баласы Жошы хан өлген соң, орнына Бату (Жошы баласы) хан болды. Оны орыстар Бати дейді. Лақап аты Сайын хан еді. Оның орыс жұртын қаратып алғаны — 1242 жылы Батудан соң інісі Бүрге хан болды. Жошыдан бұрын Еділ-Жайықта қыпшақ атанып тұрған түріктер бар еді. Сол себептен ол Дәшті қыпшақ хандығы деп аталушы еді. Бүрге хан кезінде үш ордаға бөлінді: Алтын орда, Ақ орда, Көк орда деп, бәрінің үстінен Алтын ордадағы Бүрге хан билеуші еді. Ақ ордаға Жошының Шайбан деген баласы хан болып, бер жақтағы тамам көшпелі ел Көк орда атанып, оған Жошының Тоқайтемір деген баласы хан еді. Біздің Әбілмансұр Абылай хан — сол Тоқайтемір нәсілі. Жоғарыдағы Бүрге хан мұсылман болып, Береке хан атанып, оған ерген інісі Тоқайтемір де мұсылман болып еді, әйткенмен халыққа мұсылмандық орнықпай, олардан соң жоғалды. Бүргенін орнына Тоқайтемірдің Мөңкетемір деген баласы үлкен хан болып, онан соң оның інісі Тодамөңке болып, онан соң жоғарыдағы Мөңкетемірдің баласы Тоқтағу болды. Онан соң жоғарыдағы Батудың Мыңтемір деген баласының Тоғрул дегенінің баласы Өзбек хан болды. Мұның хан болғаны 1301 жылы еді. Бұл Өзбек хан мұсылман болып, халқын да мұсылман қылды. Сол мұсылмандық бұзылған жоқ, «дін өзбектен қалды» деген мақал және ханның атыменен Жошы ұлысы өзбек атанды.

Жошы улысының үлкен ханы тұра тұғын Алтын орданың орны осы күнгі Еділ суының бойында Астрахань мен Саратов арасындағы Царев деген қала еді. Ноғайлар сарай деп атап, оны орыстар Царев деп кетті. Сол кезде де біздің қазақтың орны осы Сарыарқада еді.

1446 жылы Жошы нәсілінен атақты ұлұғ — Мұхамед хан, біздің қазақ оны Ормамбет хан дейді. Сол өлген соң Жошы нәсілдері хандыққа таласып, кішкене хандық бөлінді. Ұлұғ Мұхамедтің шын аты Темірхан еді.

Сол кезде Шибан нәсілінен Әбілқайыр хан деген 1452 жылы Қазан ханына да, Қырымға да қарамай, өз алдына Жошы ұлысының күншығыс жағын түгел билеп турды. Сонда қазақтың ханы Әз Жәнібек хан еді, Әбілқайырға қарап тұрушы еді. Әз Жәнібектің шын аты Әбусағид еді. Тоқайтемір нәсілінен Барақ хан баласы еді. 1455 жылы Әз Жәнібек хан немере інісі Шаһгерей ханменен тамам казакты алып, Әбілқайырға өкпелеп, Шудағы Шағатай нәсілінен Есен Бұғаның баласы Тоқлуқ Темірханға қарады. Әбілқайырға өкпелеген себебін біздің қазақ былай айтады. Біздің осындағы арғындардың арғы атасы Дайырқожа ханның сүйікті қазысы екен, әділ айтқандықтан Акжол атаныпты. Және Қара Қыпшақ Қобыланды батыр да Әбілқайырға сүйікті екен. Екеуі ішінен жауласып жүргенде, бір күні далада Қобыланды батыр Дайырқожаны өлтіріп кетіпті. Әз Жәнібек хан біліп, Қобыландыны шариғат бойынша қысас қылып өлтіруді сұрапты. Әбілқайыр хан берейін десе, көп қыпшақ бұзыла тұғын болған соң, бере алмай үш кісінің құнын алып бітім қыл деген соң, Әз Жәнібек хан өкпелеп кетеді;біздің қазақ тамақ ал болып жүрген «Қара Қыпшақ Қобыландыда нең бар еді, құлыным» деген сөз — Дайырқожаның сүйегін айналып жүріп жылаған әкесі Қыдан тайшы деген кісінің сөзі, аты Қыдан еді, Тайшы деген — өлеңші, ақын дегені. Біздің казактың арғын атасы Қотан ақын дей тұғыны осы және бұл сөзге бір дәлел арғын Жанақ ақынның уақ Жарқын биге айтқан өлеңі. Жарқын би, атанда ақындық бар ма еді дегенде, Жанақ би айтыпты:

Алашта Арғын аға туған зерек, Өзгеден ол кісінің жөні бөлек, Арғынның түп атасы ақын Қотан, Өлеңге бізден ұста болса керек.

Жоғарғы Әз Жәнібек хан қазақты алып ауарда, Ноғай атанған туысқанымыздың жақсылары қазақтың жақсыларымен көрісіп, амандасып жыласыпты, соны біздің қазақ домбырашылары Ормамбет хан өлгенде, он сан ноғай бүлінгенде, ноғай-қазақ айрылғандағы жылау күй деп домбырамен бір зарлы күй тартады. Бүл Әз Жәнібек ханға еріп қазақ атанған елдің қазақ атанбай тұрып бөлінген арғын, найман, керей, қаңлы, қыпшақ, үйсіндегі дулат деген сықылды туысқандары көп. Жер жүзіндегі түрік нәсілді жұрттардың көбі бөлініп, ноғай, башқұрт, өзбек атанып кеткен. Мұндағы үш жүздің қазағы атанып жүрген ел сонан қалған біраз ғана кісінің нәсілі.

Біздің қазақтың үш жүзге бөлінгенін қазақтар былайша айтады:

Әз Жәнібек қазақты Қашқардағы Шағатай нәсіліне қаратқан соң, кешікпей сол кезде қазақты һәм көшпелі басқа елдерді Жүніс ханның Ахмет деген баласы билеп, оның ағасы Жәнеке шын аты Махмуд деген, Ташкентте үлкен хан болыпты. Сонда Ахметхан қазақтың әскерге жараулысын үшке бөліп, улы жүз, орта жүз, кіші жүз деп қалмақты шаба берген соң, қалмақтар Ахметханды Алашы қойыпты. Мағынасы «Жан алғыш» дегені, оны есіткен соң Ахметхан қалмақ бұл атты қорыққан соң қойды, енді қалмақты шапқанда «алашылап» шабыңдар деген соң, қазақтар алашы деп шауып, сол қазаққа ұран болыпты. «Алаш-алаш болғанда, Алашы хан болғанда, қалмаққа не қылмадық», — деп қазақтың мақтана тұғыны сол.

1499 жылы жоғарғы Әз Жәнібек өкпелеген Әбілқайырдың немересі Шайбақ деген ӘмірТемір нәсілінен Бұхара, Самарқандты тартып алып, 1508 жылы Мауренаһарды алып, Ташкентті алмақ болғанда, қазақты билеген Ахмет алаш пенен ағасы Жәнеке Махмуд Оратөбеде Шайбақпен соғысқанда, қазақтар Шыңғыс тірі күнде де бізді Жошы ұлысына беріп еді, Шағатай біздің ханымыз емес, тәжік-сарт туысқанымыз да емес, «өзбек өз ағам, сарт садағам» деп Шайбақ ханға қосылды. Сол соғыста Шайбақ жеңіп, Махмуд Жәнеке менен Ахмет алашты өлтірген соң, ондағы Шағатай нәсіліне қарап жүрген казакпен жақын елдер қазаққа қосылды. Бұл сөздің анықтығы Әбілғазы Баһадур, Аристов екеуінің кітабында да бар. Сол себептен казактың ауыз сөзі рас шықты. Ол уақытта Әз Жәнібектің баласы Қасым хан еді. Қол астындағы халқы бір миллиондай болды.

«Қасым ханның қасқа жолы» деген қазақтың алғашқы бітім билігін шығарған осы хан еді. Оның баласы Сығай хан болып, оның баласы Тәуекел хан болды. 1598 жылы Сығай хан Шайбани нәсілінен шыққан Ташкентті тартып алып, Түркістанға орнықты. Өйтсе де көшпелі халықтың қалалы жұртты билемегі қиын болды және бір жағынан мағолдан қысым көріп қазақтың жеріне келген қалмақтар да тыныштық бермей, Сығай ханның орнына хан болған Тәуекел хан кезінде Шайбани нәсілдері Ташкентті кайта алды. Олардың ханы Тұрсын Мұхамед деген еді. Тәуекел ханның орнына баласы Есім хан болды. Қазақтың еңсегей бойлы Ер Есім дей тұғын ханы осы және жоғарғы Қасым ханнан қалған қазақтың жолын түзетіп, «Есім ханның ескі жолы» атандырған осы еді. Бұл Есім хан 1628 жылы Тұрсын Мұхамед ханды өлтіріп, Қатаған елін шапты. Бұл сөздің анығы мынау:

«Шежіре түрікті» жазған Әбілғазы Баһадур хан туысқандарымен хандыққа таласып, Үргеніштегі өзбектер бұзылып, үш бөлініп кеткенде, осы Есім хан қолына келіп, тұрдым дейді. Сонда Есім хан Тұрсын ханды өлтіріп, Қатағанды шапты дейді. Жәрдем көремін деп келген хандардың жайы былай болған соң, Есім ханнан рұқсат алып кайттым дейді. Бұл [жағдайға байланысты. — ред.] біздің 9-шы атамыз Сарынын қатыны Тұрсын ханның қызы Қоңырбике сол 1628 жылы алып келінген болады. Оны қазақтар былай айтушы еді: «Атамыз Сарыменен бір туысқан інісі Әлі деген бір сартта қызметкер болып жүргенде, Есім хан Қатаған елінің ханы Тұрсынды өлтіріп, Ташкентті кайта алыпты деген хабар келіпті. Мұны естіген соң Әлі сарттың жемге байлаған екі атына мініп, елге қарай қашыпты. Жолда келе жатып, әкесінің өлгенінен бұрын сейілге шығып жүрген Тұрсын ханның қыздарына жолығып, оларға сырын айтпай елге келіп, елден кісі алып барып, Айбике, Нұрбике, Қоңырбике деген Тұрсын ханның қыздарын қанша нөкер қыз һәм жасау-жолдастарымен алып келген соң, Әліге көріп — бастап барған жүлдесіне — Қоңырбикені барша киім, сайманымен берген соң, жасау киімдерін өзі алып, Қоңырбикені ағасы Сарыға беріпті. Сол Қоңырбикеден біздің 8-ші атамыз Кішік пенен Мәмбет сопы туыпты. Есім ханнан соң баласы Жаһангер болды. Оны қазақ Салқам Жәңгір дейді. Онан соң оның баласы әз Тәуке хан болды. «Есім ханның ескі жолы» деген жолдан кем қалған бітім жолдарды түзеткен осы еді. «Күл төбенің басында күнде кеңес» деген жол бітім сол еді. Бұл Әз Тәукенің тұсында қазаққа Қатаған да, қалмақ та, өзбек-сарт та жау болып, Ташкентті алып, казак онда коп тура алмай, 1652 жылы ауып, Амударияның жағасына парсының бергі шетіне барды. Бұл әз Тәуке Салқам Жәңгірдің қалмақтың ханының қызынан туған баласы еді. Мұнан басқа Үргеніштегі Ғайып ханның қызынан туған Уалибақи деген баласы бар еді. Жәңгірдің орнына әз Тәуке хан болғанда, хандыққа өкпелеп Уалибақи Ғайып ханға кетіп еді».

Әз Тәукенің тұсында қазақ Амударияда тұрғанда, бұрын парсыға қарап тұрған Ақжар деген түрік нәсілінен бір Надыр шаһ деген мықты кісі шығып, парсы жұртын қаратып алғанда, қазақ сонан қорқып, қайта ауып Сырдарияға келіпті. 1690 жылдардың шамасында әз Тәуке өліп, орнына баласы Болат хан болды. Ол келгенде қазақтың бұрынғы орнын қалмақ иеленіп қалған екен. Сол тақырып жанжал-төбелес болып, ақырында 1723 жылы қазақ, қалмақ болып жиылып соғысқанда, қалмақтың бастығы Цеван Рабдан қазақтың көбін қырып, қалғанын қуып жіберген. Сонда қазақтар аш-жалаңаш, жаяу шұбап бір көлдің басына келіп, көлді айнала сулап жатыпты. Сонда бір ақсақал айтыпты: балалар, адам бастан кешкен жақсылықты қандай ұмытпаса, жаманшылық көргенін де сондай ұмытпау керек, біздің бұл көрген бейнетіміздің аты «Ақтабан шұбырынды, алқа көл сулама болсын» дейді, мағынасы «табанымыз ағарғанша жаяу жүріп, көлді айналып жатқан күн» дегені және сол жолда айтылған қазақтың ескі өлеңі мынау:

Қаратаудың басынан көш келеді, Көшкен сайын бір тайлақ бос келеді. Қарындастан айрылған киын екен, Қара көзден мөлдіреп жас келеді. Мына заман қай заман, қысқан заман, Басымыздан бақ дәулет ұшқан заман. Шұбырғанда ізіңнен шаң борайды,

Қаңтардағы қар жауған қыстан жаман. Мына заман қай заман бағы заман Баяғыдай болар ма тағы заман. Қарындас пен қара орын қалған соң, Көздің жасын көл қылып ағызамын.

Ауыл көшкенде Қаратаудан көш асқанда, енесін ертіп алған бір тайлақ көшті жанап боздайды. Қарындасын, жақынын қалмақтар өлтірген жылаулар, оны жоқтап ол да зарлайды, көштің алды-артын шалып жүрген батырлар, қарауылда отырып оны көріп айтқан өлеңдері еді.

Біздің Әнет баба деген кісінің 97 жасында жүре алмай қалған жолы да осы. Бәкеңменен туңысқан Қалқаманның Мәмбетейінің Мамыр деген қызы туралы оққа байладың деп Әнет бабаңа өкпелеп Бухара төңірегіне кеткені де осы жолының аз ғана алды еді. Әнет бабаңның бәйбішесінің бес баласы — көп Болаттар*, қалмақтың оғына ұшып өлгені де осы соғыста еді.

Осы Ақтабан шұбырынды болып ауғанда ұлы жүз Бухара, Ташкент маңына жақын қалып,орта жүз Есіл, Нұра, Сарысуға барды. Қыпшақтар онан ары Арал көлі менен Ақ теңізге барып, Башқұрттар менен кіші жүз алшын, онан күнбатыс һәм сол тұсқа барды. Сонда кіші жүздің ханы әз Тәукенің бір баласы Қарт Әбілқайыр деген хан еді. Орта жүзде Болат ханның бір баласы Сәмеке хан еді. Ұлы жүздегі үлкен хан бәрінің үстінен қарай тұғын Болат ханның Әбумұхамет деген баласы еді. Оны біздің қазақ Әбілмәмбет дейді. Аристов сөзінде, сол ауғанда улы жүздің қаңлы, дулат деген таптары қалмаққа қарап қалды дейді. Қалмақпенен көбінесе ұрысқан біздің орта жүз еді. Қазақтар үш бөлінерде күніміз туса тыныққан соң жиылып, қалмақтан ата қонысымызды алалық деп уағдаласып тарады. Қалмақтың осы зорлығынан ауып, ішкері орысқа жақын барғандар 1731 жылдарда қалмақтан құтылуға орысқа қарамақ болды. Мұнан кейін улы жүздегі Әбумұхамет хан тамам қазаққа хабар айтып, жиылып қалмақ пен ұрыспақ болды. Сол кезде өзіміздің Абылай хан жас бала күнінде улы жүзге келген кезі еді, оның мәнісі мынау:

Жоғарыдағы айтылған Салқам Жәңгірдің бір баласы Уалибақи хандыққа өкпелеп, Үргеніштегі нағашысы Ғайып ханға барды деп едік, оның баласы Абылай деген бек мықты болып, жекпе-жекке

Бағы — деген өзін-өзі билеп, хандарға низамға қарсы келгендер ' Болатхан, Болатбек, Жанболат т. б. «Болат» деген мағынада. — ред. шыққан батырларды өлтіре берген соң, қанішер Абылай атанды. Оның баласы Көркем Уәли, оның баласы Әбілмансұр, біздің хан Абылай дегеніміз осы Әбілмансұр еді. Жоғарыда үш атасы да Ғайып хан қолында тұрып хан болмай өлген. Мұның тұсында Ғайыптың нәсілінен хандық кетіп, жүдеу тартқан соң, Әбілмансұр жетім бала күнінде қазақ елім, Сарыарқа жерім деп іздеп, үйсін Төле бидің қолына келді. Төле би басында түйе бақтырып, онан соң жылқы бақтырып, ақырында әр түрлі мінездері ұнап бала қылып күтіпті. Кімсің десе білмеймін деп, атың кім десе, сіз қойған ат атым болсын деген соң, шашы өскен, киімі жыртық баланы Сабалақ, деп ат қойыпты. Бір күні ол Әбілмәмбет хан қазақты жиып қалмақпен ұрысқалы жатыр дегенді естіп келіп, Төле биден соғысқа баруға рұқсат сұрапты. Төле би: «Балам, саған соғыстан жылқы жақсы емес пе?» — десе, ол: «желкілдеген тудан, жер қайысқан қолдан қалғанша жігіт адамның өлгені жақсы», — деген соң, Төле би рұқсат беріпті. Барса қазақ пен қалмақ екі төбеге жиылып, ортасында қалмақтың Ғалдан Церен ханының күйеуі — Хоңтажы деген әскер басының баласы Шарыш деген батыр қазақтан жекпе-жекке батыр сұрап жүр екен. Әбілмансұр Әбілмәмбет ханға барып: «Тақсыр, бата берсеңіз, мынаған мен барайын», — дегенде, хан бата берген соң, Шарышқа қарай қарай «Абылай, Абылай!» деп уран салып барып, Шарышты өлтіріп, басын кесіп алып, жау қашты деп айғай салған соң, қалмақтар қашады. Бір мезгілде бір жерге келіп хан шатырын құрып, Әбілмәмбет Әбілмансұрды қасына отырғызып, «Шырағым, сен кімсің, Абылайлап шапқаның қалай?!» — десе, «мен қанішер Абылайдың немересі едім, соғыста жолы болған атамның атын уран қылдым», — дейді. Сонда Әбілмәмбет хан: «Қарағым, бауырым!» — деп құшақтап сүйіпті де халыққа айтыпты: «Баяғы Уалибақының нәсілінен жалғыз бір бала қалды деп естіп едім, бұл сол екен, сіздер ұнатсаңыз, үлкен хандық осының орайы еді», — деп; халыққа ұнап, үш жүзден тоқсан жақсылар ертіп барып, өздері қасиетті көре тұғын арғын, Шақшақ нәсілінен Жәнібек деген кісіден бата алып, Әбілмансұрды үлкен хан қойыпты, Абылай атанғаны Абылайлап шапқаннан болды. Абылайдың хан болғаны 1735 жылдың маңайы болар.

Сонан соң біздің орта жүздің жақсылары, бұрын үлкен хандар ұлы жүзде болушы еді, бұл ханды өзіміз сақтаймыз, қалмақпен коп ұрыса тұғын да біз деп Төле биге сый алып барып, Әбілмансұр-Абылай ханды алып келіпті.

1741 жылы Ташкенттегі қалмақтың ханы Ғалдан Церен қайда болса да Абылайды тірі ұстап алып кел, Шарыштың орнына өлтіремін деп, отыз мың әскеріменен Жалбы деген батырын жіберіпті, осы Шыңғыс пенен Тарбағатай тауының тау арасындағы ит жолдарменен жүріп қарағандықтан, сондай жолдар Жалбы жол атанған. Жалбы батыр іздеп барып, Ұлытауда анда жүрген уақ Өтеген батырды ұстап алып, Абылайды сұраса айтпаған соң, қол-аяғын кісендеп алып және қарап, Абылайды ұйықтап жатқан жерінде ұстап алып, екеуін Ғалданға алып барыпты. Өтегенді зынданға салып, Абылайды есекке мінгізіп, қорған күзеткендердің қасына қойыпты. Орта жүздің қазағы Абылайды алып кетті деп кіші жүз ханы Әбілқайырға барған соң, ол Абылайды қай жолмен болса да Ғалданнан босатып алып бер деп орыстың Неплюев жеген жандаралына айтыпты. Ол Абылайды сұратып Ғалданға Миллер деген майорды жіберіпті. Және қазақтар өзіміз де сұраймыз деп, үш жүзден өңкей жақсылары да барыпты. Ғалдан оларға жауап бермей, әлденеше күндей қонақ қылып, бір күні хан ордасына қазақты да, орысты да жиып, Абылай мен Өтегенді алып келіп, Өтегенді кісенімен босағаға тастап, Абылайды алдына алып келіпті де: «Мен сені Шарыш сықылды батырдың орайына өлтіремін, не арманың бар?» — депті. Сонда Абылай: «Тақсыр, менің үш арманым бар! Әуелі мен Шарышты қазақ пен қалмақтың қан майданында өлтірдім. Сіз мені ұйқыда ұстап алып өлтіргелі отырсыз, казак пенен қалмақтың қан майданында өлсем арманым жоқ еді. Екінші, казак орнықпай жүрген ел еді, бір жерге орнықтырып, отырықты өмірге кіргізіп өлсем армансыз едім. Үшінші, торт атадан бері жалғыз едім, осы күнде өліп кетсем не бала, не бауырым жоқ, дүниеге келмегендей боламын ғой» — дегенде, Ғалдан хан төмен қарап, отырыпты да қасындағы уәзіріне: «Мынаның сөзінің бәрі рас, әсіресе соңғы сөзін қарашы, мен де төрт атадан бері жалғыз едім, осы күнгі жалғыз балам Әмірсана өліп кетсе, мен де тұқымсыз кеткенім дағы», - деп қалмақ тілімен айтқан екен, Абылай хан: «Алдияр», — деп, қол қусырып тура келіпті. Ғалдан хан Абылайға: Сен неге алдияр дедің? Мен сені өлімнен босаттым ба? — десе, «Тақсыр, жалғыз балаңызға ұқсатқаныңыз босатқаныңыз ғой, мен қалмақша тілді білемін», — депті. Ғалдан хан Абылайдың сөзіне разы болып, Әмірсана екеуін дос қылып, қазаққа, орыстарға да қанша сый беріп, Абылайға Күндебау деп бір өз нәсілінен жетім қыз беріпті. Күндебау дегені үзілмес достық дегені. Сол қыздың бір кішкене інісі апасынан қалмай жылаған соң, оны да Абылайға беріп, оз бауырындай көр деп тапсырған екен. Абылай оның атын Махмұт қойыпты. Біздің қазақ Мәмет дейді. Оның баласы Бөлішке, Бөлішкенің баласы осы күнгі Мәмбетай, Мотыш ішіндегі Шыңғыс хан, Семейхан төрелер.

Ғалдан хан Абылайды босатқаны 1743 жылы еді. Сонда Абылайдан Ғалдан хан үш соз сұрапты. Бірі: «Еліңде қой көп бола ма?» — депті. Абылай: «Коп десе, «қойшы — өтірікші, қой — ұры» деген соз бар еді. Еліңнің ұсақ жанжалы басылмас», — депті. Екінші сөзі: «Елінде сиыр, жылқы көп пе?» — депті, Абылай: «Коп десе, ендеше, елің енбексіз, сүт пен қымыз ішіп, ет жеп, балалары ақымақ туады десеңші», — депті. Үшінші: «Елің егін сала ма?» — десе, «Салмайды, — депті. — Олай болса жер емдеген ел әлі де болса неше аударылып қозғалып, жуырда орнықпас», — депті. 1754жылы Ғалдан хан өлген соң, қалмақтар өз ішінен бүлініп, қытайлар қалмақты шауып быт-шыт қылды, қалмақтың бүл бүлінгенін Аристов кітабында тибет пенен маңғолдың алалығынан болды деп жазады. Біздің казак онан гөрі бір түрлі соз айтады. Ол мынау: Ғалдан ханның қатыны, Әмірсананың шешесі қытайдың Ежен ханының қызы екен, оны аларда Ғалдан өзі бармай, бірталай сыйменен жақсы кісілерін жіберіпті. Ежен қысты күні ұзатқан екен. Жолда қыс жаман болып, неше күндей боран соғып, әбден өлер болып, адасып жүргенде Алатауда қанша батырларыменен жол тосып, батырлық қылып жатқан улы жүздің Төлекей деген батырына жолығыпты. Төлекей оларды екі-үш күн қонақ қылып, еліңе бар десе, қыстың жамандығынан кете алмай, Төлекейге жалынып, қыстай тұрып, жаз шыққанда кеткен екен. Сонда қыз Төлекейден буаз болып барып, Әмірсананы тапты деген өсек болған екен. Ғалдан хан өлген соң, өзге ағайынның балалары сол сөзді сылтау қылып, Әмірсана қазақтың баласы деп хан қоймай, қалмақтың көбі өзгелеріне болысып, хан қойған соң, Әмірсана нағашысы Ежен ханға барыпты. Ежен хан бұл жақтағы шеткі қытайдың бастықтықтарына қалмақты шауып быт-шыт қылып, тоздырып жіберген соң, Әмірсана елімді тоздыр дегенім жоқ деп, қытайдың әскерімен жауласып, қашып Абылайға келіпті. Абылай қытай келіп қала ма деп, жер шала үш мың кісісіменен барса, осы Аягөз өзенінде қытайдың сансыз коп әскеріне жолығыпты. «Нығылып жүрсін?» — десе, «Әмірсана сенде, соны бермесең, казакты шабамыз», — деген соң, не қыларын білмей, Әмірсананы үш күнге шейін тауып бермек болып, кайтып келіп, қытай әскері жоқ десе, Әмірсана Абылайға: «Сен Қытайға Жолықтың, бірақ мені береріңді, казакты шапқызарыңды білмей отырсың ғой. Мені қытайға бер, бірақ екі сөз айтайын. әуелі, мені алдым деп хат берсін, соған тоқсан жақсы кісінің бармағын сиялап, мөр орнына басқызып ал, мөрден танар, қол сызығынан тана алмас; екінші, мен де хан баласымын ғой және Еженнің жиенімін ғой, оз алдына алып барғанша байламай, күзетіп, бос алып бар деп тілек қыл», — дейді. Абылай хан Әмірсананың айтқанын қылды да, Қытайға берді.

Былай шыққан соң, үш күнге жетпей, Әмірсана бір тұман түні қашып кетіп және Абылайға келген соң, Абылай ұстап тұра алмай, орыстың Екатерина Второй деген қатын патшасына жіберді. Қытайлар қайта келіп сұраса, Абылай өздеріңе бергенмін деген соң қайтып кетіпті. Орыс патшасы Әмірсанаға: «Қалған қалмақтарын қаратып бер», — деп көп әскер қосып жібергенде, жолда Әмірсанаға шешек шығып өлген соң, орыс әскері кайтып кетіпті.

Жоғарыда айтылған 1723 жылы қалмақтан жеңіліп, ақтабан шұбырынды көріп, орта жүз Есіл, Нұра, Сарысуға барғанда, біздің тобықты Орынбордың бергі жағында Ордың қара ағашына барған. Онан да ары барған кіші жүз қазағы орысқа қарамақ болыпты деген соң, сонан қорқып тобықты көшіп, Ырғыз, Торғай өзендеріне келген. Сонда біздің 4-атамыз Ырғызбай менен інісі Торғай туып, аттарын сол өзен атыменен қойыпты. Онан және бері қарай көшіп, Мамай батыр бастап, осы Көкен орда, Доғалақ тауларының ортасына келіпті. Сол кезде орта жүзде орысқа қарамақ болды дегенде, Дадан тобықты Қараменде бидің біздің Кеңгірбай биге сәлем айтқан өлеңі мынау:

Басында Сырдан шығып Орға келдік, Табан тиіп жүре алмай зорға келдік. Қол алдынан құрулы талқы деген, Бұл жаққа баққа келмей сорға келдік. Сәлем де Кеңгірбайға кел кетелік, Мықты сабаз атанды төрлетерлік. Мұсылманның жұртына маңдай қойып, Аты жақсы дариядан ары өтелік.

Біздің тобықты мұнда келген кезде бұрын келіп қалмақты қуған найман, матайлар Шыңғыс бөктерінде екен. Уақтар Ертіс жағасында екен. Тобықтыны азып-тозып келген ел деп матайлар малына зорлық қыла берген соң, тобықты матайменен жанжалдасып, бұрынғы арғынның ата қонысы Шыңғысты өзіміз аламыз деп, матайды қуып, Шыңғысқа орнықты. Бұлар матаймен әуре болып жатқанда, уақтар Көкенге келіп қонған соң, Кеңгірбай би кісі жиып барып уақты қуып жіберіп, осы күнгі Кеңгірбайдың «Тас үйген» деген жеріне барып қоныпты. Уақтар Көкеннен тобықтыны шығара алмаған соң, Кеңгірбай би: «Мен арғынның жақсыларына хабар жібердім. Арғын менен уақ ортасына бөлік салып, бітелік деп тоқтатып қойып, түн болғанда төбе басына кісі сықылды қылып көп жерге тас үйіп, өзі түнде көшіп кетіпті.

Ертеңіне уақтар қараса, төбенің басы толған кісі болған соң, бізді алдап жасаққа кісі жыйған екен деп, шолғыншы жіберіп бәрі тас екенін біліп қайтыпты. Сөйтіп тобықты Шыңғыс тауына ие болған.

Біздің қазақтың ескі сөзінше: бұл Шыңғыс тауының Шыңғыс атанғаны баяғыда Шыңғыс хан тамам мағол-татарды алып, үлкен хан болғанда, осы Шыңғыс тауында қол астындағы елдердің тап басы бектері келіп, мына Қарауыл өзенінің күншығыс жағындағы хан биігінің басына, ақ кигізге салып, хан көтеріп, Шыңғысты алып шыққан, сонда ұлы жүз қазағынан үйсін Майкы би барған екен. «Түгел сөздің түбі бір, түп атасы Майқы би» деп мақал болған кісі. Және Орта жүзден Қоңырат Сеңгеле би барған, сонда Шыңғыс хан бектеріне ұран, кұс, ағаш, таңба беріпті. Ұлы жүз Майқы биге: «Таңбаң — сүргі, яғни малтемір болсын, құсың — бүркіт болсын, ағашың — қара ағаш болсын, ураның — салауат болсын», — депті. Орта жүз Сеңгеле биге: «Ұраның — қоңырат, құсың — сұңқар, ағашың — алма, таңбаң — ай болсын», — дейді. Ай таңба Шыңғыс ханның шын аты Темужин еді, сол үлкен хан болғанда Шыңғыс қойды. Мағынасы - бек мықты, зор деген соз. Бұл таудың аты Шыңғыс атанғаны сол, ана биіктің хан биігі атанып, осы біз қыстап отырған өзеннің хан өзені атанғаны бәрі де сол Шыңғыс хан атыменен. Әбілғазы хан сөзінше, бұл таудың бұрынғы аты Найман күре болса керек.

Жоғарыда айтылған қалмақ бүлініп, хандығы жоғалған соң, бұрынғы қалмақтан қашып кеткен қара қырғыздардың көбі қайтадан үлкен Алатаудағы орнына келді. Ұлы жүз қазағы күнбатыс Алатаудан Қаратал өзеніне шейін оз орнын алды, орта жүзден керей менен найман Тарбағатайға келіп, ақырында қытай жеріне де кіріп, найманның шеті Ебінор басына шейін барып, керей Қара Ертіске барды.

1757 жылы Абылай хан менен Әбілмәмбеттің баласы Әбілпейіз хан Пекин қаласындағы қытайдың ханына барып, қытайға қарап, тұрмақ болып, Ван атанып келді. Мағынасы — орысша вассальный князь, қазақша ішін өзі билеп, сыртынан қытайға есеп болмақ, қытайға жүз жылқыдан бір жылқы, мың қойдан бір ой берсе, қалмаққа қараған жердің бәрін де иеленіп, қыстап, көшіп жүрмек болды.

1765 жылы орыс патшасыменен ынтымақтасып, Ертістің ар жағында он шақырым жерден бөлек қылып, онан ары өтіп барған қазақтан жер хақына [деп] орысқа мал төлемек болды.

1766 жылы Абылай хан менен Әбілпейіз хан улы жүзге болысып, Ташкентке қойған Қоқан ханының бегін қуғалы барған. Басында соғысып, ақырында Ташкентті босатып алған тойда Абылай ханға еріп барған біздің 4-атамыз Ырғызбай палуанға түсіп, атақты Қоңыраулы палуанды жығып, палуан бәйгесіне тіккен көп астықты алып барған әскер азық қылыпты.

178... жылы Жүніс қожа деген улы жүзді жеңіп, Ташкентті алды. Жүніс қожа өлген соң, 1810 жылы Ташкентте Қоқан ханына қарады. Сөйтіп, Абылай хан орыс патшасына сүйеніп, қазақты отырықты ел қыламын деп жүргенде, арғын Бекболат би болымсыз нәрседен Абылай ханды өкпелеткен соң, Абылай хан ұлы жүзге кетіпті. Оның себебі мынау: Бір тойда қазақтың бір қадірлі байының жалғыз баласы Абылай ханның немересін хан баласы екенін білмей қамшымен ұрса, басынан тымағы түскенде, хан баласы киетұғын белгілі оқалы тақиясы көрінген соң, Бекболат би «шырағым, кеш» деп Абылайға білдірмей қойыпты. Артынан Абылай хан естіп: «сол ұрған бай-патшаны берсін, ханда қадір болмаса, қарада ұят қалмайды», — деп Бекболатқа кісі жіберіпті. Бекболат оз баласы Тіленшіні ханға жіберіп, не мені алсын, не сұраған жігітті алсын десе, Абылай хан бүл Бекболаттың мені казактың бір баласы құрлы көрмегені ғой десе, Тіленші Абылайға: «Түйенің өзі түйе, құмалағы да түйе бола ма?» деп қарсы соз айтқан соң, мынаның мені түйеге ұқсатып, баламды құмалақ дегенін деп Тіленшіні ұстап алып, ұлы жүзге қарай көшіпті. Артынан Бекболат барғанда, Абылай хан «неге келдің?» десе, «баламды бер, балама келдім» деген соң, Абылай хан: «Бекболат сен мені іздеп келді ғой десем, ханның қадірі менен қазақтың елдігін жоғалтайын деген екенсің, баланды ал да кет!» — деп улы жүзге кетіп, сонда өлді. Абылайдың дәл қай жылы кеткенін біле алмадым, олай болса да қисыны 1788 жылының орайы болар.

Абылай хан кеткен соң, орта жүзге қырық сан Барак хан деген болса керек, оның баласы Бокей хан болған, бүл кіші жүздегі Бөкей хан емес. Сол Бөкейге орыстың Александр Павлович деген патша тұсында әскер басы болған Глазунов деген кісі 1811 жылы хат азғаны бар. Орта жүздің хан атанғанының ең соны — Тұрсын Шыңғысұлы, Бөкей немересі Қарқаралыны билеген. Содан соң хан деген біржолата қалып, қазақтан аға сұлтан сайланғаны бұл Тұрсын ханнан бұрын 1822 жылы еді.

Қазақтың ен әуелі орыс законына қарай бастағаны сол. Онан кейін 1824 жылы да қырда округ ашылып, басында бес жылға шейін алымнан азат болып, онан соң жүз малдан бір мал алым берді. Ақырында 1868 жылы жана закон шыққан соң, қазақ біржолата орыс законына қарады.

Біздің қазақ басынан көшпелі болып ат үстінде жүрген халық қала болғанша молда бол, арық аттаған аштан өледі деп, отырықшы өмірді жамандап, ер азығы елде, еріккендер қолда деп барымташылықты мақтап, тұрақсыз қазақтықпен күн кешкен жұртпыз...





БИБЛИОГРАФИЯЛЫҚ АНЫҚТАМА

Автор, шығарма, деректеме

Кітап



Батыс Болингброк

Г. с.-д.Письма об изучении и пользе истории. Перевод с англ. — М.: Прогресс, 1978.



Кант И.

Кант И. Сочинения: на немецком и русском языках. Т. 1. Трактаты и статьи (1784-1796). — М., 1994.





Шиллер И.-Ф.

Шиллер И.-Ф. Собрание сочинений. В 8 томах. T.VII. Исторические работы. - М.-Л.: Соцэкгиз, 1937.



Гегель Ф.

Гегель Ф. Лекции по философии истории. — СПб., 1993.



Монтескье Шарль Луи

Монтескье Ш.Л. Избранные произведения. — М., Госполитиздат, 1955.



Ресей Левшин А.И.

Левшин А.И. Описание киргиз-кайсацких или киргиз-казакских орд и степей. - Алматы: Санат, 1996.





Қазақстан Уәлиханов Ш.Ш.

Валиханов Ч.Ч. Собрание сочинений. В 5-ти томах. - А.: Наука, 1984-1985; Уәлиханов Ш. Таң

дамалы. 2 бас. - Алматы: Жазушы, 1985.





Алтынсарин Ы.

Алтынсарин И. Собрание сочинений. В 3-х томах. А.: Наука, 1976.



Кунанбаев Абай

Абай.—Алматы, 1995. Т.2.





Бабажанов Қ. М.-С.

Бабаджанов X. М.-С. Сочинения. — Алматы, Санат, 1996.



Дауылбаев Б

Даулбаев Б. Записки Оренбургского отдела Российского Географического Общества. Вып. 4. -СПб., 1881.





Шуақов Ж.

Отан тарихы. 2002. № 4.





Шәкәрім Құдайбердіұлы

Қудайберді улы Ш. Турк, кыргыз, қазақ һәм хандар шежіресі. — Алматы: «Қазакстан» жэне «Санат», 1991.





