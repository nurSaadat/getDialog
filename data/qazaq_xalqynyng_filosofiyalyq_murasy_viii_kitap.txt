1. ҚОҒАМДАРДЫҢ ТАРИХИ ТИПТЕРІН ФИЛОСОФИЯЛЫҚ ТАЛДАУ

1.1. КӨШПЕЛІ ҚОҒАМ

ДОСМҰХАМЕД КІШІБЕКОВ

Жалпы маркстік, соның ішінде көшпелі қоғамның тарих философиясы қоғамның жан-жақты өрбуінің өзіндік және жалпы заңдылықтарын, өндіргіш күштер мен өндірістік қатынастар дамуы диалектикасын, қоғамның негізі мен қондырмасы қатынасын анықтауға негізделген. Осы негізде бір-бірін заңды ауыстыратын бес қоғамдық экономикалық құрылыстың болатындығы дәлелденді. Бірақ, бұл болаттай берік қажеттілік, қоғамдық құрылыстардың бірізді ауысуы жеке елдер дамуының өзіндік ерекшеліктерін жоққа шығаруды білдірмейді.

Тарихи тәжірибе жекелеген елдердің белгілі бір қоғамдық құрылыстарға соқпайтыны туралы айтады. Мысалы, ежелгі монғолдар, қазақтардың ата-бабалары, славяндар алғашқы қауымдық құрылыстан құлдыққа соқпай феодалдыққа өтті. Адамзат қоғамы дамуының осындай ерекшелігінің бірі көшпелі мал шаруашылығы болады. Оның дамуы отырықшы шаруашылықпен салыстырғанда өзгеше. Көшпелі өмір жағдайларында өндіргіш күштер баяу дамиды. Сондықтан қоғамдық құрылыс, қондырма көшпелі коғамда отырықшы, егін шаруашылығымен айналысатындардікіндей емес, салыстырмалы кертартпа болады. Дегенмен көшпелі шаруашылықты отырықшы егін шаруашылығымен байланыстырмай, оқшаулап қарастыруға болмайды. Көшпелі мал шаруашылығымен айналысатын халықтар отырықшылармен тығыз байланыста болып, олар экономикалық, мәдени, сауда-саттық қатынастарда өмір сүрді.

Кез келген қоғамдық құбылысты, олардың өзара тарихи байланыстарын, жалпы заңдылықтарын белгілеп, тек осы негізде ғана өзіндік ерекшеліктерін анықтап, оқып зерттеу керек.

Буржуазиялық тарих философиясы да өзінің алғашқы негізі қоғам дамуының жалпы әмбебап принциптерін анықтауға ұмтылудан бастау алады. XVIII, XIX ғасырларда тарихтың осындай түсіндірмесі ұстанымында Монтескье, Вольтер, Кондорсе, Гегель тұрды. Әрине олардың әрқайсысының қоғамдық құбылыстарға өзінің айрықша түсіндірме принципі, өзінің даму бағдарламасы болды, бірақ, соған қарамастан оларды ақиқатты түсіндіруге деген объективті ұмтылыс біріктірді. Әрине, Монтескье және басқалар да идеалистер болғандықтан, олар әдістемелерінің шикілігінен әлем көрінісінің ақиқат, шынайы ғылыми түсіндірмесін бере алмады. Бірақ, әлемге толықтай енулері, қоғамның жан-жақты өрбуінің себептерін анықтауға талпыныстары, олардың буржуазиялық ғылымға қосқан белгілі үлестері туралы айтуға мүмкіндік береді.

Дегенмен қазіргі заманғы буржуазиялық тарих философиясы өткен уақыттың парасатты, алдыңғы қатарлы белгілерін әлдеқашан жоғалтты. Олар үдемелі даму идеясынан, шынайы тарихи үдерістерді қорытындылаудан да, жалпы сәттер зерттеулерінен іс бас тартты. Қазіргі заманғы буржуазиялық тарих философиясы коғам дамуының қандай да бір жалпы заңдылықтарының болуын, өндіргіш күштер мен техника дамуы деңгейінің қоғамдық қатынастар, адамдардың рухани өмірі, қоғам дамуына әсерін мойындайды. Буржуазиялық тарих философиясы ақиқат өмірдің сол, немесе өзге жақтарын шексіздендіруге, асыра көрсетуге негізделген. Осы тарих философиясының көзқарасы бойынша бәрі жеке-дара, қайталанбайды, бөлектенген, кездейсоқ. Осындай бап қоғам дамуының шынайы көрінісін, оның негізгі ойын, қозғаушы күштерінің болашағын бұрмалайды. Мысалы, "Еуропа тарихы" кітабының авторы А.Фишер: "Мен басқаның орнын басатын толқынды толқынның қуалауы сияқты алдын ала болжанбаған бір оқиғаны ғана көре аламын. Мен соған салыстырмалы өте сирек, ешқандай қорытындылау болмайтын бір ұлы оқиғаны көре аламын. Тарихшы үшін тек бір қатесіз ереже бар: ол адамдардың тағдыры дамуында тек қана кездейсоқ және алдын ала көруге болмайтын күштердің ойынын мойындауы керек!" .

Өз негізінде бұл теория жаңа емес. Ф.Ницше пікірінше, әлеуметтік ақиқат, шынайы өмір шексіз тізбектей бірізді даму болып көрінетін, ешбір мәнді білдірмейтін және ешнәрсеге алып келмейтін әрекет, "билікке ерік" күштердің мәнсіз ойындары, ойы да, мақсаты да жоқ әлемнің материалдық мазмұнынан айырылған қалыптасуы болады. Барлық құндылықтардың осы алдын ала анықталуын ол "мәңгі қайта оралу" тұжырымымен білдіреді.

Буржуазиялық тарих философиясының әдістемелік ұстанымы иррационализм (ақыл жетпейтін - ауд.), қоғам дамуы заңдылықтарын мойындаудан, оның парасатты танылымынан бас тарту. Олардың көзқарастары бойынша әлем - бұл ешнәрсені алдын ала болжап, алдын ала айту мүмкін емес, адамдар соқырлар сияқты өмір сүретін және тұман ішінде әрекет жасайтын ұйқы-тұйқы түсініксіздік.

"Маған, - деп жазады Р. Арон, - болашақты болжауға талпыну бос іс болып көрінеді... экономикалық және саяси мемлекеттік құрылыстардың болашағының соншалықты үлкен мөлшердегі фактілерге тәуелділігінен болашақта пайда болып, нығаятын мемлекеттік құрылыс түрін анықтау мүмкін емес"2. Ағылшын тарихшысы А.Тойнбидің тарих философиясы да тарихи үдеріс бірлігін теріске шығаруға сүйенеді. Осы концепцияға байланысты, әрбір ел - пайда болатын, дамитын және өзінің ең жоғарғы деңгейіне жетіп, сосын көлбеу жазықпен құлдырап, жойылатын, басқа елдердің мәдениетімен ешқандай тәжірибе ауыстырмайтын, ешқандай байланысы болмайтын айрықша өркениет. Сонымен, әлемдік тарихи дамудың жалпы заңдылықтарын терістеу, әрбір қоғамды оқшауланған, өзіндік мәні бар құбылыс, басқалармен байланыссыз ретінде қарастыру - бұл оның теориясының басты мақсаты.

Біздің зерттеуімізде тек көшпелілер мен отырықшы шаруашылық түрлері және олардың мәдениеті мен экономикасының өзара байланысын көрсетуге ғана талпыныс жасалып қоймай, сонымен қатар көшпелі мал шаруашылығы түрінің өзі тарихи қалай пайда болды, қалай дамыды және өзінің кемеліне қалай жетіп, құлдырауға қалай ұшырады, оның қандай экономикалық аймақта пайда болғанына қандай жалпы заңдылықтар әрекет жасағаны да қарастырылады.

Ғылыми әдебиеттерде кейде көшпелі мал өсіруші қоғамның табиғаты мен бағасына деген жағымсыз, біржақты пайымдаулар кездеседі. Жеке зерттеушілер оның қызметін тек қиратумен, басып ісірумен байланыстырса, ал көшпелілердің өзін көбіне тағылар деп айтады. Әсіресе бұл өткен уақыт зерттеушілеріне тән болғанымен, осындай көзқарас қалдықтары әлі күнге дейін де бар. Мысалы, П.Голубовский қыпшақтар туралы: дала шабандоздары ерікті және еркін демалатын, бәрін кең елсіз далаға айналдыруға ұмтылу олардың бәріне тән. Осылайша қыпшақтардың Дунайдың арғы бетіне өтіп, татарлар қиратқаннан кейін Македония аз уақыт ішінде өз тұрғындарынан айырылып, елсіз далаға айналды. Никита Акоминат қыпшақтарды жерге ұшып келіп киліккен және шегірткелерден бетер, түк қалдырмай тазалайтын қанатты топ деп өте әділ атайды. Жыл өтпей-ақ, Ресейдің қандай да бір аймағы елсіз далаға айналып жатты. "Егер көшпелілер қолынан келсе, бүкіл әлемді жайылымға айналдырған болар еді", - деп жазады В.И.Масальский. Бірақ, осыдан мұның бәрі көшпелілердің қандай да бір агрессивті табиғатынан туындады деген қорытындыға келуге бола ма?

Жалпы көшпелілер туралы сөз болса, егер "Тағы" термині туралы айтатын болсақ, онда ол да өзінің нақтылануын керек етеді. Өйткені бүл ежелгі гректер, римдіктер оның түсініксіз тілінде сөйлеген және оларға жат мәдениеті бар өзге ел адамдар жатады. Зерттеушілер ежелгі гректердің "скиф", ежелгі парсылардың "сақ" терминінің ежелгі шығыстың отырықшы егін шаруашылығы жағдайында өмір сүрген авторлар үшін өзге әлем адамы синонимі, өздерімен салыстырғанда басқа шаруашылықпен және қоғамдық-саяси тәртіппен байланысты болғанын мойындайды. Олар үшін бүл гректікі және парсынікі емес, өзге әлем болды, сондықтан көрші тайпалар атауын олар көздерімен көргендердің мәліметінше, өздерінің көршілерін еске түсіретін басқаларға алысырақтағы және таныстығы аз тайпаларға жиі ауыстырды.

Тағылар - бұл өзге жерліктер. Көшпелілер осындай болды. Бүгінде бүл сөздің басқа мағынасы бар. Оның астарымен төменгі мәдениетті адамдарды түсінетін болды. Әсіресе, осы сөз көшпелі мал өсірушілер дегенді білдіретін болса, өте әділетсіз. Дж. Неру монғолдардың көшпелі болғандықтарынан ғана, олардың тағы болуы керектігі туралы пікірдің қателігін көрсетті. Бірақ, бұл қате түсінік. Әрине, олар қаланың көптеген қол өнерін білген жоқ, бірақ оларда дамыған жеке өмір тәртіптері болды және олар күрделі ұйымдарды иеленді. Егер монғолдар ұрыс даласында ұлы жеңістерге жетсе, онда олар санының көптігі арқасында емес, өздерінің тәртіптілігі мен ұйымдасуы арқасында жетті .

Дегенмен осындай қателіктер әлі де болса ғылыми әдебиеттерде бар. Керек десеңіз бір кітапта осыған байланысты әр түрлі пікірлер орын алған. Мысалы, "Орта ғасыр заманындағы Еуразия даласы" кітабына "Кіріспеде" С.А.Плетнева: "Көшпелілер отырықшыланып мәдениет, мемлекет жасап үлгірмеді, көріп, болжауға болмайтын жағдайлар тарихи жағдайды өзгертіп, әрқашан күрделі және ұзақ "көшіп жүруден қалаларға" сапарды аяқтамаған бұрынғы тұрғындар жоғалып кетті немесе жаңа этностық және саяси құрылымдарға сіңісті" деп жазады .

Осы кітаптың оныншы тарауының авторы Г.А.Федоров-Давыдов: Шыңғысхан әскерлері жабайы тағы - көшпелілер болған жоқ... Бәрі тізе бүгуге мәжбүр болған Монғол қозғалысының күші ұйымдасқан, өзінің тәртібі мен алдарына қойған мақсаттары қатал мемлекеттігінде болды, деп жазады .

Таңқаларлық парасаты мен ұстамдылығы үшін әлемнің жеті данышпанының бірі деп мойындалған атақты Анахарсис туралы ежелгі грек саяхатшысы, көп томды "Географияның" авторы Страбон (б.д.д. 68-23 гл.) оның бидайға бай Асиданы (Азияны -Д.К.) қоныстанғанын, тегінің скиф болғанын, демек "көшпелілер жерінен, әділетті адамдардың" шыққанын , грек еліне олардың әдет-ғүрыптарын, дәстүрлерін зерттеу және сонымен қатар өзінің тайпаластарын таныстыру үшін келгенін жазады.

Ол туралы грек ғалымдары қалдырған әңгімелерден, бүл скифтің афиндықтарға өз тайпаластарының құрметтеуге тұрарлық бейбіт сипатын жеткілікті түсіндірген. Геродот, Страбон және т.б. - еңбектерінде кездесетін осы таңқаларлық қызықты да құнды мәліметтер неге екені белгісіз, елеусіз қалды. Отырықшы адамдардың түсінігінде, көшпелінің бейнесі сонша тартымсыз және қорқынышты болды. Жалпы өткен уақытта және кейінгі кезде де бірде-бір автор көшпелілер жауынгершілігінің экономикалық немесе шаруашылық негізін талдап көрсетуге тырыспады.

Анахарсистің пікірінен мал өсіруші көшпелілердің табиғатының агрессивтілігі жөнінде қорытынды туындамайды. Сонымен қатар, анахарсистің "Крезге" деген № 9-хатында көшпелілердің табиғатынан қарақшы еместігі туралы жазылған: "Менің өз көзіммен көрген әңгіме туралы тыңдаңыз. Скифтер жері арқылы Истра деп аталынатын үлкен өзен ағады. Бірде онда саудагерлер - і юрінің баркасын (үсті ашық жүк таситын үлкен сүйретпе қайық) қайраңға отырғызып алды және өздерінің қасіретіне ешбір амал жасай алмай, жыларман күйде одан аулақтай берді. Олардың қасіретін көрген қарақшылар бос қайықпен келіп, жүкке шапшаң бас салып, баркастағы барлық көтеруге болатындарды қайықтарына тасымалдап, саудагерлер бақытсыздығын байқаусыз өздеріне көшірді: жүктен жеңілдеген баркас жүзе алатын мүмкіндікке ие болды, ал оның жүгін көтерген қарақшылар қайығы бөтеннің мүлкін ұрлағаны салдарынан көп ұзамай батып кетті. Бұл әрқашан байлардың басында болып қалуы мүмкін жағдай. Скифтер мұның бәрінен тысқары тұрды: біз бәріміз барлық жерге иеміз; біз оның өз еркімен бергенін аламыз, ал оның жасырғанын қалдырамыз; табындарды жабайы аңдардан қорғап, біз оның орнына сүт пен ірімшік аламыз; біз қаруды басқаларды жаулау үшін емес, керек кезінде өзімізді қорғау үшін қолымызға аламыз; бірақ ол бүгінге дейін керек болған жоқ, өйткені біз жаулап алушылар үшін жеңіс жолында күресушілер боламыз (демек, жеңгендерге біздің өзімізден басқа алатын ешнәрсе жоқ)" .

Осы ойды Анахарсис "Медокке" хатында да баяндайды. Ол "Күншілдік пен қорқыныш төменгі жан мәнінің ұлы дәлелі: достар мен отандастар жетістіктеріне қызғаныштан қасірет, ал қорқыныштан соң - бос сөзге үміт пайда болады. Скифтер ондай адамдарды ұнатпайды, бірақ өзгенің жетістігіне қуанады және олардың қол жеткізуге болатын артықшылығына ұмтылады; ал өшпенділік, күншілдік және кез келген зиянды құмарлықтарды олар жаулары ретінде әрқашан барлық күштерімен қудалайды" . Патшаның ұлына Анахарсис: "Сенде сырнайлар мен әмияндар, ал менде, жебелер мен садақ. Сондықтан сен шынында - құл, ал мен еркінмін және сенде жаулар көп, ал менде -бірде-бірі жоқ... Егер сен күмісті тастап, садақ пен сауыт киетін және скифтермен бірге тұратын болсаң, сенде де осындайлар болады" .

Академик В.В.Бартольд көшпелі мал шаруашылығы қоғамындағы адамдардың жағдайын: "Далада байлар мен кедейлер арасында айырмашылық және осыдан туындайтын сословиелік өліспей беріспейтін қайшылық бар, өзінің мүлкін, бастысы өзінің табындарын сыртқы жаулардан қорғау қажеттігі өмір сүреді, кейде үлкен аймақтарды қамтыған жайылымдар үшін қарулы күрестер өрбиді, ол халықты өзінің күшін ұйымдастыруға және бір адамның, немесе бір тайпаның құрамына бірігуге мәжбүр етеді. Мемлекеттік құрылыс туралы емес, онда тек әлеуметтік туралы ғана айтуға болатын көшпелілердің күнделікті өмір жағдайының орнына қысқа уақытқа тек күшті мемлекеттік билік пайда болып қоймай, қолайлы жағдайларда әлемді билеп-төстеушілікке ауысатын ұлы державалық қуат туралы түсінік те өмірге келеді. Мұндай идеяның жетістікке жетуі үшін оның өкілінің айбатты, мұқият ұйымдастырылған күшке ие болуы қажет. Көшпелілердің дағдылы өмір жағдайы мұндай ұмтылыстар үшін онша қолайлы емес; көшпелі империяның қалай да берік өмір сүруі үшін оның басшысы шапқыншылықтар жолымен немесе жаулап алулар жолымен өзінің қол астына қарайтындарға мәдениетті елдер байлығын алып беруі қажет" .

Сонымен, көшпелілер тек белгілі бір жағдайларда ғана жаулап алушы, қатерлі күш болып қалыптасты.

К.Маркс пен Ф.Энгельс "Неміс идеологиясында" қиратушылықпен байланысты жаулап алудың айрықша тобын ерекшелейді. "Осыған дейін, - деп жазады олар, - езгі, тонау, соғыс, қарақшылық және т.б. тарихтың қозғаушы күші деп жарияланды. Мұнда біз тек басты сәттерге тоқтала аламыз, сондықтан ең бір ғажап мысалды - ескі өркениеттің тағылық - халықтардың қиратуын және оның орнында өзге құрылымды қоғамның пайда болуын таңдаймыз (Рим және тағылар, феодалдық және Галлия, Шығыс - Рим империясы және түріктер). Жаулап алушы тағылық халықтармен жоғарыда айтылып кеткендей адам санының өсуі өлшемімен күннен-күнге кең пайдаланылатын, дәстүрлі және сол үшін мүмкін болатын жалғыз өндіріс тәсілі соғыстың өзі жаңа өндіріс тәсіліне сұраныс жасайтын қарым-қатынастың тұрақты түрі болады .

К.Маркс пен Ф.Энгельс "озбырлық теориясын" қолдаушыларды сынай отырып, кейбір халықтарда соғыс, тонаудың белгілі бір экономикалық және демографиялық факторлармен байланысты қатынас түрі ретінде алға шығатынын басып айтады. Бұл біздің ойымызша, мына жағдайлардан туындайды. Біріншіден, көшпелілер бүкіл ордасымен өз малдарының соңынан жүріп тұрақты қозғалыста болғандықтан ерте ме, кеш пе басқа елдерге, басқа халықтарға кезігеді, олардың жеріне келеді, сөйтіп отырықшыларға зиянын тигізеді. Мал егер ол үлкен табын құрамында қозғалса өсімдіктер әлеміне зиянын тигізеді, егістіктерді таптайды, өзендер жағалауларын көмеді, шалғындарды бүлдіреді. Бұл жағдай отырықшы халықтар жағынан қарсылыққа кезікті, олар тек қорғанып қоймай, сонымен қатар көбінесе өздері де көшпелілерге шабуылдар жасады, малдарын қуалап кетті әйелдер мен балаларды тұтқынға алды.

Барлық жерлерде Батыста да, Шығыста да өз табындарымен жүрген көшпелілер қайда бет алса да осындай әрекеттерге кезікті.

Көшпелілер туралы Элизе Реклю олар "елдің табиғаты оның жер қыртысы мен ауа райының өзгерісіне екі түрде әсерлерін тигізді" - бәрінен бұрын олар бақтар, тоғайлар мен ормандарды аяусыз бүлдірді, сосын егін шаруашылығын құртып, оны мал шаруашылығымен ауыстырды. Көшпелілер арықтарды көмді, немесе қалай болғанда да олардың өлі балшыққа айналуына Мүмкіндік берді; өзендер ағысын реттеудің орнына, олар өз табындарын суаруымен жағалардың батпақтарға айналуына судың дұрыс ақпауына жағдай жасады, - деп жазады .

Сығанақтың ханы Абдулланың құжаттарында Шейх Кемал аддиннің "қазақтардың оған тиесілі арықтарға зиян тигізгені" туралы шағымы айтылады.

Көрсетілген құбылыс мүлде көшпелі малшылардың басқа елді басып алуға құмарлығынан және қатал табиғатынан емес, көшпелі мал шаруашылығы қоғамының сипаты мен мәнінен, оның өндіріс тәсілінің өзіндік ерекшелігінен туындайды.

Кейбір авторлар, мүмкін мұны қаламаса да өз көршілері үшін көшпелілерді әрқашан әскери қауіпті болған сияқты мәнде бейнелейді, демек көшпелі мал шаруашылығының ұйымшыл табиғатын тынымсыз, агрессивті күш ретінде қарастырып, кінәні көшпелілердің өзіне аударады. Сонымен В.В.Каргалов өзінің "Дала шекарасында" кітабында XVI ғасырдың бірінші жартысындағы "Қырымдық Украина" қорғанысын сипаттап, көшпелілердің орыстарға тұрақты қатер төндіргенін айтады, сөйтіп, оларды тек жаулап алушылар ретінде көреді. Керек десеңіз, автор мұны көшпелі қоғам дамуының объективті факторлары ретінде түсіндіреді. Дегенмен жайылымдар үшін соқтығыстар жиі пайда болса да ақиқатында көшпелі қоғам табиғаты жаулап алушы жорықтарды қажеттіліктен туындатпайды, туындатуы мүмкін де емес. Әрине көшпелі мал шаруашылығы жағдайындағы өндіргіш күштерді табиғи жолмен дамытуға болатын еді, соның ішінде малдың өнімді тұқымдарын шығару (көшпелі - малшылар мұнымен айналысты), шалғындар мен жайылымдарды суару (малшы көшпелілерге бұл тіпті мүмкін болмады), еңбек құралдарын жетілдіру, соңында жайылымдарды кеңейту. Тек ең соңғының негізінде көшпелілер мен отырықшы адамдардың мақсат-мүдделерінің соқтығыстары болып жатты. Олар мал шаруашылығын ұстау арқылы өз өмірін қамтамасыз ету, яғни экономикалық мүддеден бастау алды. Осыдан көшпелілердің жаппай көпшілік болып ордасымен қоныс аударулары, барлық халықпен ұзаққа көшуі және т.б. тайталассыз жүзеге аспаған. К.Маркс "тонау тәсілі тағы да өндіріс тәсілімен анықталды" деп жазғанда тек осыны еске алды. Бірақ, қырым хандары өндіргіш күштерді дамытудың басқа жолын, баюдың басқа жолдарын, атап айтқанда жаулап алу жорықтары жолынан іздеді. Бүл қатынаста олар көшпелі соғыс одақтары тәжірибелерін қайталады. Сондықтан В.В.Каргалов "Қырымның табиғи жағдайы өте қолайлы болса да, Қырым феодалдары шаруашылық қиындықтарынан шығуды елдің өндіргіш күштерін дамытудан іздемеді, керісінше көрші елдерге шапқыншылықтан, оларға қоқан-лоқы көрсету арқылы "сыйлар" мен төлемдер беруге мәжбүр қылды. Тонаушылық жорықтар Қырым экономикасында тұрақты фактор болды", - деп жазады . Бірақ бүл көшпелі мал шаруашылығының табиғатынан туындаған жоқ. Қырым феодалдарының барлық іс-әрекеті барлық көшпелілер үшін міндетті болған жоқ. В.В.Каргалов мұны, яғни жалпыдан ерекшені ажыратуы керек еді, бірақ ол оны істемеді.

Көшпелілік - кез келген шаруашылық сияқты шаруашылықтың ерекше түрі, ол тек соғыс жүргізуге арналмаған. Малдың өзі элемент ретінде кіретін мал өсіруші көшпелі шаруашылық табиғаты оның өндіргіш күштері дамуының мақсаты соғыс пен қиратуға қарсы. Өндіргіш күштер, жасампаздық пен соғыс сәйкес келмейтін түсініктер. Көшпелі малшылар өздерінің тағдырларын малды ұстау, өсірумен байланыстырды. Керек болса малды өсіру ,үшін көшіп жүру де көшпелі мал шаруашылығы қоғамының өндіргіш күштерін дамыту тәсілі ретінде қарастырылуы керек. Мал олардың өмірінің жалғыз тірегі. Малдың болуы, оның саны мен сапасы көшпелілердің бай мен кедей болып бөлінуінің белгісі болды.

Сондықтан С.А.Плетневаның "дағдыланған тарихи дамудың сол сатысында, қашан көшпелілердің сол немесе өзге тобы жаулап алу, жаңа жерлерді игеру жолына түскенде көшу өрістеген болады" деген ұстанымымен келісуге болмайды . Ол керек десең, көшпелілер соғыс жорықтарына күзде табындарды семірткеннен кейін, қой қоздағаннан және көктемгі су тасуынан соң шығатынын көрсетеді .

Өзінің көршілеріне шабуыл жасау үшін көшпелілер қолайлы сәтті күтетін, немесе баю мақсатында тонаушылық жорықтарға аттанатын болып шығады. Сол кезде көшпелілердің орын ауыстыруы таза экономикалық, шаруашылық негізінде жүзеге асты. Бұл біріншіден. Екіншіден, жаулап алу жорықтарына жалпы көшпелілер емес, соғыс одақтары шықты. Кейбір зерттеушілердің көшпелілерді абстрактілі қарастыратыны өкіндіреді. "Жылжымалы өмір салтын ұстанған және атты әскерге ие болған, - деп жазады М.П.Грязнов, - олар (көшпелілер - Д.К.) отырықшы тайпалармен салыстырғанда айтарлықтай соғыс артықшылықтарына ие болды және соғысты өздерінің тұрақты кәсібі қылды" .

Басқа - "Жоғалған халықтар" мақаласында - С.А.Плетнева "табындардың өсуі мен жайылымдардың жетіспеуі, сонымен қатар бай егіншілер есебінен баюға ықыласты болу -көшпелілерді тек қана көршілерімен тонаушылық, ойрандаушылық соғыстарын жүргізуге итермелеп қоймай, сонымен қатар алыс, жаңа жерлер мен елдерді жаулап алу үшін мыңдаған қашықтық жорықтарға да аттандырған" . С.А. Плетнева "Орта ғасыр көшпелілері" кітабында оз ойын нақтылай түсіп: "шапқыншылыққа кейде ауа райының өзгерістері мен "халық санының тез өсуі" де мәжбүр етті", - деп жазады.

Автор ойының дұрыстығы көшпелі мал шаруашылығының жайылымдардың жетіспеуінен пайда болғанын, ауа райы жағдайы мен халық саны өсуі факторларының қосымша болғандығын көрсетуінде. Бірақ оның, көшпелілердің, мақсаты басқа халықтар есебінен баю болды, деп жазуы шындыққа жанаспайды. Автордың көшпелі малшыларда таптық айырмашылықтың жоқтығын дәлелдеуге талпынысы, соғыс нәтижесінде көшпелі қоғамның барлық мүшелерінің бірдей байығандықтары туралы пікірі мүлдем негізсіз. Өйткені, көшпелі мал шаруашылығының өзі - ірі қоғамдық еңбек бөлінісінің нәтижесі. Ф.Энгельс "Тонаушы өзіне басқаның мүлкін меншіктенгенге дейін жеке меншік институты өмір сүруі керек", - деп жазғанда осыны есіне алған . С.А.Плетнева "Көшпелілер соғыс жүргізген көршілері есебінен байыған кезеңдерде, олардың ортасында, шын мәнінде, көшуге құралы болмайтын кедейлер жоқ. Керек десең қатардағы жауынгер де лайықты далалық еркін өмір сүруге жеткілікті көлемде олжа алады", - деп жазады .

Бұл пікір ақиқатқа, объективті шындыққа, көшпелі мал шаруашылығы қоғамының әлеуметтік-топтық табиғатына қайшы. Көшпелі мал шаруашылығы қоғамында оның барлық мүшелері бірдей жағдайда өмір сүрді, олардың ортасында кедейлер болмаған деп айту жалған, бүл пікір керек десең ежелгі және орта ғасыр зерттеушілерінің ойларына да қайшы келеді. Одан әрі көшпелі қоғам агрессияға, тартып алу, тонауға негізделген деген пікір де қате болады. Көшпелілік шаруашылық негізінде пайда болды және ол сондай болып қалды. Сондықтан С.А.Плетневаның келесі: "Жаңадан жаулап алған жерлерге келген көшпелілер жұтатты, тонады, тұтқынға алды" пікірімен де келісуге болмайды.

"Жоғалған халықтар. Қыпшақтар" мақаласында С.А.Плетнева: "Үздіксіз соғыстар, тонаушы жорықтарға қатысу - бүл қоғамдық құрылысқа ең бір тән белгі. Тек осы себептен көшпелілерді кез келген елге қарсы тонау, өздеріне пайда келтіретін жорықтарға көтеру оңай болатын еді. Оларды көбіне византиялықтар пайдаланды".

Көшпелілік осылайша агрессивтік күш ретінде пайда болған болып шығады.

Осылайша С.А.Плетнева өзінің бұрынғы ұстанымында тұр. Ол көшпелілікті бір жақты қарастырады. Бұрын, ертеректе Византия тарихшысы және император Константин Багрянородный олар туралы ұстамдырақ жазды. "Печенегтер, - деп жазды ол, - ол жақтан қашып қоныстану үшін өзіне орын қарастырып, әр түрлі елдерді кезіп жүрді" .

ІІІындығында, печенегтер өзі үшін, малын ұстау үшін орын іздеді. Мұнда көшпелі малшылардың агрессивті табиғаты туралы ойдың көлеңкесі де жоқ.

"Скифтер үшін соғыс, - деп жазады тарих ғылымдарының докторы Д.В.Шелов, -әлеуметтік дамудың сол сатысында тұрған және басқа көшпелі тайпалар үшін де тұрақты, міндетті іс, мәнді экономикалық табыстың бастауы. Ол жайылымдар, малдар, құнды заттар, құлдыққа сатылатын тұтқындарды тартып алу үшін жүргізілді" Скифтердің көптеген әдет-ғүрыптары өздері өлтірген жауларының қанын ішумен, қаһарлы қарсыластарының шекесінен ыдыс жасаумен, жеңілгендердің терісінен ат әбзелдерін безендірумен байланысты. Скиф жауынгеріне өлтірген жауының сапына байланысты құрмет көрсетілді .

Д.В.Шеловтың жазып отырғанының бәрі, әрине, скифтер уақытында орын алды. Бұл туралы өз уақытында Геродот және басқа ежелгі грек авторлары да жазған. Бірақ соғыс барлық көшпелі малшылардың кәсібі болғандай, өмір салтындай, оңай олжа көзіндей болғанын айту шындыққа жатпайды. Дегенмен мұндай қате көзқарасты С.А.Плетнева да бөліседі. Одан әрі ол, көшпелілерді отырықшы адамдарға қарсы қояды: "егер көшпелілер бейбітшілікке тек қана өзінің көршілерінен күші жағынан анық кем, нашар болып шыққан жағдайларында ұмтылса, онда егіншілер оған әрқашан қызығушылық танытты" .

Көшпелі малшыларда соғыс үстем тап өкілдерінің мақсатына сай жүргізілді және қатардағы жауынгерлер оз өмірлерін қиып, мұқтаждықпен әміршілерін байытты. Соғыс көшпелі малшыларға бақытсыздық, жұт алып келді. Көшпелі малшылар мен отырықшылардың соқтығыстарына келетін болсақ, оның көптеген себептері бар. Біріншіден, көшпелілер өздерінің табындарымен ешбір кедергісіз, ешкім қоныстанбаған кең дала мен жайылымдар арқылы жүре алды. Уақыт өткен сайын игерілмеген аймақтардың азаюы, сонымен қатар жайылымдағы қолға ұсталған мал басы санының өсуімен көшпелілердің егін шаруашылығымен айналысқан отырықшылармен қақтығысу мүмкіндігі артады. Мақсат-мүдде қақтығыстары тек көшпелілер мен отырықшылардың арасында ғана емес, жайылым, қыстаулар үшін көшпелілердің өздерінің арасында да пайда болды. Мұндай жағдайлардың болмауы үшін көшпелілер алдын ала даулы сұрақтарды реттеуге, алдын ала өздерінің көші-қон шекараларын анықтап, оны қатаң сақтауға ұмтылды. Мұның қажеттілігін өмірдің өзі көрсетті. Тек негізгі кәсібі -шапқыншылық, күш көрсету, тонау болған көшпелі тайпалардың соғыс одақтары ғана осындай ережелерді ұстанған жоқ.

Екіншіден, дәстүрлі, демек экстенсивті көшпелі мал өсіруші шаруашылықта көшпелілердің шапқыншылық жасауы кейде өмірлік қажеттіліктерді қанағаттандыру тәсілі де болады. Құрғақшылық салдарынан малдардың қырылған көшпелінің күн көріссіз қалатын кездері болады. Өз өмірлерін сақтау үшін олар қоныс аудара бастайды, керек десе көрші отырықшы халықтарға олардың өндірген өнімдерін тартып алу мақсатында шабуылдар жасайды.

Бірақ тонаушылық шапқыншылықтар негізінен таптық сәтпен түсіндіріледі. Олар ірі хандардың баю, олжа табуы мақсатындағы әрекеті. Көбінесе ол билік иелерінің көптеген әйелдерінен туған балаларын, өз отбасының барлық мүшелерін мал немесе мекендейтін жаңа жерлермен қамтамасыз етуге ұмтылысымен анықталды және бұлардың бәрін көрші көшпелі тайпалар мен отырықшы елдерге шабуылдар жасап тапты.

К.Маркс пен Ф.Энгельс "Тағылық жаулап алушы халықтар" туралы жазып, еске алған осы уақыттағы тарих көшпелілердің ірі соғыс құрамаларын біледі. Бұған (б.д.д. IV - б.д.д. III ғ.) ғұндар одағы жатады. Оның соққысынан II ғасыр аяғында хан империясының ыдырауы басталды, II ғ. басында Парфия IV ғ. - Рим империясы, V ғ. соңында Кушан патшалығы, Монғол тайпаларының одағы (XIII ғ.) құлады және т.б. ғұндар мен монғолдар қалаларды қиратты, өртеді, егістіктерді жойды, көпшілікті қырғынға ұшыратты, мыңдаған адамдарды тұтқынға алды. Сонымен, осы уақиғалардың замандасы, Грек тарихшысы Аммиан Марцелиннің мәлімдеуінше, ғұндар - "жылжымалы және бой бермейтін халық". Тарихшының пікірінше олар мығым денесімен, "рақымсыз және қорқынышты түрімен" көзге түседі. "Осыған дейін көрмеген адамдардың түрі, - деп жазады ол, - оңаша бұрыштан қар сияқты көтеріліп жан түршіктіреді және биік таулардан келе жатқан құйын тәрізді не кездессе, соның бәрін жояды" .

Монғол жаулап алушыларының қаталдықтарын көзімен көрген араб тарихшысы Ибн-әл-Асир (1160-1233) олардың жауыздықтарын мынандай етіп сипаттайды: "Бұлар (татарлар) ешкімге аяушылық білдірмеді, әйелдер, ерлер мен балаларды соққыға жықты, аяғы ауыр әйелдердің қарнын жарды және тұқымды құртты... Олар (татарлар) қалаларда бәрін қиратып болғанша тоқтап, қасынан өткеннің бәрін түгел өртеп, тонамайды да; өздеріне пайдасызын ғана өртейді. (Мысалы) олар (үлкен) тау қылып жібекті өртеді және басқа заттарды құртты" .

Шыңғысханның жер қайысқан қалың қолының жүріп өткен барлық жері күйреп жатты. Монғол әскербасылары тоналған құнды заттарды тасып кетіп, олар жаулап алған аумақтарға басшы болды. Олар орнатқан террор нәтижесінде отырықшы елдер еркінің жаншылғаны сонша, басқыншыларға қандай да бір қарсылық көрсетуді ешкім де ойлаған жоқ.

1237-1240 жылдар аралығында Монғол-татарлардың қалың қолы орыс князьдықтарының жеріне басып кірді және Муромо-Рязань, Владимир-Суздаль (әсіресе Ока-Волга өзендері аралығын), Смоленск, Чернигов, Переяславл, Киев, Галицко-Волын жерлерін қиратып, өндіргіш күштерінің құлдырауы мен халық санының күрт төмендеуіне душар қылды.

1237 жылы күзде орыстарға Монғол-татарлар жасаған қиратушы жорықтардың бірін парсы тарихшысы Рашид-ад дин жан-жақты сипаттады. Ол, "Жошының ұлдары - Бати, Орда және Берке, Үгедей ханның ұлы - Кадан, Шағатайдың немересі - Бура және Шыңғысхан ұлы - Кулькен" Орыстарға шапқыншылық жорық жасады, қоршау қиратуларға ұшыратқан, көптеген құрбандықтар болған қатал айқастан соң Арпан (Березин және басқаларша, мүмкін Рязань), Ике (мүмкін Око), Макар (мүмкін Москва), Переяславл және басқа қалалар алынды .

"Монғол әскерлерінің жолында жатқан кішігірім оңтүстік орыс қаласының қайғылы тарихын М.К.Каргер басшылығымен жүргізілген археологиялық қазба жұмыстары ашты. Өрт шалған жер қыртысы ортасында қылыштары, қанжарлары, айбалталары, дулыға, сауыттарымен өлген қорғаушылардың сүйектері жатты. Мұнда татар жауынгерлері шауып тастаған қарапайым қалалықтар да болды", - деп жазады Г.А.Федоров-Давыдов.

Тек қана XIII ғасырдың соңғы ширегінде монғолдардың орыстарға осындай 14 қиратушы жауынгерлік шапқыншылықтары жасалды.

Дегенмен бүл айтылғандардың бәрі, жалпы көшпелі малшыларға байланысты емес, белгілі оқиға - Шыңғысхан шапқыншылығына жатады. Соғыс - әлеуметтік, таптық құбылыс. Ол үстем таптың өзіндік ашкөздік мақсатынан бастау алады. Халық қиратушылық жағында емес, ешқандай халық өзінің өмірін қию арқылы жүргізілетін соғысты қажет етпейді.

Одан әрі соғыс тарихы көшпелілердің әрқашан басқыншы жақ болмағанын дәлелдейді. Олардың өздері де отырықшылардың шабуыл объектісі болды. А.Фирдоусидің өлмес шығармасы "Шахнамада" бейнеленетін ғасырларға созылған Иран мен Тұран арасындағы соқтығыстар осылай жүзеге асты.

Өзіне жеткен сақтардың аңызы негізінде ежелгі грек авторы Полнен "Стратегемдерінің" 12-тарауында (жетінші кітап) сақтардың ерлікке толы күресінің бір оқиғасын айтады. Сақтарға қарсы үлкен әскерінің басшысы болып, парсының Дарий 1 патшасы шыққанда, олардың лагеріне сақ малшысы Сирак алдын ала өзінің бетін бүлдіріп, мұрны мен құлағын кесіп келді; осымен ол Дарийға өзінің тайпаластарының оны қалай жазалағанын, олардан кек қайтарғысы келетінін түсіндіреді. Аналар бұған сенген кезде, ол жау әскерлерін шөл далада ас-судың болмауынан қырғынға ұшыратқан өзіне ғана белгілі жалған жолмен алып жүреді. Жазаға ұшырап, өлер алдында Сирак күліп: "Мен жеңдім, өйткені қасіреттің бетін сақтардан, - менің жерлестерімнен аудару үшін парсыларды шөлмен, аштықпен сілесін қатырдым", - дейді .

Сақ Сирак жасаған ерлік ұлағаттың маңызы зор. Ол басқыншыларға қарсы әділетті соғыс жүргізген халық өкіліне ғана тиесілі. Мұндай қадамға, ортақ мүдде үшін өзін құрбан қылуға патриоттық сезімі жетелеген және өз халқына шексіз берілген адал адам ғана қабілетті.

Міне, сақтарға қарсы парсылар ұйымдастырған басқыншы жорықтың тағы бір мысалы.

Ахеменидтер патшасы Кир II барлық Алдыңғы және Орта Азияны бағындырып, біздің д.д. 539 жылы Арал теңізінің шығыс жағын мекендеген массагеттерге қарсы жаулап алу жорығын жасайды. Бірақ бұл жорық жеңіліспен бітеді. Бұл уақытта массагеттер патшайымы Томирис болатын.

Ежелгі деректемелер, Томиристің әдеттегі әйелдер секілді жау шапқыншылығынан еш қорықпаған, - деп жазады. Томирис Кир II әскерлерімен "өзінің жеке патшалығы аймағында соғысудың жеңіл, ал жауларға жолын бөгеген өзен арқылы қашып құтылудың қиын болатынын" ескеріп Оакс (Сырдария) өзенінен өтуіне мүмкіндік береді. Кир II әскерлерін өзеннен өткізіп, скифтер жеріне белгілі қашықтыққа тереңдей еніп соғыс ашқанда, массагеттер оларға лайықты тойтарыс береді. Осы жанталасқан айқаста Томирис жеңіске жетеді. Юстина мәліметінше "ол патшасымен қоса, 200 мың парсыны құртты'".

Мұнда әділеттілік, құлдыққа салушы, басқыншы парсыларға қарсы өздерінің бостандығы мен тәуелсіздігі үшін күрес жүргізген көшпелі массагеттер жағында болды. Ежелгі грек тарихшысы Арриан "Ұлы Александр жорықтары" кітабында: "Камбиздің ұлы Кир туралы, оған бірінші болып тәжім етіп құрмет білдіріле бастаса және одан парсылар мен мидяндарға осы қорлау салты қалса, онда осы Кирді кедей және тәуелсіз адамдар -скифтер тәубесіне келтіргенін ұмытпау керек, ал Дарийді басқа скифтер" - деп жазады . Александр Македонский, Дарий, Кир сияқты шапқыншылық жасаушылардың әскерлері көбіне шектен шыққан қаталдықтарымен ерекшеленетін. Мысалы, согдиялықтардың б.д.д. 329-327 ж.ж. көтерілісін басу үшін Александр Македонский көтерілісшілердің ізіне түсіп, 120 мыңнан артық адамды өлтіреді .

Геродот Дарий І-ді өте айқын сипаттайтын мына мәлімет туралы жазады. Дарий скифтерді жаулап алу жорығына дайындалып, әскер жасақтағанда оған, өзінің үш ұлының бірін алмауын сұрап парсы Ойобаз келеді. "Дарий оны, Ойобазды жақсы көретінін, сондықтан оның қарапайым өтінішін орындап балаларының бәрін де қалдыратынын айтады. Ойобаз ұлдарының жауынгерлік қызметтен босанатын болғанына үміттеніп, бұған қатты қуанады. Сол кезде Дари өзінің жанындағыларға Ойобаздың барлық ұлдарын өлтіруге бұйрық береді. Олар осылай өлтіріліп, сол орындарында қалдырылады . Темірдің (жорықтары) жаулап алу соғыстары да үлкен жауыздықтармен айшықталды. 1387 жылы Исхафанды алу кезінде ол өзінің әскерлеріне 700 мың бейбіт тұрғынның басын алып, ол бастардан пирамида тұрғызуға бұйрық береді. 1398 жылы Үндістанда оның бұйрығымен 100 мың тұтқын өлтіріледі. 1401 жылы Дамаскіде ол әрбір жауынгерден шабылған адамның басын әкелуіне бұйрық береді. Бүл бастардан пирамида тұрғызылды . 1509 жылғы Шайбани ханның қазақтарға қарсы және ІІ-Абдулла ханның белгілі Ұлытауға жорықтары тонаушылық сипатта болды".

Мұның бәрі шапқыншылық соғыстарды да, көшпелі соғыс одақтары отырықшы басқыншылардың да жүргізгенін, олардың қаталдықтарының бір-біріне тең болғандығы туралы айтады. Соғыс әрқашан қиратулар алып келеді. Әрине көшпелілер көшіп тонауға, алыс жерлерге өтіп кетуге қабілеттірек, сондықтан да епті, шыдамды. Көшпелі малшылардың көбіне жекелеген жаулап алушылар үшін қолайлы қару болғаны кездейсоқ емес. Көшпелілердің өздері де жаулап алушылардың соның ішінде көшпелілер шабуылдарын ұйымдастырушылардан көп зардап шекті. Тек "дала жыртқыштарының", Мавераннахр халқына әрқашан "ұлы жауыздықтар" жасағандары жайлы А.С.Семеновке қарсы пікір білдірген, өз кезегінде көшпелілерді отырықшы елдер, демек Мавераннахр әкімдерінің тонағанын басып айтқан, академик Ә.Марғұланның пайымдауымен келісеміз.

"Көшпелілердің егіншілермен соқтығысы әрқашан ешқайсысы да кінәлі емес өткір қақтығыстар туындатады III-V ғғ. солтүстік Қытайда дәл осындай жағдай орын алды. Кінәлілер болған жоқ, бірақ бақытсыздықтар өте көп болды", - деп айтқан Л.Гумилев пікірі әділ .

Көшпелілердің жаулап алу жорықтары олардың көршілері отырықшы адамдарға ғана емес, көшпелілердің өздеріне де өлім мен жұт алып келді. Өйткені, бүл жорықтар жаулап алушылардың өздерін әлеуметтік-экономикалық және табиғи жойылуға әкелген үлкен құрбандықтармен байланысты болды. Бүл тек қана жаулап алушы көшпелілерге ғана қатысты болған жоқ.

"Жаулап алушы халықтар, - деп жазады Н.Г.Чернышевский, өзінің "Философиядағы антропологиялық принцип" кітабында, - әрқашан өздерінің қырғынға ұшырап, құлдыққа түсуімен бітті". Шыңғысхан монғолдары өз далаларында бұрынғыдан нашар жағдайда өмір сүрді; Оңтүстік және Батыс Азия мен Шығыс Еуропаның отырықшы мемлекеттерін жаулап алуға барған жабайы ордалардың жағдайы жаулап алуды жүзеге асырғаннан кейін, яғни өздерінің баюы үшін сонша зияндықтар жасаған бұл бақытсыз адамдар, бұрынғысынша аянышты күн кешіп, өздерінің туған далаларында өмір сүріп жатқан отандастарынан да қиын тағдыр тәлкегіне тап болды. Біз Алтын Орда татарларының немен тынғанын білеміз: әрине, олардың жартысына жуығы Ресейді жаулау кезінде, Литва мен Моравияға сәтсіз жорықтар кезінде қаза тапты. Басында өздеріне тонау үстінде тапқан олжалары, көп ұзамай өзіне-өзі келген орыстардың уысына түсті .

Бұдан әрі Н.Г.Чернышевский германдықтардың Тацит кезінде, Шыңғысханға дейінгі монғолдарымен салыстырғанда әлдеқайда жақсы өмір сүргендерін, бірақ олардың Рим империясын жаулап алғанмен көп нәрсе ұтпағанын жазады. Н.Г.Чернышевский лангобардтар, осттоттар, вандалдар тайлы-тұяғымен қырылды деп мәлімдейді. "Испандықтар Карл V және Филипп II кезінде Еуропаны ойрандап, өздері қайыршылық күйге түсіп, құлға айналды және жартысы аштықтан өлді. Француздар Наполеон I кезінде Еуропаның жартысына ойран салып, өздері де 1814 және 1815 - жылдары жаулану мен кедейшілікке ұшырады" .

Біздің ойымызша, Н.Г.Чернышевскийдің келтірілген пікірін қандай да бір жалпы әлеуметтанымдық заңдылық ретінде тұжырымдауға болмаса да, сол талап алу жорықтарының, басқыншылардың өздерінің тарихи тағдыры үшін қандай салдары болғанын және кейбір өзіндік белгілерін байқауға болады.

И.Я.Златкин "Көшпелі мал өсіруші халықтарда феодализм дамуының негізгі заңдылықтары" мақаласында "жаулап алу соғыстарының көшпелі қоғамның объективті экономикалық сұраныстарына ешбір қатысы болмады. Әдебиеттерде бар жыртқыштық шапқыншылықтар мен көшпелілердің басып кіруін олардың өңдірістерінің өзіндік ерекшеліктерімен түсіндіретін теория өте қате", - деп жазады . Бұл осы бағыттағы көптеген нәтижесіз айтыстарға нүкте қоятын өте дұрыс, негізделген қорытынды.

Әрине, көшпелілер ұзақ уақыт бір орнында тұра алмайды, олар отырықшы, немесе жартылай отырықшы өмір салтын ұстанбайды, егіншілікпен айналыспайды, сондықтан көшпелі аталады. Бірақ олар егіншілік және қала қол өнерлерінің өнімдерін айналып өте алмайды. Мұның бәрі сауда арқылы табылды. Сондықтан тек қана араб көшпелілері ғана емес, сонымен қатар ортаазиялық, Волга бойы және басқа көшпелілер де сауда жасады. Бүл туралы отырықшылар мен көшпелілер шекарасында пайда болған сауда-саттық пен тауар алмастыру орталықтары қызметін атқарған елді мекендер мен қалалар куәліктер береді.

Академик В.В.Струве редакциясымен шыққан "Ежелгі әлем тарихының хрестоматиясында" Страбоннан үзінді келтіріледі: "Мал өсірумен айналысатын және сүт, ірімшік көбінесе қымызбен қоректенетін көшпелілер деп аталатындар киіз үйлерде тұрады. Олар ақша жинамайды, сауда саттықты білмейді, тек бір тауарды екіншісіне айырбас жасай алады" . Бірінші тауар, екінші тауарға айырбасталады, сосын осы айырбас баламасы - ақша пайда болады. Көшпелі мал өсірушілерде дамудың белгілі бір сатысында ақша қызметін мал атқарады. "... Малшы тайпалардың өздерінің көршілерімен алмастырған басты заты мал болды", - деп жазады Ф. Энгельс .

Тарихта араб көшпелілерінің көрші отырықшыларға шабуыл жасаған фактілері орын алғаны рас. Шығыс халықтары тарихынан XVII-XV династияның патшалық құруына жататын ежелгі фараондар патшалығын күйзелткен гиксостардың Африкаға басып кіргені белгілі. Келімсектер ғимараттарды қиратып, қалаларды өртеді, қырды, малдарды айдады", - деп жазады Ф. Энгельс .

"Гиксостар шапқыншылығы, - деп жазады Ю.Липпарт, - шындығында арийлықтардың Индияға, Кельттер мен 1 ермандықтардың Еуропаға жасағаны сияқты көшпелілер жорығы, бұл сірә, мал шаруашылығы негізінде пайда болған көшпелілер мәдениетінің мықты көрініс беруі болады" .

Әрине, арабтар-көшпелілер (бедеуиндер) барлық көшпелілерге ортақ, көшпелі қоғам дамуының жалпы тенденцияларына сай болатын өмірді сүрді. Орта, Алдыңғы Азия және Шығыс Еуропа көшпелілерінің бір экономикалық кеңістікте тұратындығы ортақ сауда желісі болуына, өзара тығыз байланысуына орай тарихи тағдырлары мен тұрмыс салты, болмыстары бірдей. Бірақ мұнан Орта Азия көшпелілерін арабтарға қарсы қою көрінбейді, ал олардың ортасында жаулап алушы жорықтарға жақынырақ болғаны - арабтар. Өйткені дін басылары басқа елдерге исламды күшпен енгізу үшін арабтарды пайдаланды.

Кочевое общество: Генезис, развитие, упадок.

Алматы: "Наука" баспасы, ҚазКСР, 1984 ж. 16-36-66.

1.2. СОЦИАЛИЗМ ИДЕЯСЫ ЖӘНЕ ШЫНДЫҚ

ӘБДІМӘЛІК НЫСАНБАЕВ

ФАРИД СҮЛЕЙМАНОВ

Қайта өрлеуге жол - бұл жаңа сана-сезім, жаңа ой, жаңа мораль. Осы жаңаға бірінші қадам - байқаусызда естен шыққан ескіні қалпына келтіру.

Бүгінде барлығы, яғни төменгі ұжымдардан бастап, КСРО халық депутаттарының съезіне дейін елдің қазіргі тоқырауының себептерін анық ұғынуды қалайды, өздерінің қандай да бір әсері күшті амалдарын ұсынады. Бұл орайда іс қоғам дамуының өзгеріске толы кезінде заңды түрде пайда болатын әр алуан саяси пайымдауларсыз бітпейді. Екіншіден, барлық үлкен мөлшердегі өмірдің өзі қойып отырған байыпты сұрақтарға дәйекті жауаптар іздеуге мәжбүр еткен рухани түп деректерден, адамдардың әлеуметтік белсенділігі шұғыл өсіп кетті. Жыл сайын олардың саны бірнеше есеге артуда. Мұны тек құптау керек, дегенмен, бүл да айтулы кедергілерсіз бітпейді. Догмалық жөнсіздіктің бір түрі басқасымен өте жиі ауысуда, әлеуметтік аңыздардың орнына діни түсініктер келуде, осының салдарынан адамдар көбінесе жолдың басындағымен салыстырғанда, нағыз руханилықтан алыстай түсуде.

Өзге рухани кеңістікке кіру үшін жеке-дара күш салудың керектігі түсінікті, бірақ көпшілік, барлық өмірлік мәнді мәселелерді бірден шеше алатын сәнге айналған өмір Оқытушысын іздеумен шектеледі. Бүл расында солай ма? Шынымен: жұрт ойлағандай барлық жетекшілер; төтенше Гурудан немесе құпия экстрасенстен бастап, дәстүрлі діни рәсімнің байсалды өкіліне дейін қоғамның рухани қайта өрлеуін жүзеге асыруға қабілетті ме?

Өзінің өмірлік жолын түпкілікті өзгертуден бұрын адам таңдаған оқытушысының кеңесін сыни ой елегінен өткізбей, оған көзсіз еру салдарынан өзін таппай, керісінше жоғалтып алу мүмкіндігі туралы ойлануы қажет. Рухани ізденулер аймағында көптеген жолдардың болатыны даусыз, сондықтан олардың өзіңе лайығын ой елегінен әбден өткізіп барып талдау керек, өйткені соқыр сенім ең бір нашар нәтижеге алып келеді. Осындай қорытындының әділдігіне тек тұлғалық қана емес, адамзаттың мыңдаған жылдарға созылған тарихында жинақталған қоғамдық тәжірибесі көзімізді жеткізеді.

Қандай да бір идеяның беделін түсірудің ең сенімді тәсілі - оны міндетті түрде жұрттың барлығы жалбарынуға тиісті абсолют, демек ең соңғы сатыдағы ақиқат деп жариялау. Өзінің рухани дамуының ең төменгі сатысында тұрған адамды, немесе қоғамды і ана неге болса да сендіруге болады. Бірақ ерте ме, кеш пе күллі бұқараның ояну кезі сөзсіз болады. Ол жеке адамның, қоғамның тарапынан ақиқатында не болғанын ұғынуға талпынысты, байыпты дүниетанымдық сұрақтарды туындатады. Кезекті ретте тағы қателеспеу үшін жат дәлелдерді тыңдамау және өзге ойды қабылдамау стереотиптерінен құтылуға талпыну, әр түрлі пікірлерді ықыласпен тыңдау қажет.

Біз саналы түрде кітапты адам парасатының күмәндануға құқы, пікірталасы және жеке дәлелдердің толық жүзеге асуы үшін тұлғаның әлемге қатынасын, бағытын қорғауға мүмкіндік беретін сұхбат (диалог) ретінде жазуды ұйғардық. Біздің мемлекетімізде ұзақ жылдар бойы адамдардың белгілі тобының ғана ақиқатты түсіндіруге монополиялық құқы болды. Бұл рухани қуаттың жан түршігерлікпен жойылуына соқтырды. Азамат соғысының от- жалыны, эмиграция толқыны, сталиндік лагерлердегі көпшілікке жаппай геноцид, Отан соғысы жылдарындағы үлкен қырғындар, тоқырау уақытының қапырық атмосферасы кез келген әлеуметтік өзгеше ойлауды түп-тамырымен құртуға жол ашты. "Ресейге бірегей ойлауды" кіргізу туралы Щедриндік кейіпкер арманының орындалуы -тек жаңа әлеуметтік аңыздар жасау жолы, соқыр сенім және фанатизм (ешкімнің сөзіне құлақ қоймай, бірбеткейлікке салыну) культін орнату арқылы мүмкін болды. Осы мұраның бәрін құртпай, біздің қоғамымыздың рухани саласын қайта құру мүмкін емес.

Соңғы жылдары адамдардың елдің тарихына қызығушылығы күшейді. Оның көптеген қайғылы беттері ашылып, бізге көптеген құжаттық фактілер мен бақылаулар белгілі болып отыр. Белгіліні әлі түсінілген деп санауға болмайтынын Гегель дұрыс көрсетеді, сондықтан біз үшін бастысы - бүл қоғамдағы әлеуметтік аңыздың туындау механизмінің өзін талдау, пайда болған көптеген сұрақтарға жауап беруге талпыну. Сонымен әлеуметтік аңыз қоғамдағы діни дәстүрлермен бірге қарастырылуы керек, өйткені бүл феномендердің екеуі де өздерінің тарихи негізінде қалайда өзара байланысты болады.

Әрине, кейбір оқырманға әлеуметтік аңыз түсінігінің бүгінгі рухани мәдениет тарихына жатқызылуы әдеттен тыс көрінер. Аңыздық уақыттың тұтастай рухани адасулар дәуірі ретінде адамзаттың тек атам заманғы (архаикалық) тарих сипаттамасы болатынына осы кезге дейін кейбіреулер сенімді. Біздің теориялық айтыс кейіпкерлеріміздің бірінің әлеуметтік аңызға деген көзқарасы дәл осындай. Бұл шын мәнінде тек солай ма? Кітаптың авторлары бөлісетін қарама-қарсы көзқарастармен таныса отырып, оны әрбір адамның жеке шешуге еркі бар.

Шындығында ондаған жылдар бойы біз "әлеуметтік аңыз" түсінігін рухани мәдениетпен байланысты әдеттен тыс кейбір үдерістерді сипаттау үшін қолданғанымыз жоқ. Дегенмен бүл тақырыппен батыс зерттеушілері айналысса да біздің оқымысты қоғамтанушыларымыздың тек қазіргі заманғы капиталистік қоғамның әлеуметтік аңыздары туралы жазуға ғана батылдары жетті. Ал бізде, барлық әлеуметтік құбылыстар өзгеше сипатта бола ма?

Егер ортағасырлық схоластика рецепті бойынша, яғни, бұл кеше, азғана уақыт бұрын қолданылғандай, әлемді аз да болса жетілмеушіліктен құтылған жерлік және аспандық деп бөлетін болсақ, онда "әлеуметтік аңыз" терминіне орын қалмайтын социалистік қоғамды бұрынғыдай идеологиялық жеткілікті сұрыпталған түсініктермен сипаттау керек. Бұл шартты қарсыласқа жалған ақпарат беру мақсатында, миллиондаған таралыммен басылып шыққан географиялық карталардай шынайы ақиқатпен сай келмейтін, жуықтандырылған дәлдіктегі суретті бергендей болар еді. Өкінішке орай, нақты дұшпан жергілікті жер өте дәл бейнеленген жеке картасын пайдаланады, бірақ біз бен сізді мұндай баспа өнімі сөзсіз алдайды.

Осындай ахуалдың жалғастырылу жағдайы, осы күнге дейін тек қана географияны ғана емес қоғам тануын да сипаттайды. Біз барлық қоғамдық құрылымдардың терең тоқыраудан шығып сергу рухы келгенше, ондаған жылдар бойы қоғамдық ғылымдардың неге үміт еткен ертеңгі коммунизм көрініс тапқан жақын материк туралы сұраққа мүлде бұрмаланған әлеумет таным картасын бергеніне жауап беруге талпынамыз. Осымен бірге бізге, қоғамның рухани қайта өрлеуі үшін жастар арасында кең таралған Шығыстың изотериялық ізденулерін қосқанда, барлық дәстүрлі құндылықтарды қалпына келтірумен байланыстырудың қаншалықты дұрыс болатыны туралы сұрақты да талқылау керек.

Әрбір талқыланатын сұрақтар бойынша авторлардың жеке пікірі болады, дегенмен біз адамдарға қоғамның рухани өмірінің дүниетанымдық мәселелерінен қандай да бір мағыналы тұжырымдар мен пікірлерді зорлап таңбаймыз. Бізге "оқырмандар сұрайды -авторлар жауап береді" деп түйіндеуге болатын принцип те жат. Жұмыста біз ежелгі қарама-қарсы пікірлер қақтығысы арқылы ұжым болып ақиқатты іздейтін диалектикалық дәстүрді мазмұндауға талпындық.

Бұл "рухани экспедицияға" жолбасшы ретінде біз ақынды таңдауға тәуекел еттік. Бізге журналист, философ, әлеуметтанушы, діндар интеллигент ере жүреді. Журналисті оқырмандардың өзінің өкілі ретінде, нақтырақ айтқанда, ортағасырлық университеттер ғылыми айтыстары терминдік ілімдерін пайдалансақ "албасты адвокаты" сапасында шақырдық. Сізді де қатысуға шақырып отырған дүниетанымдық әңгіме үшін, ең бір өткір сұрақтар іздестіріп, тұжырымдап беру соның ғана міндеті болады.

Қазіргі уақытта қоғамтанымдық мәселелер жиынтығы шеңберіндегінің бәрін, керек десе ең бір қызығу туғызатындарын қамту мүмкін болмайтын қарқынды пікірталастар жүріп жатыр. Дегенмен қарама-қарсы көзқарастарды бөлектеу мүмкін ғана емес, ол буырқанған құмарлықтың барлық қызуын өте нәзік көрсету үшін де керек. Қарастырылатын дүниетанымдық мәселелердің бір бөлігі авторларға тиесілі, ал қомақты үлкен бөлігі діни және философиялық мұрамен байланысты болса, оның ой елегінен өткізілуі қазіргі қоғам тоқырауы бастауын түсінудің кілті, ал бастысы - оның рухани қайта өрлеуіне апаратын жолды іздеу болатынына біз сенімдіміз.

Қоғамның тұлғалық түсінігінсіз еркін болу мүмкін емес, сондықтан, рухани таңдау мәселесі де бірден пайда болмайды. Тек жылдар өте келе, өкінішке орай барлық адамда емес, тек жеке өзіңді әлемде коруге мүмкіндік алып қоймай, әлемді өзіңде білдіретін де екінші рухани өмірге келу сәті туады.

Социализм идеясынан өзіңді алдау аңызына

Журналист: 1985 жылдың сәуірінен бастап біздің елімізде, сосын еуропалық социалистік мемлекеттерде социализм және соған сәйкес қоғам идеясының өзін қайтадан ой елегінен өткізу үрдісі басталды. XX ғасырдың соңғы онжылдығы социализмнің, оның идеологиялық негізінің жалпы тоқырауының әлсіреуімен емес күшеюімен сипатталады. Тоқыраудың бірінші себебі неде? Оны жоюдың жолдары қандай? Олар социалистік даму жолын тарихи таңдауды сақтау шеңберінде ғана өмір сүре ме? Осыған ұқсас сұрақтар әр түрлі мемлекеттерде миллиондаған адамдар үшін өткір мәселелерге айналды.

Әлеуметтанушы: Менің тарихи тәжірибе кең мәтінінде XX ғасырдағы Ресейдегі социализм және оның жүзеге асуы туралы әңгімені жалғастырғым келіп еді.

1917 жылы қазанда Ресейдегі саяси құмарлықтар арнасынан асып, өзінің ең жоғарғы қызуына жетті. Осы уақытта В.И.Ленин мен оның жақын серіктерінің арасында социалистік революцияның салыстырмалы жеңісінің мүмкіндігі туралы белгілі айтыс туындайды. Біз білетіндей, Қазан төңкерісі қарсаңында Л.Б.Каменев пен Г.Е.Зиновьев партиялық емес "Жаңа өмір" газетінде большевиктер партиясы ОК жоспарын ашық сынауын В.И.Ленин революция мақсатына тура сатқындық ретінде бағалайды. Дегенмен, жағдай бірегей емес еді.

Большевизмнің екі ірі теоретиктері В.И.Ленин мен Ресей марксизмінің патриархы Г.В.Плеханов арасындағы айтыс, Ресейде социалистік революция жасау жоспарын қабылдамаудың алғы тарихы болды. Соңғысы үшін Ресейдегі социализм алыстағы тарихи көрініспен бірдей; біріншіден, қоғамның әлеуметтік құрылымының тиімді қайта өзгеруі, дамудың аграрлы түрінен индустриалды түріне өту және ел тұрғындарының ортасында жүмысшылардың үлес салмағының ұлғаюы керек деп есептейді. Екіншіден, марксистік қағидаларға сай жүмысшы табының үлесі жоғары, дайындығы ең үлкен елдер тобында жүзеге асатын, өз кезегінде Ресейге дабыл беруі мүмкін еуропалық - социалистік революциямен байланысты.

Осындай теориялық болжамнан бастау алған 1917 жылғы ақпан революциясынан соңғы кезең буржуазиялық қоғамдық қатынастардың және елдегі әлеуметтік өрбудің капиталистік жолмен қозғалысы демократия, жариялылық тағы басқа еркіндіктер өрістеулерімен қоса тарихи ұзақ дәуір ретінде қарастырылды. 1861 жылы ақпанда Александр II шаруаларға еркіндік беру туралы тарихи манифестке қол қойғаннан кейін басталған екінші экономикалық және әлеуметтік үрдістерге 1917 жылғы ақпан дем берді. Ресейде жарты ғасырдан артық өмір сүрген "Буржуазиялық монархия" 1917 жылдың басында буржуазиялық республикамен алмастырылды. Барлық билік уақытша үкіметтің, жаңа қоғамдық таптың қолына шоғырланады. Дегенмен тек сегіз ай өмір сүрген буржуазиялық республиканы, Ресейдің капиталистік жолмен дамуымен қоса, кейін Қазан төңкерісі құлатқан болатын. I .В.Плехановтың болжамы дұрыс болмады, біздің еліміз социализмге классикалық марксизм ережелеріне сай келмейтін өзінің жеке жолымен келді.

Г.В.Плехановтың теориялық мұрасына әр түрлі қатынас жасауға болады. Дегенмен тек ол ғана, мезгілсіз асығыс жасалған социалистік революция жағдайында ел диктатураға келеді және барлығы үшін қан төгіспен құн төлейді деп алдын ала айтқан болатын. Алайда бұған ұқсас болжамдарды сол кездегі еуропалық социал-демократияның ірі басшылары да теориялық негіздейді. Мысалы, Роза Люксембург тарихи дамудың заңдылықтары мен объективтік сипатын ескермеудің, партияның немесе оның жеке көсемінің оз беттерінше "тарихты жасауға" ұмтылған субъективті іс-әрекеттерінің қауіптілігін алдын ала айтты.

Бүл шартта объективтік жағдай деп елдегі үкіметті құруға мүмкіндік беретін, парламенттік көпшілікте партияның жеңіске жетуі түсінілді.

Біздің елімізде ондаған жылдар бойында шын мәнінде революция тарихы болған жоқ, ол туралы тек сталиндік заманды қолдап жасалған жасанды аңыз ғана болды. Қайта құру жылдарында "Огонек" журналының бетінде 62 қайраткер бейнеленген "Революция жасаушылар" фотомонтажы жарық көргенде, мені 20- жылдар басындағы құжаттың И.В.Сталиннің суретінсіз шығуы және В.И.Ленинің көптеген серіктестерінің бұрын таныс болмауы таңқалдырды. Мүмкін олар репрессия уақытында қаза тапқан болар. Осы орайда Ұлы француз революциясының тарихы, оның терроры қайталанғандай болды.

Мен В.И.Ленинің өзі немесе оның жақын қоршаған ортасының адамгершілік қасиеттері туралы сөз қылудан аулақпын, бәлкім осы сұрақтың күн тәртібіне қойылуы, біреулер үшін қорлау болып көрінсе де кесіп-пішіп пікір айта алмаймын. Егер көпті "әлемдік жүмысшы табы көсемінің" 30-жылдары жасалған иконға пара-пар бейнесі қанағаттандырар болса, онда оларға қарсыласпаймын.

Сондай-ақ, А.И.Солженицын және кейбір басқа да жазушылар шығармаларында сипатталған В.И.Ленин бейнесін тірі тарихи ақиқат деп те сендірмеймін. Бұл жерде біз келесі бір шектілікпен - жүйені қабылдамау сондықтан оны жасаушыны мойындамауға кезігеміз.

Ондаған жылдар бойына В.И.Ленин қасиетті адам деген сенім орын алды, мейлі солай-ақ болсын, десек те бүл орайда өте мәнді нақтылықпен келісеміз: ол Марксше түсінілген социализм идеясының қасиетті Ұлы табынушысы болды. Ол және оның жақын серіктері бүл идеяны басқалардың бәрінен, Ресей құрылтай жиналысында көрсетілген адамның жеке еркіндігі мен құқықтық мемлекет жағдайындағы демократиялық, заңдылық пен халық құқынан жоғары деп есептеді. Қорытып айтқанда, социализм идеясы әрбір жеке адам және барлық халық мүддесінен жоғары тұратын "соңғы сатыдағы ақиқат", өйткені ол бүл күнмен емес, адамзаттың жарқын болашағымен айқындалады, ақталады.

Әлемдік жүмысшылар төңкерісіне үміт тек теориялық елес болып қалғанда маркстік социализмді Ресейге "бейбіт" жолмен кіргізу қаншалықты шынайы жүргізілді? Мұның біз білетін мәнін К.Маркс "Гот бағдарламасының сынында" жинақтап айтады және ол бәрінен бұрын өндіріс тәсіліне жалпы халықтық меншікті орнатуды ұйғарады, ал "жекелеген адамдардың жеке меншігі жеке тұтыну заттарынан басқа ешнәрсеге де ауыспайды" . Сонымен бірге "әрбір жеке өндіруші барлық ұстап қалулардан соң, өзі қанша берсе, соншаға теңді қоғамнан қайта алады" .

Бұл ұлттық байлық бөлінісінде, адамның өзінің еңбегі нәтижесіне байланысты табыс алатын дәстүрлі нарық түрін тоқтатудың қажеттігін білдіреді. Осындай, адамнан жеке тұтыну заттарынан басқаның бәрін тартып алатын әлеуметтік-экономикалық жүйе "соғыс коммунизмі" дәуірінен бастап, тек қана күшке, езгіге, диктатураға сүйеніп тұруы мүмкін.

Сонымен бірге, бүл күндерге дейін көпшілік ойлағандай әкімшілік-командалық жүйе сталиншілдердің ойдан шығарғаны емес, ол К.Маркс сипаттаған және 1917 жылдан Ресей өміріне енгізілген экономикалық құрылымның қажетті салдары. Үлестің теңдестірілген үлгісі бәрінен бұрын, әрбір адамның өзіне тиесіліден артық алмауын қадағалайтын кісілердің көп болуын керек етеді. Мұнда ортақ қазаннан әрине, өзіне көбірек алуға ұмтылмай, басқаларға ортақ мөлшерге сәйкес үлес таратылады. Коммунизмнің ешбір идеясына сай емес дұрыс ойдың логикасы осындай. Әрине, жалпыхалықтық қазанның қасында тұрып, қолына шөміш ұстаған адам ең басты тарихи тұлға болып шығады. Елдің рухани немесе материалдық байлығын өндіруге қатыспаған, ол өмірдің деңгейіне, ал кейде қалған көпшіліктің өмірлеріне де иелік жүргізеді.

Журналист: Сіз социализм идеясы дұрыс мәнге қарсы, қайшылықты және әлеуметтік даму болашағы көзқарасынан келсек шынайы емес деп есептейсіз бе? Бірақ, онда өткен жылдардағы еңбекшілердің жаппай ынта-құлшыныстарын және елдің қайта құрылуындағы сөзсіз қол жеткен экономикалық табыстарды қалай түсіндіруге болады?

Әлеуметтанушы: Жақсы, біздің талқылауымыздың шеңберіне тікелей кіретін кейбір теориялық мәселелерді талдайық. Алдымен, социализм идеясының өзі және оның дұрыс мәнге қатынасы туралы. Меніңше, социализм идеясының табиғи ақауы, коп жағдайда, жердегі әлем емес, оның өзі пайда болған рухани әлем ақиқатына сай келуінде. К.Маркс, әлем философиялық, ал философия бұқаралық болатын болашақтың қоғамы туралы армандады. Мұндай коғамда, егер адамзат оған түптің түбінде бір келер болса, біздің күнделікті күнкөріс және басқа материалдық сұраныстар үшін жасаған іс-әрекетіміз күлкілі көрінуі ықтимал.

1917 жылғы большевиктер партиясы кіргізген "казармалық коммунизмнің" әлеуметтік-экономикалық үлгісі, тарихи дамудың көш басшысы деп жарияланған жүмысшы табының мақсат-мүддесіне сай болуы мүмкін, дегенмен, бүл қарапайым жай болмай шықты. Біріншіден, азамат соғысы дәуірінің күйзелістері қоғамның барлық топтарының жағдайына өте ауыр зардаптарын тигізді. Екіншіден, көптеген зауыттар мен өндіріс орындарының жайдан жай жабылып қалуынан жүздеген мың жоғарғы мамандандырылған жүмысшылар мен басқа да мамандардың жұмыстан шығып қалды. Үшіншіден, барлық аман қалған өндіріс орындарында директивтік жолмен, мамандандырылған еңбекті бірден құнсыздандырған теңестірілген еңбекақы кіргізіледі.

Мұнын бәрінің соңғы нәтижесі - жұмысшы табының мамандандырылған, адал еңбек мәртебесін көтеретін дәстүрлі еңбек этикасының жойылуы болды. Теріс негізде, пайда болған жүмысшылар мемлекеті адамдардың шынайы қосқан еңбек үлесіне емес, өндіріс орындарында, тез қалыптасып келе жатқан әкімшілік-командалық жүйенің басшылығында алған орнына қарай дәріптелді. Төңкерістен кейінгі алғашқы жылдардың өзінде-ақ, тек жұмысшылар ғана емес, инженерлер арасында да қалайда кіші басшы болып, әкімшілік құрамына кіруге жаппай ұмтылыс байқалады. Нарықтың орнын ауыстыруға мемлекет тарапынан еңбекке зорлықпен тартудың экономикадан тыс тетігі келіп, әкімшілік-командалық жүйе алдымен қалаларда, сосын жүргізілген коллективтендіруден соң ауылдық жерлерде барлық жұмыскерлердің қызметін бақылау мен есептеу міндетін өз мойнына алды.

"Соғыс коммунизмі" саясаты азамат соғысының төтенше жағдайлары, шет ел интервенциясы, шаруалар көтерілістеріне орай туындағаны жиі дәлелденеді. Меніңше, бүл жерде көбінесе себеп - салдармен араластырылады. "Соғыс коммунизмі" диктатурасы табиғи, ол бәрінен бұрын, Ресейдегі социалистік әлеуметтік жобаны жүзеге асырудың бірден-бір тәсілі болды. Соған қоса біздің көптеген тарихшыларымыздың пікірлеріне қарамастан, "Соғыс коммунизмі" дәуірі опричинаның (сол кездегі үкіметтің ішкі саясат атауы - ауд.) уақытша шегінен асып Иван Грозный патшалық құрған кезден де әрі созылатыны сияқты жаңа экономикалық саясатқа дейінгі жылдармен шектелмейді. "Соғыс коммунизмінің" экономикадан тыс еңбекке күштеу тетігі өзгерген түрде "казармалық" социализмнің әлеуметтік үлгісін туындатып, ол қайта құру уақытына дейін сәтті өмір сүрді. Тек осы кезден бастап оның жарым-жартылай бөлшектеніп, экономикадан тыс директивтік бұйрық, билеуші және әкімшілік-командалық жүйеден ұжымдармен жекелеген жұмыскерлердің нарық заңдарымен еңбегін ынталандыру жүзеге аса бастады. Жетпіс жыл бұрын кіргізіліп, халықтың мойнына ауыр тас болып ілінген жүйе өз мүмкіндіктерін толық тауысты.

Діндар интеллигент: Әлеуметтанушы пікірінің басым бөлігімен келісе отырып, мен төңкерісшіл идея мен адамгершіліктің ара қатынасына байланысты кейбір мәселелерге көңіл аударғым келеді. Біз бұрын тек қана адамгершіліктің, біздің жағдайымызда христиандық адамгершіліктің жүздеген жылдар бойы терең, негізгі құндылықтар болып келген тек қана Ресей мемлекеті ғана емес, басқаларды да біріктіргенін айттық. Социалистік революция қоғам үшін үлкен күйзеліс, негізінде жаңа таптық адамгершілік құндылықтар жүйесіне өту болды. Ағайындылар бірін-бірі өлтірген, азамат соғысы өртінде тек адамдар, мәдени ескерткіштер және өнер туындылары жойылып қоймай, сонымен қатар қоғамның адамгершілік негіздерінің де жоспарлы өртелуі жүзеге асып жатты.

Христиандық мораль жеңіске жеткен тап үшін жат болды және ол әлемдегі тұңғыш жүмысшылар мемлекетінің қуатын нығайтуға бағыт ұстаған атеистік социалистік адамгершілікпен ауыстырылды. Үлкен шіркеу төбелерінен қоңырауларымен бірге қайырымдылық, аяушылық, адамшылық, жақынға сүйіспеншілік, яғни барлық жалпы адамзаттық қасиеттер жерге лақтырылды, ерте ме, кеш пе қоғамды адамгершілік жағынан жабайыландыруға алып келетін жара пайда болды. Жаңа үкіметке христиандық адамгершілік біраз көнерген болып көрінеді.

Өмірдің мәнділік және рухани құндылықтарының апатты түрге өзгеруі нәтижесінде көптеген адамдар қандай да бір өмірлік болашағын жоғалтты. Біздің адамның қоғамнан жатсынуы деген атауымыздың тиісті салдарлары - дүниені қараусыз қалғандай түйсіну, үрей, жоғалтқан жақындықтарға азапты ұмтылу, соңында өзін, өзгелер санасатын пікірі бар "құрметті" тұлға ретінде сезінуге ықыласты болу.

Алдыңғы әңгімемізде біз өткен ғасырдың екінші жартысында ресейлік төңкерістік терроризмнің пайда болуы, үлкен саяси ойындағы айырбас үшін ұсақ тиын сияқты болған, адам өмірі құнсызданған дәстүр туралы айттық. Өзінің бағдарламалық құжаттарында РСДЖП жеке террор тактикасына қарсы шықты. Бірақ әлемдегі түңғыш социалистік революцияның ажырамас серігі бұқаралық террор болғанын бүгінгі күні қалай түсіндіреміз?

Халықтың жаны үшін шипалы дәрі болған христиандықты жойған революция, адам санасына оз мәніндегі парасатты емес, өмірдің мәні бастапқы, жеңілмейтін таптық жаумен мәңгі күрес деп түсіндірілетін өте ежелгі манихейлік түрдегі пұтқа табыну сезімін кіргізді. Ондаған жылдар бойы жоюшы қанды конвейерді тоқтату мүмкін болған жоқ. "Халықтар әкесі" өлген соң да таптық өшпенділік, өзге ойды қудалау, ресми қолдау көрген пікірден айырмашылығы бар пайымдауларды көпшілік алдында айтуға төзімсіздік білдіру біздің қоғамымыздың тәні мен қанында қалып қойды.

Адамның арын жоғалтуы қашып құтыла алмайтын қатер ғана емес, сонымен қатар орны толмайтын рухани жоғалту да болуы мүмкін. Ар адамның тек рухани болмысының терең сипаттамасы ғана емес, оның еңбекке қатынасы да. Арсыз адамдар елдің рухани және материалдық сұраныстарын қанағаттандыруға қабілетті экономикалық жүйені жасай алмайды. Өйткені, оз мамандығы аймағында жетілудің орнына бөтендікін иеленуге ұмтылыс, әкімшілік билікке талпыныс халықтың бұқаралық еңбек этикасында нағыз зиянды жағымен бейнеленеді. "Казармалық" социализм дәуірінде еңбекке экономикадан тыс мәжбүр ету салмағының өсетіні кездейсоқ емес, дөрекілеу айтқанда, XX ғасырдың басыбайлылығы (крепостнойлығы) арқасында елді сталиндік индустриализациялау жүзеге асты. Дегенмен мемлекеттің экономикалық интенсивті дамуының зорлық-зомбылықпен, миллиондаған қамаудағы адамдар армиясының, арнайы жер аударылғандар мен тұрғындардың басқа категорияларының еңбегінен тыс, басқа да мүмкіндіктері болды ғой. В.Г.Короленконың хаттарында тек осылар туралы айтылады. Социализм идеяларының табысты жүзеге асуы үшін "көп жағдайлар, саяси еркіндік, ағартушылық, бұрынғы негізде жаңа қоғамдық бірігулерді жасау, адамдардың мінез-құлқына және мекемелерге өзгерістер керек" . Керісінше жағдайда, деп есептейді жазушы, өзі жіктеген яғни өз шеңберінде еуропалық мәдениет жетістіктерінен ажырау, жеке алғанда демократия, сөз еркіндігі және өркениетті қоғам адамының басқа саяси құқы шектелген әлеуметтік жарылыс пайда болатын "шығыс социализмі" жүзеге асады. В.Г.Короленко өзінің көзқарасының дәлелі ретінде өркениетті елдер жұмысшыларының большевиктер тәжірибесін қабылдамағанын айтады. Бұл 1920 жылы Ресейге келген Англия еңбекшілері делегациясы мүшелеріне В.И.Лениннің жазған белгілі хатында бейнеленді. Жүмысшылар төңкеріс көсемінен қызыл террор, Ресейдегі баспа еркіндігінің жоқтығы, меньшевиктер мен меньшевиктік ұйымға кірген жүмысшылардың қудалануы және т.б. туралы таңқала сұрайды. "Біздің террор, - деп жауап береді В.И.Ленин, - жүмысшы табын үстем тап өкілдерінен қорғау, үстем тап өкілдерінің жағына шыққан эсерлер, меньшевиктер саны, азғана меньшевиктік жүмысшылар қарсылығын басу болады. Буржуазия демократиясының жиналыс және баспасөз еркіндігі байлардың еңбекшілерге қарсы қаскүнемдігі, капиталистердің газеттерді параға сатып алу еркіндігі. Мен ақпарат құралдарында мұны қанша рет түсіндірдім, оны қайталау маған өте көңілді болған жоқ" .

В.Г.Короленко ақ және қызыл террорды халықтың игілігіне кызмет етеді деп ешқандай әдемі сөздермен ақтауға болмайтынына сенімді болды. Шын мәнінде мұнда жұмысшы табының үлесі ең бір оптимистік есеппен алғанда халықтың оннан бір бөлігінен аспайтын, ал ғылыми социализм идеяларымен таныстар мөлшері өте аз патриархалдық Ресей жағдайындағы жүмысшылар төңкерісінің әлеуметтік бағасы туралы кең көлемді сұрақ қойылды. Біз ұмытпасақ, осыған сүйенген В.Г.Плеханов орыс тарихы өз уақытында социализмнің бидай наны пісірілетін ұнды әлі тартқан жоқ деп қорытынды шығарады. В.И.Лениннің идеясы бөлек болды. Бірінші кезде көсем пікірінің дұрыстығын көрсеткендей, Қазан төңкерісі шындығында қан төгіссіз, бейбіт болып көрінеді. Дегенмен 1918 жылдың басынан күннен-күнге өскен қарсылық "әлеуметтік өзін қорғау" мақсатында төтенше шараларын қабылдауды талап етті, арасында 1917 жылдың ақпанынан кейін Республика азаматтары қол жеткізген сөз бостандығы, ереуіл және басқа да құқықтарын алдымен шектеп, кейін мүлде жоюды көздеген. Осы уақыттан бастап елде азамат соғысы дәуірінің екі жақты терроры басталды, оған В.Г.Короленконың хаты үн қосу болды.

Журналист: Ал сіз төңкеріс дәуіріндегі тарихи жағдайды драмаға айналдырып тұрған жоқсыз ба? Қан төгіссіз төңкеріс, мемлекеттің саяси құрылымының кезекті өзгерісі мүмкін бе? Бәлкім, елдің болашағы үшін айтарлықтай адам санының құрбан болуына жол берілген шығар деген көзқарас дұрысырақ болар және бүгін бізге жүмысшылар төңкерісінің әлеуметтік құны туралы объективті пікір айту киын.

Діндар интеллигент: Адамдардың құрбан болуы кез келген ұлы істе болмай қоймайды, бірақ олар адамгершілікті таңдаудың саналы нәтижесі болуы керек, христиандықтағы оның мәңгі үлгісі адамзаттың күнәсін өзінің азап шегуімен өтеген Иисус Христос тұлғасымен байланысты. Бұл оқиғада жағдай тура қарама-қарсы, өйткені революция мехрабына азап шегуші, құрбан ретінде тек социализм идеясына сенген, оның идеалдары үшін қаза тапқан жақтастар ғана емес, большевиктердің саяси таңдауын қабыл алмаған Ресейдің басқа көптеген азаматтары да әкелінді. Елде халықтың саяси таңдауы туралы объективті пікір айтуға мүмкіндік беретін жалпы халықтық референдум да өткізілген жоқ. Құрылтай жиналыстарында бір мағынада эсерлер партиясының пайдасы айтылады, мүмкін бүл оның қудаланып тез таратылуының басты себебі болар.

Шамасы, төңкеріс көсемдері социалистік утопияның жүзеге асатынына, жалпы молшылық қоғамы - коммунистік қоғамды құруға болатынына сенген шығар.

Большевиктер "көтеріліске шыққан, желіккен халыққа, буржуазия (буржуй) деп аталатындар тек жатыпішер, тонаушы, бағалы қағаздарды қырқып алушы және одан басқа ештеңе еместер табы деп сендіреді... Кез келген революция кезінде пайда болатын соғыс пен сосынғы тәртіпсіздіктер бізде тонаушылық инстинктін оятты. Онымен күресу кез келген төңкерісшіл үкіметке қажет. Бұған, марксистерді дамуы кешеуілдеген елдердегі капитализмнің рөлі туралы өз түсініктерін адал, шынайы түсіндіруді міндеттеген шындық сезімі итермеледі" .

Әлеуметтік-экономикалық өмір көрінісінің анайылануы осылайша аңызданып және төңкеріске дейін Украинада олардың өздері "тонаушылық" деп атаған шаруалардың кең көлемді аграрлық көтерілістерін өрістеген ауылдарға (деревня) тән ақиқат еді. "Олар түсінді, - деп көрсетеді В.Г.Короленко, - тонау қандай да болмасын түзелудің, жақсарудың қолайлы амалы емес, бірақ тығырыққа тірелгендер немен болса да өз жағдайларына "жарылқаушы патша" назарын аударуға тырысты. Қалғанын соқыр ашкөздік жасады, қозғалыс кең көлемді қанат жайды... бірінші Думаның аграрлық реформасы (парасатқа сыйымды талпыныс) тұншықтырылды, ал "тонаушылық" уақытында шаруалар бұқарасын қозғалысқа келтірген талаптар төңкеріс кезіне дейін сақталады. Сіздер, большевиктер, оны соңғы түрге жеткіздіңдер. Өздеріңнің "тонап алынғанды тона" ұрандарыңызбен деревнялардағы "тонаушылық" сіздердің коммунизмдеріңіз үшім ешбір пайдасыз үлкен мөлшердегі ауылшаруашылығы мүліктерін құртып, қалаларға ауысты да капиталистік құрылыс жасаған өндірістік аппарат тез қирай бастады.

Бұл құрылыспен күрес қандай да бір дұшпан қамалып қоршағандай сипат алды. Қоршаудағы қорғанның кез келген қирауы, ондағы кез келген өрт, оның кез келген қорының жойылуы қоршағандар үшін тиімді. Сіздер де кез келген капиталист қоғамға жасалған қиратуды өздеріңіздің табыстарыңыз деп есептедіңіздер. Әлеуметтік төңкерістің, егер ол жүзеге асатын болса, шынайы жеңістері капиталистік өндірістік аппаратты қирату да емес, оның жұмысын жаңа бастауда игеру болатынын ұмыттыңыздар

Философ: Ақиқатында, жазушы қорытындысы азамат соғысы дәуіріне жатады. Меніңше, жаңа экономикалық саясат кезінде негізінен басқа және тіпті, 30-жылдарда американдық іскерлікті капиталистерден үйрену ұраны өмір сүрді.

Діндар интеллигент: Мен сіздің көзқарасыңызбен келісе алмаймын, оның себебі неде? Төңкеріс отында христиандық мейірімділік пен шыдамдылыққа негізделген тек халықтық адамгершілік жанып кеткен жоқ, бастысы христиандық манихейлік аңыз "жердегі пейіш" утопиялық идеясымен ығыстырылды. Сонымен бірге, аңыздың өзі оның бізде қалай болғанындай әлеуметтік культ, не ұлттық идея болып көрінеді.

П Г.Короленко қоғамның өркениеттік тетігін қиратуға жол беруге болмайтынын айтып сақтандырды, өйткені, рухани .алғашқы бастаудың жойылуы - болмай қоймайтын әлеуметтік экономикалық тоқырауға, билікті тартып алудың алдын алу мүмкіндігінің болмауына және көсемнің халықты жеке мақсатына пайдалануына алып келеді. "Мұндай құбылыстар, - дейді жазушы, ой, жиналыс, сөз және баспасөз бостандықтары,... қарапайым буржуазиялық нанымдар" емес, ол адамзаттың ұзақ және нәтижесіз емес күресі мен өркендеуі қол жеткізген алдағы болашақтың қажетті қаруы" Бұл еркіндіктерді ешқашан толық білмеген, және оны халықпен бірге пайдалануға үйренбеген біз оларды тек әділетті іске кедергі келтіруші "буржуазиялық наным" деп жариялаймыз.

Бұл сіздің, біздің "ізгілік таратушы халқымыз" туралы славянофилдер аңызын және одан ары ғылымсыз барлық ғылымнан басым болған және бәріне шортанның жарлығымен еңбексіз қол жеткізетін Иванушка туралы ұлттық ертегімізді қайта-қайта еске түсіретін үлкен қатеміз. Сізге біздің бұқарамызды ертуге мүмкіндік берген жеңілдіктің өзі, біздің социалистік қоғамға дайындығымызды емес, керісінше біздің халқымыздың кетілмегенін көрсетті. Сіздер ұрандарды барынша көп шығардыңыздар, сіздер социализм үшін күресесіздер, сіздер ұрыс даласында оның атымен жеңіске жетесіздер, бірақ бұл коммунизм үшін барлық әбігершілік оның жеңістерін көрсетпейді.

Ұлы гуманист жазушы күйінішпен, жаңа қоғамдық қатынастарды зорлықпен енгізу жағдайында адамгершілікті мәдениет қалыптасуының орнына әдет-ғүрыптардың ашық құлдырауы жүзеге асатынын, пролетариат диктатурасының төтенше шаралары жағдайында интеллигенция тағдырының қайғылы болатынын айтып ескертеді. "Сіздер, -деп жазады ол, - ешнәрсе жасамай тұрып көп нәрсені қираттыңыздар, басқаша айтқанда коммунизмді дереу кіргізіп, кіргізілуі ұзақ уақытқа бағалы қағаздарды қырқып алушы және одан басқа ештеңе еместер табы деп сендіреді... Кез келген революция кезінде пайда болатын соғыс пен сосынғы тәртіпсіздіктер бізде тонаушылық инстинктін оятты. Онымен күресу кез келген төңкерісшіл үкіметке қажет. Бұған, марксистерді дамуы кешеуілдеген елдердегі капитализмнің рөлі туралы өз түсініктерін адал, шынайы түсіндіруді міндеттеген шындық сезімі итермеледі" .

Әлеуметтік-экономикалық өмір көрінісінің анайылануы осылайша аңызданып және төңкеріске дейін Украинада олардың өздері "тонаушылық" деп атаған шаруалардың кең көлемді аграрлық көтерілістерін өрістеген ауылдарға (деревня) тән ақиқат еді. "Олар түсінді, - деп көрсетеді В.Г.Короленко, - тонау қандай да болмасын түзелудің, жақсарудың қолайлы амалы емес, бірақ тығырыққа тірелгендер немен болса да өз жағдайларына "жарылқаушы патша" назарын аударуға тырысты. Қалғанын соқыр ашкөздік жасады, қозғалыс кең көлемді қанат жайды... бірінші Думаның аграрлық реформасы (парасатқа сыйымды талпыныс) тұншықтырылды, ал "тонаушылық" уақытында шаруалар бұқарасын қозғалысқа келтірген талаптар төңкеріс кезіне дейін сақталады. Сіздер, большевиктер, оны соңғы түрге жеткіздіңдер. Өздеріңнің "тонап алынғанды тона" ұрандарыңызбен деревнялардағы "тонаушылық" сіздердің коммуннзмдеріңіз үшін ешбір пайдасыз үлкен мөлшердегі ауылшаруашылығы мүліктерін құртып, қалаларға ауысты да капиталистік құрылыс жасаған өндірістік аппарат тез қирай бастады.

Бұл құрылыспен күрес қандай да бір дұшпан қамалын қоршағандай сипат алды. Қоршаудағы қорғанның кез келген қирауы, ондағы кез келген өрт, оның кез келген қорының жойылуы қоршағандар үшін тиімді. Сіздер де кез келген капиталистік қоғамға жасалған қиратуды өздеріңіздің табыстарыңыз деп есептедіңіздер. Әлеуметтік төңкерістің, егер ол жүзеге асатын болса, шынайы жеңістері капиталистік өндірістік аппаратты қирату да емес, оның жұмысын жаңа бастауда игеру болатынын ұмыттыңыздар.

Философ: Ақиқатында, жазушы қорытындысы азамат соғысы дәуіріне жатады. Меніңше, жаңа экономикалық саясат кезінде негізінен басқа және тіпті, 30-жылдарда американдық іскерлікті капиталистерден үйрену ұраны өмір сүрді.

Діндар интеллигент: Мен сіздің көзқарасыңызбен келісе алмаймын, оның себебі неде? Төңкеріс отында христиандық мейірімділік пен шыдамдылыққа негізделген тек халықтық адамгершілік жанып кеткен жоқ, бастысы христиандық манихейлік аңыз "жердегі пейіш" утопиялық идеясымен ығыстырылды. Сонымен бірге, аңыздың өзі оның бізде қалай болғанындай не әлеуметтік культ, не ұлттық идея болып көрінеді.

В.Г.Короленко қоғамның өркениеттік тетігін қиратуға жол беруге болмайтынын айтып сақтандырды, өйткені, рухани алғашқы бастаудың жойылуы - болмай қоймайтын әлеуметтік экономикалық тоқырауға, билікті тартып алудың алдын алу мүмкіндігінің болмауына және көсемнің халықты жеке мақсатына пайдалануына алып келеді. "Мұндай құбылыстар, - дейді жазушы, - ой, жиналыс, сөз және баспасөз бостандықтары,... қарапайым "буржуазиялық нанымдар" емес, ол адамзаттың ұзақ және нәтижесіз емес күресі мен өркендеуі қол жеткізген алдағы болашақтың қажетті қаруы" Бүл еркіндіктерді ешқашан толық білмеген, және оны халықпен бірге пайдалануға үйренбеген біз оларды тек әділетті іске кедергі келтіруші "буржуазиялық наным" деп жариялаймыз.

Бұл сіздің, біздің "ізгілік таратушы халқымыз" туралы славянофилдер аңызын және одан ары ғылымсыз барлық ғылымнан басым болған және бәріне шортанның жарлығымен еңбексіз қол жеткізетін Иванушка туралы ұлттық ертегімізді қайта-қайта еске түсіретін үлкен қатеміз. Сізге біздің бұқарамызды ертуге мүмкіндік берген жеңілдіктің өзі, біздің социалистік қоғамға дайындығымызды емес, керісінше біздің халқымыздың жетілмегенін көрсетті. Сіздер ұрандарды барынша көп шығардыңыздар, сіздер социализм үшін күресесіздер, сіздер ұрыс даласында оның атымен жеңіске жетесіздер, бірақ бұл коммунизм үшін барлық әбігершілік оның жеңістерін көрсетпейді .

Ұлы гуманист жазушы күйінішпен, жаңа қоғамдық қатынастарды зорлықпен енгізу жағдайында адамгершілікті мәдениет қалыптасуының орнына әдет-ғүрыптардың ашық құлдырауы жүзеге асатынын, пролетариат диктатурасының төтенше шаралары жағдайында интеллигенция тағдырының қайғылы болатынын айтып ескертеді. "Сіздер, -деп жазады ол, - ешнәрсе жасамай тұрып көп нәрсені қираттыңыздар, басқаша айтқанда коммунизмді дереу кіргізіп, кіргізілуі ұзақ уақытқа созылып, қазіргі заманның елеулі міндетін құрайтын қарапайым социализмге деген әуестікті құрттыңыздар". Коммунистік қайта құру міндеттерін қоюдан бұрын "жандар қайта өзгерулері керек. Ал бүл үшін алдымен мекемелер қайта өзгерулері керек. Бірақ бүл, өз кезегінде ой еркіндігін және жаңа өмір түрлері шығармашылығын бастауды талап етеді. Қоғам мен халықтың өз қайраткерлігін күшпен ұстау - біздің аз ғана уақыт бұрын құлаған үкіметіміз жүзеге асырған қылмыс. Бірақ, бұдан кем түспейтін басқасы да бар, бүл - халық шығармашылық тәжірибесінде танысып үлгірмеген, қолайлылығын әлі түсінбеген өмірдің жаңа түрлерін күшпен таңу. Мұнда сіздер кінәлісіздер. Сіздер инстинктіні бұйрықпен ауыстырдыңыздар, енді өз бұйрықтарыңызбен адам табиғатының өзгеруін күтесіздер. Халықтың осы өз тағдырын өзі шешуі еркіндігіне қол сұққандарыңыз үшін сіздерді жаза күтіп тұр... Сіздер еркіндікті тұқырту арқылы социализмді кіргізудің бірінші тәжірибесін көрсеттіңіздер .

Және соңында осы құжаттың ақырғы жолынан үзінді келтіргім келеді: "Тарихтың кездейсоқтығы кенеттен ұзақ уақыттар бойы саяси ойсыз өмір сүрген халық пен халықсыз өмір сүрген, демек, ақиқат қоғамдық ортамен байланысы болмаған интеллигенция арасындағы қалқанды қиратты. Міне, енді қалқан аяқ астынан құлап қалғанда жат элементтердің қоспасы улы болып шықты. Жарылыс шықты, бірақ ол сол, елдің дұрыс жолмен дамуына кесірін тигізетінді ғана жоятын жемісті жарылыс болмай, қоғамдық ағзаның тірі жасушаларын аяусыз зақымдандырды. Сіздер зорлық-зомбылыққа дағдыланған орыс халқының оның "бәрін бірден" күтетін аңғырттығы салдарынан, парасатты ұйымдастыру мен шығармашылықтың қарапайым бастауынан мақұрым болған табиғи өкілі болдыңыздар. Жарылыстың ешнәрсе жасамай, тек қиратуы да ғажап емес.

Міне, ақиқаттың игілікті кереметі сонда, егер сіз еуропалық социализм ортасындағы жалғыздығыңызды ғана сезінбей, өзіңізден меншікті жұмыс күштеріңіздің кете бастауын, деревняның сіздің коммунизміңізді жек көруін айтпағанның өзінде зорлық-зомбылықты мойындап, оның қатерлі жолынан бас тарту керектігін түсінуіңізге болар еді. Бірақ мұны толық және адал істеу керек. Мүмкін сізде жаңа жолға түсу үшін әлі жеткілікті билік бар болар. Сіз өз халқыңызбен бірге жасаған, өзіңіздің қателіктеріңізді тура мойындауыңыз керек. Олардың ішіндегі бастысы, капиталиста қоғамнан нені сіз уақытынан ерте жойдыңыз және социализмнің мүмкін болатын қандай өлшемдері еркін елдерге кіруі мүмкін.

Өтіріктерден үкіметтер опат болады. Мүмкін әлі шындыққа оралар уақыт бар шығар, мен сіздердің зорлық-зомбылық жолымен арттарыңыздан ерген халықтың санасы оянғанына қуанып еркіндікке оралу жолына түсетініне сенімдімін. Ол біз үшін емес, сіздің үкіметіңіз үшін де емес, ол ел үшін, ондағы социалистік сананың өсуі үшін нәтижелі болады.

Бірақ... сіз үшін бүл мүмкін бе? Егер де сіздің оны жасауға көңіліңіз шапқанымен, кеш емес пе ?

В.Г.Короленконың хатындағы "Казармалық социализм" феномен талдауының дәлдігі мен тереңдігі, сонымен бірге көсем тұлғасы жататын сыртқы жағдайлар емес, оның мәні мені таң қалдырды. "Соғыс коммунизмі" дәуірінің қанды терроры көмегімен "буржуазиялық сенім" деп жарияланған демократия тетіктерін жою, елдің болашақтағы барлық қайғылы тарихын, идеология және өзін-өзі алдаудың әлеуметтік аңызы үстемдігінің жолын алдын ала анықтады.

Егер де И.В.Сталиннің орнында көсем тұлғасын "барлық әлемдік көлемде социализм жеңісін" бейнелейтін басқа адам болса, онда да жағдай негізінде өзгермеген болар еді. Тоталитарлық жүйе тек қана үздіксіз езіп-жаншу жағдайында кінәны, болмай қоймайтын экономикалық және саяси қателіктерді "халық жауларына" аудара салумен өмір сүре алатын еді. Өйткені жазалау қысымының әлсіреуі, еңбекшілердің салауаттану қаупін туғызады.

Мұнда тұйық шеңбер жасалады: шынайы экономикалық ынталандыруларды, яғни жеке меншікке құқықты жойған жүйе бір жағынан ықтиярсыз еңбек етуге экономикадан тыс әдістермен мәжбүрлесе, екінші жағынан жақын арада өмірде жақсы өзгерістер болатыны туралы жалған уәделер береді. Езіп-жаншу өлшемдері ұлғайып қорқынышты болған сайын, еңбек өнімділігі де жоғары болды. Және болашақ туралы әлеуметтік аңыздар көбірек болған сайын халықтың, әсіресе жастардың еңбекке құлшынысы артты. Дегенмен, қалыпты жағдайдағы еріксіз еңбектің, ерікті еңбекпен салыстырғанда өнімділігі аз болды. Мемлекет маңызды салаларға барлық материалдық және адам ресурстарын халықтың өмір деңгейінің күрт құлдырауымен есептеспей жұмсады.

ГУЛАГ-тың (лагерлердің мемлекеттік басқармасы - ауд.) дүниеге келуі және "жаңа қоғамды орнатушылардың" толық идеологиялық тәрбие жүйесінің жасалуы пайда болған "казармалық социализмнің" бөлінбес екі жағы болды. Осыған орай қоғамтанушылар манихейлік аңыздың адал қызметшілеріне, "халық жауларының" бейнесін сомдаумен кәсіби айналысқан нағыз жек көрушілік рыцарларына айналды.

Большевиктер атеизмді (құдайды бекерге шығару - ауд.) мойындаса да, бірақ жаңа әлеуметтік жүйені нығайту үшін дінге жақын, ұқсас тетікті пайдаланды. Егер нағыз діншілдік адамгершілік парыздарын қатаң ұстауға негізделсе, бүл жағдайда олар таптық моральмен аталатынмен алмастырылады, көзқарас бойынша адамның кез келген іс-әрекеті жалғыз ғана идеяға, нақтырақ айтсақ мемлекет пен оны бейнелейтін көсемге шексіз адалдық шамасымен бағаланды.

Әлеуметтанушы: Біз бұрынырақ айтқан дұрыс ой бұл жағдайда халықтың бұқаралық психологиясын қалыптастыруда басым рөл атқарады. Бірақ, еңбек этикасының бұзылуын айтпағанның өзінде қоғамның адамгершілік атмосферасының бұрмалануы ерте ме, кеш пе дұрыс ойдың бұзылуына алып келеді. Бірінші кезекте маманның сапасын емес, берік саяси сенімін бағалаудан бастау барлық салаларда, әсіресе ақыл-ой қызметінде шапшаң құлдырау туындатады. Дұрыс ойдың дауысы ар-ұятқа шұғыл қарсы қойылады, ал қарапайым адалдық батылдық деп саналады.

Әлеуметтік жүйе жағдайы жарияланған идеалдарға бұқаралық сенімнің жоғалуы нәтижесінде нашарлайды, ол тек қана мораль аясында ғана емес, сонымен қатар экономика аумағында қозғаушы материалдық ынталандыру болмай, теңгермешілік үстемдік жүргізген жерде қоғамдық еңбек өнімділігінің құлдырауына алып келеді. Батыс елдері алдындағы болмаған экономикалық артықшылықтарға бұқаралық сенімді нығайту үшін экономикалық және әлеуметтік ақпараттардың құпияланғанын айтпағанның өзінде, статистикалық мәліметтер мен оған сәйкес келетін пайыздық көрсеткіштер бұрмалануы пайдаланылды. Бүл тақырыпта көп айтуға болады, бірақ мен екі көрсеткішті салыстыруды жеткілікті деп ойлаймын: ресми статистика көрсеткіші бойынша 1928 жылдан 1985 жылдар аралығында елдің ұлттық табысы 86 есе артқан, ал белгілі публицист В.И. Селюнина және экономист Г.Х.Ханның есептеуі бойынша бар болғаны 7 есе . Егер бірінші сан социалистік жүйенің даусыз экономикалық артықшылықтары туралы куәлік берсе, онда альтернативті бағаның әділеттілігін айтпаған дұрыс.

Баю ұмтылысына негізделген дұрыс ойдың өміршеңдігі, өзіңнің жалғыз өміріңді Отанның идеологиялық мехрабына (құрбандық шалатын орын - ауд.) ешқашан қоймаудан, "көлеңкелі экономикадан" жақсы байқалады. Біз ондаған жылдары бойы жеке меншікті, байлықты қарғадық, бірақ олар социалистік жүйені де сипаттайтын болып шықты. Әрі "көлеңкелі экономика" мемлекеттік сектордың оннан бірінен кем емес бөлігін құрайды. Елдегі тек жасырын миллионерлер саны, экономика ғылымдарының докторы Т.Е.Корякинаның сыпайы бағалауы бойынша, 30 мыңға жуық, ал олардың жеке меншігі 50 миллиард сомнан кем емес .

Біздің елімізде бұрыннан кедейлер мен байлардың арасында үлкен алшақтық бар. Бүл ерте ме, кеш пе әлеуметтік қанағаттанбауды және қоғамдық шиеленісті туындатады.

КСРО-дағы социалистік құрылыстың жетпіс жылдық тәжірибесі жеке меншікке құқықты әлеуметтік эксперименттермен жоюға болмайтынын бұлтартпай дәлелдеді. Тауар, ақша, нарық көз жетерлік тарихи уақытта баламасы болмайтын жалпы адамзаттық құндылықтарға жатады.

Осы уақытта елдің жақын арадағы қайта өрлеуіне де сену қиын. Қоғам үнемі идеологиялық өзін алдау инъекцияларына дағдыланды, оны тастау қайта құру жылдарында біз КСРО халық депутаттары съездерінен бастап, бастапқы ұжымдарға дейінгі аралықтағы деңгейлерден байқаған нағыз әлеуметтік "сындырулар" ере жүретін, үлкен еңбекпен жүзеге асуда. Өкінішке орай, қоғамдық сананы идеологиядан және аңызданудан арылту үрдісінің тауқыметі зор болып шықты және оны әр түрлі А.М.Кашпировский және А.В.Чумак сияқты әлеуметтік экстрасенстер де тежеуде. Бір әлеуметтік аңыздың орнына басқасын енгізуге талпынуда. Дегенмен біздің алғашқы әңгімелеріміздің бірінде, менің сыйлы әріптестерім адамға гипноз әсерінің мүмкіндіктеріне таң қалғанға, мен үндеген жоқпын. Бірақ мұндай теледидар сеансы, меніңше миллиондаған адамды өзін-өзі алдаудың әлеуметтік аңызына бұқаралық иланудың берекелі материалына айналдырып, дұрыс ойдың, соңғы психикалық тетіктерін жауып тастауға қабілетті.

Философ: Әлеуметтік алдау мен өзін-өзі алдаудың тарихи рөлі туралы пікірдің айтылуын тек қуаттауға болады. Философияға негіздік принциптердің бірі сапасында күмән (сомнение), немесе Б.Брехт сөзімен айтқанда, заттардың өзіндік мәніндегі мысқылды көру шеберлігі кіреді.

Сізге, сіздің тырысып салған "казармалық" социализмнің шын мәніндегі жағымсыз суреті, нағыз елеулі өлшемдерімен марксизмнің негізін қалаушылар армандаған әлеуметтік әлеммен, сол сияқты социализм идеясымен де сәйкес келмейтіндей болып көрінбейді ме? Бұл әңгімеде "казармалық" социализм дәуіріндегі марксизмнің қайғылы тағдыры туралы айтқым келеді.

Бүгін маркстік қоғамтану өкілдеріне, марксизм-ленинизм қандай "соңғы өнімді" береді және осы үлкен қоғамдық ғылымдарды, соның ішінде "бұқаралық философияны" оқыту индустриясынан қандай қоғамдық елеулі пайда бар, деп сұрақтар қояды.

Бұқаралық ақпарат құралдары беттерінде авторлардың бәрі де қоғам танушылардың қандай да бір пайдалылығынан бас тартатын қорытындыларға өте жиі келетін және оларды қайта құру үрдісінде қоғамның рухани қайта өрлеуін тежейтін тетіктің құрамдас бөлігі деп есептеген мақалалар көптеп кездеседі. Құрметті жазушылар, суретшілер, журналистер қоғамтанушы ғылыми мекемелер жүйесін жоюды ұсынады және ғалымдарды мерзімі жеткен теориялық және әлеуметтік сұрақтарға өзінің көзқарасын айту мүмкіндігінен айырады. Неге маркстік қоғамтанудың беделі құлайды? Неге Шығыс Еуропаның көптеген елдерінде марксизм-ленинизмді сталинизммен теңдестіріп оны оқытуды жойды?

Бұқаралық санада К.Маркс, В.И.Ленин аттарымен байланысты әлеуметтік аңызға көңіл аударуды өтінемін. Дөрекілеу айтқанда, Маркс-Ленин түсінігіндегі социализм идеясы туралы аңыз өзіне ажырамас құрамдас бөлік сапасында әлеуметтік кедейлік мұратын қосады. Осыдан бүгінгі күнгі кең таралымын тапқан: социализм демек, кедейлік деген қорытынды шығады. Польша және басқа шығыс еуропалық мемлекеттер тұрғындарының басым бөлігі "егер қамсыз өмір сүргіміз келсе, онда социализм идеясын тез арада капитализммен ауыстыру керек, өйткені экономикалық дағдарыстан шығудың басқаша жолы жоқ" деп бір мағынада шешті. Мұндай идея біздің қоғамымызда да, әсіресе елдің экономикалық жағдайы қиындаған сайын өзіне жолды табанды түрде салуда. Жүйенің экономикалық дағдарысы социализмнің ерте ме, кеш пе қалайда кедейлікті туындататыны туралы аңызды растайды. Меніңше, өркениеттің заңды дамуы нәтижесі ретінде социализм идеясы мен әр түрлі тарихи себеп жерінен өз негізінде гуманистік ілімге жанасқан әлеуметтік және идеологиялық аңыздарды нақты ажырату қажет. Ұзақ жылдар бойына біз, сталинизмнің әлеуметтік аңызын "марксизм" түсінігімен шатыстырдық. Өкінішке орай, кеңестік қоғамтану, соның ішінде "бұқаралық философия" сол жылдарда болғандардың бәрі үшін жауапкершілікті мойнына алған. Егер В.И.Ленин диалектиканы логика, таным теориясы, қоғамды төңкеріс жолымен және адамның өзін қайта құруының әдістемесі ретінде түсінсе, онда сталиндік дәуірде диалектика барлық әлемдік тарихи масштабта коммунизмнің үзілді-кесілді салтанат құруы үшін адамды езіп-жаншуды ақтайтын өзін-өзі алдау аңызына айналады. Бүгін бізге "казармалық" социализм дәуірінен мұраға қалған әкімшілік-бюрократтық жүйені бөлшектеуді жеделдету, сонымен қатар өткен уақыт үшін қоғамтанушылардың жауапкершілігі, елдің бүгінгі және болашақтағы жағдайы туралы да айту керек, өйткені ашық әңгімесіз, пікір алмасуынсыз елдің рухани қайта өрлеуіне және экономикалық сауығуына қызығушылық танытатын баршаның күшін біріктіріп, нығайту мүмкін емес.

Сталиндік әлеуметтік аңыздан еркіндік алған марксизм-ленинизм "Барлық билік Кеңестерге" ұраны арқылы күрес мәнін нақтылаушы ұлы ілім болады. Жалауларында "Барлық билік құрылтай жиналыстарына", "Билік-земстволық жиылысқа" және т.б. жазылған өзге саяси күштер әлдеқашан өткен жайды тарихи аңыз түрінде қайта тірілтуге тырысуда. Бүл жердегі қауіп-кезекті жасалған аңыздың халық тағдырын тәлкекке салу мүмкіндігінде. Мұндай бағаның болмай қоймайтын асырылып жіберілуін есепке алып, біз бүгін жаңа әлеуметтік және ұлттық аңыздың, немесе ескіге жан беріп, тірілтудің біздің қоғамымыз үшін тұйыққа тірелу жолы болатынын жете түсінуіміз керек.

Идея социализма и реальность. Между мифом и разумом:

(Из опыта духовных исканий XX века) –

Алма-Ата: "Казахстан", 1991.-С. 3-7;-С. 106-123.

1.3. ӘЛЕУМЕТТІК ҚЫЗМЕТ ЖӘНЕ ӘЛЕУМЕТТІК ТАНЫМ

АМАНЖОЛ ҚАСАБЕК

Әлем, біздің қоғам және қазіргі заманғы ғылым алдында пайда болған жаңа мәселелер өзінің шығармашылық деңгейден қайта қаралуын, қалыптасып қалған ескі түсініктерді жеңуді, практикалық мәселелердің шешімдері көшірмелерінен бас тартуды және ой жүйесін қайта құруды талап етеді. Соңғысы әлеуметтік қызмет бағасына байланысты сұрақтарды күннен күнге өткір қоюда. Өйткені тарихи мақсаттар ауқымының өсуі өлшеміне байланысты жауапкершілікті, саналы әрбір адамның қоғам ісіне белсенді араласуы арта түседі, күшейеді.

Тарихтың енжар объектісі болудан бас тартып, оның белсенді субъектісіне айналған халық бұқарасының белсенді шығармашылығы, тәжірибесі - бүл әлеуметтік қызметтің басты мәселесі. Мәселеге қызығушылық - қоғам болашағының көпшіліктің саналы шығармашылығымен байланысты болуында. Сондықтан нақты қоғамдық ақиқат талданылымы әлеуметтік қызметке батыл түзетулер енгізеді. Демек, теория практикаға жол салады, экономикалық, мәдени өмір басқарылымына ғылыми тұрғыдан келуді қамтамасыз етуі керек. Осымен бірге, жалпы философиялық-әлеуметтанымдық білім нақты тарихи фактілермен және оқиғалармен негіздік байланыста болып, адамдардың әлеуметтік қызметі үшін бағыттаушы да болады.

Әлеуметтік қызмет мәні түсінігінің өзіндік ерекшелігі практика теориясымен анықталуында. Практика өзінің тарихи ескірген түрлерін терістеп, әрқашан дамып отырады, осыған сәйкес оның таным үрдісіндегі рөлінің ғылыми түсінігі де өзгереді.

Қазіргі заманғы философиялық әдебиет практиканың негізгі екі түрін ерекшелейді. "Философиялық энциклопедиялық сөздікте" олар - материалдық өндіріс (еңбек) және көпшіліктің әлеуметтік қатынастарды өзгертуге бағытталған әлеуметтік - қайта құрушы қызметі ретінде бейнеленген . Осы мәселенің белгілі зерттеушілерінің бірі Г.С.Арефьева практика түрлерін объект және субъект қызметтерімен айырады. "Практиканың бірінші түрі, - дейді ол, - әрқашан дамушы қоғам сұраныстарына сәйкес табиғатты зерттеуді мақсат еткен адамдардың өндірістік қызметі. Практиканың екінші түрінің мақсаты - сол немесе басқа әлеуметтік топ мүддесіне сәйкес қоғамдық қатынастарды қайта құру болып табылады" . Бұл - әлеуметтік қайта құрушы қызмет.

Осымен бірге, өндірістік қызметтің әлеуметтіктен бөлектенуі адамның барлық әлеуметтік, қалыптасқан қоғамдық-тарихи қызметі болатынын теріске шығармайды. Адам мен табиғат қатынастарының кез келгені тек оның өзіне тиесілі нақты әлеуметтік түрде жүзеге асатын өндірістік қызмет ретінде белгілі бір ойда әлеуметтік. Қоғам дамуымен тек табиғатқа әлеуметтік - тарихи қатынас қана анықталмайды, сонымен қатар егер "адамның органикалық емес денесін" (Маркс), "техносфера" аталатын адамның жүзеге асқан мәні ретінде көз алдыңа келетін "екінші табиғатын" еске алар болсақ, табиғаттың өзі де "әлеуметтік".

"Практика" түсінігі ауқымына қоршаған табиғатты өзгертуге бағытталған (өндірістік қатынас), адамдар қызметінің жиынтығы, қоғамдық қатынастар, сонымен қатар субъектілердің өздері, осы қатынастарды таратушылар кіреді (әлеуметтік кызмет). Бұл жерде жеке тұлғалар, қоғамдық топтар, таптар мен бүтіндей қоғам еске алынады. Мұндай әлеуметтік түрлер қызметінің жиынтығын К.Маркс "адами коғамдық-тарихи практика" деп атайды.

Қысқаша айтқанда, әлеуметтік қызмет - бұл мақсаты субъектінің объектіге (өзге субъект) эсер етуі болатын әлеуметтік қауымдастықтар арасындағы идеологиялық және материалдық қатынастарды немесе өзгертетін практиканың түрі. Әлеуметтік қызметтің объектісі, сол сияқты субъектісі тең және жүзеге асу тәсілі нақты тарихи сипатқа ие болып, саяси, құқықтық, моральдық, эстетикалық және басқа да әр алуан түрлерде көрініс табады. Әлеуметтік қызметтің бүл түрлері қоғамның әр түрлі тарихи дамуы сатыларында сан алуан қызмет атқарады. Олардың өзіндік көріністері мен танымы философия теориясының бүтіндей әлеуметтік таным және жекелей нақты әлеуметтану ғылымы үшін маңызы аз емес.

Әлеуметтік қызмет табиғатының философиялық түсінігі тұтастықта алынған қоғамдық қатынастар мен әлеуметтік қызмет сапасында көзге түсетін әлеуметтік таным бастауын айқындауға мүмкіндік береді. Олардың танымы шексіз, бірақ ол тарихи анықталған қоғамдық болмыс шеңберінде негіздік әлеуметтік-экономикалық қайта құрулар әсерінен өзгеретін салыстырмалы аяқталған түрге ие болады.

"Әлеуметтік таным" түсінігі көп мәнді: оны бір жағынан сол немесе өзге әлеуметтік қауымдастық (әлеуметтік қызмет субъектісімен байланысты) білім ретінде, ал екінші жағынан, сол немесе өзге әлеуметтік, әлеуметтік-саяси үдерістер (әлеуметтік қызмет объектісімен байланысты) білім ретінде де қарастырады. Кейде әлеуметтік таным деп, әлеуметтік қызмет танымының ағымы да түсініледі. Бірақ барлық жағдайларда да бұл үдеріс қоғамның әлеуметтік-саяси өмірінің субъективтік факторы шекарасында жүзеге асады.

Таным субъектісі - бұл өзінің нақты тарихи түріндегі қоғам, сонымен қатар таптар, әлеуметтік топтар, тұлғалар. Ол жеке табиғатын, өзінің қызметін таным объектісі ретінде алып бейнелейді. Әлеуметтік білім - қоғамның өзін тануының нәтижесі: онда әр түрлі әлеуметтік күштер, таптар өкілдері өздерінің қоғамдық идеалдары, мақсаттары мен ұмтылыстарының идеялық негіздемесін табады.

Қоғамдық қатынастар әлеуметтік таным объектісі болады, оларды субъектінің тануы және игеруі қажет болатын күрделі құбылыстардың көптүрлілігі кездейсоқ және заңды факторлардың себептерімен ажыратылады. Қоғамдық қатынастардан ойдың мазмұны қалыптасады және ол субъект - объектілік қатынастың объективтік заңдылықтары ретінде танымнан табылады. Оның өзгешелігі мен деңгейі субъектінің әлеуметтік қызметінің дамуы дәрежесін, қоғамдағы өзінің орнын жете түсінуін қамтамасыз етеді. Адам қызметінің шарты мен мазмұны әлеуметтік танымы негізделуінің басты түйіні. Сондықтан тақырыптың басты мақсаты әлеуметтік қызмет пен әлеуметтік таным бірлігі түсінігінің философиялық принциптерін қарастыру, объективті және субъективті пікірлер пайымдауларын айқындап, олармен күресу де болып табылады.

ӘЛЕУМЕТТІК ҚЫЗМЕТ ЖӘНЕ ӘЛЕУМЕТТІК ТАНЫМДАҒЫ ОБЪЕКТИВТІК ПЕН СУБЪЕКТИВТІКТІҢ АРАҚАТЫНАСЫ

Әлеуметтік қызметтің объективті жағдайлары және олардың әлеуметтік танымда бейнеленуі

Философиялық әдебиеттерде адам қызметі мәселелеріне үлкен көңіл бөлінеді. Онда субъекті мен объекті қарым-қатынастары сұрақтары, қызметтегі субъект-объект қатынасы қарастырылған, қызығу тудыратын зерттеу жұмыстары жарық көрді. Бүл еңбектерде "субъект" және "объект" категорияларының әдіснамалық мәні, бір уақытта философия тарихымен және қазіргі заманғы теориялық біліммен байланыста қарастырылады.

Философия тарихында субъект мен объект қатынасының әр түрлі деңгейлеріне көңіл қойған философиялық ой, қоғамдық-тарихи практиканың дамуы өлшеміне орай заңды түрде оның натуралистік түсінігін жеңуге қадам жасайды. Қызметтегі субъект-объектілік қатынас негізінен гносеология тұрғысынан зерттелді, өйткені субъект мен объект қатынасы туралы сұрақ философияның негізгі сұрағының түрленуі, санаға қатысында материяның біріншілігінің нақтылануы болады. Дегенмен, субъект-объектілік қатынаста өзгеше болатын субъектінің объектіден туындауы емес, объектіге қатысындағы субъектінің белсенділігі. Біздің ойымызша, бір жағынан "материя" мен "сана", екіншіден "объект" мен "субъект" категорияларына шек қоятын авторлар пікірлері дұрыс .

Философия тарихы қызметтің объектісі мен субъектісі қатынастарын зерттеудің көптеген тәсілдерін біледі. Соның бірі субъект-объект қатынасының гегельдік: заттық ой(мақсатты жорамал) қызметі-заттық әлем түсінігі болады. Маркстік концепциядағы адамның субъект және әрекеттенуші ретіндегі түсінігінің теориялық негізі болған, адамның қоғамдық субъект ретіндегі түсінігі Гегель философиясының маңызды табысы болды. "1844 жылғы экономикалық-философиялық қолжазбаларында" Маркс неміс классикалық философиясының артықшылығы оның объектіні түсінуі, әлеуметтік ақиқатты сырттан қараушы түр болып қана қоймай, субъектінің нақты тарихи жағдайдағы белсенділігін де қосатынын ескертеді.

"Гегель ойының барысына айрықша көңіл аударған В.И.Ленин адам және адамзат (практикалық) танымның объективтігінің дұрыс белгісін тексеру болады, - деп жазады. -Гегельдің ойы тек осындай ма? Бұған қайта келу керек...", ары қарай "...практика Гегельде таным үдерісін талдаудағы және тек объективтік (Гегельде абсолюттік) ақиқатқа жетудегі бөлік ретінде болатыны күмәнсіз. Сондықтан Маркс, таным теориясына практиканы кіргізіп Гегельге қосылады: Фейербах туралы тезистерін қараңыз" .

Адам қызметінің табиғаты және қоғамдық сипаты туралы толғанулар Фейербахтың антропологиялық материализмінде де бар. Оның ойынша әлемдегінің бәрі жаратылыстық жолмен, немесе себепкер болу, немесе жасампаздың үдерісінде пайда болады. "Жасап шығару - ақиқат және терең адами түсінік болады. Табиғат туындайды... адам жасап шығарады" .

Фейербах философиясында абстрактілі түрде әлемнің түсіндірмесінен оны өзгертуге өтудің қажеттілігін аңғару бар. Дегенмен, ол пайымдаушы (созерцательный - ауд.) материализм шеңберінен шыға алған жоқ, табиғи және әлеуметтік орталардың объективтігін қандай да бір сыртқы "шындық" ретінде шексіздендіреді. Практика мәнін түсінбеген ол, оны тар өрістілікпен теңестіреді.

Маркс Фейербахты адам сезімталдығының өзіндік сипатын ашқаны үшін емес, оны практикалық қызмет ретінде елемегені үшін сынға алады. Өзіне дейінгі концепциялардың біржақтылығын сынаған марксизм-ленинизм классиктері объект-субъектіні абстрактілі сапасында, оларды абстрактілі "синтез" ретінде емес, керісінше субъект-объект қатынастарындағы заттық қайта құрушы қызметті, әлеуметтік субъектінің төңкерісшіл, сыни-практикалық қызметі ретінде мойындады. Маркс пен Энгельс ұстанымдарының мәні жұмбақ субъектілердің - "субстанциялардың" және "сана-сезім" орнына шынайы субъектілерді, қоғамдық адамның заттық қызметін қоюында болды.

Маркс алғаш рет қызмет субъектісі ерекшеліктерін бәрінен бұрын оның қоғамдық табиғатының болатынын ашты. "Қызмет және оның мазмұн ретіндегі жемісін пайдалану, өзінің өмір сүру тәсілі бойынша қоғамдық табиғатқа ие болады: қоғамдық қызмет және қоғамдық пайдалану" . Қызмет Маркстің қайталап көрсете беретініндей субъектінің өмір сүру тәсілі, оның мәні, оның белсенділігінің көрінісі болады. Субъект қызметінің қоғамдық сипатының негіздік мәні адамның қоғамдық мәнінде ғана емес, сонымен қатар қоғамның адами мәнін де жаңаша көрсетеді. Адамның қоғамдық және қызметкерлік табиғаты - бұл тарихи үдерістің маркстік дүние түсінігінің негізі. Осымен бірге К.Маркс пен Ф.Энгельс философия тарихында алғаш рет адамдардың ешбір "сыртқы жаратылыстан тыс күштерге немесе сананың "жүзеге аспайтын тілегіне" сүйенбей, қоғам дамуының объективтік заңдылықтарын терең түсінулері негізінде өздерінің тарихын және өздерін-өздері жасайтынын материалистік тұрғыдан түсіндіреді.

Бұл концепция адам санасының түрі мен мазмұнының, әлеуметтік байланыстардың бүтіндей жүйесіне тәуелділігі принципінің негізінен бастау алады. Маркстің осы мәселеге дегендегі жаңашылдығы әлеуметтанымдық және танымдық баптардың бірлігінен өзінің көрінісін тапты. Сонымен, философиялық ой тарихын тәсіл, сонымен бірге әлемді практика жүзінде игеретін субъект қызметінің нәтижесі ретінде қарастырған Маркс, "адамның ойы заттық ақиқатқа ие бола ма деген сұрақ - жалпы теория сұрағы емес, керісінше практикалық сұрақ. Практика жүзінде адам өз ойының ақиқаттығын, демек, шынайылығын және қуатын, бұл дүниелігін дәлелдеуі керек" . Шындығында кез келген әлеуметтік теорияның құрылымы таза абстракция, дерексіз пікір аймағында өмір сүрмейді, керісінше, қашан заттанғанда, қоғамдық тәжірибеде тексеріле бастағанда, мақсаты қызметке бағыт беруші сәт сапасында алға шыққан кезде қалыптасады.

Адамдардың негізгі қызметінің түрі, дейді К.Маркс пен Ф.Энгельс "материалдық қызмет, бұған кез келген басқа қызметтер тәуелді: парасат, саяси, діни және т.б.". Сондықтан, практика категориясы тек қана өндірістік қызмет немесе "материалдық практика" аймағына жатпайды.

Маркс өзінің негіздік философиялық принциптерді ашатын еңбектерінде шапшаң дамитын сұраныстар мен мақсаттарына сәйкес адамдардың қоғамдық қатынастарды қайта құруға бағытталған әлеуметтік кызметтерін негіздейді. Әлеуметтік кызмет үдерісінде материалдық және идеологиялық қатынастар қайта құрылады, қоғамдық мекемелер мен институттар, адам қызметінің тәсілдері, қызмет субъектісінің өзі де өзгереді. "Адамдар өздерінің тарихын өздері жасайды", бүл тезис Маркс пен Энгельстің көптеген еңбектері арқылы өтеді. Ол адамның тарихи үдерістегі белсенділігі, қоғамдық сананың салыстырмалы тәуелсіздігі және оның қоғамдық болмысқа кері әсері туралы, қоғам дамуы заңдарының табиғат заңдарынан сапалық айырмашылығы туралы жайларға пара-пар.

К.Маркс пен Ф.Энгельс антагонистік, әсіресе капиталистік коғамға қатысты әлеуметтік қызмет мәселесін қарастырады. Жүмысшы табының қызметі тәсілінен олар, капитализмнен еңбекшілердің еркіндік алуына алып келетін, қоғамдық дамудың мақсаты адам болатын, болашақ социалистік қоғамды тұрғызудың жағдайларын қарастыратын жақтарды көреді. Сонымен бірге олар, әлеуметтік қызметке саналылық бастауын кіргізу және әрбір тарихи сәттерде адамның белсенді қызметін арттыру сұрақтарына, олар объективті әлеуметтік ақиқатты тек дұрыс бейнелегенде ғана жетістіктерге жететініне үлкен көңіл бөледі.

К.Маркс пен Ф.Энгельс материалистік тұрғыдан сана-сезім мәселесін жете зерттеген. Мұның шешімін олар, субъект қызметінің ішкі және сыртқы, объективтік және субъективтік жағдайларымен байланыстырады. Мұнда, объективті әлемді қайта құру үдерісіндегі адам санасының қалыптасуы мен дамуын қамтамасыз ететін негіздеуші объективті факторлар болады.

Қызмет категориясының зерттеулеріне арналған XX ғасырдың 80-жылдарының философиялық әдебиеттерінде осы мәселенің қарастырылуына байланысты екі түрлі пікір қалыптасқан . Осылардың біріншісінде басты көңіл - қызметтің әр түрлі көрінісіне және пішіндеріне, олардың өзара әрекеті механизмінің зерттелуіне аударылады. Екіншісінде қызметтің бүтіндей жүйесінен адамның табиғаты мен мәні бейнеленетін, оның құрылымдық элементтері қарастырылады. Егер оларды адам мәнінің құрылымдық жағына қолданса екеуінің де құндылығы ақиқат.

Дегенмен қызмет категориясы философияда "өйткені өмір деген не, немесе ол қызмет емес пе?"' деген тіршілік әрекеті принципі ретінде түсініледі. Мұндай жайда қызмет нақты социологиялық және психологиялық категория болмай, онда адамдардың жалпыға бірдей қатынастары бейнеленетін жалпы әдістемелік философия болып табылады. Оның осындай түсінігі әлеуметтік-тарихи концепция түсіндірмесінің қайнар көзі ретінде адамның мәндік қызметінің көп қырлы, күрделі құрылымын терең ашуға мүмкіндік береді.

Әлеуметтік кызметтің философиялық концепциясы жан-жақтылығымен ерекшеленеді. Ол өзіне қалыптасу үдерісін және әлеуметтік қызмет субъектісі дамуын, оның әр түрлі қоғамдық- экономикалық формациялардағы орны мен рөлін, қоғамның өндірістік күштері мен өндірістік қатынастарындағы объективтік және субъективтік дамуын, әлеуметтік қызметтің өмір сүруіне еңбек бөлінісі мен жеке меншіктің әсерін, жатсыну мен субъектінің өзіндік танымын, т.б. қосады.

Әлеуметтік қызмет категориясының талданымы оның философиядағы ақиқат орнын анықтауға мүмкіндік береді. Адамның әлеуметтік табиғатын қоғамдық қатынастар жиынтығы арқылы көрсеткен Маркс, "адам мән ретінде, барлық адами қызметтердің негізі ретінде және барлық адамдық қатынастары танылғаннан кейін" белгілі қоғамдық дамуды "осы тарихи жағдай мен қатынастар ауқымын" субъект қызметінің әлеуметтік нәтижесі ретінде зерттеу қажет деп көрсетеді. Бұл ой желісіне әлеуметтік қызметтің тарихи үдерістегі бастапқы шақ пен соңғы нәтижені, "бастау" мен "аяқталуды" байланыстыратыны туралы пайымдау басшы болады. Тарихта адамның өзі оның бастапқы шағы болады, өйткені тек соның өзінде қалай болғанда да барлық мәселелер мен олардың шешімдері түйінін табады. Осымен бірге, адам - тарихи үдерістің ең жоғарғы мақсаты, ал қоғамның жан-жақты өрбуі - тұлға жетілуінің міндетті шарты.

Әлеуметтік таным тарихи әлеуметтік ақиқатты әрбір ретте нақты түрде қарастырады, заманның өзекті сұрақтары шешіміне жауап бермейтін ескі түсініктерді анықтап, қоғам дамуының белгілі сатысының өзіндік ерекшеліктерін қамтитын жаңаны жасайды. Абстрактілі-теориялық қарастырылуында әлеуметтік ақиқаттың тек жалпыға ортақ сәттері танылады. Ал керісінше, нақты теориялық танымда әлеуметтік ақиқаттың элементі болатын, әлеуметтік қызмет мақсатын субъектінің шеше алу қабілеті есепке алынбағанда оның болашағының көрінісі айтарлықтай тарылады.

Әлеуметтік философия танымында қоғамдық орта өзінің имманентті дамуында бейнеленеді. Онда, нақты әлеуметтік ортада, жағдайда жан-жақты өрістейтін қызмет мазмұнының, дәлелінің еленбеуіне жол берілмейді. Философиялық әдістердің тарихта пайдаланылуы қоғамдық өмірді, оның ішкі және сыртқы қайшылықтарымен қозғаушы күштері, дамуының негізгі мақсаттарының объективтік сипатын зерттеуге мүмкіндік береді, демек адамдар қызметінің мазмұнын анықтайды. Ол субъект алдына белгілі бір мақсаттар қояды және оны шешудің әдістері мен тәсілдерін көрсетеді.





К.Маркс пен Ф.Энгельс танымдағы және сонымен қатар қызметтегі объективтік пен субъективтіктің қарым-қатынасы мәселесі шешіміне деген біржақтылықтарды сынға алып, шынайы білім бастауының қалыптасуын көрсетеді, адасулардың танымдық негіздерін ашып, олардың заңды сипатын, әлеуметтік-тарихи себептерін дәлелдеп, танымның объективті сипатын қорғайды. Осымен қатар эмпирик-материалистердің түсініктің байқаудан шығатынын, олардың объективтігінің белгісі деп есептеуге болады деген ұстанымын жоққа шығарып, метафизикалық материализмде объективтік білімнің шыңы болып есептелетін абстрактілі түсініктердің шектеулілігі мен толық еместігін көрсетеді. Марксизмнің негізін қалаушылардың пікірінше абстрактілі емес, керісінше ақиқатты бейнелейтін нақты түсініктердің бірлігі мен көп түрлілігі. Демек, жалпының, айрықшаның, жекенің, қарама-қарсы жақтардың бірлігі оған шын мәнінде тең бола алады. Осыдан бастау алған әлеуметтік қызметтің көптеген түр дамуы дәрежесінің байланысы (оның сипаттамаларының барлық жиынтығы, атап айтқанда: субъективтік, заттық, еркіндік және әлеуметтік негізделуі), әлеуметтік танымның әр түрлі: эмпирикалық, нақты әлеуметтанымдық және жалпы теориялық деңгейлері бөлектенген болатын.

Әлеуметтік таным тарихи әлеуметтік шындықты әрбір ретте нақты түрде қарастырады, ескі түсініктерді анықтайды және қоғам дамуының белгілі бір сатысының өзіндік ерекшелігін қамтитын жаңаны жасайды. Сондықтан марксизм - жалпы қарапайым идеялық платформа емес, керісінше әлеуметтік ортаны төңкеріс жолымен қайта құрудың және әлеуметтік танымның теориялық негізі.

Абстрактілі-теориялық қарастыруларда әлеуметтік шындық тек жалпы сәттерінде танылады. Керісінше нақты теориялық танымда әлеуметтік қызмет міндеті мен оны субъектінің шешу қабілеті осы шындықтың элементі болып қалыптасады, мұны еске алмау болашақ көрінісін айтарлықтай тарылтады.

Әлеуметтік танымда қоғамдық ақиқат өзінің имманентті дамуында бейнеленеді. Қызмет жан-жақты көрінісін табатын диалектика нақты жағдайды, оның мазмұнын, себебін ескермеуді сынға алады, өйткені онда идеологиялық және танымдық функциялар бір-біріне қайшылықты, ал ғылыми талдау, субъективтік түзіліспен алмастырылады.

Тарихта диалектикалық әдісті пайдалану қоғам өмірінің объективті сипатын, оның ішкі және сыртқы қайшылықтарын, қозғаушы күштері мен мақсатын зерттеуге, демек, ең соңында адамдар қызметінің мазмұнын анықтауға мүмкіндік береді. Ол субъектілердің алдына белгілі мақсаттарды қояды және олардың шешілуінің амал-тәсілдерін көрсетеді.

Бұл мәселені зерттеуде материалдық қатынасқа идеологиялықтың тәуелділігін мойындау жеткіліксіз, сондықтан олардың белгілі бір әлеуметтік қайта құрушы қызмет түрлерімен тығыз байланысты болатынын да еске алу керек. Ғылыми негізделген практикалық мақсат шешімдерінің субъективтік - волюнтаризммен алмастырылуы субъект рөлінің абсолюттендірілуімен, қоғам дамуы үдерістерін түсінудегі үндестіктің жоқтығын білдіреді. Субъективті әдісті қолдаушылар қоғамның өзіндік ерекшелігін қалыптан тыс әсірелеп, тұлға мен оның рухани әлемін әлеуметтанудың басты объектісі ретінде жариялайды. Бүл соңғы есепте объективтік пен субъективтіктің дұрыс түсінілуіне алып келеді. Демек, күрделі әлеуметтік заңдылықтар кісінің мінез-құлқын, санасын, сенімін және еркін оқып, зерттеу жолымен шығарылады. Осындай көзқарас бойынша ешқандай себепсіз алынған субъективтік белсенділік тарихи үдерістің басты дамуы принципі болып, есептеледі. Мұндай концепция қанағаттанғысыз. Субъектінің табысты қызметі тек қоғам дамуының объективті заңдылықтары дұрыс танылған кезде, адамдар қызметінің объективтік, субъективтік жағдайлары диалектикалық сәйкес келгенде мүмкін болады. Сондықтан философияда әлеуметтік өрбу өзара тығыз байланысты тарихи қажеттілік пен еркіндіктің жүзеге асуы ретінде қарастырылады және сонымен қоса, тарихи үдерістің қажеттілігі біліміне негізделген әрекет ретінде бағаланатын қызмет еркіндікке қосылады.

Маркстік философияда әлеуметтік прогресс өзара табиғи байланысты тарихи қажеттілік пен еркіндік ретінде қарастырылады және сонымен қатар тарихи үдерістің қажеттілігі біліміне негізделген, оны әрекет, істің білімі ретінде бағалайтын қызмет еркіндікпен біріктіріледі. Тек марксизмде тарихи үдеріс йен адамдардың еркін қызметінің бірлігі ғылыми негізделген шешімін табады.

Қоғамдық құбылыстардың себептілігіне негізделген еркіндіктің философиялық түсінігі қоғам дамуы мақсатының дұрыс танылымына, тарихи қажеттіліктің қалыптасуына белсенді әсерін тигізетін әлеуметтік қызметтің объективтілігі мен субъективтілігін шамалайды. Еркіндік категориясының танымдық (гносеологиялық) және әлеуметтанымдық (социологиялық) жайлары оның маңызды жақтары болады. Егер, бірінші - қажеттіліктің танылымымен байланысты болса, екінші - практикалық қызметпен байланысты.

Гносеологиялық жайда объективтендірілген білімнің жасалуы үдерісіне, ал социологиялықта көпшіліктің қоғам өмірін бейнелеудегі саналы қызметін біліммен толықтыруға екпін жасалады. Тарихи қажеттілік әлеуметтік қызметпен тең. В.И.Лениннің ескертуінше, тек әрекетшілдік қана қажеттілік атрибуттарымен жаңа әрекетті қалыптастырады.

Марксизм әлеуметтік қызметті қоғам дамуының объективті қажеттілігінің маңызды жағы сапасында бағалайды, онда ол әрекет пен білімнің бірлігі ретінде алға шығады, демек, әлеуметтік қызмет өрістеуінің заңдылығын, объективті жағдайын мойындайды. Осымен бір уақытта оның жетістігі қажеттіліктің дұрыс танымына тәуелді.

Қоғам дамуы заңдылықтарының өзіне теңбе-тең емес танылым саналы әрекет шеңберінің тарылуына, қажеттіліктің еркіндікке метафизикалық қарсы қойылуына алып келеді. Субъект тарихты жасайды, бірақ шығармашылық шекарасы тарихи қажеттілікпен анықталады.

Еркіндік пен қажеттілік категорияларының ара қатынасын түсіну үшін, оларды адам қызметі қатынасынсыз өмір сүре алмайтын, субъективті-объективті, қайшылықты қатынас ретінде зерттеу керек. Бүл байланыс қызметтің мазмұны мен имманенттік негізі болып көрінеді. Еркіндік пен қажеттілік арақатынасы талдауында басты - оның әлеуметтік қызмет пен әлеуметтік таныммен байланысы. Адам әрекетімен тығыз байланысты еркіндік қызмет, бір жағынан санаға тиесілі болғандықтан, ол тек әлемді бейнелеп қоймай, адамның белсенді қызметінің салдарынан оны жетілдіреді де. Міне осында, белсенділік саналылық пен еркін әрекетшілдіктің өзара диалектикалық байланысы көрінісін табады.

Бүгінгі жағдайда біздің еліміздің әлеуметтік-экономикалық және әлеуметтік-саяси өмір салаларының терең танылымы даму үдерісінің имманентті күші ретіндегі саналылықтың мазмұнын ашуға мүмкіндік береді. Әлеуметтік қызметке қолданысында бүл білім әдістемелік функция атқарады, қоғамды түпкілікті қайта құруға бағыттайды, оның дамуын жеделдетуші сапасында алға шығатын әлеуметтік күштер мен факторларды ашады.

Субъектінің тарихи белсенділігі: социологиялық тұғырнама ретіндегі объектившілдіктің жетімсіздігі

Ақиқатқа жарасымды қатынас әлеуметтік танымның бір жағын мүлдем шексіздендіретін объектившілдік, метафизикалық біржақтылық болады. Кейде ол, өмір сүріп отырған қоғамның дәріптелуіне де ұласады.

Таным теориясында объективтік объектінің танымдағы алатын орнын біржақты асыра дәріптейді. Оған өмір сүруші қоғамның дамуын, адамдардың шығармашылық қызметін елемеу, метафизикалық шексіздендіру тән.

Объективизмнен айырмашылығында марксизм қазіргі қоғамның алдында тұрған субъектінің белсенділігі мәселесі мен оның сана-сезімі, адам факторы рөлінің артуына шығармашылықпен келуді негіздейді. Бұл сұрақ бойынша, қоғамдық құбылыстарды таза объективтік және таза субъективтікке бөлуге болмайтыны, оның әдістемелік алғышарты болатын бап, тек әлеуметтік қызмет субъектісіне қатысында ғана оларды объективтік және субъективтік ретінде қарсы қоюға болатындығында.

Объективтік объектившілдікке қарама-қарсы. Егер бірінші түсінік ғылыми білім сипаттамасы үшін қолданылса, екіншісі - әлеуметтік үдерістердің, қоғам өмірі танымының бір жақты бағасы, демек, даму үдерістеріне қызығушылық танытпайтын "объективті" бақылау. Әлеуметтік таным принципі ретіндегі обективтікте танымдық және бағалау сәттері болады, ол бейтарап әдістеме ретіндегі объектившілдікке қарсы қойылады. Объектившілдік жасырын, бүркемеленген, өзінің түпкі теориялық құрылымдарын ашпай, өзімшілдік /эгоистік/ мақсатқа қызмет ету. Объектившілдік ұстанымы - қоғамның қозғаушы күші түсінігіндегі белгісіздік, тарих субъектісін елемеу, билік иелері әрекетінің тек сыртқы көріністерін көріп, олардың қызметін дәріптеу, зерттеудің объективті әдістерінен бас тартып, индуктивтік таным түрлеріне сүйену.

Қоғамның стихиялы дамуын адамдар қызметінде саналы әрекеттің болмауымен алмастыру дұрыс емес. Адам қызметінің осы ерекшелігі қарама-қарсылықтың мәні, оларды объективті түрде ажырату керек. Бүл жағдайда қоғам дамуы заңдылықтарын орынды пайдалану және тану дұрыс белгі болады. Десек те, олардың арасындағы айырмашылықты шексіздендіруге (абсолюттендіруге) де болмайды. Тарихи үдеріс -шексіз стихиялы, немесе абсолютті саналы үдеріс емес, керісінше, бүл қызмет түрлерінің екеуі де тарихтың әрбір сатысында өмір сүреді. Осыған байланысты стихиялық пен саналылық және олардың бір-біріне өзара ауысуы туралы сұрақтың қойылып, қарастырылуы мәнді. Стихиялық пен саналылық, объективтік пен субъективтіктің өзара әрекетінің нәтижесі, сондықтан олар әлеуметтік қызметте өзара диалектикалық байланысты, бір-бірін толықтырады, қажет етеді. Шығармашылық ұмтылыс, әдістер мен түрлерді жеке өзіндік іздестіру, көпшіліктің өзіндік әрекеттерінің көріністері, түпкі мақсаттар түсінігі - әлеуметтік қызметтің ерекшелігі болады. Олар стихиялықты жеңіп, адам факторы дамуының негізінде жатады.

Әдістемелік тұрғыда стихиялық пен саналылық ара қатынасынан және олардың объективтік негізінен екі сәтті ажыратуға болады: біріншіден, қоғам заңдылықтарының саналы пайдаланылуы, екіншіден, олардың әлеуметтік салдарларын жете түсіну. Бүл сәттердің қайсысында болса да, ашық немесе бүркемеленген стихиялық пен саналылық бар. Сондықтан тек қана стихиялық немесе саналылық туралы айтып қана қоймай, стихиялылықтың және саналылықтың деңгейлерін де көрсету қажет. Кейінгісі жақын және соңғы мақсаттарды сипаттайды. Стихиялық пен саналылықтың әлеуметтік және танымдық негіздері тарихи шек, қоғамның кемелденуімен келісімде болады. Адамның саналы қызмет ауқымының кеңеюі, олардың еркіндігі дәрежесінің ұлғаюымен жалғасады.

Қоғамның жан-жақты өрбуі, адам қызметінің саналы бола түсуін, олардың бүтіндік деңгейінің өлшемін көрсетеді. Бұл қызметтің стихиялы тәсілдері мен еркін таңдауы деңгейінде жүзеге асатын қатынастардың жаңа жақтарын тануды белгілейді; өз мүмкіндігін сарыққан ой-толғаныстарды жеке адамдарға тарихи сәттің қоғамдық мәнін түсінуге, өзінің саналы қызметінде ғылыми деңгейге көтерілуіне мүмкіндік бермейді.

Саналылық және стихиялық категорияларының әдістемелік мәні бәрінен бұрын дамудың деңгейін, сонымен қатар, тарихи үдерістің ағымы түрін, сипатын бейнелейді. Адамдар қызметі қоғамдық заңдылықтардың қаншалықты бағыныштылығын, қандай шектерде оның нәтижелерінің мақсатқа сәйкес келетінін көрсетеді. Мұнда қалыптасқан объективті мақсат пен сұраныс дамуы жүзеге асып, бұл қызмет тарихи үдерісті бірде жеделдетсе, бірде баяулатады.

Стихиялық және саналылық категориялары адамдардың әлеуметтік қызметі мен қоғам дамуының сипатына себепші болатын объективтік пен субъективтік сәттер танымында айрықша маңызды. Осымен бірге, объективті мазмұндағы саналы қызметтің ғылыми бейнесі, даму тенденциясы әрбір тарихи жағдайда қоғамдық қатынастар жүйесіндегі таптар, әлеуметтік топтар орны мен рөліне талдау жасамай мүмкін емес. Мұнан басқа әр түрлі тап пен топ мақсаттарының пайда болу алғышарттары мүмкіндігін, өз мақсаттарын теңбе-тең дәрежеде пайымдау, сонымен қатар, белсенді игеруге жататын тарихи мақсаттар сипатын объективті зерттеу маңызды.

Осы категориялардың арақатынасының дұрыс түсінігі субъектілердің қоғамның объективті заңдарын, олардың әрекеті мен механизмін анықтау, саналы пайдалану кезінде өте маңызды.

Адамдардың жақын, күнделікті мақсатына негізделген стихиялы қызметі стихиялы түрде өрістейтін қоғамдық заңдар әрекетімен қамтамасыз етіледі. Саналы қызметтің мұнан айырмашылығы практика жүзінде игерілген қоғамдық заңдардың ерекшеліктерін бейнелеуінде. Өйткені олардың әлеуметтік салдарларын есепке алады. Ғылыми қызметінде субъект тарихи үдерістің танылған қажеттілігі негізінде бүл қызметтің мүмкін болатын нәтижелерінің алға қойылған мақсатқа сәйкес келуін алдын ала көре біледі. Бұл ерекшеліктердің дұрыс түсінілуі субъективизм мен волюнтаризмнен сақтандырады.

Қазіргі өтпелі қоғамда идеялар, психологиялық ұстанымдар, ой жүйелері мен мінез-құлық күресі жүріп жатыр. Бұл үдеріс өмірдің қазіргі заманғы диалектикасын бейнелейтін теориялық және практикалық қорытындылар жасауды керек етеді. Мұны тек шығармашылық ахуалда, барлық көзқарастарды салыстыра отырып, пікірталастар, талқылаулар мен ескіден қалыптасып қалған көшірмелерді батыл бұзу арқылы жасауға болады. Сананы азат ету, оның әрекетшілігі, алдыңғы қатарлы идеяларды қабылдағыштығы негізінде халықтың рухани белсенділігін көтеру керек.

Бұқараның әлеуметтік қызметіне басшылық жасау болашақ көрінісінің анықталуынсыз, дамудың кез келген мүмкін болатын түрлерінің теориялық бағдарлануынсыз мүмкін емес. Оның дүниетанымдық функциясы тарихи үдеріске ғылыми көзқарасты қалыптастыруында, қоғамның рухани өмірін дамытуы мен байытуында, ой шабытын тәрбиелеуінде және әр түрлі әлеуметтік күштердің моральдық ережелерін жасап шығаруында болады. Мұнда күнделікті ағымды міндеттерді қоғам дамуының, саясаттың стратегиялық баптарымен байланыстыруға икемді әлеуметтік білімнің рөлі айрықша маңызды. Бұл үдерісте философия жақын мақсаттар мен болашақтың көріністерін белгілеуге, бұл өлшемдердің әлеуметтік танымының толық біліміне, әлеуметтік қызмет мәселелерін ой елегінен өткізуге көмек көрсетеді. Философия әрқашан субъект қызметінің жалпы бағыттарын назарында ұстайды. Әлеуметтік өзгерістер қоғамның жетілуі жағдайында жүзеге асырылатын тәжірибеден нақты көрінеді.

Танымдағы даму идеясы және адамдардың қызметіндегі объективтік пен субъективтіктің диалектикалық қатынасынан туындайды. Бір жағынан тарихи үдерістің объективтік логикасы бұқара әрекетінің логикасын, ал соңғысы - әлеуметтік ой логикасын анықтайды. Екінші жағынан теориялық ой әлеуметтік практиканың өрістеуін нақты болжап біле алмайды. Оны, ең бастысы - батыл, күрескер бұқараның ұйымшылдығы анықтайды, ол қоғам дамуы жағдайының нақты талдануын, үйреншікті емес амалдарды ой елегінен өткізу мен негіздеуді жетілдіреді, философиялық зерттеулер әлеуметтік қызметтің көптеген түрлері сұраныстарына табанды бетбұрыс жасалуының тереңдеуіне мүмкіндік туғызады.

Философияда субъектінің белсенді рөлінің диалектикалық түсінігі дамиды және терең, жан-жақты негізделеді. Мұнда көбінесе, әлеуметтік таным мен субъектінің әлеуметтік қызметінің жақындасуы тұрғысынан бұқараның төңкерісшіл тәжірибесін талдап, қорытуға айрықша екпін жасалады. Марксизм әрқашан әлеуметтік кызметтегі объективтік пен субъективтік қатынасын бірлікте, диалектикалық өзара бір-біріне өтуін қарастырады. Өйткені мұнсыз қызметтің өзіндік табысты дамуы мүмкін емес. Объективтік пен субъективтіктің бірлігі - кез келген қызметтің заңы.

Әлеуметтік танымның әдістемелік мәні, оның қоғам дамуының негізгі бағыттарын, түрлері мен әлеуметтік қызметтің баламаларын бейнелеп, тарихи өрбудің, оның ең бір дұрыс шешімдерін табудың терең негіздеріне бой ұрудың ғылыми алғышарты болады. Әлеуметтік қызмет ауқымы кеңіген сайын, ол әлеуметтік танымның объективтілігі мен ғылымилығын кең көлемді қамтамасыз етеді. Сонымен бірге әлеуметтік қызметтің ой елегінен өткізілуі оның дамуының түрлері мен бағыттарын кеңейтеді, нақтылайды. Әлеуметтік қызмет әрқашан әлеуметтік таным ауқымынан шығып, оның шектеулілігін көрсете отырып, сол уақытта әлеуметтік және саяси бағыт болашағы үшін қажет теорияның келешек байытылуының жолын көрсетеді.

ЖАҢА ӘЛЕУМЕТТІК ҚЫЗМЕТ ТҮРІНІҢ ҚАЛЫПТАСУЫ ЖӘНЕ ӘЛЕУМЕТТІК ТАНЫМ РӨЛІНІҢ ТҮПКІЛІКТІ ӨЗГЕРІСІ

Әлеуметтік танымның гносеологиялық мүмкіндіктерінің ұлғаюы

Қазіргі заман, халықтың шығармашылық қызметі әлеуметтік танымға жаңа сапалы талаптар қояды. Қоғам құрылысы алдыңғы орынға, әлеуметтік таным алдына көпшіліктің қоғамдық өмір салаларының барлық аясындағы шығармашылық жасампаз қызметін, мақсатты бағытталған теориялық негіздеу мүмкіндіктерін қояды.

Мұндай жағдайда әлеуметтік таным теориясы дамуының ерекшеліктерінің бірі, оның әлеуметтік қызметті ұғыну құралы болуында. Өйткені теориялық таным қалыптасқан практиканы бейнелеп қана қоймай, оның өзгеруі мен шыңдалуына да әсерін тигізеді. Ол әлеуметтік қызметтен озық болуға бейім, өмірдің өзекті сұрақтарына, қоғам сұраныстары дамуына жауап береді. Субъективтік өзімшілдікке және көпшіліктің саналы, игілікті әрекетін өз деңгейінде бағаламауға қарсы әрекет, өмір құбылыстарын әлеуметтанымдық шыншылдықпен суреттеу, міне осының бәрі әлеуметтік танымның ғылыми деңгейін байытатын мазмұн болады.

Бұл күндерде бір жағынан экономика жетістіктері және екінші жағынан мәдениет пен халықтың молшылық тұрмысынан әлеуметтік танымның гносеологиялық мүмкіндіктері ұлғаюда. Қоғамның қалыптасуы, жетілуі, дамуының өткен кезеңдерінде негізінен шешілген болып көрінген сұрақтардың соңынан кемшіліктері, аяғына дейін жеткізілмегені білінеді. Қоғамның жан-жақты өрбуі, әлеуметтік мақсат мәні және рөлінің өсуін қамтамасыздандырудан жаңа сападағы өзгеше әдістемелік және теориялық баптарды қажетсінетін тың мәселелер туындайды.

Үдеу, өрбу бір жағынан экономикада, әлеуметтік-рухани салада қалыптасқан бюрократтықты, басқару тәсілдері мен түрлерінің кертартпалылығын жоюға, келеңсіздіктерге қарсы бағытталады. Екінші жағынан, бастысы, ол материалдық және рухани өмірді сапалы жаңа деңгейге көтеруге және жасампаз мақсаттар шешімі қарқынын күшейтуге қабілетті. Жүйенің өмір сүруі, әлеуметтік-экономикалық үдеу, қоғамның жаңа сапалы жағдайы барлық өмір салаларының басымдылығын толық мәнінде ашудың нәтижесінен болады.

Философиялық әдістеме әлеуметтік қызметтегі халықтың белсенді үлесін талдау мен есепке алуды зерттеулер бастауына қояды. Ол бәрінен бұрын, қоғамдағы объективті қайшылықтар зерттеулері арқылы әлеуметтік таным мен әлеуметтік қызметтің ажырамас бірлігін ашуға мүмкіндік береді. Антагонистік (өліспей беріспейтін текетірес) немесе антагонистік емес қайшылықтарсыз үдемелі дамудың мүмкін болмайтыны белгілі. Өйткені олар дамудың бастауы мен қозғаушы күштері. Дегенмен, бүл қайшылық түрлері жалпы мәнінде қанша маңызды болса да, олардың қоғам дамуының нақты жағдайындағы барлық жүйесін анықтау керек. Қайшылықтардың көп түрлілігінің өзі қоғам дамуының үдемелі бастауы бола алмайды, бастысы, әлеуметтік қызметті қамтамасыз ететін, осы қайшылықтардың соңында тұратын саяси күштердің жағдайы мен орнын анықтау қажет.

Философиялық әдебиеттерде әлеуметтік қызметті зерттеудің нақты тарихи принциптері жан-жақты негізделеді. Бұл - ең маңызды әдістемелік талаптардың бірі. Қоғам қалыптасуының әр түрлі салаларында әлеуметтік қызметтің өзіндік сипаты мен нақты жағдайлары негізінен үш түрлі факторларға тәуелді: біріншіден, әлеуметтік күштердің нақты қатынасы мен қоғамның әлеуметтік құрылымының қайта құрылуы деңгейіне; екіншіден, күні өткен қоғамдық қатынастарды қайта құруға бағытталған әлеуметтік қызмет мақсатына; үшіншіден, ғылыми таным әдістеріне. Осы факторларды талдау көпшіліктің әлеуметтік таным мен әлеуметтік қызмет субъектісі ретінде қалыптасуының, өмір сүріп отырған қоғамдық қатынастар өзгерістерімен қамтамасыздандырылатынын, өзіне саяси күштердің өзара қатынастарынан туындайтын объективті қалыптасқан сұраныстарды қосатынын көрсетеді.

Әлеуметтік танымда дененің жан-жақты қарастырылуы - диалектикалық логиканың қажетті принципі. Құбылысты жан-жақты талдау өзіне жағымды бағаны (оның қоғамдық өмірдегі рөлі мен мәні) және жағымсыздығы (қалай өзін жояды және бірте-бірте мүмкін болмай қалу) қосады. Философиялық әдістеме тек жағымды немесе тек теріс сипаттамаларды жеткіліксіз деп есептейді. Теріс жақтарды айқындай отырып, оны, яғни кемшілікті шектен тыс әсірелеуге берілмеу керек, ол біржақтылыққа немесе қате бағаға алып келуі мүмкін. Құбылыстың жағымды мәнін қозғамайтын, еске алмайтын сын толық болмайды. Зайырлы қоғам құрылысындағы объективті сын - адамдар қатынасындағы мәдениет, саяси мәдениеттің қажетті элементі, құрамдас бөлігі.

Даму принципі құбылыстардың өзара байланысы және өзара келісуі принциптерімен байланыста қарастырылады. "...Диалектикалық логика, - дейді В.И. Ленин, - денені оның дамуында "өзіндік қозғалысында" (кейде Гегель айтатын), өзгерістерінде алуды талап етеді" . Бұл талап, бүтіндей әлеуметтік таным дамуын сипаттайтын кейбір сәттермен байытылады, нақтыланады. Мұнда басты көңіл ақиқат қоғамдық өмір үдерістері мен құбылыстарына, әлеуметтік таным сұрақтарының қолданылуына аударылады. Бұл принциптен алшақтау теорияда жалған қорытындыларға келуге соқтырады.

Тарихшылдық принципіне, әлеуметтік танымға нақты тарихи тұрғыдан келуге айрықша назар аудару керек. Өйткені әлеуметтік мәселені дұрыс шешу, тек оны нақты жағдайында оқып, зерттегенде, оз мәнінде қатып қалған, өзгермейтін белгісіздік ретінде емес, керісінше үдеріс ретінде қарастырылғанда, осы құбылысқа себепші болатын барлық факторлар жиынтығын есептегенде ғана мүмкін. Әлеуметтік таным теориясына, қоғамдық құбылыстар зерттеулеріне нақты тарихи тұрғыдан келудің үлкен әдістемелік мәні бар.

Сонымен, әлеуметтік кызметтің жаңа мазмұнының қалыптасуы себепші болған қоғамның жан-жақты шыңдалуы, қоғамдық қатынастардың объективтік жағынан көрініс табуы, әлеуметтік қызметтің сол немесе өзге түрлерінің өзіндік ерекшеліктерін анықтауға жағдай жасайтын әлеуметтік танымның гносеологиялық мүмкіндіктері ұлғаяды.

Тарихи үдеріс логикасы және субъектінің әрекеті

Әлеуметтік қызмет адамның тарихи ақиқаттыққа танымдық қатынасының объективтік негізі және сонымен бір уақытта субъектінің әлеуметтік объектіге танымдық қатынасының мақсаты мен белгісі болады. Тарихи үдерістің ақиқат мәні көп түрлі, өзара бір-бірін терістейтін қарама-қарсылықтарда жатыр. Тарихта алға жылжып шыңдалатын және кері кеткен даму, прогрестік және регрестік өзгерістер мен қозғалыстар бар. Өз мәнінде тарих "логикасы" осы қарама-қарсылықтардың өзара әрекеттерінен қалыптасады. Дамудың бұрылыстары, кездейсоқ ауытқулар және т.б. тарихи дамудың жалпы "логикасынан" ауытқу өз сапасында дұрыс түсінілмеуі мүмкін. Осы жалпы "логика" бәрінен көрінеді, болашақ анықталмаса да, ол хаос болып көрінетіндер ортасындағы белгі болады. Дегенмен тарих "логикасы" тек құбылысты "орташалау" арқылы анықталады деп есептеу қате. Өзінің негізінде оған, оның мәніне үңілу арқылы қол жеткізіледі.

Егер таным, оқиғалар мен фактілер бейнеленген көзқарастарды сәйкестендіруге ұмтылатын болса, онда қызмет оларды өзгертеді: нәтижесінде субъектінің де, объектінің де табиғаты түрленеді. Әлеуметтік танымның құдіретті күші - ақиқаттарды түрлендіретін, өткір қару қылатын, мазмұнын байытатын, нақтылай түсетін, жаңа, көлеңке жақтарды ашатын қызметпен шынайы әрекетінде. "Тарихтың логикалық дамуы халық бұқарасының тарихи шығармашылық үдерісіне саналы, белсенді қатысуын, демек адамдардың санасынан құбылмалы, бұлдыр түсініктердің жойылуын талап етеді" .

Әлеуметтік қызмет пен әлеуметтік танымның диалектикалық бірлігі олардың дамуының қандай да бір сатысында көрініс табатын қарама-қарсылықтар қатынасын қажет етеді. Әлеуметтік таным әлеуметтік қызмет дамуының деңгейінен негізін табады, оның шектеулілігін, жетімсіздігін аңғарады және абстракция күші арқасында әлеуметтік кызметтің барлық түрлерімен қайшылыққа ұшырауы мүмкіндігі қорытындыларына келеді. Бүл қайшылық белгілі бір жағдайларда әлеуметтік таным мен әлеуметтік қызмет дамуының қозғаушы күші болады. Соңғының жетілмегендігі әлеуметтік үдерістерді қайта құрудың парасатты жолын көрсететін әлеуметтік таным дамуы арқасында одан әрі ұғынылады.

Философиялық әдебиеттерде субъекті мен объектінің өзара қатынасын, байланысы мен біріне-бірінің өтуін белгілеу үшін "субъектінің объективациясы" және "объектінің субъективациясы" түсініктері пайдаланылады. Соңғысы тек қана субъектіден тарайтында ғана емес, сонымен қатар, материалдық ретінде түсінілетін, санада қайта өңделген идеалдықты да қосады. "Субъектінің объективациясында" әлеуметтік таным үдерісінде, адамның әлеуметтік қызметі арқылы идеалдықтың материалдыққа өтуі жүзеге асады. Қоғамдық ақиқаттықты қайта құруға бағытталған бұл категориялардың бірлігі субъективтіктің объективтікке ауысуының негізінде жатады.

Қоғам дамуының стихиялық үдерісінің саналылықпен ауысатынына сәйкес, қоғам өзінен ұйымдасатын жүйе ретінде әлеуметтік танымның болашақтағы дамуы мен өрбуіне объективті қажетті жағдай болатын жаңа сапа тұрғысындағы талаптар қояды. Өйткені ол адамдардың оз қызметтерінде өмірге енгізулері керек болатын болашақ қоғамның идеалды үлгісін жете зерттейді. Мұнда әлеуметтік танымның ерекшелігі көрінісін табады. Әзірге адамдардың әлеуметтік қызметі, бұқараның тәжірибесі теориялық талдау мен қорытуларға жеткілікті негізді бермей тұрғанда, әлеуметтік таным болашақтың жобасын, кейбір жалпы ақиқаттарды логика жолымен дамытып, ойды "қиялдан шығара алмайды".

Философиялық әдістеменің маңызды принципі - логикалық пен тарихилық бірлігі - мұнда өзінің нақты көрінісін табады. Тоқырау дәуірі философиясында орын алған теориялық ойдың әлеуметтік ақиқатқа сәйкес келмеуі, шынайы тарихи үдерістер дамуынан қалып қоюы, өз негізінде жалпы қайшылықты болуы, осы әдістемелік ұстанымның естен шығарылуынан болды.

Философияның келесі негізгі жайларының бірі - қоғамның сапалы жаңа сатысы туралы идея және оны жетілдіру мәселесі - онда тек түрлер ғана емес, қоғамның өзіндік мәні де дамитын адам қызметін диалектикалық қайшылықты үдеріс ретінде түсінуге итермелейді.

Тарихи үдерістің объективті мазмұнының ашылуы әлеуметтік танымның ең маңызды мақсаттарының бірі болады. Қоғам дамуының басты желісін білмей, әлеуметтік қызметтің көп түрлі көріністері, біріккен мәнді жалпы белгілер - қоғамдық қатынастар мағлұматынсыз күрделі объективті әлеуметтік ақиқаттың қоғамдық ғылымдарда қалай бейнеленетінін түсіну мүмкін емес.

Өз дамуының белгілі сатысында тұрған қоғамды сипаттайтын өзіндік бірлігіндегі қоғамдық қатынастар білімі, қоғамдық санада қоғамдық болмыстың нақты тарихи түрі бейнеленуін айқындауға мүмкіндік береді. Қоғамдық қатынастар жүйесінің қалыптасуы және қоғамдық сананың тарихи анықталған түрінің негізінде жатқан әлеуметтік әрекетшілдік, мұнда түсінік йен білімнің бастауы болатын қызмет атқарады. Нәтижесінде, саяси күштерге өзінің қоғамдық санасын қоғамдық болмыстың объективті логикасына сыни түрде қарауды қалыптастыруы қажет болады. Қазіргі жағдайда, бүл қоғам дамуы заңдылықтарының терең де дұрыс танымын, оған әлеуметтік қызметтің саналы қалыптасуын білдіреді.

Қоғам құрылымының мәнін ашуға қабілетті, оның пайда болуы мен дамуы заңдылықтарынсыз қоғамды бүтіндей әлеуметтік таным теориясынсыз құру мүмкін емес. Тек материалистік диалектика мұндай теорияны жасайды, сонымен қатар әлеуметтік таным мен әлеуметтік қызмет бірлігіне үлкен зиянын тигізетін әдістемелік қателіктерден қорғайды. Бұл философиялық білімнің өзін байытады, жаңашыл мүмкіндіктерін нақтылайды. Қоғамдық ақиқаттарға философиялық ойдың терең таралуы дүниетанымдық мәселелер жиынының кеңеюіне, әлеуметтік таным мазмұнының баюына әсерін тигізеді.

Әлеуметтік қызмет дамуының деңгейі оны бекітетін қоғамдық түрлер мен әлеуметтік таным түрлерін анықтауға көмектеседі және оған адам қызметіне теориялық және әдістемелік негізді сезіну де маңызды. Міне, қоғамдық адамның субъективтік әлеміне объективті түрде келу принципінің мәні осында...

Өткеннің қателіктерін қайталамаудың сенімді кепілі қоғамның демократиялық мүмкіндіктерінің жан-жақты ашылуы болады. Енжарлық, жауапкершіліктен бас тарту, бұйрықтар мен нұсқауларды күткен әрекетсіздік, ортақ істің жетістіктері үшін тәуекелге бел байлаудан қорқу - тәртіп ережелерін бұзу болып табылады. Сондықтан жеке іске бастайтын, дербестікті тежейтін әрекетпен күрес тиімді. Осы жағдайда әлеуметтік қызметтің жаңа түрлерінің қалыптасуы әлеуметтік таным ролін түпкілікті өзгертеді. Расында, адамның таным жетістіктері әрқашан ескінің шығармашылық игерілімінің жалғасы және адамның белсенді қабілеті дамуында жаңаның дүниеге келуі болады.

Жоғарыда айтылғандай әлеуметтік таным ақиқат өмірден озық тұрады және субъектінің әлеуметтік қызметін пісіп жетілген әлеуметтік міндеттің жолдарын шешу мүмкіндіктерімен қамтамасыздандырады. Бұл бәрінен бұрын қоғамның болашақтағы даму диалектикасын көре білу, талдау, қоғамның белгілі бір қалыптасуы кезеңі және дамуында жүзеге асатын үдерістер болашағын бейнелеу. Бірақ адамдар қызметіндегі бүл мақсаттардың жүзеге асуының нақты түрлері, жүзеге асуының шапшаңдығы, әр түрлі жағдайдағы ең бір оған барабар жолдар мен тәсілдерін және т.б. әлеуметтік таным алдын ала көре де, айта да алмайды...

Біздің елімізде XX ғасырдың 60-жылдарында объективті сипаттағы қоғамдық үдерістер ағымына қарамай, қоғамдық санада ол өзінің-өзіне барабар бейнесін таппайды, әлеуметтік ақиқатты монополиялауға ұмтылыс орын алады. Демек, совет қоғамында жүзеге асып жатқан әлеуметтік-экономикалық өзгерістердің шынайы мазмұны социалистік қатынастар мен принциптер негізінде дамуын жалғастырады. Ал қоғамдық санада, идеологияда совет қоғамы коммунизмге өту дәуірінде, социализм дамуы коммунизмге ұласады деген пікірлер таратылды.

Қоғамдық санада және теорияда қоғамдық үдерістердің оған барабар бейнеленбеуі өзінен-өзі әлеуметтік-экономикалық дамудың бағытының объективті сипатын озгерту мүмкіндігіне ие бола алмайды. Дегенмен, мұны тек анықтап қана қоюға болмайды, қоғам дамуы саналы түрде жүзеге асырылғанда тікелей шешілетін міндеттер сипатын асыра бағалау, оның өзіне барабар бейнеленбеуі әлеуметтік қызмет үшін ізсіз кетпейді...

Көпшіліктің тәжірибесін, жетістіктер мен жеңіліс сабақтарын талдай отырып, әлеуметтік таным осы тәжірибені теория деңгейіне көтереді, оған барабар нәтижелі бағытты, саналы әрекет жасауға мүмкіндік беретін қорытындылар шығарады. Бүл қоғамды жетілдірудің объективтік және субъективтік факторлары жетілуінің негізгі бірлігін талдаумен және теориялық шығармашылық пен тарихи үдеріс логикасының қосылуы жағдайында әлеуметтік таным алдында тұрған міндеттердің табысты шешілуімен байланысты философиялық келелі мәселелердің бұлтарыссыз алдыңғы орынға шығуын керек етеді. Сонымен, тарихи үдеріс логикасы себепші болған қоғамның өмір сүруінің заңдылықтары әрекетшілдікті жаңа сипаттармен және қасиеттермен жан-жақты байытады, әлеуметтік қызмет пен әлеуметтік таным бірлігінің өзіндік табиғатының түрленуіне алып келеді.

ӘЛЕУМЕТТІК ҚЫЗМЕТ ПЕН ӘЛЕУМЕТТІК ТАНЫМ БІРЛІГІНІҢ ДАМУЫ

Әлеуметтік қызмет, әлеуметтік саясат және әлеуметтік таным

Әлеуметтік таным әлеуметтік қатынастарды және әлеуметтік қызметті олардың бірлігінде бейнелеп, болмысты түрлендірудің сенімді әдісіне айналады. Өйткені ол болып жатқан оқиғаларды ғылыми талдау, қоғам дамуы туралы жеңіл түсініктер мен бұрмалауға жол бермеудің қажеттігіне сүйенеді. Әлеуметтік-экономикалық дамудың үдеуі теориялық қызметті жетілдіру, әлеуметтік қызмет пен әлеуметтік таным бірлігін қазіргі заманның негіздік мәселелерін жете зерттеу мақсатын қояды. Әрқашан теорияның қарапайым әлеуметтік құбылысты ғана емес, тарихи тәжірибені, басқаша айтқанда, қызметтің нақты тарихи түрлерін жалпы қорытатынын есте ұстау керек. Әлеуметтік таным қарапайым идеялар жиынтығы ғана емес, ол белгілі бір әлеуметтік қызмет түріне негізделген тез дамушы құбылыс ретінде көзге түседі... О л көптің тәжірибесін шығармашылықпен ой елегінен өткізу, қатаң ғылыми дүниетанымдық көзқарас негізінде қалыптасады... Әлеуметтік ақиқатқа философиялық ойдың терең бойлауы дүниетанымдық негіздің кеңеюіне әсерін тигізеді, әлеуметтік таным мазмұнын байытады. Өйткені теориялық пайымдаулар практикалық сұраныстармен ара қатынаста болады. Қоғам дамуын зерттеуде қол жеткізген табыстарын бағалауда әлеуметтік танымның өзіндік сыншылдығы оның ғылыми жете зерттелуіндегі жаңашылдыққа жол ашады. Саналы қайта құрулар нәтижесінде қоғамда әлеуметтік ғылыми біліммен нақтыланған әлеуметтік ақиқат пайда болады, әлеуметтік қызмет пен әлеуметтік танымның бірлігінің жаңа жайы жасалады.

Әлеуметтік саясат аймағындағы сын адамдардың тез арадағы психологиялық қайта құруларына, қоғам өмірінің барлық жақтарын сапалы жетілдіруге бағытталған қызметтің жаңа түрлерін жасауға көмектеседі. Қоғам өмірінде әлеуметтік мәселелер мәнінің объективті өсуі, қызметтегі әлеуметтікке саясат сұрақтары ара салмағының көбеюін қамтамасыз етеді.

Бүтін және белсенді әлеуметтік саясат мәселелеріне бет бұру біріншіден, әлеуметтік құбылыстардың көп жағдайда өзінде қоғамның гуманистік мәнін нақты көрсететінінде; екіншіден елдің әлеуметтік-экономикалық жедел дамуының негізгі факторы - басқару жүйелерінің белсенді қызметінде адам факторының рөлін көтерусіз болмайтындығы; үшіншіден, өткен өмір тәжірибесі көрсеткендей әлеуметтік-мәдени өмір саласының қалдықпен қаржыландырылудың саяси және экономикалық қатынастардағы тиімсіздігі. Әлеуметтік сұраныстарға тек өндіріс дамуының техника-технология дамуынан "қалған" қаражаттың бөлінуіне жол беруге болмайды. Қазіргі заманғы экономиканың келеңсіз құбылыстарының көбі тек әлеуметтік өмір саласын өз дәрежесінде бағаламаудан туындаған. Жұмыс және тұрмыс жағдайларымен қанағаттанбау адамның еңбек нәтижесіне қызығушылығының төмендеуіне, тәртіптің босаңсуына және басқа да келеңсіз құбылыстарға алып келеді...

Әлеуметтік қызмет пен әлеуметтік таным бірлігі қалыптасуындағы байланысты және өзара әрекетті дөрекілендіруге, оған үстірт қарауға болмайды. Біріншіден, әлеуметтік танымда өткенге шолу жасайтын талдауда және ақиқат фактілерді қорытындылағанда, сонымен қатар, үлгіленген жаңа әлеуметтік тәжірибеде, жаңа заңдылықтарды болжау қабілетінде көрініс табатын өзіндік салыстырмалы дербестік болады. Екіншіден, әлеуметтік қызмет пен әлеуметтік таным ортасында қолданбалы аралық зерттеулер тізбегі бар. Олардың есепке алынуы біртүтас таным мен қызмет үйлесімдігі үшін өте үлкен мәнге ие. Үшіншіден, әлеуметтік қызмет әлеуметтік танымның жаңа деңгейдегі сұраныстарымен есептесіп кайта құрылуы, өзгеруі керек. Қазіргі заманғы ғылыммен, көпшіліктің әлеуметтік белсенділігімен тығыз байланыс философиялық зерттеулер жемістілігінің қажетті жағдайы.

Әлеуметтік қызмет негізінен әлеуметтік таным бағытын анықтайды, іргелі шешімдерді талап ететін өзекті міндеттерді алға шығарады. Таным нәтижесіне сүйене отырып, олардың пәндік мазмұнына сәйкес субъект өзінің қызметіндегі ұмтылысын теория түрінде жасайды. Қол жеткізілген білім әлеуметтік қызметті жетілдіру мақсатына қолданылады, тарихи прогрестің дамуы бағытын анықтайды. Бүл үдерісте әдістер мен ой қабылдаулары әсерлері арқылы ғылыми білім нәтижелеріне, сонымен қатар жаңа мәліметтердің, әлеуметтік қызметтің деңгейі мен көптеген түрлеріне саналы және стихиялы әсерлердің де болуы мүмкін.

Әлеуметтік қызметтің әр түрлі деңгейлері мен көптеген түрлері белгілі бір шектерде теориялық үлгілерді көрер көзге ғана "практикалық растап" қандай да бір нағыз ақиқаттықты елестетпей, тек оның теріс айналдырылған түрін жасауы мүмкін.

Бұл олардың өзара қатынасының күрделілігін мәлімдейді. Сонымен, тарихи үдеріс мәселесінің әрекетшілдік және теориялық шешімдері ғылымның тек қана оларға барабар дамуы кезінде ғана пайда болмайтынын шамалайды. Теориялық білім маңызы - оның мазмұнының, әлеуметтік қызметтің ақиқат өмірлік мәнді міндеті болатынында. Әлеуметтік таным дамудың негізгі тенденциясын қоғамдық прогрестің өзіндік міндеттері шешімдерімен байланыстырады, мәселелерді өзіндік күрделілігінде, қайшылықтығында, барлық құрамдас бөліктерін бірлікте көрсетеді.

Бұл бірлік тек белсенділік пен танымның өзара байланысына саймайды. Ол әлеуметтік қызмет дамуының деңгейімен қамтамасыздандырылған таным мазмұнынан көрінеді. Танымға тек құрылымның бастапқы, алғышарттары ғана емес, сонымен бірге қандай да бір нақты тарихи деңгей мен білім сипатының қалыптасуына мүмкіндік беретін субъектінің белгілі бір әлеуметтік қызмет дамуы деңгейіне бағыт ұстауы себепші болған...

Әлеуметтік танымның объективті нәтижесі қоғамдық прогресс пен регресті сипаттайтын субъектінің сұраныстары мен мақсатының есепке алынылуына тәуелді. Бірінші жағдайда, объективті - шынайы білімге қол жетеді; екіншіде, сол немесе өзгеше деңгейде әлеуметтік ақиқат бұрмаланады. Дегенмен идеологиялық жалған нұсқауларға қарамай әлеуметтік таным, зерттеу логикасы күшімен сол немесе өзге қоғамдық құбылыс туралы объективті мәлімет беруі мүмкін. Мұнда, егер метафизикалық таным үстем болса, ол дұрыс емес нәтижеге алып келеді. Мысалы, релятивистердің "субъективтік" пен "объективтікті" және "объективтік пен абсолюттікті" теңдестіретін біржақты пікірлері. Өзгеріске ұшыраған әлеуметтік жағдайды тануға ұмтылған субъект оған өзін қателіктерге ұрындыратын ескі білім өлшемімен келеді. Әлеуметтік қызмет пен әлеуметтік таным дамуы оларды анықтауға және жоюға мүмкіндік береді. Дегенмен әлем туралы білімнің, сонымен қатар объективті білімнің кеңдігінен және терең дамуынан қызметтің өзіндік тарихи шектеулілігі салдарынан адасулардан толық құтылу мүмкін емес.

Бейнелеу теориясына қарсы шыққан, әлеуметтік таным талдауынан белсенділікті шектеген, оның түрлерін тарихи қарастырудан бас тартқан батыс философиясы тек қана танымдағы объективтік пен субъективтікті қарсы қойып қоймай, оны белсенділіктің өзіне де қарсы қояды. Нәтижесінде адам белсенділігі "әлем модельдері" деп аталатындарда, адамның нақты тарихи әлеуметтік болмысынан оқшауланған ретінде алға шығады. Адамның және оның белсенділігінің мұндай көрінісі әлемді келелі қайта құруға қабілетті, әлеуметтік белсенді жан ретіндегі адам туралы сұрақты жояды. Осымен бір уақытта танымның әлеуметтік табиғаты туралы сұрақ та жойылады...

Теорияға жауапкершіліксіз, шалағай қараудың оған үлкен зиянын тигізуі мүмкін. Мұндай қатынас біздің елімізде қоғамдық ғылымдардың жалпы жағдайынан және 70-жылдардағы қоғамдағы теріс әсерінен көрінді. Соңғы уақытқа дейін ешкімнің мақсат-мүддесіне және өмірлік мәселелерге соқпайтын схоластикалық теорияшылдық жиі мадақталды. Ал түзу талдауларға және жаңа идеяларды алға тартуға ұмтылыстар өз деңгейіндегі қолдауын тапқан жоқ...

Қазіргі заманда әлеуметтік танымның жалпы теориясы дамуы қоғам өмірінің материалдық және рухани жағдайларының еселеп өсімі арасындағы күрделі диалектикалық өзара байланысты табу жолымен жүруі керек. Мысал үшін, адамдардың жұмысты жақсы істеуге құлшынысы, өзі мен өз қызметі жағдайын жетілдіруі олардың әлемге бүтіндей қатынасына, олардың дүниетанымдық көзқарасына, өмірлік құндылықтар иерархиясына тәуелді. Мұнда қоғамдық қатынастардың саналы шыңдалуы үлкен рөл атқарады. Бүл адамдар әзірге сол немесе өзге заңдарды танығанша және өз қызметтерін соларға сәйкес бейнеде ұйымдастырған кезге дейін қоғам заңдары әрекет жасамайды дегенді білдірмейді. Осындай күнделікті тұрмыс деңгейінде және теориялық сана деңгейінде де көпшіліктің әлемдік және отандық ғылым жетістіктері бастауларына кең көлемді жол ашылуын керек ететін саналы қатынасты жорамалдайды.

Әлеуметтік ақиқат заңдылықтары танымындағы объективті шындыққа жету өте күрделі үдеріс, оның құндылық қондырғысы субъект белсенділігінің қозғаушы күші болып көрінеді. Мысалы, адам әлеуметтік өмір жағдайын жасауға белсенді араласуы мүмкін, ал бірақ, оның өзі көп жағдайда "ескіше" өмір сүруін жалғастыра береді. Қоғамдық пен жеке арасындағы кісі қызметінің қоғамдық сипаты мен тұлға ретіндегі оның өзінің арасындағы ажырау, сонымен қатар адамның "өзіндік сана-сезімі жетімсіздігі", оның өзгерген маңызды жайларды жеке басының дамуы негізінің жағдайы қылуға қабілетсіздігі нәтижесі болады.

Қоғам өмірінің барлық жақтарын қазіргі уақыт талаптарына сай жеделдету таным алдына үлкен міндеттер жүктейді. Өйткені болашақ даму қажетті әлеуметтік және өндірістік өзгерістерді жүзеге асыруда көпшіліктің және сол сияқты жеке адамдардың қызығушылықтары түсінігінсіз мүмкін емес. Қоғамның барлық ішкі кең көлемді өзгерістері, тарихи сұраныстар түсінігінің болмауы және оның практика жүзінде іске асырылуына сенімнің жоқтығы келеңсіз салдарларға ұшыратады .

Осындай жағдайда әлеуметтік таным дамуындағы бастысы — оның жаңа мазмұнмен байытылуының керек болуы, әлеуметтік қызметтің көптеген түрлеріне өрістеу жолымен тереңдеуі. Өз кезегінде ол, негізінде саяси және басқа кепілдемелер, келешекте олардың тиімді пайдаланылуы үшін ғылыми рецепт жасауға мүмкіндік беретін қатаң белгіленген әлеуметтік негізге бағытталған болуы керек. Әлеуметтік таным принциптерінің өзіндік дамуына адамдардың нақты тарихи қалыптасқан және өзгерген әлеуметтік қызмет түрлері арқылы жалпыға ортақ, әмбебап әлеуметтік байланыс орнатулары өтетін, танымға себепші болатын, оның әлеуметтік мазмұнын байытуға көмектесетін талдау әсерін тигізеді.

Әлеуметтік теорияның қызметпен байытылуы

Әлеуметтік таным мазмұны тек ақиқаттар танымымен ғана емес, сонымен қатар әдістеме зерттеулері мен оның практикалық қолданылуымен, тек әлеуметтік-ғылыми теория жасаумен ғана емес, олардың нақты жағдайдағы орны мен уақыты, практикалық пайдаланылуларымен де байланысты...

Ғылыми таным дамуының бүгінгі деңгейі, ғылымның тікелей өндіргіш күш ретіндегі жаңа рөлі, дамудың қоғамдық тарихи нақтылануын талап етеді. Практиканың нақты тарихи мазмұнын, гносеологиялық категория және әлеуметтаным категориясы ретіндегі аралық айырмашылығын көре білу маңызды.

Практика мен теория - гносеологиялық мәнде қарама-қарсы ара қатынасты байланысы бар категориялар. Олар функциональды және мазмұны жағынан да айырмашылықта. Практика материалдық әлемнің ақиқат объектілеріне сүйенсе, теория - идеалдыққа сүйенеді. Идея мен теория мазмұндарын түсіну үшін оларды тек таным объектісімен ғана емес, сонымен қатар субъектілердің ақиқат мақсатымен, олардың әлеуметтік мүддесімен ара қатынасын белгілеу керек.

Практиканың әлеуметтанымдық мәндегі мазмұнын адамдардың әлеуметтік қызметі құрамында қарастыру керек. Жоғарыда айтылғандай, практика тек бір мәнді материалдық өндіріс ретінде анықталған болуға тиіс емес. Қоғамның жоғарғы дамуы деңгейінде ол қоғамды қайта құрушы әлеуметтік қызмет ретінде алға шығады, субъекті-объектілік қатынас, әлеуметтік ағза онсыз өмір сүре алмайтын теорияны өзіне жинақтайды. Сондықтан танымдағы әлеуметтік келісімді оның материалдық өндіріске тәуелділігіне телуге болмайды. Әлеуметтік таным негізгі әлеуметтік белгілерді, ғылымның функциясы мен қасиетін анықтауға, оның өзіндік дамуы мен өмір сүруін тануға мүмкіндік береді. Мұндай жағдайда таным өзінің сыртқы әлеуметтік көріністерін, өзінің сыртқы байланыстарының көп түрлілігімен көзге түседі.

Әлеуметтік таным, әлеуметтік бүтін ретінде қоғамның өмірлік қызметімен, сонымен қатар ғылымның өзіндік дамуының ішкі логикасымен де жанасады. Әрбір тарихи дәуір қоғамның сұраныстары саналы түсінілетін белгілі бір міндеттерді алға шығарады. Қашан ғылымның ішкі логикалы дамуы осы сұрақтарды күн тәртібіне қоюға және шешуге дайын болғанда, олар концептуальді міндеттерге ауысады.

Қоғамдық үдерістерді ғылыми басқару өлшемі жетілген сайын қызметтің таныммен байланыс жүйесі негізінен екі бағытта дамитын, өрбитін жаңа мазмұнмен толығады және түрлерге ие болады. Бір жағынан саяси, шаруашылық және тәрбие қызметтері нәтижелерінің ғылыми зерттеулерге тәуелділігі ұлғаяды, екінші жағынан, теориялық жұмыс үшін әлеуметтік қызметтің әр түрлі аймақтарынан келетін күш, себептердің мәнділігі күшейе түседі. Бұл жерде субъективтік элементтердің ұлғаюшы рөлін бейнелейтін себептіліктің негіздік ерекшелігі - тарихи қозғалыс барысының жалпы деңгейіне әмбебап эсер болып көрінеді. Себептіліктің субъективті элементінің сапалық жағы таным белсенділігінің сәттерін қарапайым түсіну ғана емес, ол тек қана әлемді түсіндіріп қана қоймай, оны белсенді түрде өзгертетін адам мақсатының бағытын білдіретін қызмет .

Диалектикалық дамудың пәндік нақты үдерістері зерттеулеріне бағытталған әлеуметтік мәселелердің ой елегінен өткізілуі күн тәртібіне қойылып, шешілуі, әлеуметтік қызмет құрамындағы әлеуметтік танымның жаңа рөлі мен функциясы, бәрінен бұрын олардың өзара қатынасы, қоғамның жаңаруы үдерісімен, мәндік сипаттамаларындағы қалыптасуының жағдайы болады.

Қоғам дамуы үдерісінде оның уақыты өткен әлеуметтік ортадан диалектикалық өрбуінің сапалы айырмашылығын көрсететін, бұрын белгісіз болған қайшылықтардың шешілуі мен қиындықтарды жеңудің жаңа факторлары көрінісін табады. Мысалы, мұндай факторларға қоғамдық күштер бірлігінің өсуі, қоғам дамуының объективті заңдарын саналы меңгерудегі, пайдаланудағы субъективтік факторлар рөлінің артуы, қоғам мүддесі мен кісілер мақсаттарының объективті сәйкес келуі, қоғам дамуы мен тұлғалардың қалыптасуының ортасындағы байланыстың күшеюі, қоғамның әрқашан өздігінен жетілуге, өзінен шыңдалуға қабілетті болуы, адам қызметі түрлері мен көрінісі бірлігінің "нақты тарихи өлшемі" болады. Бұл факторлар адамзат тарихында бірінші рет қоғамның прогресс жолымен қозғалысын, өмір салттарының шыңдалуын қамтамасыз етеді.

Әлеуметтік мазмұнмен бірте-бірте толығатын қоғам дамуының айрықша белгілерін, жаңашылдықтарын ой елегінен өткізбей, оның диалектикалық шыңдалуын түсіну мүмкін емес. Қоғамның қазіргі заманғы дамуы сатысы ерекшеліктерінің танымы, оның объективті заңдылықтарымен санасу әрбір адамнан шығармашылықты, жаңашылдықты, ескі түсініктердің қалыптасқан шеңбері аясынан шығуды талап етеді. Осы сұраққа байланысты Т.И.Ойзерманның ой-толғанысы теориялық ат, әдістемелік жағынан да құнды болып көрінеді. Ғылыми-техникалық ұлы жаңалықтардың, өнертапқыштар еңбегінің, жетілген зерттеулердің өндіріске өте баяу енгізілуін немен түсіндіруге болады? Болмаса еңбек өнімділігінің артуы, өнімнің сапасының жақсаруы өндірушілердің мақсатына сай келе ме? Бүл жерде біз анық қайшылыққа кездесеміз. Қоғамдық меншік негізінде өндіріс тәсілін қоғамдастырған, ортақтастырған социализм, өндіргіш күштердің жедел дамуы үшін шексіз кеңістік жасады... Бірақ, тек өнім көлемінің ұлғаюына бағыт ұстау жоғарғы сапалық көрсеткіштерді қамтамасыз еткен жоқ. Мысалы, 12- бесжылдықта екі миллион трактор шығару жоспарланған, дегенмен, олар өте сапалы емес. Біздің өндірісіміз қосалқы бөлшектерді өте көп шығарғанымен, олар әрқашан жетіспей жатады. Осының өзі әр түрлі бөлшектері өте жиі ауыстыруды қажет ететін біздің машиналарымыздың сапасының төмендігін көрсетпей ме?

Қоғам құрылысы тәжірибесінде кез келген істе, шаралардағыдай қателіктердің болуы мүмкін. Бүл ізденістер, өсу кезінде тәжірибенің жоқтығынан жол берілетін, мәселелер шешімінің ең бір дұрыс жолының табылмауы салдарынан, тәжірибені елемеу, істің объективті жағдайының талдауы жасалмаған субъективтік, волюнтаристік сипаттағы қателіктер. Дамудың мұндай объективті заңдылықтары талаптарымен "саналы" есептеспеу өте қауіпті, өйткені қоғам дамуы қайшылықтарының тез ушығуына әкеледі. Қайшылықтардың шиеленісуі, қоғамның негіздік принциптерінің бұрмалануы, қоғам дамуының объективті заңдары талаптарынан дөрекі бас тарту, олардың шегіне жетіп ушығуы аса қатерлі. Тарихи тәжірибе көрсеткеніндей, мұндай тәжірибе тек қайшылықтардың пісіп-жетілуі мен ушығуына алып келіп қоймай, барлық өндірістік және экономиканың дағдарысты жағдайына ұласуы да мүмкін .

Әлеуметтік-мәдени және тарихи өзгерістермен байланысты әлеуметтік таным рөлі артады, өйткені, ол әр түрлі білім жүйелеріне тартылады. Қазіргі уақыт жағдайында жалпы техникалық, жаратылыстық, қоғамдық ғылым салалары арасында өзара байланыстың тереңдеуі жүзеге асуда, жаратылыстану әдістері кең қолданылады, жаратылыстанушы ғалымдардың дүниетанымдық мәселелерге, білімнің әлеуметтік және құлықтылық жайларына қызығушылықтары артуда. Мұның бәрі - қоғамды танудың жалғыз сенімді құралы ой, парасаттың ғылыми әдістемесін терең меңгеруді талап етеді, өйткені, бүл жерде таным табиғаты әлеуметтік ақиқатпен түрленеді, әлеуметтік қызмет тіліне аударылады, оның теориялық негізі болады.

Әлеуметтік қайта құрулар мен оның кемелдену дәрежесін тек қана бір теория көмегімен анықтап қоймай, әлеуметтік таным шекарасының кеңеюі мүдделі болатын субъектілердің өздерінің шығармашылық қызметі көмегімен де белгілеуге болады. Әлеуметтік тәжірибенің теориялық талдауын логикалы түрде соңына дейін жеткізу, тарихи қайта құруларға жауапты субъектілердің потенциалды күшін, олардың объективті пісіп-жетілген міндеттерді орындауға дайындығы дәрежесін анықтауға мүмкіндік береді. Осындай ізденістер әлеуметтік таным шеңберінен тыс тұрмай, оның өз мазмұнында болады.

Ғылыми әлеуметтік шынайы таным білімнің ақиқат дамуына мүмкіндік жасауға бейім болады. Миллиондаған адамдарды толғандыратын әлеуметтік болмыс жауаптарын іздеуден көңілдерін басқа жаққа бұрмай, оны табуға, іздеуге белсенді араласады. Бұл тоқырау заманы догмаға айналдырған ойларды жеңуді, әлеуметтік үдерістер талдауы әдістемесін игере білуді талап етеді.

Қоғам дамуында әлеуметтік таным әдіснамасы рөлінің артуы

Қоғамның дамуы күрделенген және шеңбері кеңейген сайын, әлеуметтік таным әдіснамасы одан әрі табанды мәнге не бола түседі. Логикалық жайда ол өзінің құрылымы себепші болған өзінен қозғалыс үдерісі болады. Субъект теориялық қызметінде білімнің барлық элементтерін басшылыққа ала отырып, көмекші құралдар жүйесі көмегімен танымдық міндеттерді шешеді. Мұндай ғылыми білім танымдық қызметтің қолданысының әдіснамалық жағын құрап, оның негізінде жатады. Соңғысы, ақиқатты әлеуметтік қайта құрушы қызмет арқылы, объективтік әлеуметтік ортадан алынған практиканың ұғымы болып көрінеді. Бүл жерде, әлеуметтік қызмет пен әлеуметтік таным бірлігі мәселесі объектіні практика жүзінде қайта құрушы және теория жүзінде меңгеруші таптырмайтын, ауыстыруға болмайтын құрал ретінде алға шығады.

Мысал үшін, қазіргі заманда "ақиқатты алдын ала бейнелеу" болмай, қоғам дамуының жетекші тенденцияларын теория жүзінде ой елегінен өткізбей, әлеуметтік прогресс сатыларымен өрбуді тану мүмкін емес. Қоғам дамуымен бірге жүруге, ескірген догмаларға негізделген теориялар қабілетсіз. Ал әрқашан нақты жағдайдың нақты талдауын талап ететін диалектиканың тағдыры ерекше. Практикамен, ақиқат өмірмен әрқашан тығыз байланыс, өмірге қатаң ғылыми тұрғыдан келу, оның шын мәнінде өз уақытынан озған теория ретіндегі тірі жанын құрайды...

Қазіргі уақыттағы әлеуметтік танымның ең маңызды әдіснамалық міндеті қоғамды түпкілікті қайта құрудың қажеттілігін негіздеу, болашақтағы прогрестік жолды көрсету болып табылады. Ол қоғам дамуының белгілі бір сатысында адамның әлеуметтік қызметінің бағытын реттеуші теориялық принциптерді тұжырымдайды. Әлеуметтік танымның осы нормативтік сипаты субъектінің әлеуметтік қызметінің өзіне қатысындағы оның белсенді әдістемелік рөлінің көрінісі болады. Белгілі бір жүйе шеңберінде бар қоғамдық қатынастар мен тенденциялар дамуының әлеуметтік танымда пара-пар бейнеленуі мәселесі көз алдымызда. Сөз әлеуметтік танымдағы келесі екі сәттен тарайтын мақсаттылықтың рөлі туралы. Біріншіден, мақсаттылық әлеуметтік объектінің дамуы бейнеленуінің, мақсаттың алға тартылуы мен оның жүзеге асуының алғышарты мен нәтижесі, әрі мақсат пен нәтиженің сәйкес келуі, бастапқы мәліметтерге субъект білімінің барабарлығы, сонымен қатар әлеуметтік қызметтің соңғы нәтижелерінің дәрежесі мен шекарасы нақтылануының өте мәнділігі; екіншіден, субъект белсенділігі, зерттелетін денелердің күрделілігінің түсінілуі, оның дамуы тенденциясын есепке ала білу, ғылыми негізделген мақсаттың тұжырымдалуы, оны жүзеге асырудың түрлерінің, тәсілдерінің анықталуы.

Әлеуметтік танымның әдістемелік ролінің артуы, онда объективтік пен субъективтіктің бірегей және өзара себепші болу үдерісі ретіндегі бірге болуымен байланысты. Сондықтан, әлеуметтік-тарихи әр түрлі жағдайларды есепке алғандай, нақты тарихи түрде объективті, шынайы білімнің алынуына мүмкіндік беретін әдістеме қажет.

Субъектінің әлеуметтік позициясымен есептесу ғылыми білімнің әлеуметтік негізгі себебі өмір сүруінің бірден-бір "механизмі" болып көрінеді. Әлеуметтік танымда субъекті белсенділігінің екі түрінің мәнін өзара әдістемелік талдау маңызды. Бұл, біріншіден, танылатын құбылыстар мен заттар аймағының практикалық қайта құрылуы, әлеуметтік ортаның құрылымдық жайларының бөліктеріне бағытталған таным; екіншіден, оның жеңілдетілген түрдегі практикалық түрленуі, әлеуметтік диалектиканың категориялары мен түсініктері көмегімен идеалды ой бейнесіне "айналуы" . Өзіндік ерекшелігі мен міндеттерінен әлеуметтік таным тек болып жатқан үдерістердің ғылыми талдауын, терең қорытындыларды ғана жорамалдап қоймай, абстракцияланады, болашақты көре біледі, әлеуметтік ортада не жоқ болса соны жасайды, төтенше жұмылғыштығы салдарынан, өскелеңкілік, қозғалғыштығы және диалектикалық қайшылықтылығынан теория жүзінде барабар қамтылады және әлеуметтік диалектика түсініктерінде көрініс табады.

Қоғамның шыңдалуы диалектикасымен байланысты әлеуметтік танымның әдістемелік мәселелерін оқып зерттеу - қоғамның өзін тануына дегендегі маңызды қадам. Оның қоғамдық сананың дамуы үшін де үлкен мәні бар. Жаңа қоғамның дамуы заңдылықтарының қалыптасуы мен тарихи алғышарттары оның ішкі және сыртқы қайшылықтары, қол жеткізген табыстары мен тарихи мәні, сонымен қатар қиындықтары мен дамуы мәселелері, болашағының кең көлемді білімі маңызды. Міндет таным әдістерінің қазіргі заманғы жағдайларға сәйкестендірілуі мен әлеуметтік - экономикалық қарқынды даму сұраныстарына сәйкес келтірілуінде болады...

Әлеуметтік ақиқат үшін, әлеуметтік таным маңызы басшылық аймағына ақпарат түрінің түсуі қажеттігінде. Ол әлеуметтік таным әдістемесінің жалпы принциптері арқылы, сонымен қатар басқа қоғамдық ғылымдар жасап шығарған баптарды да қосатын белгілі бір басқару үдерісі концепциясына айналуға тиісті. Осының бәрі мәні жалпы мақсатпен есептескен салалық, жеке, нақты мәселелер шешімі болатын қоғамды басқару мен жоспарлаудың бағдарламалық бабы болады. Философия аймағында зерттеушілердің шығармашылық талпыныстарының реттелуін және ұйымдастырылуын талап ететін мәселелі принцип өрістеген. Жиі-жиі бағдарлама мақсатын жете зерттейтін, өзіне ғылыми шығармашылықты жеделдету мәселелерін және білім беру жүйесін жетілдіруді, мамандардың мамандығын көтеруді қосатын, соңғы нәтижеде ғылыми таным жетістіктерін өмірге енгізуге мүмкіндік беретін мәселелі жұмысты ғылыми ұйымдастырушы бірлік болады. Сонымен, басқаруға тек өндіріс қана емес, бүтіндей қоғамдық құбылыстар мен үдерістер өмір сүруі тәсілі ретіндегі адамдардың әлеуметтік қызметтері де душар болғандығы негізделеді. Тек қана саналы басқару әлеуметтік жүйенің нығаюы, өмір сүруі және дамуы мақсатын көздейді...

Әлеуметтік философия адамдардың мақсат-мүддесі мен тез дамушы сұраныстарына сай қоғамдық қатынастардың қайта құрылуына және барабар бейнеленуіне бағытталады, көпшіліктің әлеуметтік кызметі мен әлеуметтік танымы бірлігінің мәнін терең ашады. Ол белсенділік пен көпшіліктің шығармашылығын қандай да бір механикалық түрде әрекет жасайтын заңдылыққа сыртқы қосымша ретінде емес, қоғамның өзіндік ерекшелігін анықтайтын объективті қажеттілік ретінде қарастырады. Қоғамда нақты тарихи үдерістер дамуын тану үшін және нақты әлеуметтік ақиқаттың танымы нәтижелері мен тәсілдерін жүзеге асырудың жолдарын табуда диалектика кең көлемді, икемді де пайдаланылады. Зерттеушілер әлеуметтік таным теориясынан мақсат-мүдделерді және көпшілікті толғандыратын мәселелерді қарастыруы керек. Сондықтан, нақты әлеуметтік тәжірибені талдаудың, әлеуметтік таным нәтижелерінің сыни тұрғыдан қарастырылуымен толықтырылуы олардың ақиқат әлеуметтік қызмет сұраныстарына, қоғамдық-тарихи үдеріс субъектілерінің дамушы санасына сай келуі маңызды.

Әлеуметтік таным әдісі ретіндегі және әлеуметтік қызмет теориясы ретіндегі коғам дамуы диалектикасының түсінігі қоғамдық қатынастар мәнінің шындығына жетуге, оларды тануға, сонымен әлеуметтік үдерістерді ғылыми басқару сұраныстарын қанағаттандыруға мүмкіндік береді...

Тарихи тәжірибе үлкен өзгеріс жылдарында алға жылжу мақсатының айрықша анық көрінетін ерекше сипатын, қоғам дамуының күрделі мәселелерін батыл шешудің, кідіртуге болмайтын шешімдердің бар күшімен көрініс табатынын дәлелдейді. Жеделдеп дамуға уақытты қалайда "сығу" қабілеті ғана емес, сонымен катар кеше сонша алыс сияқты көрінетін болашақ түсінігі мен көріністерін жақындату да тән.

Қорытынды

Әлеуметтік танымның барлық мәселелерінің жиынтығын талдау үшін негізгі ортақ категория әлеуметтік қызмет болады. Философияның әлеуметтік таным мазмұнының әлеуметтік қызметтің түрлері мен деңгейіне тәуелділігі туралы әдістемелік ұстаным әлеуметтік құбылыстарды түсіндіру кезінде жетекші болып қала береді. Танымның алдын ала әлеуметтік келісуінің өзіндік ерекшелігі осында болады, өйткені ол әрқашан нақты -тарихи жағдаймен табиғи байланыста дамиды, көпшіліктің әлеуметтік қызметі күн тәртібіне қойған қоғам өмірінің пісіп жетілген сұрақтарын бейнелейді, өзекті міндеттерді қалыптастырады...

Әлеуметтік қызмет пен әлеуметтік таным мәселелерінің бірлігін талдау, бүл мәселенің алдағы уақыттағы да талдауларын қажет ететін кейбір маңызды баптарды логикаға келтіруге мүмкіндік береді. Оған жататындар: таным үдерісінің қалыптасу механизмінің негізіндегі әлеуметтік мәселелердің терең, саналы түрде меңгерілуі; әлеуметтік танымның әлеуметтанымдық (социологиялық), тарихи-материалистік және гносеологиялық жақтарын біріктіретін оның бірегей теориялық концепциясының жасалуы; әлеуметтік танымға әлеуметтік факторлар арқылы, бәрінен бұрын әлеуметтік қызмет және т.б. түрлер арқылы құндылық қатынастарды енгізу механизмін көрсететін ғылымның құнды баптарының оқып, зерттелуі.

Қазіргі жағдайда әлеуметтік танымның өзекті міндеттері болатындар көпшіліктің даму үдерісінде туындайтын барлық жаңа, алдыңғы қатарлы әлеуметтік тәжірибесінің қорытындылануы, теория мен практикада уақыты өткен түсініктер, ескі ұғымдармен, сенімдермен күресу. Өмір талаптарына сай күнделікті, ағымды практикалық сұраныстарға теорияны бағындырудан, мұнан тек саясатты ақтайтын, тек қолайлы түсіндіру құралын көруден қашу керек. Тек оң әлеуметтік практика ғана адамдардың әлеуметтік танымының қозғаушы күші, түпкі бастауы бола алады. Қоғамдық ғылымдар алдында еліміздің практика жүзінде туындаған әлеуметтік-экономикалық жедел дамуының жаңа мәселелерін теориялық ой елегінен өткізу тұр. Олардың арасында: қоғамымыздың казіргі заманғы диалектикалық дамуы, оның сапалы жаңа жағдайдағы сатысына өтуінің жолдары, тез дамып отырған ғылыми-техникалық прогресстің әлеуметтік баптарының талдануы, жан-жақты өрбу үдерісіндегі адам факторы рөлінің артуы да бар...

Социальная деятельность и социальное познание:

(Проблемы единства).

Алма-Ата: Казахстан, 1987.

- С.5-26; 28-30; 32-35; 38-43; 48-51; 72-76; 84-97; 105-112;

125-135; 141-146; 152-161; 171-173;178-181.





2. ӘЛЕУМЕТТІК БАЙЛАНЫСТАР ЖҮЙЕСІНДЕГІ АДАМ. ҚОҒАМДЫҚ ӨМІРДЕГІ ЕРКІНДПС ПЕН ШЫҒАРМАШЫЛЫҚ

2.1 ЕРКІНДІК - ҚОҒАМДЫҚ ҚАТЫНАСТАР ШЫҒАРМАШЫЛЫҒЫ

ЖАБАЙХАН ӘБДІЛДИН

Адамдардың бір-біріне қатынасы олардың сұхбаттасуы, өндірістік және қоғамдық қатынастары бөлінбейтін заттық қызметтің екінші жағы болады. Өйткені адамдар заттың қызмет үрдісінде тек қана табиғатқа әсерін тигізіп, оны мақсатына сай өзгертіп қоймай, адамдар еркі мен тілегінен тыс, объективті болатын белгілі бір қатынастарға түседі.

Адам еркіндігі, белсенділігі, оның қызметінің шығармашылық сипаты тек табиғат заттарының мақсатқа сай өзгеруінде, тікелей өндірістік әрекеттерден ғана емес, сонымен қатар өзінің де шығармашылық және қоғамдық қатынастарының өзгерістерінен көрініс табады. Адам өз қызметінде қандай да бір жағдайымен емес, бүтіндей белсенді, еркін және шығармашылықты. Ал мұндай еркіндік толық өлшемінде, дамыған түрінде тек коммунистік қоғамда ғана жүзеге асады. Сұрақтың осы жағын қарастырған Ф.Энгельс: "Осы сәттен адамдар өз тарихтарын толық саналы түрде туындатады, тек сонда олар қозғалысқа келтіретін қоғамдық себептер басым және өскелең өлшем мен олар тілейтін салдарларға ие болды. Бүл адамзаттың қажеттілік патшалығынан еркіндік патшалығына секірісі болады", - дейді.

Бұрын өмір сүрген барлық қоғамдық-экономикалық жүйелер өз табиғатында шекті, өйткені оларда адам еркіндігі, белсенділігі ең көп болғанда өзін адамның заттық қызметінің түріне емес мазмұнына қатынасында табады. Егер адам тек табиғатқа, табиғат заттарының мақсатқа сай қалыптасуы үрдісіне қатынасында, өзінің еркіндігін, шығармашылық мүмкіндігін көрсетсе, онда ол өзіне - өзінің қатынасында, өмір түрін қоғамдық қатынастар таңдауында енжар, шарасыз болды және өзі табиғаттың түрі ретінде алға шықты. Ендеше адамдар өздерінің субъективті сипатын өзінің қоғамдық қатынастарына қатынасынан емес, табиғатқа қатынасынан тапты. Осы себептен бүгінге дейін өмір сүрген барлық қоғамдық құрылыстарда қоғамның дамуы заңдылықтары табиғат заңдылықтары сияқты стихиялы түрде көрініс табады, әрекет жасайды. Дегенмен адамдар өндіріс үрдісінде, өзінің еңбек құралдарын жетілдіру жолында белгілі бір жақын мақсатты көздейді. Қоғам дамуының жалпыға ортақ заңдары әрекеттерінің стихиялығынан адамдар өндіріс аймағына өзгерістер алып келетін тікелей пайда болған сол қоғамдық салдарларды жете түсінбейді.

Әлеуметтік қызметте белгілі заңдылық өмір сүреді, ол бойынша адамдардың қоғамдық мақсаттары, олардың тәсілдерінің функциясы түрінде алға шығады. Осы себептен адамдар жиі өздерінің алғашқы мақсаттарының асыра орындалғанына куәгер болады. Мәселенің осы жағын қарастырған К.Маркс: "Дұрыс түсінілмеген түр жалпы түр болады және қоғам дамуының анықталған сатысындағы жалпыға ортақ пайдалану үшін жарамды түр болады". Адамзаттың тарихи дамуында осындай түр қоғамдық-тарихи заңдылықтың өзгеше көрінісі, тәсілі ретінде алға шықты. Осылайша, мысалы, алғашқы қоғамдық құрылыс адамдары өз дамуларында бірте-бірте тас және қола еңбек құралдарынан темірге өте бастады. Олардың ықыластары, мақсаттары мен ұмтылыстары өзінен-өзі толығынан түсінікті, өйткені олар өз еңбектерінің өнімділігінің артуын қалады, табиғат күштерімен тиімді күресуге ұмтылды. Дегенмен, олар бұл қызметтің ең соңында жеке меншіктің, құлдықтың пайда болуына әкелу мүмкіндігін болатынын болжай алмады.

Дәстүрлі қоғамдық түрлерде қоғам дамуының заңдылықтары, коғамдық тірі адамдар еркінен тыс көрініс табады, Дегенмен бұл адамдардың ұмтылыстары мен ықыластары әрқашан қоғамдық өндіріс жүйесінде олардың қандай орын алатынын көрсететіні белгілі. Дүниеге келіп, адамдар тек қана белгілі бір еңбек құралдар жүйесіне, оларды қолдану тәсілдеріне кездесіп қоймайды, керісінше олардың мінез-құлқын, жеке өмірлік қызметін, олардың өмір салтын анықтайтын сонымен қатар өндірістік қатынастар, сұхбат түрі және адамдардың объективті, субъективті тілегіне бағынбайтын белгілі идеологиялық қатынастар жүйесін табады.

Өздерінің әлеуметтік қызметтерінде адамдар әрқашан өндіріс тәсілдерін жетілдіреді. Дегенмен мұны қоғамның экономикалық құрылысына, өндіріс қатынастарына салыстырмалы қабылдауға болмайды. Бүл жерде себеп өндірістік қатынастардың түрі мен кескінінің белгілі бір әлеуметтік топтардың, олардың қоғамдық мақсат-мүдделерімен байланыстылығында. Осының әсерінен қоғамдық қатынастар жүйесінің өзгеруі жалпы тарихи заңдар әсерінен, әлеуметтік қайшылықтардың түпкілікті шешілуінен болады, демек революция ретінде алға шығады.

Адам еркіндігінің жүзеге асуы, тектік мәнінің орындалуы Марксше, коғамның коммунистік құрылымының маңызды мәні болады, онда адам өзінің шығармашылық қабілетін, мақсатты қызметін тек табиғатқа қатысында емес, сонымен қатар өзіне де қатысында жан-жақты көрсетеді. Ол адам үшін тек қоғам дамуы заңдылықтарын тануға шынайы мүмкіндіктер жасап қоймайды, сонымен бірге қоғамдық қатынастарды мақсатты игереді, адами сұхбаттың жаңа түрлерін жоспарлы жасап шығады. Сондықтан Маркс жаңа қоғам ерекшелігі өндірілетін заттардың көптігінде, адамдық қатынастық жасау, жарату түрлерінің байлығында екенін айтады.

Коммунизм тек бұрын болмаған өндіргіш күштерді жасап қана қоймай, жан-жақты жетілген адамдардың қалыптасуы үшін де жағдай жасайды. Бүл заңды, өйткені тек жан-жақты дамыған тұлғалар, адами индивидтер бүтіндей табиғатқа шығармашылық қатынасқа, өзінің өндіргіш күштерін қуатты дамытуға және сонымен бір уақытта қоғамдық қатынастардың бай түрлерін, адами сұхбаттың дамыған түрлерін қалыптастыруға қабілетті. "... Сөз барлық адамдар үшін, - деп жазады Энгельс, - онда әркім өзінің адами табиғатын еркін дамытуға мүмкіндік алатын, өзінің жақындарымен адами қатынастарда өмір сүретін және өзінің бақуатты тұрмысының күшпен қиратылуынан қорықпайтын өмір жағдайын жасау туралы болады; жеке адамдар құрбан етуге тура келетін адам өмірінің шынайы ләззаты еместігін естен шығармау керек, біздің тек кейіпсіз құрылымымыз қамтамасыз еткен көз көрерлік ләззатқа, ол бүгін осы кейіпсіз артықшылықты пайдаланатындардың жүрегі мен парасаты жиіркене қарайды" .

Марксизмнің негізін қалаушыларының пікірінше Коммунистік қоғамның мақсаты -өндіріс емес (дегенмен, оның жоғары дамуы қажетті жағдай болса да) қоғамдық адамдардың еркін дамуы, жан-жақты дамыған тұлғалар. Осы деңгей әсерінен осындай қоғам дамуының сатылары қалай өндіріс дамуымен анықталса, солай қоғамдық тұлғалардың әлеуметтік даму деңгейіне, әлеуметтік белсенділігіне, жаңа адами қатынастарға тәуелді болады. Міне осыдан келіп жаңа адамның қалыптасуы қоғам өмірінің барлық жақтарына, материалдық және рухани өндіріске мәнді әсерін тигізуі керек.

Жаңа қоғамды тұрғызу, оның деңгейлері мен сатылары адамның дамуына, тарихи шығармашылық субъектісі ретінде алға шығатын сол таптың әлеуметтік дамуына тәуелділігі күмәнсіз. Социализмнің көптеген бейнедегі түрлері туралы маркстік концепция, оның нақты үлгілері әлеуметтік кемелденумен, жүмысшы табының еркін және шығармашылық мүмкіндіктерімен тікелей байланысты.

Адамдар әрқашан саналы түрде айқын қоғамдық мақсатқа сәйкес әрекет етті. Жаңа коғам жасауға тікелей кіріскен жүмысшы табында алғашынан марксизм-ленинизм теорияларында жете зерттелген жаңа қоғамның идеялық бейнесі болды. Шынында әлеуметтік субъект, алдыңғы қатарлы қоғамдық таптың міндеті - осы теорияны, идеяны миллиондаған бұқараның практикалық қызметі арқылы ақиқатқа айналдыруында. Сонымен қатар алғашқы бастаулық идеялар, қоғамдық идеялардың өмірге нақты енуі, көптеген әлеуметтік факторларға, қоғамдық жағдайларға, тек қана қоғамның экономикалық құрылымын ғана емес, сонымен бірге жасалатын саяси, құқықтық және рухани қатынастардың сипатын анықтайтын жүмысшы табының даму деңгейіне тәуелді.

Марксизмнің негізін қалаушылар жаңа қоғамның зор тарихи өрбуін, оның еңбек адамы жағдайын түпкілікті өзгертетінінен, оны тарихи шығармашылыққа тартатынынан, нағыз тарих субъектісі, өз қызметінің субъектісі болатынынан көреді. Егер бұрын тарихтың, тарихи үрдістің нағыз субъектілері үстем тап өкілдері болса, онда ол жаңа тарихи жағдайда объективті де, субъективті де жойылады, қоғамдық қатынастардың ескі субъективті-объективті қатынас түрлері алынып тасталады. Жаңа қоғам қаншалықты қоғамдық байлық өндірісіндегі еркін адамдардың одағына негізделсе, өндірістік және қоғамдық қатынастардың ескі түрлері соншалықты деңгейде жаңа қатынас түрлерімен алмастырылады. Соңғының өліспей беріспейтін өндірістік қатынастардан үстемдік пен бағыныштылық қатынасынан, өндірістік қатынастардың тарихи өтпелі түрінен түпкілікті айырмашылығы бар. К.Маркс И.Вейдемейерге жазған хатында таптар және тап күресі туралы ілімінде өзінің ашқан жаңалықтарын қозғап: "Менің қандай жаңаны жасағаным, келесінің дәлелдеуінде болады: 1) таптардың өмір сүруі өндіріс дамуының белгілі бір даму кезеңімен байланыстылығы, 2) тап күресінің қажеттілікпен жүмысшылар үстемдігіне әкелетіні, 3) бүл үстемдіктің кез келген таптың жойылуы, тапсыз қоғамға өтуді құрайтыны" , - дейді.

Ақиқатында үстемдік пен бағыныштылық, субъект-объектілік қатынастар қоғам дамуының белгілі кезеңімен ғана байланысты қатынастар болмайды, өйткені олар шынайы адами қатынастарға сәйкес келмейді, тек белгілі бір адамдар белсенді адами өмірді сүреді де, ал басқа бөлік, әсіресе еңбекшілер бұқарасы езілген, жаншылған, сондықтан еркін емес. Буржуазиялық қоғам тек бәрінің еркіндігін жариялайды, шындығында еңбекші таптар, дегенмен мұның үлкен мәні болса да тек формалды еркіндікке ие. Жүмысшы табы өзінің ақиқат еркіндігін өзінің қызметінің шынайы субъектісі болатынын ұғынған өлшемінде көрсетеді, сонда ғана ол ескі әлеммен революциялық күрес жолына түседі. Буржуазиялық қоғамда ол капиталистік байлықты көбейтетін, қосымша табысты өндіру үшін құрал, қанау объектісі болады.

Маркстік теорияларға сай тек жаңа қоғамда адамдар арасындағы өзара қатынаста түпкілікті өзгерістер жүзеге асады; мұнда барлық адамдар тұлғалар ретінде алға шығады. Коммунистік қоғамда бір адамның екінші адамға тек объект ретіндегі қатынасы өмір сүрмейді. Жаңа қоғамда адамдардың бір-біріне қатынасы еркін адамдар одағы ретінде, бүтін қатынас ретінде тұрғызылады. Сондықтан бұл қоғамның басты артықшылығы өмірдің жаңа түрлерінің, жаңа адам қалыптасуының, адами сұхбаттың жаңа түрлерінің жасампаз еркіндігінде болады.

Егер, табиғатқа қатысында, оны тану мен өзгеруде қандай да бір өлшемде шығармашылық ретіндегі адам еркіндігі көрініс тапса, онда салыстырмалы түрде өзіне, өзінің қоғамдық қатынастарына, бұрынғы барлық қоғамдық ұйымдардың түрлерінде, адамдар стихиялы қатынасқан қоғамдық қатынастар билігінде болады. Тек маркстік идеологиямен қаруланған жүмысшы табы, өзінің қоғамдық қатынастарын өзгертуге бағытталған сапалы мақсаттар қояды. Бұрынғы қоғамдық құрылыстардың алдыңғы қатарлы топтарының бәрі керісінше әрекет жасады, демек олар стихиялы түрде қалыптасқан жаңа қатынас жүйелерін мәңгі, тарихтан тыс қоғамдық - экономикалық қатынастар ретінде жариялады. Олар бұрынғы қоғамдық қатынастардың қоғамдық институттары әлеуметтік революциялар барысында қиратылғанда революцияшыл, сыни шығармашылық әрекеттер жасады, бірақ осы таптардың қызметі барысында пайда болған қоғамдық түрлерге кертартпа қатыста болды. Басқаша айтқанда, бұрынғы барлық қоғамдық қатынастар ескі қоғамдық-экономикалық қатынас негізінде қалыптасты. Осыдан, бұрынғы құрылыстардың төңкерісшіл күштері, ең бастысы, саяси жүйені қалыптасып отырған қоғамдық қатынастарға сәйкес келтірумен айналысты. Олар үшін саяси билікті жеңіп алғанда ғана әлеуметтік төңкерістердің мақсаты орындалады.

Жұмысшы табымен іс бірінен өзгеше болады. Жүмысшылар төңкерісінен бастап жүмысшы табы мен шаруалар жаңа социалистік қатынастарды еркін, шығармашылық тұрғыда қызметпен жасауға кірісті. Бұған жарқын мысал болатын Қазан төңкерісі, В.И.Лениннің басшылық жасаған төңкерісінен кейінгі жүмысшылар табы мен оның партиясының қызметі. Партия мен жүмысшы табы адамзат тарихында бірінші рет жаңа қоғамдық қатынастар жасауға ден қойды. Жаңа әлеуметтік шығармашылықтың негізгі идеялары мен сұлбасы маркстік теорияларда, В.И.Лениннің "Кеңес үкіметінің кезекті міндеттері" жұмысында жетілдірілді. Жүмысшы табының В.И.Ленин басшылығымен жүргізген болашақтағы барлық жұмысы - бұл қоғамды, жаңа қатынастарды, саяси жүйені т.б. шығармашылықпен өзгертудің ұлы үрдістері.

В.И.Лениннің басшылығымен социализмді шығармашылықпен жасаудың үлкен жұмыстары жалғастырылды. Төңкеріс тек қана өндірістің ескі жүйесін қиратып қоймай, сонымен қатар ескі әлемді қирату нәтижесінде пайда болған жаңашылдық ұшқындарынан жаңа құрылымдар, қоғамдық қатынастардың жаңа түрлерін жасады. "Төңкеріс жетістіктері үшін қиратындыларды көбірек жинау, демек ескі мекемелерді көбірек жару маңызды тарихи сәттер болады; қиратындылар жеткілікті, қирағандардан негізді тазартудың "қарапайым" (ұсақ буржуазиялық төңкерісші үшін іш пыстыратын) жұмысына келетін сәттер болды; жер тастардан нашар тазартылған, қиратындылар астынан өсіп келе жатқан жаңаның тұқымының қамын ойлап, қамқорлық жасау бәрінен маңызды болатын сәттер келеді", - деп жазады В.И.Ленин .

Төңкерісшіл тап өмірдің жаңа түрін, жаңа қоғамдық қатынастар жүйесін көзсіз жасамайды, керісінше мәселенің практикалық шешімі үлкен мәнділікке ие болатын төңкерісшіл теорияны басшылыққа алады. Сұрақтың осы жағын қарастырған В.И.Ленин: "Ел қашан ең зор қайта құрулар жолына түскенде ғана осы елдің және бүл елде жеңіске жеткен жүмысшы табы партиясының сіңірген еңбегі - бұрын абстрактілі, теориялық түрде қойылған міндеттерге біздің практикалық жақын келгеніміз болады. Бүл тәжірибе ұмытылмайды... Ол социализм жеңісі ретінде тарихқа енді және осы тәжірибемен болашақ халықаралық төңкеріс өзінің социалистік ғимаратын тұрғызатын болады", - деп жазады .

Төңкеріске қарсы ішкі және сыртқы күштердің таңған соғысы социализм жасау жұмысын үзді. Кеңес үкіметіне ақиқат қауіп төнді, жас республиканың барлық күштері төңкеріс жетістіктерін қорғауға шықты. Ауыр жағдайлар тек қана майданда емес, өндірістерде, ауыл шаруашылығында қалыптасты, армияны, қала жұмысшыларын азық-түлік, жанармаймен қамтамасыздандыруда үлкен қиындықтар пайда болды. Аштықтың қатері ақиқат төнді. Осындай жағдайда төтенше шаралар қабылданды - азық-түлік салғырты, "соғыс коммунизмі" саясаты кіргізілді.

В.И.Ленин ұлылығы, оның әлеуметтік мәселелер шешіміне әрқашан шығармашылықпен келуінде, нақты жағдайды талдауында және өмірдің ширыққан қайшылықтарын шешудің табысты идеяларын алға тартуында болды.

Елдің алдағы дамуы барысында В.И.Ленин объективті жағдайдың нақты талдауы, тап күштерінің қатынасы негізінде алдағы уақытта азық-түлік салғырты кезінде социализм құрудың мүмкін еместігі қорытындысына келді. Сондықтан бірден, азамат соғысынан кейін партияның X съезінде азық-түлік салғыртынан, "соғыс коммунизмі саясатынан" жаңа экономикалық саясатқа өту туралы, жүмысшы табы мен шаруалар одағын нығайтуға бейім өндіріс пен ауыл шаруашылығында еңбек өнімділігін арттыратын, халықты азық-түлікпен қамтамасыз ету мәселесін шешетін міндет қойылады.

Жаңа экономикалық саясат ел дамуындағы жаңа кезең, социализмнің экономикасын шынайы ой елегінен өткізудің жаңа сатысы болды. Осы уақыттан социализмнің Лениндік концепциясының жүзеге асуы басталды, онда жоспарлы бастаудың нарықпен үйлестірілуі, сауданың дамуы, шаруашылық есеп принциптері, еңбекшілердің экономикалық қызығушылығы, өндіргіш күштердің осы даму сатысына жауап беретін көптеген меншік түрлерінің кіргізілуі мен ізденістер негіздік мәнге ие болды.

ЖЭС өзінің артықшылықтарын қысқа мерзімде көрсетті: ол қала мен ауыл байланысын нығайтуға, өндіріс пен ауыл шаруашылығының тез дамуына мүмкіндік жасады, сөйтіп, елде аз уақыт ішінде өндіріс дамуының соғысқа дейінгі деңгейі қалпына келтірілді. Дегенмен елдің алдағы дамуында осы жағымды үрдістер тежеле бастады. В. И. Ленин қайтыс болғаннан кейін оның ЖЭС "шындап және ұзаққа" деген тікелей нұсқауы болса да, Сталин мен оның серіктері жаңа экономикалық саясатты тоқтатты. Экономиканы басқарудың әкімшілік-әміршілік әдісі қалыптаса бастайды. Жүргізілген индустриализация мен ұжымдастыру үрдістерінде қателіктер жіберілді. Күшпен ұжымдастыру, бірлестірудің лениндік идеяларынан үлкен шегініс болды, ол кейбір аймақтарды аштыққа ұшыратты, ауыл шаруашылығы өндіргіш күштері дамуын құлдыратты, келеңсіз үрдістер көбейді. Негізгі әлеуметтік шығармашылық субъектісі, жұмысшы табы санының аздығы және әлсіздігі, азамат соғысы және социалистік құрылыста оның алдыңғы қатарының жартылай жүмысшылармен араласып кетуі салдарынан мемлекет, саяси жүйенің еңбекшілер мүддесі жатсынуға алып келді. Тұлғаға табыну жағдайында мемлекеттік жүйе бірте-бірте әкімшіл-әміршіл сипат ала бастады, халық бұқарасының бақылауынан шығып, дербес өмір сүрді және өзіндік құнды мәнге ие болды. Сталин мен оның серіктері аппаратпен жақындасты. Олар социалистік демократия, заңдылықтың негізгі принциптерін бұзды, жүмысшы табының, шаруалардың, интеллигенцияның ең бір белсенді, алдыңғы қатарлы тобын қатал жазалауға ұшыратты, сол арқылы социализм табиғатын сиықсыздандырды. Мұның бәрі адам дамуына, оның өзіндігі, еркіндігі мен шаруашылық мүмкіндігіне теріс әсерін тигізді.

Шындығында жоғарыда айтылғандай, адамның еркіндік, шығармашылық күші ертеде, әсіресе капитализм дәуірінде, өндіргіш күштердің дамуы табиғат бөлшектерінің бір түрден келесіге ауысуы күшті себепке ие болғанда көрініс табады. Заттар жүйесі қажеттілікпен адамның табиғатқа қатынасын белсенділендірді, пайдалылық принципінің артықшылығын анықтады, ғылым мен техника өндіріс дамуы үшін үлкен дем берді. Демек ол адамды кез келген сырттан қосылған себептерден босатты, бәрін қосымша табыс өндірісіне бағындырды, құнның тоқтаусыз өзінен-өзі ұлғаюынан қоғамдық жүйенің негізін, оның әдісін жасады. Мұндай қоғамдық жүйеде адам еркіндігі, шығармашылық қабілеті және т. б. тек көрер көзге ғана болды, өйткені адамның және оның ойының күші, қабілеті субстанционалды капитал күштерінің көрініс табуы ретінде алға шығады. Сондықтан, буржуазиялық қатынастар жүйесіндегі еркін шығармашылық - капиталдың шығармашылық еркіндігі болады.

Марксизмнің негізін қалаушылардың ойынша, жаңа қоғамда шығармашылық пен еркіндіктің өзіндік ерекшеліктері, олардың қайда да бір өзіндік емес зат (рух, капитал және т. б.) функциясы болмай, қоғамдық жанды адамның, оның бүтіндей заттық қызметі болатындығында. Сондықтан оның еркіндігі, шығармашылық қабілеттері тек табиғатқа қатынасында, теориялық түсініктер жасауында, көркем шығармашылық бейнелерінде емес, сонымен қатар, бастысы, шығармашылық жасампаздығында, өзінің қоғамдық қатынастарын, саяси жүйесін және рухани-теориялық түсініктерін қайта құруында. Осыдан бастап бүтіндей барлық адами қызмет, барлық тарихи үрдіс, адам еркіндігі сахнасына, адам шығармашылығы сахнасына айналады. Тек социалистік революция мақсатты міндет сапасында елді, әлеуметтік-экономикалық қайта құруларды, буржуазиялық қатынастарды алға шығарады. Осындай, Ресей сияқты майда буржуазиялық елде бүл үрдіс төтенше қиын болды, партия мен мемлекеттің жүмысшы табының социалистік өндірістік қатынастың жеңіске жетуі үшін өте үлкен жұмысы керек болды.

Шығармашылық ретіндегі еркіндік принципінің жан-жақты анықталуының, қазіргі елде төңкерістік қайта құрулар жүріп жатқан кезде негіздік маңызы зор. Бұл жағдайларда адам еркіндігі, оның қайта түрлендіруші шығармашылық мүмкіндігі жоғары өндіргіш күштерді, сонымен қатар жаңа адамды және жаңа қоғамдық қатынастарды қалыптастыруда шексіз өседі.

Төңкерістік кайта құрулар жағдайында алғаш рет мақсатқа сай адамдардың өндірістік, қоғамдық қатынастарын қалыптастырудың ақиқат мүмкіндігі пайда болды. Оның өзіндік ерекшелігі - мұнда жаңа өндіргіш күштерде, өндірістік қатынастарда, тұрмыс қалпында, коғамдық адамның дамуында қажетті өзгерістерге жету үшін өндірісті дамыту мақсаты қойылады. Егер бұрын меншіктің, өндірістік қатынастардың көптеген түрлерінің толығырақ пайдалануына жеткілікті назар аударылмаса, онда жаңа жағдайда кооперация, арендалық қатынастар және т.б. осындай қатынастардың мүмкіндіктері толығырақ және дәйекті жүзеге асырылады.

Әдебиеттерде дағдылы өндіріс тәсілінің дамуы диалектикасын зерттеу кезінде "өндірістік қатынастар" түсінігі, "түр" категориясы арқылы ой елегінен өткізіледі. Осылайша бірінші көргеннен-ақ, қандай да бір өндірістік қатынастардың өндіргіш күштерге қатынасындағы енжарлығы туралы эсер қалыптасады. Шындығында, өндірістік қатынастардағы өзгерістер әдетте ең соңында өндірістік қатынастар дамуын қамтамасыз ететін өндіргіш күштер өзгерісінен, еңбек құралдарындағы өзгерістерден басталады. Осыған байланысты К.Маркс, өндірістік қатынастар өзінің белгілі бір дамуының сатысында өндіргіш күштер дамуының түрінен олардың құрсауына айналады, осы кезде әлеуметтік төңкерістер дәуірі басталады, - дейді .

Өндірістік қатынастар, өндіргіш күштер дамуының түрі болады. Дегенмен бірінші екіншіге қатынасында сыртқы енжар түр емес, керісінше осы құбылысты дәл сол күйінде жасайтын ішкі мән болады. Мұндай жағдайда "түр" категориясының марксистік түсінігінің әдістемелік маңызы зор. Ақшаның пайда болуын К.Маркс өз уақытында алтынның өзінен-өзі ақша болмайтынын, оның тауарлық қатынас жүйесі сияқты ақиқат қозғалыс түріне қосылғанда ғана жалпыға ортақ балама, ақша қалыптасатынын негіздейді.

Осылайша мәндік түрге ие болған өндірістік қатынастар алға шығады және олар өндіргіш күштердің сол немесе өзге қоғамдық бүтінге, сол немесе өзге қоғамдық экономикалық құрылысқа жататынын анықтайды. Сондықтан өндірістік қатынастарды өндіргіш күштердің дамуының негізгі түрлері ретінде қарастыру әділетті. Шындығында игеру үрдісі бір мағыналы болуы мүмкін емес. Осыдан бір және сол қоғамдық құрылыс көптеген түрлерде көрініс таба да, өмір сүре де алады. Сондықтан капитализм мен социализм тарихи дамуларында әр түрлі үлгілері мен түрлерінде көрінеді және өмір сүре алады.

Өндірістік қатынастардың қоғамдық-тарихи қозғалыстағы мәні мен ролін терең түсіну үшін В.И.Лениннің "Ресейдегі капитализмнің дамуы" кітабында айтылған халықшылдардың Ресейде әлі индустриализацияның жоқтығынан, капитализмнің бар болуын жоққа шығарған концепциясын қатал сынға алған белгілі ойына назар аударамыз. Өзінің сынында В.И.Ленин бәрінен бұрын капитализмді индустрияландырумен теңестірудің орынсыздығын көрсетеді, өйткені капитализм - индустрияландыру емес, керісінше тауар өндірісі дамуының белгілі бір сатысында жұмысшы күші тауар болып қалыптасатын қоғамдық қатынас. Демек, В.И.Лениннің ойынша техника, технология өзінен-өзі қоғамдық-экономикалық жүйенің реңін, сипатына епші болмайды, бүл белгілі бір өндірістік қатынастар түрімен байланысты. Басқаша айтқанда, сол немесе өзге қоғамдық құрылыстың келбетін тек өндіргіш күштер мен өндірістік қатынастардың бірлігі ретіндегі өндіріс тәсілі анықтайды.

Түр ретіндегі өндірістік қатынастар талдауында, түр туралы күнделікті (эмпирикалық -ауд.) пайымдаулардан емес, Аристотель, Кант, Гегель және Маркстің философиялық еңбектерінде жете зерттелген философиялық түсінігінен бастау алуымыз керек. Бұл философиялық дәстүрлер бойынша түр сыртқы, енжар анықтық ретінде қарастырылмайды, керісінше осы құбылысты осындай құбылыс ететін белсенді әрекетшілдік бастауы.

Социалистікке дейінгі жүйелерден айырмашылығында жаңа қоғамның өндірістік қатынастары ескі өндіріс тәсілі негізінде стихиялы пайда болмайды, керісінше жүмысшы табы мен оның партиясының шығармашылық үлкен жұмысының нәтижесінде өмірге келеді. Қоғам дамуының объективті заңдарының танымы негізінде Коммунистік партия өндіріс, өндіргіш күштердің дамуын ұйымдастырды және социалистік өндіріс қатынастарын саналы қалыптастырды. Социалистік қатынастар, шаруашылық түрлерінің жеңісі (дегенмен олар мемлекеттік социализммен күшті сиықсызданса да) мақсаты тек коммунистік қоғам құру болатын өндіргіш күштердің, адамның қоғамдық және әлеуметтік, саяси және рухани қатынастардың өте үлкен дамуын керек ететін, әлемдік-тарихи міндеттердің орындалуының басталуын білдірді.

Қазір біздің қоғамымыз, қоғамдық өмір дамуының барлық жақтарына себепші болатын әлеуметтік-экономикалық жаңару дәуірін басынан өткізуде. Осы заманғы жағдайда адам еркіндігі, оның шығармашылық мүмкіндіктерінің дамуы үшін жаңа күш алады. Әрі бүл ғылымның жетілдірілуі, қарқынды технологиялар жасау және т. б. өндірістік қатынастардың жаңа түрлерін жасаудағы шығармашылық үшін де маңызды. Осындай тарихи жағдайларда социализмнің шығармашылық мүмкіндігі, социалистік өндірістік қатынастар әбден толық түрінде табылады, жедел дамушы өндіргіш күштер дамуы бейнесі ретіндегі адамдар арасында жаңа қатынастар қалыптасады.

Қайта құрулар жағдайындағы адам еркіндігінің қайта өрлеуі бәрінен бұрын адамдардың жаңа ғылыми идеяларды, жаңа технологияларды белсенді жасайтынынан емес, сонымен қатар жаңа қатынастардан көрініс табады, демек, адамдар жаңаша жетекшілік жасайды, басқарады, жаңа шаруашылық байланыстарын жүзеге асырады. Осы кезден бастап әлеуметтік-экономикалық жаңару сұраныстарына сай жаңа өндірістік қатынастар, меншіктің жаңа түрлері, жаңа шаруашылық механизмдері, шаруашылық қызметтердің принциптері жасалады.

Жақын уақытқа дейін біздің зерттеулеріміз өздерінің практикалық және теориялық қызметтерінде заттардың объективтік жағдайларына сай келмейтін алғышарттарға сүйенеді. Сонымен бірге социализм жағдайында өндірістік қатынастардың өндіргіш күштер дамуына толық сәйкес келетіні бекітіліп, социализм кезінде қайшылықтардың болатыны жоққа шығарылды.

Социализм дамуы, социалистік өндіріс тәсілі туралы қажеттіліктен сұрақ туындаған кезде, барлық істі меншіктің екі түріне, яғни топтық-ұжымдық шаруашылық меншік түрінен жалпы халықтың меншік түрі деңгейіне дейін өсуі жолдарының мәселелеріне тірелді. Өндірістік қатынастардың кооперация, арендалық қатынас, бригадалық мердігерлік және т.б. осындай қоғамдық және жеке мүдделерді тиімді ұштастыратын, еңбек өнімділігін тез көтеруге қабілетті, өндірістің соңғы нәтижелеріне жұмыс істеушінің қызығушылығын, белсенділігін арттыратын түрлеріне өте жеткіліксіз көңіл аударылды.

Қазіргі уақытта жаңа өндірістік қатынастар түрлерінің рөлі, шаруашылық жүргізудің түрлері айрықша өсті. Олар қоғамның қазіргі заманғы өндіргіш күштері игерген түрлері мәнінде алға шығады. Елімізде соңғы жылдары осы мәселелер шешіміне жаңаша келу жете зерттелді. Бәрінен бұрын меншік түсінігінің өзі терең түсініледі, демек ол, бүтіндей және дамушы түсінік ретінде қарастырылады. Басқаша айтқанда, социалистік меншік абстрактілі ортақ емес, нақты - жалпыға ортақ ретінде қарастырылады. Оның мазмұны мен мәні адам, адам қызметі және социалистік меншіктің ақиқат иелену өлшемі кең мәтінінде ашылады. Социалистік меншік ұғымы қоғамдық адам дамуымен, адамның социалистік меншікке қатынасының өзгеруімен байланысты дамиды және тереңдейді. Қоғамдық өмірде социалистік меншіктің бір түсінігі адамдардың әлі қоғамдықтың жеке ретіндегі түсінігіне дейін көтерілмегендігі туралы сөз болады, демек, олар қоғамдық меншікке ешкімдікі емес ретінде қатынаста болады. Негізінде іс басқаша болады. Қашан елдегі еңбекшілер социалистік меншікке өзінің шын мәніндегі бақуатты тұрмысы тікелей тәуелді болатын, өзінікі ретінде қарайтын болса, іс негізінде басқаша болар еді.

Жақын уақытқа дейін қоғам өмірінде адамдардың өзінікі ретінде тек жеке меншігін есептеген жағдай қалыптасып, ал қоғамдық меншікке салғырт көзқарас үстемдік құрды. Мұның бәрі ұрлық, тонау, халық игілігіне иесіздік ретінде қарау сияқты қоғамға қарсы құбылыстардың өрбуіне қолайлы жағдай жасады. Сондықтан өндірістік қатынастардың дамуын мазмұнды, социалистік меншіктің барлық түрлерінің еркін дамуы мағынасында, адамның әлеуметтік дамуы түсінігінде, басқаруды, шаруашылық механизмдерін жетілдіру, қожа сезімін, социалистік меншікке қамқоршы қатынасты тәрбиелеу керек.

Қайта құру үрдістері көріп отырғандай адамның өзін, өзінің қоғамдық өндірістік қатынастарын кайта түрлендіруіне, шығармашылық белсенділігі және еркіндігін арттыруға тың күш берді. Сонымен бірге, егер социалистік өндірістік қатынастардың, социалистік меншіктің барлық байлығын меншіктің екі түрі туралы сұраққа таңсақ, онда меншік, социалистік өндірістік қатынастар түсінігі жұтайды. Бүтіндей, жинақты түсінігінде меншік ұғымының барлық тереңдігі, мазмұны анықталады, шешімдерін қажет ететін мәселелердің болуы, социализм шыңдалуының маңызды шарты болады.

Қайта құру барысында өндірістік қатынастар түсінігі шығармашылықпен дамытылды, оның жеке жайлары тереңдетілді және мәнді кеңейтілді. Мұнда өндірістік қатынастар түсінігі жинақтық ретінде қарастырылады. Ол өзіне тек меншік алмастыру және тарату мәселелерін қосып қоймайды. Сонымен катар басқару, шаруашылық тетіктерінің барлық жиынын жетілдіру сияқты экономикалық түсініктерді де қосады. Шындығында, егер өндірістік қатынастар К.Маркстің анықтама беруінше, өндіріс үдерісіндегі адамдардың қатынасының мәні болса, онда социалистік шаруашылық тетігі, басқару өз мәнінде адамдардың социалистік өндіріс үдерісіндегі экономикалық өзара қатынасы болады.

Әлеуметтік-экономикалық жаңару жағдайындағы социалистік өндіріс - бұл бәрінен бұрын өскелең өндіріс; ол әрқашан үдемелі технологияға бағыт ұстауы керек, өйткені өмірдің өзі біздің еліміздің объективті дамуының шарты, адамдардың өскелең сұраныстары әрқашан жаңа және күрделі міндеттерді қояды. Өндіргіш күштер дамуының объективті сұраныстары тек социалистік меншік, тарату мен алмастыру түсінігінің болашақтағы жетілдіруін ғана емес, сонымен қатар шаруашылық тетігі мен басқару жиынтығының барлық мәнді өзгерістерін де қосады. Қайта құрулар жағдайындағы адамның еркіндігі мен шығармашылық мүмкіндігі меншік түрлерінің дамуы ретінде және басқару жүйесін шығармашылықпен өзгертуден, шаруашылық тетіктерін әрқашан жетілдіруден өз көріністерін табады.

Социалистік өндірістің өскелең дамуын қамтамасыз етуге міндетті және социалистік шаруашылықпен айналысу тәсілінің артықшылықтарын толық ашатын социалистік өндіріс, шаруашылық тетігінің күрделі торабын қажет етеді. Социалистік шаруашылық бәрінен бұрын социалистік қоғамдық қатынастар негізінде елдің экономикалық дамуын жоспарлауға мүмкіндік беретін, яғни, оның дамуын (бүл жеткілікті жерлерде ынтаны ешбір төмендетпейтін) жоспарлы реттеуге мүмкіндік беретін жоспарлы шаруашылық болады. Демек, мұнда абстрактілі орталықтандыру емес, керісінше жоспарлы бастаудың нарық қатынастары мен диалектикалық ұштасуы, орталықтандыру идеясының еркін, дербес және өндірушілердің тікелей ынталы қызметі орын алады.

Өз кезегінде көптеген социалистік өндіріс орындары, құрылымдар, экономикалық аймақтар және өндіріс салаларынан тұратын социалистік басқару социалистік қоғамның барлық шаруашылық-экономикалық ағзасы байланысының тиімді ұйымдастырылуын жорамалдайды. Өндіргіш күштер мен ғылыми-техникалық прогресс социалистік шаруашылықты басқарудың икемді де өскелеңділігін шамалап, қоғам дамуының осы заманғы мақсаттарына сай келуі керек.

Социалистік өндірістік қатынастар, шаруашылық тетіктері мен басқару жүйесі, ешнәрсе өзгерте алмайтын, барлық уақыт үшін бір-ақ рет берілген ұғым емес, ол тарихи, өскелең түсініктер. Өндірістің, адамның өзгеруімен өндірістік қатынастар да қажеттілікпен өзгереді; қажетті жағдайларда шаруашылық тетігі жүйесі, экономиканы басқару түрі түпкілікті қайта қаралады...

Әрбір қоғамдық-тарихи жүйенің өзіндік мақсаты, осы жүйенің принциптері мен барлық басқа заңдары әрекеттерінің бағыттылығы мен сипатын анықтайтын өзінің негізгі даму жолы болады. Капитализмде осындай негізгі заң және капиталистік өндірістің мақсаты өндірісін кеңейтіп, табысты барынша коп табуға болады. Буржуазиялық өндірістің мақсатымен, ақиқат болмысы осы заңның әрекетімен қамтамасыз етіледі.

Социализмнің пайда болуымен әлеуметтік-экономикалық жүйенің сипаты және оның ақиқат мақсаты түпкілікті өзгерді. Бұрынғы жылдары социалистік қоғамда жатсыну, түр өзгерту орын алғаны шындық. Қайта құрулар жағдайында келеңсіз үрдістер жойылып, жан-жақты үндестікте дамыған адам өндірістің мақсаты болып қалыптасады.

Адам өзінің мәнінде, кезінде К.Маркс анықтағандай барлық қоғамдық қатынастардың жиынтығы болады. Сондықтан адам дамуы мәселесі абстрактілі сұрақ емес, ол адамның барлық қоғамдық қатынастарға сәйкес келетін дамуын шамалайды. Мұнда мынадай диалектика өмір сүреді: қоғамдық қатынастар дамуы, адам дамуын, ал адамның дамуы оның әлеуметтік мазмұны, белсенділігі, жауапкершілігі және т.б. - қоғамдық қатынастардың барлық жағының дамуын қамтамасыз етеді. Соның әсерінен адам әрқашан дамуда және тарихи категория болып, оның материалдық және рухани сұраныстары тұрақты дамиды. Социалистік болмыстың өзі адам сұраныстарының әрқашан артуының себебі болады, мұқтаждықтардың дамуы, парасатты мұқтаждықтардың қалыптасуы мен олардың қанағаттандырылуы - бүл тұтынушылық психологиясымен еш бір ортақтығы жоқ прогрессивті іс. Мәселенің осы жағын қарастырған В.И.Ленин: "Барлық жақтан жаңа талаптарды көргенде біз: әрбір адамның өз жағдайын жақсартуға ұмтылуы, бәрі өмір игіліктерін пайдаланғысы келуі тиістілік, міне, социализм дегеніміз - осы болады деп айтамыз" .

Өндіргіш күштермен, қоғамдық қатынастардың дамуына байланысты кеңес қоғамы дамуының әрбір сатысы, өзінің айрықша қажетті жүйесін қалыптастырады. Бұрын ақылға сыймаған нәрсе, қазіргі кезде толық мүмкін және шындыққа сай болады. Осыдан партиялық, кеңестік шаруашылық органдардың өндірістің өнімсіз аймағына деген салыстырмалы ескі қатынастар психологиясын батыл қайта қарауынан толық, нақты міндеттері шығады. Қазіргі уақытта әлеуметтік аймақ, кеңес адамдарының материалдық жеткілікті тұрмысы жоғары қарқынмен дамуы керек.

Қазір адамдардың әлеуметтік сұраныстары өсті. Бұл ақиқаттың ешбір оғаштығы жоқ, өйткені қайта құрудың маңызды міндеті адамдарда тұлғалық сипаттың дамуы, олардың тұлғалық сипатының тереңдеуі болады. Адамдардың дамушы әлеуметтік талаптары, социалистік өмір салтымен социализмнің өзінің өскелең дамуы негізінде пайда болады.

Өзінің әлеуметтік жеке ерекшелігі тұтыныстарының сипаты, өмірлік сұраныстарымен осы заманғы адамдар қоғамымыздың алдыңғы сатыларындағы адамдардан елеулі айырмашылығы бар. Егер бұрын адамдар талапты аз қойған жеке тұтыныстары мен сұраныстары жеткілікті дамымаған болса, онда қазіргі уақытта, өндірістің дамуы, социалистік қоғамдық қатынастар себебінен оларда социалистік өзіндік ерекшелік, жеке тұтыныстар қалыптасқан. Сондықтан жедел дамушы қоғамдық өндірісте, қоғам өзінің қайта құрылу қызметі үрдісінде адамдардың жеке және қоғамдық мақсат-мүдделерін ұштастырған жағдайда ғана ақиқат жетістікке қол жетеді.

Өзімізге белгілі өткен уақытта адамдар коғамдық мақсатқа бейімделіп, өзінің ерекше, жеке мақсатын көрсеткенге еш негізсіз теріс көзқараста болды. Мұндай жағдай буржуазиялық дара адам мақсатын қоғам мүддесіне қарсы қоятын, буржуазиялық және ұсақ буржуазиялық психологиямен ымырасыз күрес жүргізген біздің қоғамымыздың дамуының тарихи жағдайларымен байланысты болды. Сол жылдарда қоғам буржуазиялық және ұсақ буржуазиялық дарашылдыққа қарама-қарсы социалистікті бейнеледі. Сонымен қатар мұндай жағдай біздің елімізде жеке адамға табыну орын алған, социализмнің түр өзгерткен жылдарында пайда болды. Қазіргі уақытта ол қоғамдық пен жекеліктің байланысы негізінде басқаша түсініледі: жекеге жеткілікті көңіл бөлінеді, ал жеке, даралық қоғамдықпен тез дамушы бірлігінде қарастырылады, олар дамушы социализмнің бұрынғы қадамдарын табанды жеңетін ортақ маңызды жақтары ретінде қарастырылады.

Жаңа тарихи жағдайда тек қоғамдыққа деген дәстүрлі бағыт, ал жеке дара сұраныстарға жеткілікті көңіл аудармау адамдарды еңбек өнімділігін арттыруға, тиімді өндіріске ынталандырмайды. Сондықтан тек қана мемлекеттік мүдделерге көңіл аударылған шаруашылық кызметінде басқарудың дәстүрлі және ескі түрлерін табанды өзгертудің кажеттілігі пайда болады. Осындай бір жақты қадамнан бөлек адамдардың қоғамдық және жеке мақсаттары диалектикалық ұштасатын шаруашылықты басқарудың жаңа экономикалық әдісін жасау керек еді. Осы тұрғыдағы табанды бетбұрыс кеңес қоғамының барлық өмір салаларындағы қайта құруымен тығыз байланысты. Қазіргі кезеңде партия тек өндірістік қызмет, жоспар үшін отқа түсуге дайын, ал адамдарды естерінен мүлде шығарып, олардың өмір-тұрмыстары туралы қам жемейтін жетекшілерді айыптайды. Осындай өрісі тар қадам тек социализмге ғана зиянды емес, өндіріс дамуына қоғамдық еңбектің өнімділігі мен тиімділігіне нұқсан. Ақиқатында өндіріс жетекшілерінің әлеуметтік мәселелермен шындап айналыспауы көп ұзамай мамандар тұрақсыздығын туындатады, өндіріс ысылған мамандардан және тұрақты жұмыскерлерінен айырылады, ал мұның өз кезегінде өндіріс жоспары мен өнім сапасынан көрініс табатыны еш күмәнсіз. Ақырында алысты көре алмайтын саясат елдің экономикасына үлкен зиянын тигізіп, қоғамдағы қайта құру үрдістерін тежейтін келеңсіз құбылыстарды туындатады.

Өндірістік емес аймақтың озық дамуы қазіргі заманғы өндірістің тиісті заңдылығы болады. Оған тұрақты көңіл аударуға өндірістің өзіндік сұранысы себепші болады. Қазіргі жағдайда, өндірістік емес аймақтың дамуы, әлеуметтік саясат белгілі деңгейде жеткенде ғана жетістікке сенуге болады.

Жаңарушы социализмнің басты міндеті, жоғарыда айтылғандай адамдардың тұрақты өсіп отыратын тұтыну талаптарын жан-жақты және үйлесімді дамуын қанағаттандыруы болып табылады. Рас, уақытпен, қоғамдық-тарихи қозғалыс бағытымен байланысты талаптардың қанағаттандырылуы абстрактілі емес, нақты сұрақ. Егер социализмнің дамуына қарасақ, тұтыну талаптарының көптеген түрлері (әсіресе, бірінші кезектегі жұмысқа тұру сұранысы, ертеңгі күніне сенімді болу, білім алуға құқы, ақысыз дәрігерлік көмек және т.б. Біздің елімізде шешілген; олар біздің қоғамымыздың маңызды жетістіктері болады.

Қазіргі уақытта тұтыну талаптарының деңгейлері мен сапасы туралы тек дәстүрлі ғана емес, сонымен қатар жаңа тұтыну талаптарының қанағаттандыру мәселелері қойылуда, өйткені тұтыну түсінігі тарихи категория болады, ол әрқашан қоғамдық өндіріс және адамдардың өмір салтымен бірге өзгереді.

Әлеуметтік-экономикалық және рухани жаңару жағдайында адамның тез әлеуметтік дамуы, оның тұтыныстарының әлеуметтік, экономикалық және рухани сұраныстарының өсуі орын алды. Мұның бәрі заңды, сондықтан кеңес адамдарының тұтыныстарының дамуында, олардың мемлекеттік және шаруашылық ұйымдарына талаптары өсуінде ешқандай оғаштық болмайды. Бұл сәттерді олардың болмай қоймайтын белсенділіктерінің өсуінің салдары ретінде қарастыру керек. Және мүмкін болғанынша олардың қанағаттануы үшін барынша жағдай жасалуы тиіс.

Біздің адамды қалыптастыру ісіндегі барлық жетістіктерімізге қарамастан, қазіргі заманғы адам марксизм-ленинизм теориясында жасалған идеалдан әлі де алыс. Ондағы тұғырнама бойынша коммунистік қоғам адамы - шығармашылық жан иесі, жоғарғы құлықтылық, дамыған сезімталдық, табиғи жетілгендікке ие болған тірі даралық. Дегенмен адамның дамуы, оның білім деңгейі, хабардарлығы тұрғысынан Кеңес билігі жылдарында белгілі дәрежеде бар болса да, бұл салада қазіргі әлеуметтік-экономикалық жаңарту жағдайында әлеуметтік даму, белсенділіктің артуы және идеологиялық қарулану т.б. байланысты үлкен мәселелер бар.

Бұл идеяларды объективті ақиқатқа айналдыру үшін алда тұтас бағытты, жасампаз жұмыс түр. Осы мақсаттың шешімінде тек тәрбие, білім беру, ағарту ғана емес, қоғамдық қатынастар жүйесін, өмір салтын, қоғамның саяси жүйесін революциялық қайта құрулар да үлкен мәнге ие болады.

Свобода как творчество общественных отношений //

Диалектика свободы как творчества.

– Алма-Ата: Наука, 1989. - С. 112-135.

2.2 АДАМ - ЕҢ БАСТЫ БАЙЛЫҚ



ӘБДІМӘЛІК НЫСАНБАЕВ

"Күллі адам баласын қор қылатын үш нәрсе бар.

Сонан қашпақ керек:

Әуелі — надандық, екіншісі - еріншектік,

үшіншісі - залымдық деп білесің "

Абай

"Өзіңді танығаның - Алланы танығаның"

Қожа Ахмет Иасауи

Адам ата мен Хауа ананың ұрпақтары жұмыр жер бетін мекен ете бастағалы бері өзін-өзі тануға, ғаламдағы орнын анықтауға, бір-бірімен қарым-қатынасын реттеуге ұмтылып келеді. Адамзаттың ақыл-ойы тарихының бүкіл өн бойындағы қым-қуыт пікірталастарға арқау болған негізгі мәселе де осы: адам және оның мәні мен ортасы. Сенбесеңіз, кез келген халықтың даналық ойының бастау-қайнары болып табылатын әфсаналарды (мифологияны) зерделеп көріңіз. Алғашқы наным-сенімдер, халықтың ауыз әдебиеті мен қазіргі қабырғалы діндердің қағидаларын ой елегінен өткізіп байқаңыз. Аристотельден Абайға дейінгі дүние жүзі ойшылдары еңбектерін қайта парақтап шығыңыз. Тіпті, Білге қағаннан бастап Бұқар жырау толғауларына дейінгі жыр-дастандарымызды тағы бір оқып қараңыз. Бәрінің де айтары - Адам. Оның жаратылысының жұмбағын анықтауға тырысады; жаны мен тәнінің бірлігін немесе бөлектігін айтып дауласады; санасы мен танымының жетер шамасын бағамдайды; мінез-құлқындағы, іс-әрекетіндегі жақсылық пен жамандықты таразылайды; ұлттық болмысы мен адамзат қауымдастығына қатысын саралайды т.б.

Неге бұлай? Себебі, дүниедегі барша жақсылық та, жамандық та адам қолымен жасалынып келеді. Әлемдік ауқымда алып қарасаңыз да, жеке ұлттың тарихы шеңберінде алып байқасаңыз да солай. Кез келген қоғамның өсуі немесе өшуі сол қоғамдағы адамдардың парасаты мен іс-әрекетіне тікелей байланысты.

Сондықтан, жарасымды дамитын болашақ ізгі қоғам үлгісін жасағысы келгендердің бәрі (олардың арасында өзіміздің әл-Фараби бабамыз да бар) ең алдымен оны құрайтын адамдардың психологиясын, санасы мен мінез-құлқын, дүниетанымы мен құндылық бағыт-бағдарын өзгерту амалын іздеп, шарқ ұрады. Адамды рухани жағынан жетілдіру қоғамды жетілдірудің төте жолы екендігі ежелден анықталған ақиқат. Биылғы жылғы тамыз айында Бостон қаласында өтетін 20-Әлемдік философиялық конгресс "Адамзатты тәрбиелеудегі философия" тақырыбына арналып отырғаны да осыдан.

Міне, бар-жоғы осыдан жеті жыл бұрын ғана дербес мемлекет мәртебесіне ие болған біздің елімізде де таяу болашақта орнатуымыз қажет ізгі азамат қоғамының үлгісі жасалынып, оған жетудің нақтылы жоспары белгіленіп отыр. Және, ең бастысы, еліміз Президентінің Қазақстан халқына жолдаған стратегиялық жоспарында әлгі мәңгілік ақиқат - діттеген нысанаға барлық қазақстандықтарды жаңаша тәрбиелеу арқылы жету мүмкіндігі негіз етіп алынған.

Өтпелі кезеңнің уақытша қиындықтары салдарынан жан-жағын зерделеуге мұршасы жоқ замандастарым сезе ме, сезбей ме білмеймін, соңғы алты-жеті жыл ішінде біздің елімізде, осы өзіміздің көз алдымызда әлем дамуының тарихында бұрын-сонды болмаған батыл қадамдар, түбегейлі өзгерістер, тіпті бұрынғы даму дәстүрі туралы түсінік аясына сыймайтын тегеурінді іс-әрекеттер жүзеге асқаны анық.

Шындыққа жүгінсек, үш ғасыр бойы бодандық бұғауында болып, елдік дәстүрлерін ұмыта бастаған, жаңа тұрпатты билік тармақтарын жасақтау тәжірибесі қалыптаспаған ұлттың дербес мемлекетінің іргетасын қалап, оны әлемдік даму көшіне қосу бір ұрпақ үшін аз шаруа емес-ті. Бірақ, біздің ұрпаққа, түңғыш Президентімізбен ел тізгінін ұстаған басқа да азаматтарымызға, бұған қосымша тағы бір ауыр жүкті - бағытынан жаңылып, тұйыққа тірелген, өндірісі қаусап, адамзаттың даму көшінің соңында қалған бұрынғы социалистік елдің бүкіл әлеуметтік, экономикалық және саяси құрылымын әлемдік өркениет үрдісіне сай түбінен өзгерту, шапшаң қарқынмен ілгері жылжу міндетін аз уақыттың ішінде қоса қабат орындап, республика халқын тұйықтан арқалап алып шығуға тура келді. Шүкір, статистикалық мәліметтерге қарағанда тұйыққа тіреліп, аңыраған көш орнынан қайта қозғалған тәрізді.

Жаңа азаматтық қоғам құрудамыз, баршамыз өзгерудеміз. Теңгеміздің құны тұрақтанып қалды. Қолымызға ақша түссе, енді бұрынғыдай тезірек құртуға асықпаймыз. Қор жинап, ертеңгі күніңді ойлауға мүмкіндік бар. Мемлекеттік жинақтау қорының ұлттық өндірісті қаржыландыра бастау қадамы да қылаң берді (мысалы, сенімсіз шетелдіктерге береміз деп жағдайын одан сайын тұралатып тастаған фосфор өндірісін шұғыл басқаруға алған "Казкоммерцбанк" әрекеті осыны аңғартпай ма?!). Сөз жоқ, жақсы нышан.

Өндірістің, соған сай, жалпы ұлттық табыстың баяу болса да, осу қарқыны байқалады. Кәсіпорындар осы заманғы жаңа технологиялармен жарақтандырылуда. Бұрынғыдай шикізат қана емес, өңделген өнімдер шығаратын мүлде жаңа өнеркәсіп орындары пайда болуда. Бірте-бірте әлеуметтік дүмпу қаупінен қорықпай-ақ ел экономикасының мойнына қара тастай байланған керексіз кәсіпорындарды банкрот деп жариялап, даму көшінің жүгін жеңілдетуге жағдай туып келеді.

Үкімет әлеуметтік салаға мойын бұра бастады. Зейнетақы мен бюджеттік мекемелердегі жалақы қарызын өтеп, тұрмысы нашар отбасыларына шағын несиелер беруге мүмкіндік туды. Биылғы жылдың бюджетінде білім беру, мәдениет және денсаулық сақтау салаларына бөлінетін қаржы көлемінің әжептәуір өсуі көңілге сенім ұялатады.

Ең бастысы, этностық құрамы ала-құла еліміз әлеуметтік-экономикалық дағдарысқа ұшыраған мемлекеттер жиі жолығатын аласапыран егес қатерін айналып өтіп, халықтың басым көпшілігі тыныштық пен орнықты дамудың қадір-қасиетін ұғынған тәрізді. Дұрысы - Елбасымыз баршамызға ұғындырған тәрізді.

Осы айтылған жағдайлардың бірқалыпты дамуының өзі-ақ біздің Президентімізге өз халқының алдында да, әлемдік қауымдастықтың алдында да жеткілікті саяси бедел әперер еді. Бірақ өткен жылдың соңында елімізде әлем назарын аударған екі үлкен оқиға өтті. Бірі - Қазақстанның жаңа Астанаға түпкілікті көшуі болса, екіншісі - Қазақстанның келер ғасырдың 30-жылына дейінгі даму стратегиясының жариялануы. Және бұл екі оқиғаның да ішкі мүмкіндіктеріміз бен болашақ ұлттық мүдделерімізді ғылыми таразылаудан туған іргелі шешім екендігіне мәселенің мәніне бажайлап қарай білетін алыс-жақын жұрттың көзін жеткіздік. Сірә, әлем жұртшылығы қанымызда сақталған барыстық мінез ұшқынын әлден-ақ аңғара бастаған болар.

Әсіресе, біздің еліміз дамуының 2030-жылға дейінгі стратегиясында айтылған тұжырымдамалардың ғылыми негізділігі мен тегеурінді қарқыны әлемнің әр түкпіріндегі сан түрлі саяси-әлеуметтік үрдістерге куә болған сары тіс саясаткерлердің өзін таң қалдырғаны анық.

Сонымен, енді 32 жылдан кейін еліміздің қандай болатынын әрқайсымыз көз алдымызға елестетерліктей нақты кезеңдерден тұратын стратегиямыз бар. Мақсат айқын болмай, бағыт түзу болмайды. Осыған орай діттеген нысанаға жету жолдары да белгіленді. Сағат іске қосылды.

Жоқ, бұл жарыс емес. Бұл - халқының саны аздығына қарамастан Еуразия құрлығының дәл ортасындағы әлемдік мүдделер мен коммуникациялар желісінің болашақ торабына айналуға тиіс маңызды да кең байтақ геосаяси аймақты алып жатқан, жерінің асты қазынаға толы үлкен елдің ұлан-асыр даму көшінің басталғаны. Демек біз - бүгінде санымыз он алты миллионнан о жақ, бұ жағынан аспайтын бүкіл қазақстандықтар басталып кеткен ауқымды әлеуметтік, экономикалық және саяси үрдістің сырттай қызықтаушылары ғана емес, тікелей қатысушылары мен оны іске асырушылары екенбіз.

Қоғамдық-әлеуметтік даму үрдісінің сәтті болуы, ойлаған жоспарлардың көңілдегідей орындалуы ең алдымен, оны жүзеге асыруға қатысатын адамдар әрекетінің тиімділігі мен белсенділігіне байланысты. Халықтың көпшілік бөлігі елдегі биліктің негізгі иесі болып табылатын демократиялық қоғамда тұрғындардың басым бөлігінің еркі мен көңіл қалауы шешуші фактор болып саналады. Әрі-беріден соң, еліміздегі өтпелі кезеңде жіберілген кейбір тактикалық қателіктер мен соның салдарынан туындап жатқан тұрмыстық қиындықтарға тек билік басындағылар ғана кінәлі емес, оған баршамыздың да қатысымыз бар (мен бүл мәселеге кейінірек тоқталмақпын). Міне, сондықтан, Президентіміздің Қазақстан халқына Жолдауында таяу болашақтағы дамуымыздың шешуші факторы ретінде адамды және оның дүниетанымын жетілдіру мәселесі алға шығарылып отыр. Егер сіз бен біз өмір талабына сай өзгермесек, сана мен психология өзгермесе, бағдарлама сол бағдарлама күйінде әдемі қиял боп қалмақ.

"Жаман айтпай жақсы жоқ"дейді халқымыз. Үш жүз жыл бойғы бодандық бұғауы санамыз бен мінез-құлқымызға әбден сіңіріп тастаған масылдық, көкезу ақылгөйлік, енжарлық, күншілдік, дарақылық, жікшілдік сияқты жаман әдеттер тағы да бойымызды жаздырмай, іс-әрекетімізді тұсап, Елбасымыз көрсеткен ілгерілеу бағытынан жаңылсақ немесе белгіленген қарқыннан кешіксек, онда тағдыр аяқ астынан қолымызға ұстатқан тарихи мүмкіндіктен — Қазақстан халқының бүгінгі әлемдік өркениет үлгісіне сай, іргесі берік, дамуы орнықты дербес мемлекетін құру мүмкіндігінен айырыламыз.

Кез келген қоғамда адамдардың рухани және мәдени дамуы мен жетілуіне жағдай туғызылғанда ғана сол қоғамның дамуы орнықты сипатқа ие болмақ. Бұдан шығатын қорытынды: өркениетке ұмтылған өз елінің орнықты дамуын қамтамасыз еткісі келген мемлекет басшысының басқа шаруалардан гөрі қоғамдағы адамдардың рухани-адамгершілік дамуына бірінші кезектегі міндет деп қарауы заңдылық. Қоғам дамуының ағымдық және ұзақ мерзімдік бағдарламаларының бәрі адамды әлеуметтік тұрғыда қорғау мен дамыту ісінен басталып, осы міндетті жүзеге асыру оның бүкіл өн бойындағы негізгі арқауына айналып, аталған мәселенің жоғары деңгейде шешімін табуы түрінде түйінделуі тиіс.

Демек халықтың басым көпшілігінің төзімділігі мен сабырлылығының көмегімен, Елбасымыздың парасатты саясатының арқасында макротұрақтылыққа қол жеткізген Қазақстан Республикасының ендігі орнықты дамуы, сөйтіп, бірте-бірте Орталық Азияның жас "барысына" айналуы, ең алдымен мемлекеттің басты байлығы - адамдардың заман талабына сай өзгере алуына байланысты екен. Ендеше, бүгінгі таңда "Біз осы қазір кімбіз? Ертең қандай болуымыз керек?" деген сұрақтардың жауабын табу таза қоғамдық ғылымның міндеті шеңберінен шығып, өткір өмірлік мәселе санатына қосылған екен. Және бүл сауалдың жауабы билік басындағылардың немесе мамандардың шағын тобынан емес, халықтың көпшілігінің шынайы сенімінен туындап, берік мұратына, күнделікті іс-әрекетінің қозғаушы күшіне айналуы қажет. Сондықтан, Президентіміз белгілеген еліміздің стратегиялық даму бағдарламасын жүзеге асыруға кіріскен алғашқы күннен бастап, алдымен, осы сауалдардың жауабын айқындап алмай болмайды. Сонымен...

1. Біз осы қазір кімбіз?

Елбасымыз Қазақстан халқына Жолдауында сегіз түрлі ішкі басымдықтарымызды атап өтсе, оның алтауы адамға, яғни бүгінгі біздің болмысымызға қатысты.

Керісінше, Елбасымыз астын сызып көрсеткен қазіргі таңдағы сегіз түрлі босаң тұстарымыздың да алтауы бәріміздің бойымыздағы кемшіліктің салдары екен.

Бүл не? Заңдылық па, жоқ әлде қайшылық па? Талдап көрелік.

"Қоғамымыздағы өзгерістер ықпалымен, өзіміз көбіне оны түйсіне де бермей, құндылықтардың сапалық тұрғыдағы өзге жүйесі мен адамдық қарым-қатынастардың жаңа түріне дағдылана отырып, өзіміз де түгел өзгердік, - деп жазылған Жолдауда, -Қысқасы біз азаттық алдық. Мемлекеттік-ұжымдық дүниетанымның жекешіл дербес дүниетаныммен ауысуы біздің өміріміздің әрбір қырын өзгертті" (астын сызған біз -Ә.Н.).

Бұл - біздің ішкі басымдықтарымыздың бірі. Ал босаң тұстарымыз ше? Бірінші босаң тұсымыз: "... Бүл коммунистік принциптер рухында тәрбиеленген адамдардың бірнеше ұрпақтары қалыптастырған біздің діліміз. Кейбіреулер жақында болған өзгерістерді ынта-жігерімен пайдаланды, бірақ басым бөлігі олай істеген жоқ. Адамдарға субъективтік және объективтік факторлар ықпал етеді, олар болып жатқан өзгерістерге баяу бейімделіп, өз мәселелерін шешуде бұрынғысынша мемлекеттің көмегіне иек артып отыр. Мұндай фәлсәфа мен тұрмысқа деген көзқарас олардың жаңа қиындықтарға төтеп беруіне бөгет болады, күш-қуаты мен іс-әрекет жасау талабынан айырады...

Біз бұл ретте жаңа құндылықтар жүйесіне тезірек бейімделіп кеткен, болашаққа жаңаша көзқарасы бар жас ұрпаққа сүйене отырып, бұқаралық сананы төзімділікпен жаңғыртуға тиіспіз.

Адамның ой-санасын бір сәтте өзгерту мемлекеттің қолынан келмейді. Бірақ мемлекет өзгерістер үрдісін, объективті тенденцияларды түсіндіру, маңызды ақпаратты халыққа жеткізу жолымен және де, ең бастысы, өзіндік молшылыққа бағытталған әлеуметтік-экономикалық саясатты іске асыру жолымен жеделдетуге қабілетті. Адамдардың жаңа дүниетанымы қалыптасқанша ондаған жылдар қажет болады" .

Президентіміздің Қазақстан халқына Жолдауындағы бұл тұжырымдарды толығырақ келтіріп отырған себебім - дәл осы жолдарда қазіргі замандастарымыздың біршама бөлігінің ащы трагедиясы жатыр. Бүл трагедияның тамыры тек "коммунистік рухта тәрбиеленгенімізге" ғана барып тірелмей, одан да тереңірекке кете ме деген күмәнім бар...

Жоспарлы экономикадан нарықтық экономикаға көшу қай елге де оңай болмаған. Атақты поляк реформаторы Бельцерович бұл үрдісті "балық сорпасынан қайтадан аквариум жасаумен бірдей іс" деп сипаттайды. Дегенмен социалистік идеологияға негізделген экономикасын аз уақыттың ішінде нарыққа бейімдеп, әлемдік өркениет санатына сеніммен қадам басқан Қытай, Чехия, Венгрия сынды елдер бар. Балтық теңізі жағалауындағы кешегі еншілестеріміз де аштыққа ұрынып, суыққа тоңбай-ақ дербес мемлекеттерін нығайтып жатыр.

Әрине, салыстырмалы түрде, Қазақстанның жағдайы да тым жаман емес, бірақ...

Біріккен Этностар Ұйымының Даму бағдарламасы шеңберінде 1997 жылы жарық көрген "Қазақстандағы адамдық даму туралы Есебіне" (оны даярлауға мен де қатынасқанмын) қарағанда біздің еліміз адам әлеуетінің даму индексі (индекс развития человеческого потенциала, қысқаша, ИРЧП) бойынша 1997 жылдың басында әлемнің 174 елінің арасында 93-орын (1992 жылы 72-орында еді), ал бұрынғы КСРО құрамында болған елдер арасында 7-орын (1991 жылы 9-орында еді) иеленген. Біздің алдымызда Эстония, Латвия, Литва, Ресей, Беларусь, Армения елдері түр. Адам әлеуеті даму индексінің негізгі торт өлшемі: тұрғындардың өмір жасының орташа ұзақтығы, ересек тұрғындардың сауаттылық дәрежесі, 6 мен 24 жас аралығындағы өскелең ұрпақтың барлық деңгейдегі оқу орнына тартылу пайызы және елде өндірілген жалпы ұлттық өнімнің жан басына шаққандағы мөлшері (АҚШ долларымен саналған) бойынша анықталатынын ескерсек, жоғарыда келтірілген дерек қарама-қайшы ойларға жетелейді.

Біріншіден, 1990-1995 жылдар аралығында қазақстандықтардың өмір жасының орташа ұзақтығы 4,7 жылға қысқарған.

Екіншіден, осы аралықта елдегі барлық деңгейдегі білім алушылар саны 39 пайызға азайған.

Үшіншіден, осы кезеңде елімізде өндірілген ұлттық табыстың жан басына шаққандағы мөлшері 7 есе азайып, бүл көрсеткіш бойынша біз 1995 жылы әлем мемлекеттерінің арасында 129- орынға сырғыдық. Тек соңғы екі жыл ішінде ғана экономикамыздың құлдырауы тоқтап, өндірістің кейбір салаларының, соған сай ішкі ұлттық табыстың баяу да болса өсуі байқалады (мысалы, алдын ала есептеулер бойынша бүл өсім 1997 жылы 2 пайызға жетіпті). Осының нәтижесінде жалпы ұлттық табыстың жан басына шаққандағы мөлшері өсіп, біз 1997 жылдың басында бүл көрсеткіш бойынша бұрынғы КСРО елдері арасында 6-орынға көтерілдік.

Алайда, әлеуметтік-экономикалық дамуымыздың мұндай қарқыны Қазақстанды келер ғасырдың жас барысына айналдыра қоюы екіталай. Расында да, кең байтақ жеріміздің асты толған байлық, шетелдік қаржыларды экономикамызға тарту жөнінен, тіпті, халқының саны да, жері де ұлан-ғайыр Ресейді артқа тастап, бұрынғы социализм елдері арасында Венгриядан кейінгі екінші орынды иеленіп отырмыз. Құдайға шүкір, ұлтаралық егес дертінен аманбыз, іргеміз бүтін, сыртымыз тыныш. Олай болса, дамуымыздың қарқыны неге төмен? Неге біз адамдардың тұрмыс деңгейінің негізгі көрсеткіштері бойынша ағыл-тегіл байлығы жоқ Беларусьтен немесе күні кеше ғана жойқын жер сілкінісінің зардабы мен көрші елдегі ұлтаралық соғыс шығынын көтеруге мәжбүр болған Армениядан кейін қалып қойдық?

Әрине, бұл орайда жеріміздің кең-байтақ болғанымен, инфрақұрылым жүйесі мен коммуникациялар желісі дамытылмағанын, бізге Кеңес Одағынан негізінен шикізат өндіруші немесе шикі өнім шығаруға бейімделген кәсіпорындар ғана мұраға қалғанын, бұрын біртұтас жүйенің құрамдас бөлшегіне айналып, әбден байланып-маталған экономикамызды дербестендірудің үлкен зардаптарға алып келгенін, жер асты байлықтарымызды әлемдік рынокқа шығаратын құбыр желілері мен арзан тасымал жолдарының жоқтығын т.б. тілге тиек етуге болар.

Бірақ, негізгі себеп бұл емес. Негізгі себеп: дамудың қуатты қозғаушы күші болып табылатын халықтың басым көпшілігінің экономикалық өзгерістерге белсене араласпауы, жаңа құндылықтар жүйесіне тезірек бейімделе алмауы. Басқаша айтқанда, сіз бен біздің жағдайды түсінуіміз, Елбасымыз жүргізіп отырған саясатқа ауызша қолдау білдіруіміз, төзімділік пен шыдамдылықтың ерен үлгісін танытуымыз жеткіліксіз болатын. Реформаның объектісі қалпында қалмай, экономикалық белсенді субъектіге айналуымыз қажет-ақ еді. Мұндай белсенділікке, яғни ашық экономика мен еркін кәсіпкерлікке негізделген демократиялық дербес мемлекетімізді құруға көпшілігіміз дайын болмай шықтық. Тіпті, біздің жаппай жайбарақаттығымыз бен бұрынғы теңгермешілік дүниетанымға бауыр басқан күмәншілдігіміз үкіметке қолбайлау болып, кейбір экономикалық реформаларды үрке, баяу, жартыкеш жүзеге асыруға мәжбүр етті. Адамзат тарихындағы ұлы ойшылдардың бірі Иммануил Кант адамға дамудың құралы деп емес, дамудың түпкі мақсаты ретінде қарауды өсиет етіп кетті.

Алайда, еркін кәсіпкерлік пен пайда табуға ұмтылушылықты дамудың қозғаушы күші деп білетін Адам Смит тұжырымы бүгінгі әлемде салтанат құрып тұр. Өз елдеріндегі күшті әскери қуат пен трансұлттық компаниялардың көл-көсір байлығының шексіз мүмкіндігіне арқа сүйеген, адамзат өркениетінің біз әлі қадіріне жетіп болмаған жаңалығы - ғаламдық ақпарат алмасу жүйесін шебер жолға қоя білген бүгінгі Адам Смит ізбасарлары Платон мен Марксті тәрк етіп қана қоймай, "байлық - біз іздеп жүрген нәрсе емес, ол тек сол нәрсені іздеп табу жолында пайдасы тиетін дүние ғана" деген Аристотельдің уәжіне де әжуамен қарайды... Хайек пен Поппердің жеке адам құқығы мен өндіріс құралдарына тұтастай жеке меншікті бәрінен биік қоятын "ашық қоғам" туралы идеясын ту еткен "жаңа оңшылдар" қазір батыстың дамыған елдерінің бәрінде дерлік билік тұтқаларын иемденіп бітті. Олар, тіпті, соғыстан кейінгі жылдары өз елдерінде социализм емес, бірақ "жалпыға бірдей молшылық қоғам орнатуға" тырысып, халыққа әлеуметтік қамқорлық жасау жүйесін жан-жақты құрып кеткен саясаткерлердің аға ұрпағының іс-әрекеттеріне консерваторшылдық деп баға бере бастады. Қысқасы, ақпарат пен қаржы желілері арқылы біртүтас кеңістікке айналған дүниедегі адамдардың бәріне өндіруші немесе сатып алушы деп қарау, ал экономикалық байлықты әлемге билік жүргізудің басты құралы деп бағалау батыс елдеріндегі ішкі және сыртқы саясаттың негізгі бағытына айналған сыңайлы.

Күншығыс елдерінің де бұл бәсекеден тыс қалғылары жоқ Жапониядағы, Оңтүстік Кореядағы, Қытайдағы, Сингапурдағы т.б. елдердегі соңғы экономикалық секіріс тұрғындардың басым көпшілігінің күш-жігерін жұмылдыру нәтижесінде жүзеге асқан "жұмбақ" екендігі белгілі болып отыр. Олардың ішінен суырылып шыққан ірі іскерлері ендігі жерде, реті келсе баюдың бұл тәсілін даму көшінен кенже қалған көршілеріне (мұның ішінде біз де бармыз) қолданып көрмек.

Ал "Оңтүстік" деген ұғым қазіргі әлем саясаткерлерінің тілінде тек кедей, дамушы елдерге қатысты ғана қолданылады. Және бүл ұғым аясына ашық демократиялық қоғам тұрмақ, ислам қағидалары мен ежелгі ел басқару тәртібін қатаң сақтап отырса да, мол мұнайларының арқасында әлемнің "отын-қуат" қоймасына айналған, соған сай қазіргі таңдағы саяси және экономикалық ықпалды күш болып табылатын Таяу Шығыс елдері енбейді. Міне, әлемдегі осындай басым дүниетаным мен пиғыл ахуалы белең алып тұрған заманда, атамзаманғы қасаң саяси және экономикалық қағидалар шылауынан ажырамаймын деп әлемдік өркениет дамуынан кеш қалып, ақыры ыдырап тынған алып империяның бір сынығынан бөлек елге айналуға талпынған Қазақстанның алдында таңдайтындай көп жол жоқ-ты.

Тәуелсіздіктің алғашқы жылдарында бәріміздің бөркімізді қара қазандай етіп дүрдиткен үміт - анау араб елдеріндегі сияқты мол мұнай мен басқа да қазына байлықтар біздің жеріміздің астында да бары рас еді. Бірақ ол байлықты зерттеп, өндіріп, өңдеп, өзгелерге пұлдап сататындай, түскен ақшаны ел мұқтажына, халықтың әл-ауқатын көтеруге жұмсайтындай күнге жету үшін де қыруар қаржы мен ондаған жылдар қажет болатын. Мұндай көп қаржы жаңадан мемлекет боп құрылып жатқан Қазақстан тұрмақ, әлемнің алтыдан бір бөлігін ғасырлар бойы емін-еркін билеп келген бұрынғы Ресей, кейінгі КСРО империясының қазынасында да қалмағанды. Оның үстіне, Еуразия құрлығының дәл орталығына орналасқан Қазақстанның өз өнімдерін әлемдік базарға төте жолмен апаратын құбыры да, кеме көлігі жоқ.

Сонда не істеу керек? Әлемдік өркениетке қарай тәй-тәй басқан жас мемлекеттің буынын бекітетін, аңғал-саңғал жайрап жатқан ел экономикасының жыртығын бүтіндейтін, сөйтіп біртүтас тиімді экономикалық жүйеге айналдыратын амал бар ма? "Жаңадан велосипед ойлап табуға әуреленудің қажеті жоқ, өзге жұртты ұшпаққа жеткізетін жол бізге де жат емес" деген қанатты сөз, міне, осы кезеңде жиі айтылғаны бәріміздің есімізде.

Жоғарыда атап өткеніміздей, Батыстағы да, Шығыстағы да өзге жұртты ұшпаққа жеткізген жол біреу ғана еді: әлемдік қаржы көздері мен озат технологиялардың еркін ағылып келуіне, жеке адамдар еркі мен жекеменшік кәсіпорындар мүддесінің жүзеге асуына мүмкіндік беретін ашық қоғам орнату; өнімнің (қызметтің) бағасы мен сапасын, мөлшері мен бағытын өзінен-өзі реттеп отыратын, барша өндірісті (қызмет көрсету желісін), басқаша айтқанда, елдің бүкіл экономикасын үнемі жетілуге, ілгері жылжуға мәжбүр ететін нарық заңдарына көшу; барлық адамдарға бірдей құқық беретін, олардың, күш-қабілеттері мен ақыл-ойларының, қоқан-лоққысыз, әділ бәсекелесе алуына жағдай туғызатын, саяси-әлеуметтік егестердің бейбіт жолмен шешуіне мүмкіндік беретін демократия принциптерін қабылдау. Мен ашық қоғам, нарық, демократия ұғымдарын әдейі бөліп көрсетіп отырмын. Себебі, көп жұрт шатастырып жүргендей, бұлар синоним ұғымдар емес. Нарық заңдары шектелген елде де ашық коғам орнауы мүмкін. Ал демократия ашық қоғам орнатудың құралы ғана. Алайда осы үш ұғымды біріктіріп тұрған ортақ арқау бар, ол - жеке адамға берілген бостандық пен соған жүктелген жауапкершілік. Бұрын ұжымға, қауымға, қоғамға жаппай үміт артып, иек сүйеп келсек, ендігі жерде тұлғалық таңдау құқығы, жеке адамның белсенділігі мен білігі, саналылығы мен адалдығы, күш-қуаты мен қаржысы көп рөл атқармақ. Қоғамдағы жеке адамдардың осы қасиеттерінің ортақ жиынтығы сол қоғамның даму қуатын ілгерілеу қарқынын айқындамақ. Елде іскер де білімді, адал да ақылды, қажырлы да бай адамдар неғұрлым коп болса, сол елдің көші көлікті, жүрісі жылдам.

Өзге жұрт әлдеқашан ұғынған осы ақиқатты біз қазір ғана түсіне бастаған тәріздіміз. Егер, шынымен-ақ түсіне бастасақ...

Бүгінде "бұрынғы ортақ байлық шағын ғана топтың қолына көшті, жұртты қайыршылыққа ұшыратып, бәрін өздері бөліп алды" деген күңкілді қаладан да, даладан да жиі естиміз. Шынымен-ақ елімізде байлар көбейгеніне қуанып, жаппай кедейшілікке қатты қынжылар едім. Бірақ бай мен кедей өте тығыз байланысты. Әлемдегі ашық азаматтық қоғамда тек байлардан немесе тек кедейлерден тұратын мемлекет жоқ. Бірақ, күн сайынғы ішкі-сыртқы ақпарат тасқынынан қанша іздесем де, қазақтан шыққан, қазақстандықтар арасынан пайда болған миллиардтаған қаржысы бар алпауыттың аты-жөнін таба алмадым. Егер ондай адам табылса, Соколов-Сарыбай комбинатын "Айведонға" беріп, елді отпен, жылумен қамтамасыз етіп отырған газ құбырларын "Трактебельге" сатып, нәтижесінде жер түбінен келген сырбаз шетелдік әріптестеріміздің оз елдеріндегі банктерінен алған несиелерінің пайыздары мен барыс-келіс шығындарын төлеуге мәжбүр болып отырмас едік қой.

Иә, біз отандық экономикамызды өрге сүйрейтін, жеке қаржысын ішкі өндіріске жұмсап, жұртты жұмыспен қамтамасыз ететін, мемлекет қазынасын ауқымды салықтық түсіммен молайтатын өзіміздің кәсіпкерлерімізді қалыптастыру үстіндеміз. Әлемдік өркениет үлгісіне тезірек көшіп, өз мойнын артық жүктен шапшаңырақ азат етуге ұмтылған, ол үшін ішкі және сыртқы қарым-қатынастарда нарық заңын іске қосуға асыққан мемлекет те бұрынғы ортақ меншіктегі ірілі-ұсақты кәсіпорындарды жекешелендіру кезінде осы бір әлеуметтік-экономикалық маңызды мәселені ескермеген тәрізді...

Қазақ халқының дүниетанымындағы "қой үстіне бозторғай жұмыртқалайтын заман" үлгісі орындалмайтын арман ғана. Кез келген қоғамда біреудің біреуге тең болуы мүмкін емес. Әлеуметтік әділеттілік принципі дегеніміз, әрбір адамға берілген бостандық пен таңдау теңдігі ғана. Ол мүмкіндікті біреу ақылмен пайдаланып, қажымай күш-жігер жұмсап бай болады, біреу жалқаулыққа салынып, ақылы не төзімі жетпей кедей болады. Яғни Абайша айтсақ, "Жақсылық, жамандықты жаратқан - Құдай, бірақ қалдырған құдай емес, ауруды жаратқан - құдай, ауыртқан құдай емес, байлықты, кедейлікті жаратқан - құдай, бай қылған, кедей қылған құдай емес".

Мәселенің мәні - қолыңнан келсе ерен еңбегіңмен бай болуға тырыс, бірақ оз қатарыңнан оза шыққан отандасыңды күндеме, аяғынан шалма, керісінше, тілекші бол Себебі, ол өзіне ғана байлық жинап жатқан жоқ, елдің байлығын молайтып, ертеңімізге қызмет жасауда. "Қой асығын қолыңа ал, қолайыңа жақсы сақа қой" дейтін де, "Өзіне ар тұтқан жаттан зар тұтады" дейтін де мақалды айтып кеткен сол біздің қазақ емес пе?!

"Бай бір жұттық, ер бір оқтық" деп, дүниенің баянсыздығына налып, бес күндік өмірдің қызығын мол қамтып қалуға үндейтін біздің қазақтың дүниетанымында тағы бір кілтипан бар. Айтпақшы, мұндай мінез өз көршіміз орыс халқынан да байқалады. Сірә, бұл жеріміздің кеңдігінен, ғасырлар бойы қысылып-қымтырылмай емін-еркін ғұмыр кешкен жайбарақаттылықтан қалыптасқан діл (менталитет) ме екен? Әлде, жеке дара тіршілік еткеннен гөрі, бір-біріне көмектесе, қауымдаса өмір сүруге дағдыланған, көрші-көлем мен ағайынның ешуақытта аштан өлтірмейтініне әбден сенген елдің психологиясы мен қанына сіңген қасиет пе?

Осындайда Макс Вебердің "бүкіл батысты өркениетке жеткізген протестанттық еңбек этикасы" деген пікірі еске түседі. Байқап қарасақ, жылына 7-ақ күн еңбек демалысын алатын анау жапондардың еңбек тәртібінің негізінде де будашыл рух күші жатыр. Ал мұндай еңбек этикасын біз қайтіп қалыптастырамыз.

Бұл сұрақ кезінде ұлы Абайды да қатты мазалаған. "... құдай тағала қолына аз-маз өнер берген қазақтардың кеселдері болады. Әуелі - ... өнер арттырайын деп, түзден өнер іздемейді. Екінші - ... бір-екі қара тапса, малға бөге қалған кісімсіп, "маған мал жоқ па?" дегендей қылып, еріншектік, салдау-салғырттыққа, кербездікке салынады..." Дала кемеңгерінің осы сөзін оқығанда есіме алыпсатарлықтан тапқан азын-аулақ ақшасын ырду-дырдуға құртып жүрген бүгінгі желөкпе "бизнесмендер" оралады.

Замандастарының бойындағы оғаш мінездерге жаны ауыра езіліп, туған жұртының арасынан елін ілгері сүйрер дара тұлғалар, өрелі азаматтар іздеген Абай зары күні бүгінге дейін өз зәрулігін жойған жоқ. Елбасымыз бастаған санаулы азаматтарымыздың жас мемлекетіміздің ілгері дамуын шапшаңдатуға ұмтылған күш-жігері, егер көпшілік тарапынан белсенді қолдау таппаса, есіл еңбек күйінде қалуы мүмкін. Азаматтық өрелілік, елжанды жанқиярлық дәл бүгінгі өтпелі кезеңде жетіспей жатыр. Бұған мысал іздеп қиналмай-ақ, қазіргі ауыл мәселесін алыңыз...

Дербес мемлекетке айналған тұста біз алып империяның азық-түліктің негізгі түрлеріне деген мұқтажын өтеуге бейімдендірілген аграрлық ел едік. Әрі "әйтеуір бір нәрсемен айналысып, әлеуметтік ши шығарып жүрмесе болды" деген жымысқы саясат та бар болар, әйтеуір қияндағы құмның арасына дейін колхоз, совхоз құрылып, нәпақалық жалақы алу мүмкіндігіне ие болып келгеніміз рас. Империя ыдырады. Енді халықтың жартысына жуығы қоныстанған әлгі қаптаған колхоздар мен совхоздарға қажетті қыруар қаржыны тауып отыруға жас мемлекеттің шамасы жетпей қалды. Ал олардың оз беттерімен өндірген өнімдерін пұлдап өткізіп, еңбеккерлеріне қаржы тауып беруге қауқары жоқ еді. Ішкі базарға көп азық-түліктің қажеті жоқ, алысқа жеткізуге күш аз болды. Оның үстіне шикі өнім күйінде ғана алынатын біздің ауылшаруашылығы өнімдеріміз өзіндік құны жағынан әлемдік бәсекеге төтеп бере алмайтын болып шықты. Мысалға, табиғаты да, ауа-райы да өзімізбен бірдей Канадада әр гектардан 50 центнерден астық алынса, біз 8-10 центнерден егін орғанымыздың өзін үлкен жетістік санадық.

Енді не істеу керек? Үкімет амалсыздан ауылшаруашылығы кәсіпорындарын жекешелендірді. Сөйтіп, 1991 жылдың басында 2183 кәсіпорындар болса, ол 1997 жылдың қаңтарының басында 77-ге дейін қысқарды. Бүл шешімнің баяғы партиялық науқан түрінде жүзеге асқаны сондай, ауыл-ауылда санаңмен ұғып болмас аласапыран басталды. Бір ауылда құны пәленбай мың доллар тұратын қозы сою цехын пайға таласқандардың тақтайларына дейін талқандап бұзып алғанын естігенде жағамды ұстағаным бар. Парасатты азаматы бар жұрт осындай да есерлікке бара ма сірә? Ал әлгі тақтайды бес күн отқа жақты делік. Сонда не болды? Одан да, тұтас цехты қаржысы бар кісіге пұлдап сатып, ақшасын бөліспей ме ең болмаса?

Нәтижесінде ауылда жұмыссыздық басталды. Пайға алған мал ұстағанның қолында, тістегеннің аузында кетті. (Әрине, жағдай барлық жерде мұндай емес шығар). Халық, әсіресе, жастар үлкен қалаларға үдере көше бастады. Мұны әлеуметтік ғылым тілінде "кенттену" дейді. Кенттену үрдісінен үлкен-кіші халықтардың бәрі де өткен. Бірақ бүл үрдістің біздің еліміздегі бүгінгі қарқыны көңілге қатер ұялатады. Ойлап қараңыз, ресми мәліметтерге сүйенсек, 1996 жылдың аяғында Қазақстандағы халықтың 44 пайызы ауылда тұрған екен, ал 1997 жылдың аяғында бұл сан 35 пайызға дейін азайған, әлі де азая бермек, ол - заңдылық. Мені алаңдататыны үрдістің өзі емес, қарқыны. Бір жылдың ішінде ауыл тұрғындарының 10 пайызға жуығы және күш-қуаты толысқан нағыз белсенді бөлігі үлкен қалаларға қоныс аударды делік. Олар қайда, қалай орналасты? Мұны қадағалап отырған кім бар? Егер кейбір саясаткерлер "қара базар" соның бәріне жұмыс тауып береді деп үміттенсе, қателескені. Қара базардың да өз заңы, өз мүмкіндігі болады. Торығу, қылмыс, маскүнемдік, анашақұмарлық осы иесіз қалған, жақсылықтан үмітін үзген топтан шықпай ма?

Тағы да ресми мәліметтер бойынша, еліміздегі еңбекке жарамды адамдардың 6 пайызға жуығы жұмыссыз екен. Бұған 5,5 пайыз ақысыз демалыста жүргендерді қосыңыз. Және барлық жұмыссыздардың 41 пайызы 16 мен 29-дың аралығындағы жастар. Басқаша айтқанда, Қазақстанды келер ғасырдың барысына айналдыруға тиіс жас ұрпақ жұмыссыздардың жартысына жуығын құрап отыр. Орнықты дамуымызға тонер әлеуметтік дүмпу қатерін былай қойғанда, осыншама мол қуаттың ілгерілеу үрдісіне қосылмауы қоғамымыздағы үлкен олқылық. Оны тезірек жою үшін жаңа мемлекеттік жастар саясатын іске қосу қажет.

Жақында бәріміз де Елбасымыздың өзі бас боп қатысқан Алматы-Астана "Қайырымдылық" телемарафонының куәсі болдық. Бастама өте жақсы. Мәселе түскен қаржының көлемінде емес, ниетте. Философтар арасында "дүниені пәледен әдемілік, ізгілік, ақиқат құтқарады" деген қанатты сөз бар. Қырғын соғыс жылдарында аш-жалаңаш жүріп, жеңіс үшін күні-түні еңбек еткен халықтың жарты таба нанды бір-бірімен бөліп жеп, ізгіліктен, имандылықтан жандарына медеу мен жылу тапқанына бала кезімде талай куә болдым. Дегенмен ол кезде әкесі мен шешесін қарттар үйіне тапсырған жігіттер және баласын көшеге қаңғыртып жіберген аналар болмады.

Бірақ, қайырымдылық көмегі жұмыссыз жүрген жұрттың көпшілігінің торыққан көңіліне жұбаныш бола алмайды. Тіпті, Елбасымыздың қадағалауымен беріліп жатқан 400 долларлық кіші несиенің де тақыр кедейдің аяғынан толық тік тұрып кетуіне жағдай туғызуы неғайбыл

Онда қандай амал бар? Шағын және орта бизнесті дамыту туралы жоспар да дұрыс. Бірақ, ол қандай бизнес? Тағы да сауда ма? Бүл сала шегіне жете толған. Қызмет көрсету жүйесі ме? Оған қарапайым ізет пен бейімділік, яғни мамандық қажет. Ал әлгі ауылдан келген, ескі оқу бағдарламалары бойынша білім алған қыздарымыз бен жігіттерімізді бұл мамандықтарға кім баулиды?

Мен экономист емеспін, сондықтан, осы шаруашылық жүйемізде қанша ойласам да түсінбейтін кілтипандар көп: анау мұхиттың арғы жағындағы Америкадан тасып әкелінген тауық мына іргемізде өсірілген тауықтан қалайша арзан? Немесе, өзіміздің Алматы мақта-мата комбинаты қаңтарылып тұрғанда Оңтүстік Қазақстан облысында өсірілетін мақта жер түбіндегі шетелге неге сатылады? Әлде шетпен сауда жасау сәнге айналған ба? Әлде ел ішіндегі серіктестер бір-біріне деген сенімін жоғалтқан ба? Сірә, бәрі де меншік қатынастарының жартылай ұжымдық, жартылай мемлекеттік нысаны заңсыз жолмен пайда табуға құмарлықты қоздырып, экономикалық тиімділік пен тиімсіздік ұғымдарын шатастырып жіберген-ау деген күдік туады кейде.

Өркениетті елдердің бәрінде "әлеуметтік жұмысты" зерттейтін ғылыми сала және "әлеуметтік қызметкер" деген мамандық бар. Бұл өзі жан-жақты білім мен асқан шеберлікті қажет ететін жаңа қызмет. Тіпті, Америкада үш томдық әлеуметтік жұмыс энциклопедиясы бар. Жанымыздағы Ресейдің жоғары оқу орындарында да осы мамандық иелерін даярлайтын арнаулы бөлімдер ашыла бастады. Әлеуметтік жұмыс арнаулы пән ретінде оқытылғаны жөн. Себебі, өтпелі кезеңде әр түрлі әлеуметтік топтардың мұң-мұқтажын зерделеп, олармен нысаналы жұмыс істей білудің маңызы өте зор. Өйткені, әлеуметтік мәселе ең көкейтесті мәселеге айналып отыр. Ал біздің еліміздегі Әлеуметтік қорғау және еңбек министрлігінің жұмысынан мұндағы кейбір қызметкерлер есепшілерден құралғандай эсер туады. Жанды әлеуметтік жұмыстың орнына еститініміз -зейнетақының есебі, қысқарған жұмыс орындарының саны. Қоғамдағы күрделі әлеуметтік үрдістерді талдап және болжап, оларды дұрыс арнаға салу үкіметтің міндетіне енбейтін мәселе тәрізді.

Мәселен, қазір қазақстандықтардың, әсіресе, қазақ жастарының арасында мынадай бір сәйкессіздік бар: жоғары білім алған, зиялы тәрбие көрген қыздар коп те, олардың биік талғамына тең келер жігіттер аз. Қыздар интеллектуалдық дамуы жағынан алға шықты. Мұның қайдан пайда болғаны айқын: қазір ұлдарға қарағанда қыздардың ой-өрісі, білімі әлдеқайда тереңірек. Сенбесеңіз, Алматыдағы кез келген жоғары оқу орнының (Аграрлық университеттен басқасының) аудиториясына бас сұғып көріңіз. Шет тілін жетік меңгергендер де, компьютерлік техниканы игерген де, заң жүйелері мен экономика заңдылықтарын, сыртқы байланыс пен қоғамтану негіздерін оқып жүргендер де - қыздар. Олардың өз отандастары арасынан тепе-тең ой бөлісе алар серік іздеуі заңдылық. Мұндай жігітті жолықтыра алмай жалғызбасты қалуы да немесе іздегенін шетелдіктер арасынан кезіктіріп, амалсыздан жат елге сапар шегуі де ықтимал Бұл - ұлттың болашағына көлеңке түсіруі мүмкін мәселе емес пе?! Санай берсек, мұндай түйткіл жетерлік.

Өтпелі кезеңде аға ұрпақ пен жас буын, шеше мен қыз, әке мен бала дүниетанымдары арасында қаншама алшақтықтар пайда бола бастады. Бүл қайшылықтарды терең психологиялық қақтығыстарға ұрындырмай, тігісін жатқызып, ащы зардаптарсыз жаңа сатыға көшуге жетелейтін де әлгі айтқан білікті әлеуметтік қызмет мамандары болуы қажет сияқты.

Мен, бұл орайда, қыбын таппаса, жаймалап отырмаса қуатты мемлекеттің өзін шайқалтып жіберетін қатерлі жарылғыш зат іспетті этностық топтар арасындағы ұсақ-түйек кикілжіңдер мен біз енді тап болған тосын түйткіл - ауқаттылар мен кедейлер арасындағы әлеуметтік-психологиялық жаттануға, діни қауымдастықтар мен кейбір топтар арасында тамыр жая бастаған секталар қызметінің кейін белгі беруі мүмкін зардаптарына әдейі тоқталмай отырмын. Бұлар арнайы әрі асқан ептілікпен талдауды қажет ететін, көп астарлы күрделі мәселелер. Тіпті, өзіміз ашық қоғам құруға алғаш талпыныс жасағалы бері кәсіпкері бар, көлденең көк аттысы бар, әйтеуір елімізге ағылып келе бастаған шетелдіктер мен жергілікті тұрғын халық қарым-қатынастарындағы бөтенсіну салқынын қалай жібітеміз, сөйтіп жерлестерімізді өз қадір-қасиетін сақтай отырып, жат жерлікпен ізетті де іскер қарым-қатынас жасауға қалай үйретеміз?! Бұл да - арнаулы мамандар жан-жақты ойластырып шешетін өте шетін мәселе.

Немесе, бір қарағанда, жақсылықтан басқа ешбір залалы жоқтай көрінетін мынау бір мәселені талдап көрелік. Биылғы жылдан бастап, Елбасымыздың тікелей назар аударуының арқасында жас ұрпаққа білім беру мекемелерін жаппай компьютерлендіру ісі қолға алынды. Және бұл жаңа бетбұрыс ауыл мектептерінен басталмақ. Еліміздің Батыс пен Шығыстың аралығындағы маңызды географиялық және геосаяси орталыққа орналасуы - біздің барған сайын дами түскен ғаламдық ақпарат желілерінің болашақ торабына айналып, осыдан қыруар пайда табуымызға таптырмайтын қолайлы мүмкіндік.

Құдайдың өзі алтын табаққа салып қолымызға ұстатқан осы кілттен айырылып қалуға болмайды. Сондықтан, әлгі кілтті шеберлікпен пайдалануға тиіс өскелең ұрпаққа жаппай компьютерлік білім беру ісін шұғыл жүзеге асыру қажет. Бірақ, шұғыл әрекетке көшу алды-артына қарамай, түпкі нәтижесін бағамдамай, көзіңді жұмып жүгіре беру емес. Мұны баса айтып отырған себебім: компьютерлік техника — жұмысың мен тұрмысыңды мүлде биік, жаңа сатыға көтеретін өркениеттің озық жаңалығы ғана емес, сырын зерделеп, тегін танып болмай жатып әуестенсең, байқатпай ұрпағыңның ойлау машығы мен ұлттық болмысын өз анасы танымастай өзгертіп жіберетін қатерлі ойыншық. Сондықтан, парасатты жұрт алдымен өз халқының ойлау машығына негізделген компьютерлік бағдарламалар түзуге маңызды ұлттық мәселе ретінде қарайды, ал бізде бұған жіті мән беріп жүрген мемлекеттік мекеме де, қоғамдық ұйым да байқалмайды.

Елбасымыздың Жолдауында ұлттық қауіпсіздік мәселесі бұдан былайғы дамуымыздың бірінші ұзақ мерзімді басымдығы деп жарияланған. Келер ғасырдың табалдырығын аттағалы тұрған әлем жұртшылығы өз елдерінің ұлттық мүддесін қолына қару алып жүзеге асыру ниетінен бас тартқан тәрізді. Әрине, шағын аймақтық, қысқа мерзімді қақтығыстар қатері әлі де жойылған жоқ. Әйтсе де, бұрынғыдай ғаламдық жанжалдар, қанқұйлы қырғындар қатері сейілген сияқты. Бірақ бүл әлемдегі елдер мен халықтар арасында мүдделер қақтығысы болмайды деген сөз емес. Тек ендігі тайталас басқа түрге -экономикалық және ақпараттық бәсеке түріне ауысқан. Егер сіз біртұтас мұхитқа айнала бастаған әлемдегі аласапыран қаржы мен ақпарат ағыстары арасында өзіңіздің ұлттық болмысыңыз бен қадір-қасиетіңізді сақтап қалғыңыз келсе, дүниетаным жүйеңізді, ойлау машығыңызды таза сақтаңыз. Әйтпесе, әлгі ағыстармен бірге жұтылып жоғаласыз. Онда ата-бабаң ғасырлар бойы қанын төгіп, сізге мирас еткен жеріңнің астындағы мұнайың мен асыл тасыңның да құны көк тиын. Онда замандастарымыздың қаншама азабымен іргесін қалап жатқан дербес мемлекетіміздің жер бетінен заты жоғалып, картада аты ғана қалады. Құдайым ондай қатердің бетін аулақ қылсын! Бүгінгі күннен бастап әрбір ұлымыз бен қызымыздың қанына барыстық рух дәнегін себу, міне, осы қатердің алдын алу үшін де қажет.

Демек ұлттық қауіпсіздік ұғымы саяси қауіпсіздік, әскери қауіпсіздік, экономикалық қауіпсіздік, экологиялық қауіпсіздік, әлеуметтік қауіпсіздік, рухани-адамгершілік қауіпсіздік болып бірнеше арнаға жіктелгенімен де, бүл арналардың бәрінің, түптің түбінде тоғысар нүктесі біреу, ол - Адам. Болашақ отандасымыздың, шынымен-ақ, адамзат өркениетінің алдыңғы легінде жүретіндей, өзге жұрт өкілдерімен терезесі тең тұрып бәсекелесе алатындай, сонымен бірге өзінің ұлттық қадір-қасиетін жоғалтпайтындай орнықты дамуы бүгінгі таңдағы басты міндетке айналды. Егер біз осы міндеттің оң шешімін таба алсақ, онда саяси-экономикалық қауіпсіздігімізді де қамтамасыз ете аламыз.

Кез келген қоғамның даму тенденциясы ондағы адамдардың даму тенденциясы арқылы айқындалады. Біздің елімізде адамды дамытуға осы соңғы мезгілде ғана көңіл аударыла бастады. Тіпті, осы уақытқа дейін отандық экономиканы өрге сүйрейтін ұлттық элитаны толық қалыптастыра алмадық. Ал өзіміз қоғам тұрақтылығының кепіліне балап жиі айтатын "орташа тап" тек ұлттық элита қалыптасып болғаннан кейін, ұлт ішіндегі өзара үйлесімді де ынтымақты еңбек бөлінісінің іске қосылуы нәтижесінде пайда болады. Сондықтан мен қазіргі Қазақстан қоғамындағы адамдар әлеуетін сипаттайтын жалпы көрсеткіштерге, назар аударылмай отырған кейбір әлеуметтік мәселелерге, көпшілігіміз әлі күнге арыла алмай жүрген ескі түсініктер мен әдеттерге тоқтала отырып, ұлттық элита қалыптастырудың қажеттігін біршама дәлелдегендей болдым. Қоғамымыздағы саяси-экономикалық ахуалдың қалай түзілуіне байланысты келер ғасырдағы отандастарымыздың, яғни адамның даму тенденциялары да бірнеше үлгіде өтуі мүмкін. Қазірдің өзінде бүл үлгілердің нышаны айқындала бастаған сыңайлы. Шынымен-ақ біздің нарықтық қарым-қатынастар үстемдік етіп, демократиялық бостандықтар салтанат құратын, әлемдік капитал (қаржы, тауар, қызмет т.б.) мен тәуелсіз ақпарат ағынына ешқандай шек қойылмайтын ашық қоғам үлгісіндегі дамыған, өркениетті елдер қатарына қосыламыз деген мақсатымыз болса, онда осы мақсатты жүзеге асыруға тиіс адамды (жеке алғанда да, тұтас алғанда да), яғни сіз бен бізді тану, бағыттау, өзгерту қажет. Бұл мәселе еліміздің 2030 жылға дейінгі дамуының нақтылы стратегиялық жоспарын айқындап берген Президентіміз Н.Назарбаевтың "Қазақстан халқына Жолдауында" да негізгі арқау етіп алынған.

"Экономикалық ілгерілеу біздің азаматтарымыздың игілігіне өздігінен кепілдік бере алмайды" - делінген Президент жолдауында. Керісінше, экономикалық ілгерілеудің "жетекші факторы - бұл адамдардың өзі олардың ерік-жігері, күш-қуаты, табандылығы, білім-білігі... Бұл - бізге гүлдену мен тәуелсіздік есігін айқара ашуға мүмкіндік беретін нақ сол алтын кілттің өзі".

Осындайда еске түркі халқының тағы бір ұлы перзенті, өз елінің даму бағдарын әлемдік өркениет арнасына бұрған Мұстафа Кемал Ата-түріктің "Түрік халқын дамыту стратегиясы" ("Егемендіктің және ұлттың ілгері даму шарты") оралады. Сол стратегия бауырларынан оқшауланып, терең экономикалық дағдарысқа ұшырап, әлемдік даму көшінен кеш қала бастаған елді қайта түлетуге, отандастарының бойында жаппай іскерлік рухын сіңіруге түрткі болғаны анық.

Біздің Президентіміздің "Қазақстан халқына Жолдауы" да таяудағы 32 жыл шегінде Қазақстан халқын немесе қазақ халқын қайта түлетудің, сол арқылы елімізді әлемдік өркениет сапына қосудың стратегиялық жоспары болып табылады. Мен өз басым, "Қазақстан халқы" мен "қазақ халқы" деген ұғымдардың арасында елеулі алшақтық бар деп ойламаймын.

Көпэтностық, яғни көпэтностық жіктеушілік қай мемлекеттің де ішкі тұтастығына сызат салып, үнемі қыруар күш-қуатты жұмсап отыруды талап ететін құбылыс. Егер біз, шын мәнінде, гүлденген елдің еркін азаматтары болғымыз келсе, мемлекеттің онсыз да тапшы болып отырған қаржысы мен күшін желге шашпай, жасампаздық мақсатқа жұмсалуына мүдделілік танытуымыз қажет.

"Бүгін "Біздер - Қазақстандықтар кімдерміз?" деген сырттай қарағанда қарапайым сауалға кез келген адам бірден жауап бере алмайды, деп жазылған ел Президентінің Қазақстан халқына жолдауында, - өзін-өзі бірегейлендіру мәселесін шешу үшін уақыт пен белгілі бір тарихи даму кезеңі қажет болады".

Зерделей қарасақ, Елбасымыз өз еңбегінде қазіргі қоғамымыздағы күрделі де маңызды әлеуметтік мәселені қозғап отыр. Дәл осы ұлттық бірегейлену мәселесінің қалай шешілуіне байланысты еліміздің де ертеңгі болмыс-бітімі айқындалмақ.

1.Ұлттық бірегейлену деген не?!

Кез келген ұлттың өзін-өзі бірегейлендіруі ұзақ тарихи даму кезеңінің нәтижесінде қалыптасатын құбылыс екені белгілі. Бірақ, қазақ халқы бірегейлену, тұтас ұлт боп ұйысу үрдісінен баяғыда-ақ өткен. Бұған қазірдің өзінде 2 миллион 700 мың шаршы километр алып аумақты иеленіп отырған халқымыздың Алтай мен Еділ жағасында тұратын өкілдерінің тілінде, мінезінде, әдет-ғұрпында, тіпті, қанының құрамында титтей де өзгешеліктердің болмауы дәлел. Көшпелі өмір салты, шаруашылық жүргізу үрдісінің ұқсастығы, ел мен жердің ортақтығын сезіну түйсігі, қалыптасқан дәстүрлі билік жүргізу және басқару жүйесінің ғасырлар бойы сақталуы, біртүтас рухани-мәдени әлем... бәрі-бәрі қазақ халқының бірегей ұлт ретінде қалыптасу кезеңін әлдеқашан басынан өткізгенін көрсетеді. Тіпті біздің осынау бірегей салтымызды үш ғасырға созылған сыртқы экспансиялық өктемдік, қитұрқы отарлау саясаты да бұза алмады. Қаратау мен Алтайдың, Еділ мен Ертістің, Маңғыстау мен Баянауылдың өз жері екенін ат жалын тартып мінген қазақ баласының бәрі кітап оқымай жатып-ақ біліп өсті.

Демек, Президент Жолдауында айтылған "бірегейлену" әр түрлі тарихи себептермен біздің елімізге қоныс тепкен, ондаған жылдар бойы қуанышымызды да, қиындығымызды да бірге бөліскен, Қазақстанның өндірістік қуатының негізін қалауға ат салысқан, бүл күндері тәуелсіз еліміздің тең құқықты азаматтары болып отырған өзге ұлт өкілдері жайында болып отыр. Бұрынғы КСРО аталатын, қолдан күшпен құрастырылған ортақ "шаңырақтың" күйреп, оның орнына ұлттық негізге сүйенген бірнеше тәуелсіз елдердің пайда болуы алғашқыда біздің бүл отандастарымызды абыржытып тастағаны рас. Бір жағынан - олардың әрқайсысының басқа жақта өзінің ұлттық мемлекеті немесе мемлекеттік құрылымы бар, ол жерде ана тілі мен мәдениеті дамып жатыр. Ұлттық мақтаныш кез келген адамның бойындағы табиғи қасиет екенін ескерсек, қазақстандық орыстың, немістің, украинның, корейдің, еврейдің, шешеннің т.б. алыстағы өз отанында болып жатқан жақсылыққа сүйініп, қасіретке күйініп отыруы заңдылық. Тіпті, болашақ үрім-бұтақтарының өз отанына етене бауыр басқанын, ұлттық тілі мен мәдениетінің қайнаған ортасында ержеткенін қалап, пәлен жылғы ыстық қонысымен қимай қоштасып, ата жұртына үдере көшу әрекетінің шын сырын да жүрегіңмен түсінесің. Бұл үрдістің ешқандай саяси немесе экономикалық астары жоқ. Ата жұртына Монғолиядан, Қытайдан, Ауғанстаннан, Ираннан т.б. елдерден келіп жатқан қазақтарды қандай сезім жетелесе, Қазақстаннан көшіп жатқан бұрынғы отандастарымыз әрекетінің де негізінде осы сезім жатыр. Олар Ресей баспасөзі әлдебір топтардың саяси ұпайын көбейту үшін екіжүзділікпен қорлап жазатынындай "босқындар" емес, "өз отанына қайта оралушылар". Саяси тұрғыдан біздің отандастарымыздың бәрі тең құқық иеленіп келді және иелене береді де, ал экономикалық тұрғыдан біздің елімізде өзге ұлт өкілдерінің жергілікті ұлтқа қарағанда бақуатты тұрып келгенін, қала мен ауыл арасындағы әлеуметтік-экономикалық теңсіздіктің тереңдей түсуіне байланысты бұл жағдайдың көзге бадырайып көріне бастағанын ешкім жоққа шығара алмас. Демек, өткен 1997 жылы 190 мың адамның Қазақстаннан шет елдерге қоныс аударғанынан саяси немесе экономикалық астар іздеу артық.

Рас, бауыр басқан ортасын, дос-жарандарын, ағайын-туысын, орныққан үй-жайын тастап, өз Отаны болса да өгейсініп қалған ортаға, сыры беймағлұм жаңа өмірге тәуекел жасап, қадам басудың әр адам үшін күрделі психологиялық және материалдық зардаптары бар. Германия, Израиль сынды дамыған елдер отанына оралған өз қандастарының осы зардаптарды аса көп қиналмай жеңуіне жәрдемдесіп, жыл сайын белгіленетін көшіп келушілер квотасына сай мемлекет бюджетінен қаржы бөліп отыр. Біздің елімізде де "Көші-қон туралы" заң жасалып, әр түрлі тарихи зорлық-зомбылық себептермен жат жұртқа үдере көшуге мәжбүр болған қандастарымыздың ата жұртқа оралғысы келіп отырған бүгінгі ұрпақтарын қабылдаудың жыл сайынғы квотасы белгіленіп, олардың жаңа қонысқа орналасып кетуіне ішкі материалдық және қаржы қорларының тапшылығына қарамастан қолдан келгенше азын-аулақ жәрдемдер жасалуда. Тіпті өзге елдердегі бауырларымыздың тезірек сол елдің азаматтығынан шығарылып, ата жұртына оралуы туралы мемлекетаралық кездесулер кезінде мәселе көтеріп, ортақ мәмлеге келуге әжептәуір күш-жігер жұмсап жүрміз. Ешкімді кінәламау, байбалам салмау, қолыңнан келсе өз қандастарыңа өз қаржыңды бөліп көмектесу - қалыптасқан өркениет үлгісі, әлем жұртшылығы мойындаған халықаралық қарым-қатынастар нормасы.

Сонымен, әлем құрлығының алтыдан бір бөлігін иеленіп келген КСРО-ның ыдырауынан кейінгі алып аумақтағы адамдардың әрлі-берлі үдере қоныс аударуы мұндай ірі оқиғадан соң болмай қоймайтын әрі тарихи, әрі табиғи үрдіс екен. Тек бүл үрдіс бір елдерде өткір сипат алып, қарқынды басталып, тез бітсе, екінші бір елдерде үздік-создық сипат алып, ұзағырақ мерзімге созылуда. Біздің еліміздегі көрінісі соңғы үлгіге жақындайды.

Президентіміздің қыруар күш-жігер жұмсауының нәтижесінде егемендіктің алғашқы жылдары аса қатерлі көрінген екі ірі этностық топ аралығындағы жіктелушілік бірте-бірте сабасына түсіп, адамдардың болашақ ұрпақтарының отандарын айқындау үрдісі ауыр зардаптарсыз өтуде. Олардың бір елдің азаматтығынан шығып, екінші елдің азаматтығын еш қиындықсыз қабылдау ісін оңайлатқан да біздің Президентіміздің бастамасымен қабылданған еларалық келісімдер еді. Еліміздің азаматтарының ұлтына, тіліне, сеніміне қарамастан тең құқығын заң түрінде де, іс жүзінде де қамтамасыз ету, тіпті, орыс тілінің мемлекеттік тілмен бірдей дәрежеде (көп жағдайда басым) қолдануына конституциялық тұрғыдан берік кепілдік беру т.б. өзге ешбір елде жоқ шынайы демократиялық шаралардың өзі, амал қанша, адамдардың түпкі отанына оралуға деген табиғи ұмтылысын тежей алмауда.

Мамандардың болжауынша, Қазақстан үшін орны толмас әлеуметтік және экономикалық зардаптар әкеліп отырған көші-қон үрдісі әлі бес-алты жылға созылып, 2005 жылдарға қарай аяқталмақ.

Қандай зардаптар дейсіз бе?! Кейбір деректерге қарағанда, біздің елімізден шетелдерге қоныс аударушылармен бірге жыл сайын 150 миллион АҚШ долларына жуық қаржы сыртқа кетуде. Әрине, ізгі ниет жетегінде беймағлұм болашаққа аттанған бұрынғы отандастарымыздың шегетін тұрмыстық мехнаты мен психологиялық күйзелісінің жанында бұл еске алуға болмайтын да шығын болар. Өкініштісі, біздің еліміз өз тұрғындарының еңбекке жарамды, интеллектуалдық және инженерлік жұмыстарға маманданған бөлігін жоғалтуда. Олардың орнын толтырарлық мамандар даярлау үшін біршама уақыт, елеулі қаржы жұмсауымызға тура келетіні белгілі. Тіпті, ең бастысы, бұл да емес. Ең бастысы: біз, қазақстандықтар, жыл өткен сайын азайып бара жатырмыз. Қайсыбір жылдары санымыз 17 миллионнан асып еді, биыл 16 миллионға да жетпей қалдық. Мамандардың болжауынша, 2000 жылға қарай 15 миллионға құлдырап бір-ақ тоқтаймыз. Мұндай демографиялық дағдарыстың негізгі себебі табиғи өсімнің баяулағаны мен адамдардың орташа жасының болмашы қысқарғанында жатқан жоқ, негізгі себеп -жоғарыда айтқанымыздай, бұрын өзге ұлттың өкілдері көптеп келіп, атамекенінің бір пұшпағында жүргендей сезінетін, сол жайлылығына бола "халықтар достығының лабораториясы" атанған біздің республикамыз егемен елге айналған соң, бұрынғы отандастарымыздың тарихи отандарына қайта қоныс аударуларында.

"Өткенге салауат, қалғанға береке" дейді сан ғасырлық тарихында мың өліп, мың тірілсе де келешегінен үмітін үзбейтін біздің халық. Тәуелсіздік үшін, дербес ел болу жолында тартар зардабымыз, шегер азабымыз осымен бітсе, шүкіршілік етеміз де.

Ендігі міндет - қазағымыз ба, орысымыз ба, ұйғырымыз ба... әйтеуір, Қазақстан аталатын қасиетті мекенге кіндігіміз байланған, оны шын көңілімізбен, адал ниетімізбен Отаным деп таныған он бес миллион халықтың бір жеңнен қол шығарып ұйысуы, бірте-бірте демографиялық тежелуден шығып, асты да, үсті де байлыққа голы кең байтақ атамекеннің кез келген бәсекеге төтеп беретін атпал азаматтары боп ер жетуі.

Бұл орайда, демографиялық тежелу, яғни табиғи өсімнің баяулауы мен адамдардың орта жасының қысқаруы сынды өтпелі кезеңнің ауыртпалықтарынан туындаған келеңсіз көріністерді жеңу қиын емес. Олар уақытқа және экономикалық өсуге байланысты шешімі табылатын мәселелер. Елбасымыз Н.Назарбаевтың таяудағы "Халық денсаулығын қорғау туралы" Жарлығы дәл осы бағытта атқарылатын жұмыстарға тың серпін берді. Құдай қаласа, жиырма бірінші ғасыр табалдырығын аттайтын азаматтарымыз қазіргіге қарағанда анау-мынау сырқаттан ада, еңбекке қабілетті болып, салауатты өмірге құштарлығы артпақ.

Ал келер ғасырда бір жеңнен қол, бір жағадан бас шығарып ұйысу, яғни қазақстандықтардың "бірегейлену" мәселесі - халықтың денсаулығын қорғауды ұйымдастыруға қарағанда әлдеқайда күрделі, әлдеқайда астары көп әлеуметтік мәселе. Мен бүл арада құлағымыз әбден жауыр болған "ұлтаралық жанжал қатері" туралы айтып отырғаным жоқ. Қазақстан мұндай қатерлі сыннан сүрінбей өтті. Соңғы күндердегі әлеуметтік сұрау салу нәтижелерінің қорытындылары көрсеткендей, еліміздегі әр түрлі этностық топ өкілдері бірауыздан Қазақстанда ұлтаралық жанжал қатерінің сейілгенін мойындаған. Осыдан екі-үш жыл бұрын бұл мәселе өзінің өткірлігі жағынан 6-орында тұрса, қазір 13-орынға сырғыды. Ұлттық татулық пен халық бірлігін нығайтуды үнемі назарда ұстап отырған Елбасымыздың байсалды саясаты жалғаса берер болса (мен бұған күмәнданбаймын), жоғарыда айтқан табиғи көші-қон үрдісінің аяқталу кезеңіне қарай Қазақстанда этностық жіктелу жойыла бастауы мүмкін. Яғни, Қазақстан бірте-бірте моноұлттық елге айнала бастайды. Қазір әр түрлі түсінбестік туғызып жүрген "Қазақстан халқы", "қазақ халқы" деген тіркестер арасындағы мазмұндық алшақтық жойылып, олар бір ұғымды білдіретін атауларға айналады. Алайда мұндай "бірегейлікке" жету үшін өзге этностық топтар өкілдерінің психологиялық жайсыздық сезімдерін жаймалап тарататын уақыт, оларды шоғырланып тұрып жатқан аймақтарында тілінің, мәдениетінің, білім беру жүйесінің жойылмайтынына сендіретін нақтылы мемлекеттік іс-шаралар, тең құқықтарының ешуақытта бұзылмайтынына кепілдік беретін заңдар қажет. Бұлардың бәрі бізде бар, тек отандастарымыздың кейбір бөлігінің әлгі психологиялық жайсыздық сезімінен арылуына мүмкіндік беретін уақыт тапшылығы болмаса...

Шет елдерде (тіпті, Ресейдің өзінде де) қазақстандықтарды "қазақтар" деп атай береді. Олар үшін атақты шаңғышы В. Смирнов та қазақ, бір ойыншымыздан басқасының бәрі өзге ұлттан құралған хоккей командамыздың бәрі де қазақ. Ата тегін қазбаламай, әр елдің азаматын сол елге ат беріп отырған ұлтқа теліп, рәсімдеу әлемдік түсінікте қалыптасқан дәстүр. Мұны әлгі азамат намыс көрмейді. Керісінше, мақтанышпен қабылдайды.

Осы дәстүр Қазақстанның өз ішінде де тезірек қабылданып, орнығуы үшін біз -қазақстандықтар төмендегідей кейбір әлеуметтік ақиқаттарды күлбілтелемей, анық түсінісіп алуымыз керек. Қазақстан - қазақ ұлтының жер бетіндегі жалғыз мемлекеті, бірақ ол оз азаматтарының ұлтына, тіліне, сеніміне қарамай, бәрінің бірдей тең құқықтарын қамтамасыз етеді. Белгілі бір аумақтарда шоғырланып қоныстанған этностық топтардың тілі мен мәдениетінің дамуына қамқорлық жасайды. Алайда, біз көпэтносты мемлекет болуға тырыспауымыз қажет. Себебі, көпэтностық кез келген елдің іргетасындағы ақау, сызат іспетті. Ол ғұмыр бойы елдің ішкі қуатын алаңдатып, үнемі қатер қаупін сездіреді де тұрады. Керісінше, кез келген дамыған ұлттың негізі бірнеше этностық жіктерден құралған. Яғни этностық бірігу, бірегейлену мемлекеттік ауқымда емес, ұлттық ауқымда жүзеге асуы қажет. Мұндай бірігу мемлекеттің іргесін бекітеді, ұлттың да рухани-мәдени жағынан молығуына, кемелденуіне жеткізеді. Осындай ұлттық бірегейлену үрдісі неғұрлым тез жүзеге асса, еліміздің экономикалық өсуі мен дамуы да, ұлттық қауіпсіздігінің нығаюы да, азаматтық қоғам құруға талпынған демократиялық реформаларымыз да қарқынды әрі орнықты бола түсер еді. Қазіргі кейбір саясатшылар жиі айтатын "азаматтық қоғам", яғни жеке адамдардың құқықтары қатаң қорғалатын, олардың саяси және экономикалық бастамаларына еркіндік берілетін, кез келген әлеуметтік мәселені мемлекеттің араласуынсыз өзін-өзі реттейтін тетігі қалыптасқан қоғам ұлттық бірегейленуден кейін ғана пайда болады. Мемлекет өзін-өзі сақтау үшін үнемі этностық жанжалдардың алдын алып, еріксіз қоғам өміріне араласуға мәжбүр болып отырған жағдайда "азаматтық қоғам" ешқашан құрылмайды.

Ұлттық бірегейленудің осындай мән-маңызына қарамастан бүл табиғи үрдіс неге тежелуде?! Қандай кедергілер бар? Тіпті әлі күнге дейін қоғам өмірінің осы бір нәзік саласында атқарылатын мақсатты, жан-жақты ойластырылған шаралардың қарапайым жоспары неге жоқ?! Міне, бүл сауалдар саясаткерлер мен қоғамтанушыларға тікелей қатысты.

Ең алдымен, бірегейлену үрдісіндегі ұйтқы ұлт - мына біздер, қазақтар өзімізге жүктелген күрделі де жауапты міндеттің салмағын толық сезіне алмай отырмыз. Өз елімізде отырып, атамекенімізге өзге отандастарымызды бауырға тарта қамқорлық жасаудың орнына, жетімдіктің зары өтіп кеткен бала тәрізді жеке мүддеміздің аясынан шыға алмай, айналамыздың бәріне өгейлене қараймыз...

Мен қазіргі Парламент мүшелерінің біразын жақсы танимын. Олардың көпшілігі қазақ тілін сіз бен бізден жақсы біледі. Парламент қабырғасында ілеспе аударма жасайтын құрылғылар орнатылып, екі тілге бірдей аудармашылар тобы жасақталған. Алайда Парламентіміздің жұмысы, негізінен, орыс тілінде жүреді. Үкімет жұмысы да солай. Күні кеше ғана үйренуге кіріскен ағылшын тілінің өзін біршама меңгеріп алып, қажетті жерінде сөйлеп те жүрміз. Ал мемлекеттік тіліміз - қазақ тіліне келгенде шабан аттай кібіртіктейміз де қаламыз. Неге?! Себебі, заң, экономика, саясат, өнеркәсіп т.с.с. салаларға қатысты біздің тіліміздегі ұғымдар жүйесі қалыптасып орнықпаған. Біз үшін "закон" да заң, "законодательство" да заң, "юридический" де заң, "Рынок деген сөзді "нарық" түрінде аударғанымыз дұрыс болды ма, әлде "базар" деген созбен ауыстырсақ па екен деп әлі күнге дейін дауласып жүрміз. Бұл бер жағындағы бір-екі ұғым. Ал құқықтану мен экономика салаларындағы ұғымдар жүйесі - мағыналық айқындықты, нақтылықты, қатаң шектілікті талап ететін күрделі әлем. Ғылыми технология мәселесі күн тәртібінде түр. Егер заңда немесе іскерлік келісім-шартта бір сөз екі түрлі түсінілсе, осы жағдай кейде жеке адам тағдырына, кәсіпорын не мемлекет мүддесіне қатысты ауыр зардаптарға әкеліп соқтыруы мүмкін.

Сондықтан, қазақ тілін еркін сөйлеп отырған біздің парламентшілеріміз қабылданып жатқан құжаттың мазмұндық астарларына келгенде бір-бірімен орысша пікір таластырып жатады.

Сондықтан, Парламентіміз қабылдаған заңдарды шынымен зерделеп көңіліне тоқуға ниет еткен әрбір маман мемлекеттік тілді біле тұра алдымен әлгі заңның орыс тіліндегі нұсқасын оқуға кіріседі.

Экономика саласындағы іскерлік байланыстарда да осы. Мемлекетаралық келіссөздер жүргізу кезінде де осы. Қажетті ұғымдары жүйеленген, қалыптасқан, орныққан орыс тілі ана тіліміздің алдын орап кетіп жүр.

Бұл - біздің пайдалы, жоспарлы жұмыстан гөрі даурықпа әңгімеге, дақпыртпен жапатармағай ала шапқынға үйір қазақы мінезіміздің зардабы. Өткен жеті-сегіз жылдың ішінде басым бағыттарды нақтылы айқындап алып, үкімет бөлген азын-аулық қаржыны ақылмен жұмсап, ғылыми күштерді біріктіріп, ең болмағанда, негізгі екі-үш салада (мысалы, заң шығаруда, халықаралық қатынастарда, экономикалық-іскерлік байланыстарда) қазақ тілінің толыққанды қолданысын қамтамасыз етуге болушы еді ғой. Жоқ, біз бір мезгілде төңкеріс жасап, қазақ тілін тау-кен ісіне, металлургияға, тіпті, космонавтикаға енгізіп жібергіміз келді. Мемлекеттік билік, қоғам ішіндегі күнделікті әлеуметтік қарым-қатынастар мемлекеттік тілде жүргізілмей жатқанда шахтерді не металлургті қазақ тілінде сөйлетем деп қаратер болу күлкілі емес пе?! Әзірше үйренген тілі мен кәсібін жасап жүре тұрсын. Онда тұрған не бар? Уақыты келгенде, күш пен қаржы негізгі салалардан босағанда бірте-бірте бүл жаққа да ауысуға болады.

Демек, тіл мәселесі - интеллектуалдық күш пен қаржының, содан соң уақыттың мәселесі екен. Ал "әлдекімдер біздің тілімізді менсінбейді", "билік басына келген жаңа қазақтар ана тіліне мұрнын шүйіріп қарайды" деп байбалам салу - құр байбаламнан өзге ештеңе де емес. Ұғымдарды жүйелеп, жаңа атаулардың мағыналарын орнықтырып, ана тіліміздің қай салада да қолдануға жарамдылығын қамтамасыз етіп берейікші, сол кезде қазақша ойлап, қазақша сөйлеу қажеттілігін жасауға да болады, қажеттілік болған соң, бірер жылда ағылшынша да үйреніп алған отандастарымызға атамекенімізде жүріп ана тілімізде сөйлеуді меңгерту қиынға соқпас.

Айтпақшы, Ақпарат және қоғамдық келісім министрлігінің құрамына енгізіліп, қайта құрылған Тілдерді дамыту департаментінің Астанадағы жұмысынан басым бағыттарды түсініп, тың серпінмен әрекет ету нышаны сезіледі. Елбасымыздың арнаулы тапсырмасымен жасалынып жатқан көптомдық төл энциклопедиямыз да барлық салаларға қатысты ғылыми ұғымдарды жүйелеп, орнықтыру ісіне үлкен үлес қоспақ.

Тек мұның бәрі даңғазасыз, жоғарыда айтқанымыздай, еліміздегі ұлттық бірегейлену үрдісінің жылдамдауына кесел тигізбейтіндей байсалдылықпен атқарылуға тиіс. Қазір "этностық сана" түрінде түсініліп жүрген "ұлттық сана" "мемлекеттік санаға" айналғанда, "ұлттық мүдде" мен "мемлекеттік мүдде" ұғымдарының арасындағы айырмашылық жойылғанда біз бір халық болып қалыптасып бітеміз.

Ұлттық бірегейлену үрдісінің қажеттілігін түйсініп, отандастарымыздың осынау табиғи құбылысты санасы мен жүрегі арқылы шынайы түрде қабылдай бастауына мемлекеттік рәміздеріміз бен атрибуттарға деген құрмет, еліміздің азаматтары қай жерде, қандай қиындықтарға тап болса да, оларды қорғауға ұмтылуы, өз азаматтарымыздың мүдделеріне басым қамқорлық жасап, "әр азаматтың жақсы тұрмысының өзі де тұрып жатқан мемлекеттің егемендігі мен қауіпсіздігіне байланысты екенін" сөз жүзінде емес, іс жүзінде нақтылы көрсетуі оң ықпал жасар еді. Бұл орайда, азаматтарымыздың төлқұжаттарын ауыстыру ісінің аяқталуы, шекара мен кеден, елімізге келуге және шығуға виза беру, шет елдік азаматтарды тіркеуге алу сынды дербес мемлекетке тән жұмыстардың жақсы жолға қойылуы отандастарымыздың ұлттық бірегейлігін сезінуін жылдамдата түсері сөзсіз...

Сонымен, еліміздегі ұлттық бірегейлену үрдісі қазірдің өзінде баяу да болса жүріп жатыр екен. Бұған дәлел: тәуелсіздігіміздің алғашқы жылдарындағыдай этностық жіктер арасындағы бөтенсінудің жойыла бастағаны. Соңғы күндердегі социологиялық зерттеулер нәтижесі көрсеткендей, халқымыздың басым көпшілігі біздің еліміздегі этносаралық жанжал қатерінің сейілгенін мойындайды. Ал әр түрлі ішкі және сыртқы топтардың Қазақстандағы кейбір этностардың жағдайына жаны ашығансып, жанталаса дабыл қағуы жоғалта бастаған саяси ұпайларын қайтаруға тырысқан әлегі ғана.

Біздің бұл пікіріміз қоғамымыздағы әлеуметтік қиыншылықтар мен қайшылықтар мүлде жойылды деген сөз емес. Нарықтық экономикаға негізделген кез келген қоғамдағы тәрізді бізде де ұлттың өз ішінде бай, кедей, орташа жіктер қалыптасуда. Тек өкініштісі; бұл үрдіс өзге елдердегі тәрізді бізде де капиталдың қорлануының алғашқы кезеңіне тән материалдық байлықты бөлудің әділетсіз, астыртын әдісімен тым астасып кетті. Онсыз да өтпелі кезеңнің барша ауыртпалықтарын үнсіз көтеруге мәжбүр болған халықтың көпшілігі үшін ортақ "ойын ережесі" іске қосылмай-ақ қойды. Соның салдарынан қазіргі таңда біздің халқымыздың 10 пайызы ауқаттылар, 60 пайызы кедейлер, 30 пайызы орташалар деген дерек бар. Қоғамдағы әлеуметтік жіктелудің мұндай көрінісі кез келген елдің орнықты дамуына қатер туғызатын жағдай.

Осы қатердің алдын алу мақсатымен, елімізде орта және шағын бизнесті дамыту шаралары қолға алынып, орнықты дамуымызды қамтамасыз етуге тиісті орташа топты қалыптастыру бағытында Елбасымыз да, үкіметіміз де батыл қадамдар жасауда. Бұл тұста, жеке іскерліктері мен ілкімділіктерінің, білімділіктері мен таныс-білістіктерінің арқасында әжептәуір байлық жинаған, сөйтіп, шет елдік бизнес алпауыттарының өзімен бәсекелесіп, ұлттық капитал мен өндіріс мүддесін қорғауға жарап қалған "жаңа қазақстандықтар" (оларды "жастүркілер" деп те атап жүр) өкілдерінің мемлекеттік билік басына батыл шоғырландырыла бастағаны бірден байқалады. Меніңше, мұның өзі жақсы нышан. Жақсы болатын себебі: осы жас күштердің ықпалымен бұрын шет елдіктерге уақытша басқаруға берілген кәсіпорындар мен өндіріс ошақтарының бақылау пакеті ұлттық капитал иелігіне қайтарыла бастады. Күрделі құрылыс жұмыстары жанданып, жұмыссыздық азая бастады. Макротұрақтану - түпкі мақсат емес, ілгері дамудың іргетасы екендігін бәріміз де анық сезінгендейміз. "Үкіметтің міндеті әлеуметтік тұрғыдан аз қорғалған, өздігінен өмір сүре алмайтын зейнеткерлерге, жетім-жесірлерге ғана көмектесу, қалғандарыңда шаруамыз жоқ, өз күніңді өзің көр" деген пікір бұрынғыдай жиі айтылмайтын болды. Сірә, өз халқының қалған бөлігінің де жұмыс табуына, күнкөрістік шаруамен айналысуына жағдай жасау ісі де үкіметтің міндетіне жататынын түсіне бастаған тәріздіміз.

Осы тұрғыдан келгенде, Елбасымыздың білім мен байлықты қатар иеленген жас күштерге - ұлтымыздың болашақ экономикалық элитасына сенім артуы көрегендік дер едім. Елімізді қазіргі өтпелі кезеңнен сүйреп шығарып, өркениетті елдер қатарына қосатын, сөйтіп, келер ғасырдың 30-жылдарына дейінгі дамуымыздың стратегиялық жоспарын орындап шығатын бірден-бір күш те осылар.

Тек олар өздеріне сенімсіздікпен (бәлкім, күншілдікпен) көз тігіп отырған жұртшылықтың қаңқу сөздеріне назар аудармай, жікшілдік, пайдақұмарлық, мансапқорлық, қараулық іспетті аға буын шенеуніктердің жаман әдеттерін бойларына дарытпай, қазіргі Ресейдегі тәрізді топ-топ қаржылық-өнеркәсіптік олигархиялар құрып алып, содан соң билік үшін бір-бірінің жағасын жыртыспай ел мүддесін бәрінен жоғары қойып еңбек етсе, қанекей.

Егер олар өздеріне тек экономикамыздың ғана емес, бүкіл ұлтымыздың адамгершілік және рухани сауығуының, ортақ діл мен тіліміз негізінде бірегейленуінің барша жауапкершілігі жүктеліп отырғанын сезінсе, капитал жинақтаудың алғашқы кезеңіндегі қулық-сұмдықтарынан, таныс жағалау әдетінен, жеңіл мінездерінен т.б. "байлықтың балалық ауруынан" тез-ақ арылар, сөйтіп, қалың көпшіліктің кәсіпкерлікпен айналысуына мүмкіндік беретін әділ "ойын ережесін" орнықтырар, халқымыздың бойында тұнып жатқан табиғи іскерлік қуатты даму көшіне қосар деп сенемін.

Әсіресе ұлттық бірегейлену үрдісінің мән-маңызын ұғынып, қазақстандықтардың ортақ дүниетанымы мен ділін қалыптастыру ісіне қамқорлық жасау да осы жас күштердің тұрақты назарында болуға тиіс. Себебі, ашық қоғам жағдайында 2 миллион 700 мың шаршы километрлік атамекенімізді, ұлттық кеңістігімізді, дербес мемлекетімізді бар-жоғы 60 мыңдық армиямызбен де, қыруар қаржымызбен де қорғай алмаймыз. Қорғайтын - осы аймақта тұратын халықтың, тұтас ұлттың өзге ешкімге ұқсамас ерекше сипаты, намысы, ортақ ділі мен дүниетанымы.

2. Ортақ діл және ой еркіндігі

Әр ұлттың ділі, яғни менталитеті туралы мәселе әлемдік әлеуметтік-гуманитарлық ғылымындағы өзекті тақырыптардың бірі. Қаржы мен ақпарат ағынына шекара сызықтары бөгет бола алмайтын, адамдардың бір елден екінші елге жүріп-тұруына ешқандай шек қойылмайтын қазіргі өркениетті әлемдік құрылым жағдайында кез келген ұлт өзінің болмыс-бітімін тілі мен ділін, мәдениеті мен әдет-ғұрпын аман сақтау арқылы ғана қорғауға тырысады. Сондықтан олар дәстүрлі мәдениетін дамытуға, әдет-ғұрыптарын атадан балаға таза жеткізуге күш салады. Сан ғасыр бойы жер шарының әр қиырында шашырап жүрген еврей халқы ділінің мықтылығының арқасында жерін қайтарып, дербес мемлекетін орнатып, ғасырлар тозаңының астында ұмытылуы мүмкін-ақ тілін қайта тірілтіп алды. Оған, керісінше, қырық рудан құралған ең жас этностардың бірі американдықтар, салыстырмалы түрде аз уақыт шегінде халықты топтастыратын ортақ діл жасап, әлемдік өркениет дамуының көшбасшысына айналып отыр. Ал этностық жіктелу қатерінен арылмай отырған өзге халықтар қасіретінің негізгі сыры - осы ортақ ділдің болмауында жатыр. Тіпті, "кеңес халқы" деген жаңа этнос қалыптастырдық деп 70 жыл бойы жар салған КСРО-ның ыдырауына да себеп болған осы: оның құрамындағы этностардың ғасырлар бойғы төл ділін сақтап қалуы.

Қазіргі кейбір қоғамтанушы ғалымдар қазақ ұлтын "жас ұлт" деп атап жүр. Егер халқымыздың орта жасына қарап бағалайтын көзқарас тұрғысынан алсақ біз, шынында да, жас ұлтпыз, ал тарихи-әлеуметтік даму тұрғысынан алып қарағанда, қазақтар - ортақ тілі мен ділі әлдеқашан орныққан, өзін-өзі сақтау рефлексі қалыптасқан, сыртқы ықпалды әсерлердің қай-қайсысына да алдырмай, болмыс-бітімін таза сақтаған байырғы этностардың бірі.





Ұлттың өзін-өзі сақтау рефлексі мәселесі де, тереңдей зерттеуді қажет ететін, халықтың ғасырлар бойғы қалыптасқан әдет-ғұрпында көрінісі сақталған күрделі тақырып.

Еуразия құрлығының дәл ортасындағы кең-байтақ кеңістікті иеленген қазақ ұлтының өзін-өзі сақтау рефлексі сонау көктүріктер заманындағы, Шығыс пен Батыстың шаңын ат тұяғымен бір-біріне қосқан кезеңге қарағанда кейін тарихи рөлдердің ауысуына сәйкес елеулі өзгеріске түскен. Көктүріктер заманында көпшілдік, яғни ұрпағымды таза сақтайын деп қауіптенбей, ешкімді жатырқамай, жаугершілік жолында кездескен этностарды топ-тобымен құрамына сіңіре беру үрдісі үстемдік етсе (Ұлы Түрік, Бұлғар, Хазар қағанаттарының түбіне жеткен де осы кеңпейілдік болатын), кейін өздері өзге этностардың ығына жығылып, боданына айналған кезде ұрпағының тегі мен қанын, тілі мен ділін таза сақтауға бағытталған табиғи ұлттық рефлекс қалыптаса бастады. Тіпті, күні кешегі кеңес дәуірінде, интернационалдық некелер жаппай насихатталып, Қазақстан "халықтар достығының лабораториясы" аталған кезеңде де халық бойындағы өзіндік болмыс-бітімін сақтауға ұмтылған осы табиғи рефлекс тегеурінді насихаттың бәріне төтеп берді. (Ұмытпасам, ол кезеңдегі аралас некелердің көрсеткіші 2 пайыздан аспай тұрып алды).

Осы дәстүрдің ықпалынан дербес мемлекетімізді құрып, елдегі біріктіруші ұйтқы ұлтқа айналған бүгінгі күнге дейін арылған жоқпыз. Бәлкім, бір есептен, батысымызбен де, шығысымызбен де экономикалық қарым-қатынасымызды кеңейтіп, ашық қоғам құрып, әлем құрлықтары арасындағы байланыстырушы ел болуға ұмтылып отырған кезде шыққан тегімізді, ділімізді, тілімізді таза ұстау дәстүрінің сақтала бергені де дұрыс шығар. Алайда, басқа этностық топтардан тараған отандастарымыздың бәрін бауырымызға тартып, ұйтқы ұлт міндетін атқарып, ортақ қазақы діл негізінде біртүтас халық ретінде қалыптасу үрдісіне көшбасшылық жасау үшін бізге бұрынғы оқшаулап, қорғап келген ұлттық ділімізді жүйелеп, таразылап, өзге отандастарымызға ұғындыруға тура келеді. Оның үстіне дәстүрлі ұлттық ділдің экономикаға, өндірісті ұйымдастыру тәсіліне ықпал ететіні ежелден белгілі ақиқат.

Батыстық өндіріс тәсілі мен шығыстық өндіріс тәсілі арасындағы айырмашылық бізге Маркстің "Капиталынан" белгілі. Алайда, экономика теориясының батыстағы мамандары шығыстағы қауымдаса-ұжымдаса еңбек етудің мән-мағынасын түсіндіре алмай, әр түрлі жорамал айтумен шектелетін. Үстіміздегі ғасырдың ортасынан басталған Жапониядағы, Солтүстік Кореядағы, Сингапурдағы, Қытайдағы т.б. "Шығыс жолбарыстары" аталған елдердегі экономикалық дүмпу қауымдық еңбек қарым-қатынастарының, тіпті де, патриархалдық сипатпен шектеліп қалмайтындығын көрсетті. Бұл жеке мүддені қауымдық, яғни қоғамдық мүддемен ұштастырудың тиімді формасы болып шықты. Жетпіс жыл бойы социализм елдері келістіре алмаған мүдделер ұштасуының оңтайлы шешімі Шығыста (оған біз де қосыламыз) баяғыда-ақ тектік, бауырластық, туыстық негізде шешіліп қойған.

Айтпақшы, осы мәселе біздің Президентіміздің "Қазақстан халқына Жолдауында" ашық айтылады. "Бүгін тоталитарлық және либералды коғам арасындағы дау жойылған кезде либералдық қоғам үлгілерінің әр түрлі болатыны және әр елдің өзіндік ерекшеліктері болатыны анықталып отыр, - дейді Президент, - негізгі айырмашылық үлгілердің екі үлгісінің: ағылшын-саксон және "азиялық жолбарыстар" көрсеткен азиялық үлгілерінің арасында болып отыр. Бірқатар бағыттарда ортақ сипаты бола тұра, олардың арасында үлкен айырмашылықтар байқалады. Бірінші үлгіге көбіне даралық, екіншісіне -коммунитаризм тән. Бірінші жағдайда мемлекеттің шектеулі рөлі уағыздалса, екіншісінде мемлекеттің жоспарлаумен белсенді түрде айналысып, жекеше сектор мен бүкіл қоғамға жетекшілік күшейтілген рөлі уағыздалады. Бірінші үлгіде көңіл макроэкономикаға, екінші үлгіде - микроэкономикаға бөлінеді және т.с.с.

... Біз - өзіміздің белгілі тарихымыз бен өзіндік болашағымыз бар еуразиялық елміз. Сондықтан біздің үлгісіміз басқа ешкімнің үлгісіне ұқсамайтын болады. Ол өз бойына әр түрлі өркениеттердің жетістіктерін сіңіреді".

Көріп отырғанымыздай, Елбасымыз да біздің еуразиялық сипатымызға сай, тарихи даму жолымыз нәтижесінде қалыптасқан өзіндік діліміз бар екенін және осы ділдің болашақ өркениетті қоғамымыздың әлеуметтік-экономикалық үлгісін жасауда шешуші рөл атқаратынын ашық айтып отыр. Ол үлгінің қандай болатынын болжап көруді қоғамтанушылардың еркіне қалдырған іспетті.

Ендеше біз де, қолымыздан келгенше, осы мәселеге, яғни ұлттық діл табиғатына ой жүгіртіп көрелік. Мұндай пайымдаудың өзге отандастарымызды ұйытқалы отырған ортақ ділімізді оларға түсінікті етуге жәрдемі тиер деген де үмітіміз жоқ емес.

Бір жағынан, атамекеніміз табиғатының қаталдығына, көшпелі ата кәсібіміздің ауырлығына байланысты дәстүрлі қазақ қоғамында бір-біріне жәрдемдесіп, қауымдаса ғұмыр кешу дәстүрі баяғыдан қалыптасқан. Қауым ішіндегі жетім де, жесір де қамқорлықсыз қалмаған. Қайғысын да, қуанышын да ағайынмен бөлісіп отыру, басына іс түскенде әр адамның көпшіліктен жәрдем дәмету әдеті әлі күнге дейін сақталып келеді. Түркияға қоныс теуіп, шағын шаруашылықтарын дөңгелетіп отырған қандастарымыз, негізінен, туыстық, әлеуметтік жақындықтарына қарай біріккен. Өзіміз айта беретін кеңес заманында да "отбасылық мердігерлік" деген атауды ойлап тауып, өндіріс барысында жеке мүдде мен қоғамдық мүддені ұштастырудың қауымдық, яғни әулеттік тәсілінің тиімділігін пайдалануға тырысқанымыз көпшіліктің есінде болар. Бүгінгі күні де ауыл шаруашылығы кәсіпорындарын жекешелендіріп, жеке қожалықтар құру кезінде өндірісті ұйымдастырудың ежелгі әулеттік тәсілі көп жерлерде қайта жаңғыртылуда. Және мұндай қожалықтар өзге, таза құқықтық-келісімшарттық негізде құрылған шаруашылық субъектілерімен салыстырғанда тиімді, орнықты жұмыс істеуде. Әулеттік, тектік, таныстық, жерлестік байланыстар негізінде құрылып, өндіріс пен қызмет көрсетудің әр түрлі салаларымен айналысып жүрген өзге де фирмаларды, кәсіпорындарды, бірлестіктерді тілге тиек етуге болар еді. Екінші жағынан, қазақ қоғамында ежелден жеке адамдардың даралық қасиеті өте жоғары бағаланған. Кез келген батырлық жырларымызды немесе халықтың мақал-мәтелдерін сүзіп шығыңыз. Бәрінде де негізгі рөл тұлғаға беріліп, жігіттің батырлығы, дарқандығы, адамгершілігі, жомарттығы т.б. асыл қасиеттері насихатталады. Тіпті ғасырлар бойы ауыл-ауыл, ата-ата, ру-ру боп, қауымдаса тіршілік кешкен қазақ қоғамындағы әр ауыл, әр ру белгілі батырлардың, беделді билер мен байлардың маңына топтасқан. Әлгі дара тұлға өзінің саясына паналаған елді жауға алдырмай, жұтқа ұрындырмай, аштыққа ұшыратпай аман-есен өсіріп өрбітуді парызы санаған. Қазіргі беделді де білікті азаматтар маңына ұйысып, шаруашылықтарын дөңгелетіп жүргізе бастаған қожалықтар мен шағын фирмалар жұмысынан да осы дәстүрдің ұшқынын байқау қиын емес.

Алайда бұдан біздің болашақ экономикалық құрылымымыз әулеттік, тамыр-таныстық байланыстар негізінде ұйысқан қауымдық-ұжымдық субъектілерден құралатын болады деген қате пікір тумауы керек. Екінші жағынан, мұндай шағын кәсіпкерлік бірлестіктер елді жік-жікке бөліп, ұлттық тұтастығымызға қатер төндіреді деп орынсыз қауіптенудің де қажеті жоқ.

Еліміздің таяу болашақтағы ең ықтимал және барынша тиімді экономикалық құрылымы, соған сай пайда болатын әлеуметтік жіктері төмендегідей үлгіде қалыптасуы мүмкін:

1.Іскерлік пен біліктілік арқасында бүгінгі күні-ақ біршама байлық жинап, билік тұтқаларына өз өкілдерін өткізіп үлгірген, болашақта ірі-ірі өнеркәсіп орындарын иеленіп ұлттық экономикалық элитаға айналатын ауқаттылар тобы. Бұлар бірте-бірте ел экономикасының іргетасын құрайтын кәсіпорындар акцияларының бақылау пакетін мемлекеттен, шетелдік қожайындардан сатып алу жолымен үкіметтің мойнын ішкі шаруашылықтық жүктерден босататын болады. Мемлекет бюджетін молайтатын салықтардың да басым бөлігі осы ауқаттылар табысынан жиналады. Осындай элитарлық мәртебесіне орай бүл топ, жоғарыда айтқанымдай, мемлекетіміз бен ұлтымыздың өсіп-өркендеуіне мүдделі және жауапты. Сондықтан, оларға қауымдық немесе әулеттік мүдделер аясында шектеліп қалуға болмайды, жалпы мемлекеттік мүдде бәрінен биік тұруға тиіс. Мен тіпті ұлтымыздың болашағы үшін бүл топтың өз арасында саяси және экономикалық бәсекелестіктің мүлде болмағанын қалар едім. Керісінше, халық та, үкімет те ішкі және сыртқы рынокта шетелдік әріптестермен иық тірестіре бәсекеге түсуге қабілетті, қажет болса өзара күш біріктіре алатын тіпті кейбір сапаларда монополиялық мәртебеге ие, қуатты өнеркәсіптік бірлестіктер құруға ынталы болуы керек. Мұндай ұлттық монополиялардан шошынудың қажеті жоқ. Үкімет бақылау тетігін оз қолына ұстап қала береді емес пе?! Ал оларды тоқыратпай, үнемі жетілуге мәжбүр ететін қозғаушы күш - бәсеке десек, ашық қоғам жағдайында мұндай қарсыластар әрқашан табылады.

2.Бірқатары жоғарыдағы ірі ұлттық компаниялардың маңына шоғырланған, екінші біреулері ауыл шаруашылығы өнімдерін өндіріп, өңдеп ұқсатуға маманданған, үшінші біреулері кызмет көрсету саласына бейімделген, төртінші біреулері делдалдықпен, кеңес берумен, өсімқорлықпен айналысатын т.с.с. шағын және орта кәсіпкерлер. Қоғамдағы орташа топты құрайтын бұлар әулеттік қауымдасу негізінде де, келісім-шарт бойынша жеке адамның жалдамалы жұмысшылар ұстауы негізінде де қызмет етуі мүмкін.

3.Мемлекеттік қызметкерлер, зиялы қауым өкілдері, банк мамандары т.б.

4.Жалдамалыжүмысшылар мен мамандар. Қазақ қоғамында біреуге жалданудың қорлық болып саналып келгені белгілі. Ежелден қазақтар шағын да болса дөңгеленген өз шаруашылығы болғанын, жұрттан қалмай жазда жайлауға, қыста қыстауға көшкенді мәртебе санаған. Бұл тұрғыдан біздің ұлттық діліміз жалақысы қанша коп болса да ірі кәсіпорындардағы қызметін тастап, катер мен қиындыққа толы шағын кәсіпорын ашуға тырысатын американдықтарға ұқсас. Осындай жаппай ауқаттылар қатарына қосылуға құлшыныс түріндегі "американдық арманның", яғни ұлттық кәсіпкерлік рухтың нәтижесінде ол ел халықтың жартысы шағын және орта бизнеспен айналысады, елі де өркениеттің көш басында. Еркін кәсіпкерлік рух, яғни өз шаруашылығын құруға ұмтылыс, көріп отырғанымыздай, қазақ қауымына да жат болмаған. Мәселе осы рухты қайта оятып, дұрыс арнада дамуына әділ мүмкіндік туғызуда болып отыр.

5.Еңбек етуге, өздігінен шаруашылығын құруға қабілетсіз, сондықтан мемлекет қамқорлығына алынуға тиісті зейнеткерлер, кемтарлар, жетім-жесірлер т.б. Мемлекет денсаулық сақтау, салауатты өмір салтын уағыздау, қоршаған ортаны қорғау, отбасылық және сақтандыру міндеттемелерінің орындалуын қадағалау, қайырымдылықты қолдау шаралары арқылы бүл топқа жұмсалатын шығындарды азайтуға мүдделі.

Қоғамымызда қазірдің өзінде бедері білініп қалған, болашақта араларындағы алшақтық айқын біліне бастайтын әлеуметтік жіктердің сипаты осындай. Бізге ұнаса да, ұнамаса да, барша өркениетті елдердің даму үрдісіне түскен қоғамымыздағы экономикалық құрылым осыған алып келеді. Ендігі мәселе осы жіктердің өзара ынтымағын жарастырып, халқымызды іштей топтастыратын, сөйтіп, ашық қоғам жағдайында ұлттық бірегейлігіміз бен қауіпсіздігімізді сақтап қалатын ортақ ділімізді, яғни дүниетанымымызды айқындауға келіп тірелмек.

Ұлттық ділдің экономикалық құрылымға тигізетін ықпалына жоғарыда тоқталып өттік. Ал мұның әлеуметтік жіктер арасындағы өзара төзімділік пен татулықты, ұлттық бірегейленуімізді қамтамасыз етудегі рөлі ерекше зор. Мысалға, бенгал ақыны Р.Тагордың бір өлеңіне байланысты басталған дау студенттер толқуына ұласып, ақырында тұтас бір елдің екі жарылуына, сөйтіп, қазіргі Бангладеш мемлекетінің пайда болуына әкеп соқтырғаны күні кеше ғана еді ғой. Немесе, мыңдаған адамның өмірін жалмаған Таудағы Қарабақ жанжалы қас қылғандай сол аймақтағы басым этностың ұлттық азалы күні жасалған тойдағы болмашы төбелестен басталмап па еді?! Бүл мысалдар бірегей ұлтқа айналғалы отырған бізге ортақ ділімізді - бәріміз мойындайтын тарихи-дүниетанымдық санамыз бен мінез-құлық өлшемдерімізді осы бастан айқындап алуымыздың қажеттігін көрсетеді. Президентіміздің биылғы жылды "Халық бірлігі және ұлттық тарих жылы" деп жариялауында да көп мән жатыр. Себебі, асқан адалдықпен шынайы да күмәнсіз баяндалған ұлттық тарихымызды түзеп алмай халық бірлігін қамтамасыз ету қиын. "Менің атам батыр болған, сенің атаң батыр емес" деп, тұтас халық тарихын ата, ру, тайпа мәртебесін биіктетуге пайдалану - Отанға жасаған опасыздықпен пара-пар. Әрбір тарихи тұлғаның еңбегі, әрбір тарихи оқиға сол кезең аясында ұлт мүддесі тұрғысынан екшеліп, әділ бағасын алуы қажет. Біз биыл бірінші томы жарық көретін гол энциклопедиямызды жасау кезінде де осы принципті қатаң ұстанып отырмыз.

Сонымен, қазақ қоғамының сан ғасырлық тарихи дамуы елеп-екшеп, бүгінгі күнге дейін жеткізген ұлттық діліміздің өзге отандастарымызды еліктіретін, сөйтіп бірегей халық боп ұйысуға жәрдемдесетін қандай қадір-қасиеттері бар. Мінез-құлқымыздағы жарамсыз әдеттеріміз қайсы?!

Біріншіден, қазақ халқы - табиғатынан қиналғанға қол ұшын беруге даяр тұратын, ізгілікке жаны құмар гуманист халық. Қонақжайлығы да, кеңпейілдігі де, жомарттығы да, тіпті, шашпалығы да осы сезімнен туындаған. Діні қаттылықты, бар бола тұра ештеңе татырмайтын шығайбай сараңдықты әжуа етумен келеміз. Бәлкім, аталарымыздың дұрыс байлық жинай алмай кеткені де осыдан болар. Алайда, ұлттық діліміздегі бұл қасиетті мансұқ етуге болмайды. Керісінше, жарлы-жақыбайға көмектесуді жаппай дәстүрге айналдырғаннан ұтылмаймыз.

Екіншіден, ізеттілік, яғни үлкенді сыйлау, кішінің көңіліне қаяу салмау - атадан балаға көшіп келе жатқан асыл қасиеттеріміздің бірі. Қазақтар тіпті ренішінің өзін ишаралап жеткізеді. Жоқ, бұл - шығыстық қулық емес, шын көңілден шыққан ибалылық пен имандылық.

Үшіншіден, қоғамның кішкентай үясы түріндегі отбасындағы ынтымақ - аға ұрпақ пен жас ұрпақ арасындағы келісім қазақ коғамында көздің қарашығындай сақталған. Ата-ананы, аруақтарды қастерлеу, анасының, әйелінің, қарындасының арына кір жұқтырмай сақтау - биік адамгершілік парыз деңгейіне көтерілген. Тіпті, қоғамдағы жесір дауының жер дауынан кейінгі екінші орынға көтерілетіні де сондықтан. Мұны өзге отандастарымыз да, шетелдік әріптестеріміз де мықтап есте ұстағаны ләзім.

Төртіншіден, адалдық. Досқа, ағайынға, ұлтқа, Отанға адалдық қазақ халқының ұғымында айрықша әспеттеледі. Ата-бабаларымыздың ғасырлар тереңінен жеткен аманаты сынды батырлық жыр-дастандарымызды парақтап шығайықшы. Олардың бәріндегі негізгі трагедиялық желі жауын жапыра жеңіп келген батырдың ту сыртынан жасалған опасыздықтан туындап жатады. Бейне опасыздық пен сатқындыққа айтылған лағынеттің үні құлағыңа келгендей болады.

Осы орайда, жеке құлқынының қамы үшін топалаң тиген малдың етін, елді емдеудің орнына, қосымша сырқатқа душар қылатын дәрі-дәрмектерді шекарадан бері өткізіп жіберіп отырған кеденші қандастарымызға осы батырлық жырларымызды қайта бір жаттатса ғой деген ой келеді. Бәлкім, ар-ұяты оянар. Халқымыз "жақсының жақсылығын айт - нұры тассын, жаманның жамандығын айт - құты қашсын" деген даналықты баяғыдан өсиет етіп кетсе де, қазіргі ұрпақ кім-кімнің де жамандығын атын атап, түсін түстеп, көзге шұқып көрсетуден, сөйтіп, бүкіл халықтық арылу үлгісін бастаудан тайсақтап-ақ келеді. Кімнен тайсақтайды, неден қорқады - білмеймін. Сондай-ақ, біз жақсылықты да мойындаудан, айқайлап айтудан да именетін тәріздіміз. Әлде қызғанамыз ба?! Әйтпесе, қаңқу сөздердің бірін де құлағына ілмей, ел мүддесі мен халық қамы үшін өз ісіне адал беріле, қауіп-қатерге басын тігіп қызмет етіп жүрген азаматтарды, жігіттерді неге мақтаныш етпейміз. Мұндай әрекет болашақ ұрпағымыздың да адалдықты, халқына берілгендікті қанына сіңіріп өсуіне әсер етер еді ғой.

Бесіншіден, қазақ еркіндікті, әсіресе, ой еркіндігін, жеке басының бостандығын, ешкімге бағынышсыздықты жоғары қоятын халық. Жағымпаздық, мансапқорлық сынды әдеттер бізге кейін жұққан. Бұрынғы қазақ қоғамындағы "Дат!" деп алып, ханға да қарсы уәж айта беретін дәстүрді қоғамтанушылар "далалық демократия үрдісі" немесе "көшпелі демократиясы" деп атап жүр. Хан да, батыр да, султан да, бай да қара халықтың осы уәжімен есептесуге мәжбүр болған. Себебі, кейін аңыз әңгімеге айналып кете баратын қоғамдық пікір кең даланың түпкір-түпкіріне, оны айтасың, үрім-бұтағына жететінін олар жақсы білген. Бүл орайда, ел сыйлаған жыраулар мен ақындардың пікірі елеулі әлеуметтік күшке айналған. Қорқыт, Асанқайғы, Бұқар, Махамбет сынды даналарымыз ел мұңын ханға қасқая қарсы қарап тұрып айтып кеткен емес пе?! Ал жалғыз өзі бүкіл халықтың ары мен намысын таразыға тартып кеткен ұлы Абай ше?!

Ой еркіндігі, пікір дербестігі қазақ халқының қанына туа біткен қасиет. Әлі күнге дейін алыстағы құм арасында қойын бағып жүрген қарапайым малшың да сізге өмір туралы, жақсы мен жаман туралы, қазіргі қоғам туралы өзінің өмірлік фәлсәфасын ұсынады. Далалық демократия жағдайындағы осындай ой еркіндігі, пікір еркіндігі кейде анархияға, "бас басына би болуға" дейін ұласып кетіп отырған. Сірә, қазақ қоғамының кезінде қатаң билік үстемдік құрған елдерден кенже қалуы, сөйтіп, өзгенің боданына айналуы осы еркіндіктің шектен шыққан әрекеттерге ұласуынан да болар.

Бірақ, бұл ойлау еркіндігінің пайдасынан зияны коп деген сөз емес. Қалыптасқан қағидаларға күмәнмен қарау - дамудың негізі. Тәуелсіз ойлау адамзаттың танымын кеңейткен талай-талай ғылыми жаңалықтардың ашылуына себеп болды. Кез келген қоғамдағы жүргізіліп отырған саясат, алған даму бағдары сол қоғамдағы парасат иелерінің талқысынан өтіп, күмән мен сенім таразысына салынуы қажет. Демократия ережелері салтанат құрған елдердегі бір-бірімен бәсекелес партиялардың алма-кезек билік басына келіп, бірі тұғырға қонғанда, екіншісі оппозицияға кетіп жататыны да осы таразының қоғамға керектігінен туған.

Ал қазіргі біздің қоғамымызда ше? Билік тармақтарының шешімдерін біліктілікпен, адал ниетпен талдай білетін, салмақтай алатын таразының екінші басы бар ма? Әзірше жоқ. Мұндай әлемдік өркениет үлгісіндегі салиқалы оппозициялық партияның орнын жоқтатпай, ең болмаса, дәстүрлі қазақ қоғамындағы жырауларымыз бен ақындарымыздың үрдісін жалғастырып, халықтың арман-мұңын ашық білдіріп отыруға тиіс зиялы қауым өкілдерінің де үні жиі естілмейді. Естілсе, қолдап-қолпаштау не қара аспанды төндіріп бәрін күйелеу басталады. Түйінді мәселелер төңірегінде байсалды пікірталас жүргізудің орнына біз неге ылғи ұшқарылыққа ұрынамыз. Мұның себебі біздің көпшілігімізде тәуелсіз пайымдау, еркін ойлау үрдісі жетіспейді. Бұл үрдісті кезінде Кеңес үкіметі қыспаққа алғаны да рас. "Сүйікті партиямыз" бізге, бір жағынан, материалдық қамқорлық, шығармашылықпен айналысуымызға жеткілікті жағдай жасап, сеніміне ұйытса, екінші жағынан, өз сөзін сөйлеп, өз жырын жырлайтын, басқаша айтқанда, қалған халықты әлгі сенім шырмауында ұстауға жәрдемдесетін көнбіс топ жасауға тырысты. Баршамызды бірдей ойлауға шақырды, сөйтіп, ой еркіндігі болмады.

Бүгінгі зиялы қауымның арасында сол күндерді аңсау сарыны басым. Біреулеріміз ежелгі әдетімізше билік басындағыларға жағынғымыз келеді, екіншілеріміз баяғы "қолдан жем жеген аквариумдағы жағдайымыздың" қалайша көзден бұл-бұл ұшқанына түсінбей ашынамыз. Қысқасы, қазіргі тәуелсіз, еркін ойлай алмай отырғанымыз материалдық тәуелсіздікке қолымыз жетпегенінін кесірі.

Ал зиялы қауым материалдық тәуелсіздікке қалай қол жеткізеді. Жалпы, материалдық тұрғыдан өзгеге тәуелді, үнемі қол жаюмен жүретін адамды зиялы деп айтуға бола ма?! Міне, мәселенің төркіні қайда жатыр.

Өркениетті елдерде таланты мен білігі арқылы зор беделге ие болған ой еңбегі иелерінің бәрі ешкімге тәуелсіз болуға мүмкіндік беретін дәулет жинап алған. Дұрысы - дәулет өзі келген. Себебі, олардың еңбегін қалың көпшілік шынайы бағалап, сатып алып отыр. Ал бізде, кейінгі кеңес дәуірінде кез келген ой еңбегінің бағасын көбінесе халық емес, билік басындағылар беретін жаман әдет пайда болды. Бірте-бірте халық дақпыртқа, атаққа, лауазымға ғана құрмет көрсетіп, шынайы ғылыми, эстетикалық талғам қалыптастыру ісі кейінге ысырылды.

Қазір бізде ұлы емес жазушы, ғұлама емес ғалым жоқ. Және бірін-бірі мойындай бермейді. Кейде ойлайсың: әлем тілдеріне аударса, қазақ дүниетанымының өзгеше бірегей бітімін, өзіндік болмысын танытып, дүние жүзінде дүмпу туғызатын қазақ жазушыларының қандай шығармалары бар екен деп. Егер ондай дүние болса, қалталы кәсіпкерлеріміздің бірін үгіттеп, осы тиімді бизнес түрімен айналысуға көндірер едік-ақ. Әй, бірақ, ондай шығарма табыла қояр ма екен.

Әрине, ауызды құр шөппен сүрте берген де жараспас. Қазақ кино мамандарының, музыканттардың, суретшілердің т.б. әлемдік аренаға шыға бастағаны көңілге қуаныш ұялатады. Демек, бізде жаңа экономикалық элита іспетті, жаңа рухани-мәдени элита да қалыптасып келеді. Тек бұлар ұлттық ділі мен тілінен ажырамай, дәстүрлі рухани мәдениетіміз үрдісінде өсіп-жетілсе игі. Сол кезде олар саясат, кәсіпкерлік салаларында негізгі тұтқаларды қолдарына ала бастаған замандастарының жақсылығы мен жамандығын тайсалмай айтып отыратын шын мәніндегі еркін, тәуелсіз ойдың иелері болып қалыптасар еді.

Жалпы сұңғыла ақылымен кез келген қоғамның ілгері дамуына ықпал ететін парасат иелерінің қалыптасуы бір бөлек мәселе де, сол парасатты адамның өз ойын еркін білдіруіне немесе бұл ойдың дер кезінде ықпалды күшке айналуына мүмкіндік беретін әлеуметтік алғышарттардың (демократиялық бостандықтардың, материалдық тәуелсіздіктің, сындарлы пікірді түсініп, қабылдауға әзір әлеуметтік ортаның т.б.) болуы екінші мәселе.

Дәстүрлі қазақ қоғамында өз халқының ағымдағы хал-жағдайын ақыл таразысынан өткізіп, болашағын болжап, ілгері даму бағытына ықпал етуге ұмтылған ой иелері аз болмаған. VII ғасырдағы Қорқыт пен Тоныкөктен бастап, салыстырмалы түрде, күні кешегі Бұқар мен Абайға дейінгі аралықта, талай дана бабаларымыз туған халқының сол кезеңдегі жағдайын, болашақ тағдырын ойлап, тебіреніп өтпеді ме?! Тіпті, осы жиырмасыншы ғасырдағы Ә.Бөкейхановтан бастап М.Әуезовке дейінгі зиялы қауым өкілдерінің ой мен күреске, арман мен мұңға толы ғұмырлары көп нәрсені аңғартпай ма?!

Демек, халқымыз ақылымен қара тасты да ерітер парасат иелеріне кенде болмаған, бүгінгі таңда да мұндай перзенттерінен құр емес. Мәселе сол азаматтардың сындарлы ойының қоғамға ықпал етіп, әлеуметтік күшке айналуында.

Бұл орайда өзіміз кеңес дәуірінде сынап-мінеп келген замандастарымыз француз Анри Бергсонның "өмір философиясы" мен ағылшын Арнольд Тоинбидің "өркениеттер теориясында" ойландыратын тұстар көп. Шынымен-ақ, жеке қоғамның немесе кез келген өркениеттің қозғаушы күші "шығармашылық элита" болар (А.Тоинби "шығармашылық" ұғымының аясында ақыл-ой еңбегімен айналысатын нағыз зиялы қауымды түгел қамтып отыр). Ал осы элита өкілдерінің материалдық тәуелсіздікке қол жеткізе алмай жеке тұрмыстық қасіретпен ғұмырын аяқтауы, қоғамда демократиялық бостандықтар болмауы салдарынан билік басындағылар тарапынан қуғындалуы, тіпті, жазалануы, мұны түсінетін ортаның болмауы салдарынан жалғыздық зарын тартып, күңіреніп өтуі тарихта талай рет болған, сірә, әлі де бола беретін шығар...

Мысалға, "жартасқа бардым, күнде айғай салдым, одан да шықты жаңғырық" деп, "соқтықпалы, соқпақсыз жерде" өскен ұлы Абай тұлғасы соңғы пікіріміздің айғағы. Немесе, заманымыздың заңғар жазушысы Шыңғыс Айтматовтың әлем жұртшылығы әр түрлі қабылдаған "Көріпкел таңбасы" ("Тавро Кассандры") романының негізгі түйіні де осы: ақиқатты ұғынған парасат иесінің өз замандастарынан қолдау табудың орнына, олардың қарғысына, лағынетіне ұшырауы. Және бұл мәселені Ш.Айтматов бүкіл ғаламдық ауқымда алып, барша адамзат өркениетіне қатысты қозғап отыр. Себебі, жеке тұлғаның, яғни парасат иесінің ойына тұсау салмау, керісінше, оның ықпалды күшке айналуына қамқорлық жасау мәселесі - мәңгілік және ғаламдық мәселе.

Бүл өмірде бәрі де шартты. Кемшілік Аллада ғана жоқ. Пенде біткеннің бәрі де мінсіз емес. Әңгіме сол пенделерден құралған қоғамдағы ықтимал үйлесімге жақындап, ақиқатқа ұмтылуда. Қазір біз өзімізге үлгі тұтып, өркениет өнегесін үйренуге тырысып жатқан қоғамдардағы сөз бостандығы мен ой еркіндігі де шартты. Әр түрлі бағыттағы басылымдары мен телеарналарында айтылып жататын пікірлердің астарында белгілі бір топтың, саяси ұйымның т.б. мүддесі қылаң беріп көрініп қалады. Тек олардағы өз ойын жеткізу мәнерінде сыпайылық пен қитұрқы шеберлік бар. Және қалың жұртшылық та мұндай пікірталастарға үйренген.

Біздің еліміздегі демократиялық үрдістердің дамуы осы әлемдік үлгіге жақындап келеді. Бірақ, өз ойымызды ешкімнің намысына тимей жеткізе білетін пікірталас мәдениеті, сөз қозғап отырған тақырыбымызды егжей-тегжейлі талдай алатын біліктілік жетпей жатыр. Кімнің кім екенін бағалауға қабілетті, тасқа басылған сөздің бәріне құдайдың пікіріндей сене бермейтін әлеуметтік орта қалыптастыру, яғни парасат иесі мен оның замандастары арасындағы байланысты қамтамасыз ету мәселесі де өткір күйінде түр. Экономикалық даму, демократиялық үрдістердің орнығуы, ақпарат желілерінің кеңеюі бізді кез келген ойды жұртшылыққа еркін айтудың ықтимал үлгісіне жеткізбек. Тек сол ой, шынымен-ақ, ешқандай топтың мүддесіне тәуелсіз, маргиналдық пен көзқамандықтан ақиқат пен халық қамына (жалпы адамзат болашағына) қалтқысыз жаны ауыратын парасат иесінің жүрегінен шықса игі.

Адам - ең басты байлық. // Адам және ашық қоғам.

- Алматы: "Қазақ энциклопедиясы "

Бас редакциясы, 1998. 41-87- бб.

2.3 ЕРКІНДІК ЛОГИКАСЫ МЕН ЖАТТАНУ ЛОГИКАСЫ

ҚАЖЫМҰРАТ ӘБІШЕВ

Адамның өзінің өзіне жаттануы мен оның ойлау логикасының және сонымен бірге ойлау туралы ғылым ретінде логиканың арақатынасы қандай? Екінші жағынан, жаттанудың адам зердесіне қатынасы әрі оның тарихтағы орны қандай? Және де өмірдегі белгілі бір құбылыс ретінде жаттанудың да өзіндік бір логикасы бар ма, оның қалыптасуының, дамуының логикасы бола ала ма, ал егер ол мүмкін болса, оның да өмірден ығысып шығуының, адамдардың қатынастарынан аласталуының да логикасы болуы керек пе деген мәселені де бөліп қарауға болады. Әйтпесе, белгілі бір қалыптасқан ахуалдың, белгілі бір оқиғаның логикасы дегенді айтатынымыз да негізсіз емес қой! Мұндайда "логика" сөзіне күнделікті қолданыстағы (ахуалдың, оқиғаның логикасы) берілетін магына - белгілі бір қалыптасқан заңдылық, заң дегенді білдіреді. Егер жағдайлардың түзілуінің белгілі бір тұрақты тәртібін немесе болу жолын ой жүзінде ұстай алсақ, оны біз сол үрдістің ішкі логикасы ретінде қараймыз.

Бұл жерде, бірақ, логиканы түсінуде философтарды екі бағытқа бөлінуге әкелген белгілі бір айырмашылық бар: бұлар біріншіден қалыптасудың, ал шегіне жеткен ойдың нәтижесі ретінде дамудың логикасы және өзін-өзі қайталап жаңғыртып, бұрынғы қалпын үнемі қайта жасаудың логикасы. Бүл соңғысы қандайда болмасын құбылыстың дамуын, коп жағдайда оның өзгеруін де мойындамауға бейім. Осы екі бағыттың әрқайсысының ішінде бір-бірінен өзгеше көптеген ой түзулердің болатыны айтпаса да белгілі.

Логика ғылымы, адамнан тыс және оның өзінде, оның ойлауында өтіп жататын үрдістердің тікелей көрінісі немесе тікелей бейнесі емес, олай бола алмайды, ол үрдістер белгілі бір тарихи дәуірдегі, белгілі бір тарихи жағдайлардағы адамдардың саналы, немесе бейсаналы түрде болсын тарихи бір формада болатын және іс-әрекеттерінде орындалатын ойлау логикасы арқылы дәнекерленеді. Адамнан және қоғамнан тыс дүниенің заңдылықтарын адамдар өздері түзеген қоғамдық белгілі бір дәуірдің, тарихи жағдайлардың өзіндік ішкі мағынасына сай қабылдайды және игереді.

Олай болса, ойлаудың әр түрлі логикалық үрдістерін адамдардың әр замандарда өздері жасайтын тарихи ахуалдарға телитін, немесе дәлірек айтсақ, сол ахуалдардың өзін-өздері өмірде ұстанатын магына мөлшері тұрғысынан жасалынатын мәнінің логикасы деуге болар. Адамдар өмірінің әрі шын нәтижесі де, әрі шартты негізі де болатын мұндай мән (смысл) сол заманның бүкіл мәдениетінің, яғни соның бөлігі адамдар ойлауының ішкі ұйымдастырушы өзегі болып табылады. Мәдени-тарихи құбылыс ретіндегі адамдар ойлауының тарихи сипаттылығы да осында.

Адамның дүниеге қатынасының нақты тарихи мәні қандай болса, яғни белгілі бір дәуірде сыртқы дүние адамға әрі адамның өзі де оның өзіне қандай түрде көрінсе, оның ойлауының ішкі байланыстары мен қатынастары да сондай сипатқа ие болады. Алғашқы қауымдық қоғам адамдары ойлау ерекшеліктерінің еуропалықтар үшін жұмбақ сияқты көрінуінің себебі де осыған байланысты болуға тиіс. Белгілі зерттеушілер мұның тек сандық емес, сапалық айырмашылық екендігіне (К.Леви-Брюль, Дюрюгейм т.б.) көңіл аударған. Оларды алғашқы дәуір адамдарының ойлауының ерекшелігі олардың табиғаттың заңдылықтарын тану дәрежесіне, жалпы тәжірибелерінің аздығына ғана тәуелді емес, тіпті ойлау принциптерінің өзі басқаша екендігі зерттеушілерді түсінбестікке душар етті. Леви-Брюль, мысалы, қауымдық адамдардың ойлауын пралогикалық (логикалыққа дейінгі) ойлау деп атағаны мәлім. Оған әуелде алғашқы анайы адамдардың ойлауында белгілі тәртіп, заңдылық жоқ, яғни ешқандай логика, норма, тұрақты бағыт жоқ сияқты көрінді.

Бірақ ғылыми деректердің қорлануы кейін бүл көзқарастан бас тартуға мәжбүр етті. Мұны Леви-Брюль мойындаған. Қауымдық адамдардың ойлауының өзіндік логикасы бар екен.

Ойлау үрдістеріндегі айырмашылықтарды бір дәуірдің адамдарында да, сондай-ақ, әр түрлі мәдениеттердің шеңберінде до байқауға болады. Бірақ олар, әрине қауымдық адам мен жаңа еуропалық адам ойлауларындағыдай айрықша көзге ұрып тұрмайды. Үлкен мәнді айырмашылықтарды Шығыс пен Батыс ойлау дәстүрлерінен де табады, ал бұлардың негізінде логикалық үрдістің әртүрлілігі жататыны сөзсіз.

Мәдени орталарда ойлау логикасы, оның заңдары мен ережелері туралы әркімнің жан дүниесіндегі субъектінің өзіне, оның еркіне бағынбайтын, ережелері мен тәртіптері міндетті әрі қажетті, яғни оның пиғылдары мен ұнату, не ұнатпауларынан тыс, адамның өзінен бөгде де жат үрдістер тәрізді іске асатын қызмет екендігі туралы көзқарас қалыптасқан. Ол әрбір адамда болатын, солай бола тұра тіпті космостағы, не өзін қоршаған табиғаттағы үрдістей нәрсе. Оның табиғаты адамның өз жан дүниесіндегі оның езіне тәуелсіз болатын нәрседей, бірақ, әркім оны саналы түрде ез бақылауында ұстай отырып іске асыра алған сайын оның сол тәуелсіздік сипаты солғұрлым айқын түрде өрбиді.

Жаңа дәуірдегі еуропалық ойлауда осы көзқарас бір бұлжымас қағида болып бекіді. Оның шарықтай өрістегені сондай, жалпы ойлау соның ішінде, кейбір философиялық жүйелерде тіпті табиғат пен адамнан тыс әрекет ететін, олардың өзін тудыратын құдіретті күш түрінде көрінді.

Тілектер, мұқтаждықтар, ниеттер, сезімдер мен құмарлықтар жататын жалпы пиғылдар саласынан ойлауды біршама өзгеше деп, көбінесе, заттар мен үрдістердің заңдылықтарын олар өздігінде қандай болса, сондай етіп бейнелеуді айтады. Заттар мен үрдістердің адамдарға қатыссыз өзіндік мазмұны біздер үшін қашанда мәнді болғандықтан олардың адамдарға бейтараптығы, өздеріне өздерінің жеткіліктілігі әрі қатыссыздығы да әрқашан бола береді деуге болады. Ол дүние өздігінде адамдар мәнінен алыс, бөгде. Әрине, бұл көзқараспен келіспейтін, оған қарсы ойлау жүйелерінің көп және олардың ұзақ замандарда басым болып келгендігі де мәлім. Оның үстіне бүл көзқарасты адамды, оның ойлауын жалпы табиғатқа қарсы қою деп түсіну бекер болар еді. Осыдан келіп сол дүниенің адамдарға тәуелсіз заңдылықтарының бейнесін өзінде түзетін ойлау үрдісін адамдардың өзінде іске асатын, бірақ сонда да болса оған тәуелсіз, бір сыртқы сипаттағы, ыдыстың ішіне құйылған сұйық нәрсе тәрізді жат құбылыстай қарау үрдісі қалыптасты. Ойлау қызметінің басқа элементтерінен ондағы білімдер, мысалы, осындай сипатымен өзгеше.

Алайда өзінің түпкі қызметінде адам білімдері оның дүниеге қатынасының құрылымында адам тұлғасының құрылымына кіруі, адам мәнінің қалыптасуына қатысуы, оның менінің бір бөлігі болуы тиіс. Бұл адамның дүниеге қатынасының түпкі мәні және де бұл үрдіс белгілі бір түрде, тікелей немесе дәнекерлі қалыпта, ал кейде тіпті ішкі мағынасы бұзылған, ұсқынсызданған, бүркемеленген кейіпте өтіп жатады. Мұндай бұзылулар ең алдымен адам өміріндегі өзгерістердің логикасына қатысты. Үрдістердің өзгеруінің заңды байланыстарын таңдай алсақ, онда оның логикасы да соншалықты айқын сияқтанып көрінері хақ. Оның үстіне құбылыстың шын мәнін бұзуға эсер ететін нәрсенің заңды байланыстарын дәлме-дәл суреттеп түсіндіргеннен кейін олардың көзбен көріп тұрғандай анық болатындығы да белгілі. Солай бола тұра бұл - жалған айқындық, немесе, дәлірек айтсақ, ол шын мәннің теріс айналған көрінісінің айқындығы. Осындай шын өмірдегі мәннің ақиқат мазмұнының бұрмалануында өзіндік логика бар. Мұндай ойдың аясында ғана емес, нақты өмірдегі бұрмалану туралы мәселе үшін жаттанудың бүкіл тарихы айрықша мол деректер береді.

Осыған байланысты жалпы жаттану мәселесінің мазмұнына біршама тоқталып өткен дұрыс болар. Әлеуметтік ғылымдарда жаттану ұғымы жалпы XVIII ғасырдан бастап кеңінен ене бастады деп айтуға болады. Экономикалық зерттеулерде біреудің меншігінің айырбас қатынастарында екінші біреудің меншігіне айналуын осылай атап келген. Бірақ социология мен әлеуметтік философияда тұңғыш рет оған басқаша магына бере бастады. Мұны әсіресе Ж.Ж.Руссоның шығармаларынан анық байқауға болады. Қоғамның, мемлекеттің пайда болуы туралы еңбектерінде, мысалы "Қоғамдық келісім, немесе саяси құқықтың принциптері" деген шығармасында ол оларды алғашқы бір-бірінен оқшау, тәуелсіз, жеке өмір сүріп келген адамдардың белгілі бір қажеттіліктің ықпалымен келісе отырып қауымдасуының нәтижесі деп қараған. Яғни, Руссоның түсінуінде қоғам да, мемлекет те адамдардың өз жемісі, өз туындысы. Мемлекет оны құрған және үнемі жандандырып отырған адамдар ырықтарының шоғырланып, бір ырыққа айналуы. Демек, ол ұйым адамдардың жалпы мұқтаждықтарына қызмет ету үшін жаратылған. Барлық адамдардың біріккен ортақ ырқы, ол - Суверен. Ендеше сол қызметті атқару сеніп тапсырылған адамдар, соның ішінде монарх, патша, корольдер де, сувереннің жалдап алған қызметшілері ғана. Ал іс жүзінде, сан ғасырлардан кейін біз нені көріп отырмыз? Табиғи жағдайда еркін болған адамдар енді барлық жерде бұғауда. Өзінің ортақ мүдделеріне қызмет етуге арналған органдардың, олардың басында отырғандардың қызметшіден халықтың әміршісіне айналғанын көріп отырмыз. Өзіне бағынышты болуға тиіс өз туындысы оның өзіне қарсы жау күш болып шығып, бүкіл өңін теріс айналдырды. Осындай өз туындысының өзіне үстем, қарсы тұрған нәрсеге айналуын Руссо жаттану деп атады. Сол кездегі абсолюттік монархия, мысалы, осындай биліктің адамдарға жаттанған формасы. Кейінірек бұл терминге белгілі дәрежеде философиялық мағына берген Гегель еді. Маркстің философиялық еңбектерінде де адамның өзі жасаған дүниесінде өзінің құл болып шығуы, байлықтың, капиталдың субъектілік сипат алып, ал адамдар олардың объектісіне айналғандығы жан-жақты талданды. XX ғасырда Батыс философиясында ол жалғасын тапты. Белгілі дәрежеде бүл мәселе кеңес философиясында орын алды .

Кеңес философиясында жаттану идеясының мазмұнын тек Маркстік тұрғыдан айқындау және дамыту мақсаты алда тұратын. Осы еңбек авторының да көзқарастары оның алғашқы еңбектерінде сол шеңберде еді. Бірақ 1984 жылы жарық көрген "Социализм и отчуждение" деген еңбегінен бастау тапқан оның бүл туралы жаңа бір көзқарастары қалыптасты.

Маркстің концепциясы бойынша материалдық өндіріс қызметі қоғамдағы оның басқа қызметтерінің барлығын да анықтайтын түпкі көзі. Басқа кызметтердің барлығы содан бастау алады және тек соның басқаша түрде көрінген жалғасы. Әрбір жаңа заманда материалдық игіліктерді өндірудің тәсілі қандай болса, бүкіл қоғамның саяси, әлеуметтік, мәдени-рухани, моральдық-адамгершілік ерекшеліктері де сондай, соның өзгеше көріну формасы ғана. Бірақ Маркстің экономикалық өмірді адамның түпкі негізі ретінде түсіндіруі, әсіресе қазіргі философиялық ойлаудың деңгейінде үлкен қайшы фактілерге кезігеді. Тарихи материалдар да, күнделікті өмір де Марксше материалистік үзілді-кесілді ой түйіндеуге негіз жоқ екендігін көрсетеді.

Экономикалық өмір, әрине, адамдардың өмір сүруі үшін аса маңызды. Егер оның өмірлік қажеттіліктен туған атқаруға тиісті "таза" өз қызметін ғана алсақ, ол адамдардың тірілік және организмдік мұқтаждықтарын өтеу болып шығады. Онсыз адам өмірі болмайтыны белгілі. Бірақ адамдар дүниесінде осы организмдік мұқтаждықтарды қамтамасыз ету о бастан-ақ негізгі мұқтаждық болудан қалады. Ол енді әлеуметтік мұқтаждықтардың бағынышты бір бөлігіне айналады. Тіпті алғашқы қоғам адамдарының өздері де жеке организмнің мұқтаждығын қауымдастықтың ортақ мүддесіне бағындыруды бірінші орынға қояды. Рас, өмірде тек организмнің мұқтаждықтарын әсіре қастерлеп, тек соларды өтеуді өмірлік мәнге балаушылық та бар. Бірақ осының өзі де жеке адамның организмінің мұқтаждығынан тумайды, бір әлеуметтік-психологиялық жасанды мұқтаждыктардың көрінісі. Қазіргі заманда тек осындай тәни мұқтаждықтар үшін ғана өмір сүремін деп түйсінетіндердің өздері де күнделікті үнемі қуып жүретін мұраттарының оның шеңберінен әлдеқашан шығып кеткендігін байқай бермейді. Мысалы, байлыққа, мүлікке құнығушылық тек алғаш қарағанда ғана сондай мұқтаждықтар үшін сияқты көрінеді. Ал тәннің мұқтаждығын өтеу үшін шексіз коп тамақ, киім, үйлер, машиналар т.т. нәрселер керек пе? Әрине, тән мұқтаждықтарының белгілі бір шегі бар. Байлыққа ұмтылушылықтың шегі жоқ. Материалдық игіліктерді иемдене берудің ешбір тоқтамайтындығының артында көбіне басқа бір мұқтаждықтар тұрады. Мысалы, байлық оның иесінің қоғамдағы орнының көрсеткіші, басқаларды өзіне тәуелді ету, билікке, үстемдікке, т.б. пиғылдарға қол жеткізудің құралы ретінде ғана мәні бар нәрсе. Ендеше материалдық молшылық өздігінде ақырғы мақсат болудан қалған. Бұл соңғылардың барлығы табиғи мұқтаждықтар емес, қоғамда туған мұқтаждықтар. Қоғамда туған құбылыстар мен қатынастардың үнемі жағымды бола бермейтіні қоғамдық ой үшін қашаннан белгілі нәрсе.

Қоғам дамуының айрықша жағымсыз сипат ала беруіне адам қызметінің қоғамдық формаларының, оның нәтижелерінің адамның өзіне жат күштерге ұласуының тарихы куә.

Осыдан экономикалық өмірдің, дәлірек айтсақ, адамның табиғи мұқтаждықтарын өтеудің жолында туған қызметтің қаншалықты маңызды болғанымен оның түпкі мәнділігін құрай алмайтындығын көреміз. Бірақ оны бірден-бір мәнділікке көтеретін немесе солай етіп көрсетіп жалған көрініс жасайтын жаттану меңдеген дәуір.

Адамдардың қоғамдық іс-әрекеттерінің олардың өздеріне жаттанған формалары - ең алдымен адамдық сипатын жоғалтқан, олардың даму, болу мұқтаждықтарына кереғар формалар. Олар адамдардың жасампаздық мүмкіншілігіне қайшы келеді. Ал екінші жағынан түптеп келгенде сол жаттанудың өзін адамдардың өздері тудыратындықтан оның шын мәні адамдардың өздерінің өздеріне жаттануы болып шығады. Яғни сыртқы көріну түрі жағынан жағдайларды жасайтын, туғызатын адамдар емес, керісінше, адамдарды жасайтын жағдайлар, адамдар заттарды, үрдістерді өңдемейді, заттар мен үрдістер адамды билейді, адамдар заттарға қызмет етеді. Шын мәні теріс айналған түрде көрінетін қатынастар орнаған қоғамда адамдар субъект емес, объект болып, объектінің функциясын атқарады.

Сонымен жаттану үрдісіндегі ақылға сыйымсыз болып көрінетін қайшылық - осы өзінің күштерін өзіне қарсы қоятын және содан шығатын нәтижелердің бәрін де туғызатын адамдардың өздері. Неліктен әркімнің өз еркімен істейтіні жалпы осындай нәтижеге алып келеді?

Оның себебін біз адамның дүниеде түпкі болу негізі оның еркіндігі екендігінен көреміз. Адамдарды өздерін тек өздері ғана анықтайтын, өз іс-әрекеттері мен олардың нәтижелерінің бірден-бір авторы деп тануға тек оны табиғатынан еркін екендігі деп түсіну ғана мүмкіндік береді. Сондықтан да тек осындай концепцияның негізінде ғана адам оз дүниесіндегі бірден-бір құндылық. Және тек осы тұрғыдан ғана өзіне-өзі жаттануы мүмкін, яғни өзінің еркін таңдауының нәтижесінде ғана ол осы оз құндылығынан айырылып, басқа бір кұндылықтарға табынуы мүмкін. Ал егер басқа тұрғыдан қарасақ, яғни әлеуметтік дүниеде адамнан жоғары әрі бағалырақ нәрсе, мысалы, Қоғам, Құдай бар немесе адам оны үнемі тудыратын және қалыптастыратын сыртқы күштердің жай салдары ғана десек, онда осы соңғы тұрғыдан ешқандай жаттану болмайды және болуы мүмкін емес. Керісінше, осы айтылғандар адамдардың өздерінің туындысы, белгілі бір өз қатынастары, бірақ адамдардың оларды өздерінен алғашқы, өздерінен құдіретті, ендеше өздеріне үстем, өздерін жасаушы күштер деп қарайтын нәрселері. Адамзат тарихының бүкіл он бойын дерлік адамнан жоғарырақ, яғни одан гөрі жетілген, құдіретті, оның өзін жасаушы, анықтаушы күштер бар деген идея биледі және қазірде де солай. Ендеше адамның өмір сүруі мәнінің өзі сол күштерге қызмет ету, солар үшін өзін, өз жақындарын, өмірін, болмысын құрбан етуге дайын болу, бүгінгісі мен ертеңін соның жолына сарп ету болып шығады. Олай болса, адамды қоғамдағы ең бағалы деп қарайтын тұрғыдан бұл соңғының - оны бәріне құрбан етуге жаралған дейтін тұрғының логикасы - тіпті басқаша түрде өрбитіні табиғи нәрсе. Жаттанған, шын болмысы төңкерілген дүниеде адамның дүниеде болуының мәні бұзылады. Соған сәйкес адамның дүниедегі шын болмысының, оның дүниеге шын қатынасының логикасы мен оның мағынасы бұзылған болмысының логикасы әр түрлі негіздерге құрылады.

Бұл жерде адамды ең жоғарғы құндылық деп түсінудің мәнісі неде дегенге аздап тоқталып өткен жөн болар. Алдымен оны қалай түсінбеу керек екендігіне тоқталайық. Бұлай түсіну адамнан тысқары табиғаттың ол үшін тек қана құрал еместігін, өздігінен ол үшін ешқандай құндылық бола алмайтынын көрсетпесе керек. Адам басқа бір нәрсенің арқасында емес, өзінде жоғарғы құндылық. Оны басқа бір нәрсеге қатынас қана құнды ете алмайды. Оны құнды ететін басқа ешбір жоғарғы күш жоқ. Адам бұл жерде, әрине, адам тегі, адамзат деген мағынада. Өз құндылығының көзі адамның өзінде ғана бола алатын мүмкіндіктер. Бұндай мүмкіндіктерді адам өзі іс-әрекетімен, өз еркіндігін іске асыру арқылы жасайды. Құндылықты ол өзі-өзіне дарытады, немесе дарытпайды. Тек мүмкіндіктер болғандықтан олар, әрине, болуы да, болмауы да мүмкін, яғни сан түрлі салдарларды туғыза алады, немесе тіпті туғыза да алмауы мүмкін. Ондай мүмкіндіктің болуының өзі адамда ғана бар дедік. Сондықтан да ол адамға таңдауды қажет етеді, өйткені ол мүмкіндікті іске асыру да әрі оны іске асырмау да оған тәуелді. Осы негізде бүкіл іс-әрекетін, оның нәтижелерін ол әуелі ой жүзінде түзейді. Ол ең алдымен оз мақсаттарын өзі құрайды. Еркіндіктің өзі осы оз мүдделерін, пиғылдарын, құндылықтарын әр адамның өзі құрайтындығында. Құлдық та сондай таңдаулардың бірі, яғни адамның көп жағдайда қалайтын әрі ұмтылатын құндылықтарының бірі, өйткені құлдық та адам қатынастарында еркіндіктің туындысы, ол да еркіндік бар жерде ғана болуы мүмкін нәрсе. Құлдықты да адам еркін болғандықтан ғана таңдай алады. Олай болса, құлдық та біреулер үшін олардың мұраты, ұмтылатын арманы бола алады екен. Оның себебі құлдық өмірде болу коп адамдар үшін еркін болудан әлде қайда оңай, ыңғайлы, жайлы болып шығады. Таңдау мүмкіндігі адамның онтологиялық негізі болғандықтан адамның еркіндікті таңдауына қарсы еркіндіктен, яғни таңдау мүмкіндігінен де бас тарту оның аясына кіретіндігі шок. Егер еркіндік адамның дүниеде болуының түпкі негізі ретінде о бастан бұлтартпайтын қажеттілік болған болса, онда ол еркіндік болмаған болар еді. Ж.П.Сартр айтатындай, адамның өз жолын, өзінің кім, немесе не болғысы келетінін өзінің таңдамауы мүмкін емес болса , онда мұндай еркіндік тек құлшылық болған болар еді. Онда ол адамның бүкіл тарихында табынып келген көптеген құдайларының бірі болған болар еді.

Рас, автордың негіздеуге талпынып отырған осы тұрғысы да еркіндікті өзінше бір құдай етеді деуге де болар. Бұл тұрғы бойынша еркіндік адамды жасайды, еркіндік адамды жаратады деген тұжырым шығады деуі де мүмкін. Осы іспеттес ойларды XX ғасырда кейбір философтар мән жөнінде де, мысалы, әрбір затты оның құбылысы мен мәніне екі бөліп, мәнді заттарды өзіне қарама-қарсы нәрсе етіп, оған бір жаратушы тәрізді кейіп телиді, сондықтан мән туралы идеяның немесе ұғымның негізі жоқ деп айтқандар болды. Яғни бұл көзқарас бойынша адамның мәні туралы ұғым олардың айтуынша жалған елес, ендеше мән туралы догмаға сүйенсек, әрбір жеке затты, жеке адамды оларды мәні деген нәрсеге зорлықпен бағындырамыз дейді. Сол сияқты адамдардың іс-әрекетін олардың болмысына жатқызуды да іс-әрекетті адамның өзіне қарсы қою, сол арқылы оны да бір жаратушы құдіретке айналдыру дейтін де уәждер ұшырасады.

Әрине осы сияқты істер мәнісін теріс айналдыру болып та жатады, бірақ оның мысалы мәннің немесе іс-әрекеттің жоқ екендігінің дәлелі бола алмайтындығы анық.

Егер тап осы жолмен адамнан оған тән қасиеттердің бәрін де бөліп алып әрі оларды оның өзіне қарама-қарсы тұрған бөгде нәрсе ретінде қарап, оларды адаммен себептік-салдарлық байланыста қарастырса, онда "адам" деген атау қандай да болмасын нақты мазмұнынан ада болып, бір бос абстракция ғана қалар еді. Бүл философиялық, логикалық талдауларда жиі ұшырасатын белгілі операция. Сонымен қатар бүл адамдардың реальды тарихында әрқашан болып отыратын оның өз айқындықтарын өзінен аулақтап, оларға заттық дербес форма беріп, өзіне қарама-қарсы бөгде реальдылық түр беріп, өзіне жат, тіпті өзіне жау, дүлей күш ретінде қатынас жасайтын оның өзіне жаттанған логикасы. Өзі-өзіне жат еткен осындай формалардан адам өз бостандығына өткел бермейтін тосқауылдар жасайды. Адам еркіндігімен, немесе іс-әрекетімен нықталады деу, әрине, істің шын мәнін көрсетпейді, бірақ, ондағы айтылайын деген ой - адамның өзін-өзі анықтайтындығы. Іс-әрекет пен еркіндік басқа да айқындықтары сияқты адамның өзіндік көріністері. Басқа айқындықтарымен қоса бұл айқындықтарсыз ол адам болар ма еді? Бұл адам туралы ол өзін-өзі анықтайды деуге болмайды, себебі онда адамды құдай деп тану қажет болар еді деген сияқты тұжырым. Осы сияқты сарындар К.Ясперстің ой толғауларында бар .

Бұл айтылғандардан туатын қорытынды: егер мәннің (сущность) логикасы бар болатын болса, онда логика барлық уақытта міндетті түрде тек зердемен (разум), яғни рационалдықпен байланысты емес екен, басқаша айтқанда - барлық уақытта саналы ойлауда ғана, яғни адамның оз ойлауында болып жатқан үрдістер туралы өзіне есеп бере алатын, бақылай алатын қызметінде ғана емес, сол ойлаудың иесі - адамның өзі де біле бермейтін, олардан тіпті хабары жоқ жан қозғалыстары тетіктерінің де логикасы болады екен. Өйткені, адамдардың өздері біліп, бақыламайтын бейсаналық психикалық үрдістер ешбір тәртіпсіз өтпейтін, белгілі бір заңдылықпен іске асатын қозғалыстар екен. Оларды иррационалдық деп қарауға ешбір негіз жоқ. Әрине, егер иррационалдықты ешбір тұрақты тәртіптілікпен байланыстырмасақ. Зерделілік пен зердесіздік рационализм мен иррационализмға тең деп баласақ, онда олардың аралық жігі бірінің заңмен, ал екіншісінің ешбір заңсыз, тәртіпсіз түрде өтетіндігінде емес болар. Оларды зерделі, яғни ақылға сыйымды, немесе зерделіліксіз ететін ұйымдастырушы орталық, бүтін үрдістің ұйтқысы болатын нәрсе, яғни олардың негізін құрайтын мәніс. Олай болса, адамдардың өмір сүруінің негізі етілген мағыналардың немесе мәністердің өздерін зерделі немесе зердесіз, мағыналы немесе мағынасыз деп ажыратқан дұрыс болар. Ондай мәнділіктер адамдардың өздері құрған, сол үшін жаны толғанатын мақсаттармен болғанменен олардан өзгеше, өйткені олар адамдардың дүниеде болуының негізі болып алған нәрселер. Қалт еткізбес қатаң да берік ұйымдастырылған тәртіпті дүниеде ешбір зерделік болмауы мүмкін, ол да белгілі бір заң бойынша орындалып жатуы мүмкін, бірақ ешбір заң оның зерделі екендігінің өлшемі бола алмайды. Мысалы физиканың заңдарын зерделі де, зердесіз де мақсаттарға пайдалана беруге болады. Табиғаттың заңдары өзінде зерделі де, зердесіз де емес, олар бұған бейтарап. Адам өмірінің мәнділігіне байланыссыз, бейтарап түрде пайдаланылатын кейбір әлеуметтік заңдар да адамдар өмірінің күрделі негізіне тәуелсіз. Адамдарды жүйелі түрде өлтіру, мысалы, фашистік Германияда рационалистік тиімді өндіріс деңгейінде жүргізілгені белгілі. Олай болса, логиканы қай мағынада - үрдіс логикасы немесе ойлау логикасы, логика ғылымы түрінде алсақ та, зердемен, зерделілікпен, рационализммен бірдей нәрсе деп қарауға болмайды. Логика зерделі де, зердеге қайшы да, саналы ойлауда да, бейсаналық психикалық қызметте де бола бере алады. Еуропалық ой дәстүрінде зерде мен рационализм мазмұн жағынан да, термин жағынан да бір нәрсе болып келген болса, соңғы XX ғасырда олардың арасында белгілі бір жік пайда болып, ол ұлғая берді. Рационализм көбінесе логикалықпен пара-пар нәрсе деп түсінілетін. Сонымен бірге Антика дәуірінен жалғасып келе жатқан адам зердесіне деген табынушылық күшейе келіп құдайға табынушылықты әлдеқайда ығыстырды. Зерде табиғатты тани алатын, оның заңдарын практикада іске асыратын, сол арқылы адамның еркіндік пен үстемдікке қолын жеткізетін сыни, әмбебаптық ойлау қабілеті деп есептелді. Бірақ ол (зерде) рационализм деп аталатынмен бірігіп, соның сипатын иеленді. Ал рационализм, меніңше, біздің дәуірімізде адамнан жаттанған, зерденің тарихи шектелген бейнесі немесе өткінші формасы.

Менін түсінуімше, зерде адам өмірінің, оның дүниеге қатынасының түпкі негізінің көрінісі қызметін атқарады. Ал адамның дүниеде болуының ондай түпкі негізі, меніңше, ол еркіндік. Бірақ, бұл еркіндіктің мағынасы адамның өмір сүру жағдайларына, табиғат пен қоғамға, тіпті өз табиғатына үстемдігі деген емес. Бұл танылған және игерілген қажеттілік деген мазмұндағы еркіндік емес. Ол - адамның кіммен де, немен де болмасын о бастан айқындалмағандығы. Мұнда әсіресе баса айтатын нәрсе - ол адамдардың жай өз қылықтарын, олардың бағытын, адамгершілік тұрғысын, өз тағдырын өзінің таңдауы дегенді ғана білдірмейді, ол оның онтологиялық негізі болатын таңдаулардың объективтік мүмкіндігі; ол мүмкіндіктерді адамдар қашанда өздері тудырады, сондықтан да олардың тарихи сипаттары, мазмұны, деңгейі әр түрлі. Таңдау мүмкіндігі адам оны міндетті түрде іске асырады деген сөз емес, ол оны іске асырмауы да мүмкін, одан бас тартуы да, яғни өзін жағдайлар ағымының еркіне жібере салатыны да болып жатады. Таңдау ең алдымен оны іске асыру мен одан бас тартудың арасындағы болатын нәрсе. Рас, таңдаудан бас тартуды да сол таңдаудың бір түрі деп ойлауға болады. Бірақ таңдау ол мүмкіндіктің іске аспауы ғой. Таңдауды экзистенциалистік мағынада, мысалы Ж.П.Сартрдың түсінуі бойынша, көбіне позитивтік, яғни іске асқан таңдау деп қарайды , яғни таңдау мүмкіндігі емес, өйткені оның ойынша жоғарыда айтылғандай таңдаудан бас тарту да таңдау. Сартрда адам таңдауға мәжбүр, оның таңдамауы мүмкін емес, ол қалай істесе де, немесе істемесе де онысы таңдау болып шығады; ендеше ол бір алдын ала анықталған нәрсе. Ол шын мағынасында еркіндік емес, бұлтартпайтын қажеттілік. Бірақ ол қажеттілік қанша айтқанмен таңдау болғандықтан, ол бәрібір - еркіндік, өйткені оны іске асыру үшін адамның өз ырқы, оның шешімі қажет, ал ондай шешімдер әр кезде, бір адамның өзінде әр түрлі бола беруі мүмкін. Адамда осындай таңдау түпкі, ең терең мәні бойынша: адам болу, немесе болмау деген мағынаны білдіреді, ал мұның мәнісі бәрібір, басқаша айтсақ, әркім үшін еркін болу ма, немесе болмау ма, әр сәтте оның кім және қандай болуын ол өзі анықтай ма, әлде оны шешуді басқа біреуге, басқа бір күшке, инстанцияға бере ме дегенге саяды.

Бұл айтылғандардың бәрінен, бірақ, әрбір жеке адам әрбір сәтте сондай таңдаудың барлық жағдайларын жіті барлап, саналы түрде себептер мен салдарларды алдын ала көріп, есепке ала отырып іске асырады деген қорытынды шықпайды; мұндай таңдау көбінесе логикалық талдау бен жинақтау нәтижесі емес. Бірақ таңдаудың көп жағдайда бейсаналық деңгейде өтуі адамды оз қылықтары үшін жауапкершіліктен босатпайды.

Еркіндік адамның дүниеде болуының онтологиялық түпкі негізі дейтін себебіміз адамнан басқа ешбір тірі жәндік өз өмір сүруінің негізгі жолы мен тәсілін, оның бағытын таңдау мәселесінің алдында тұрған жоқ. Ондай мәселе тек адамзат тегінің, әрбір жеке адамның алдында түр. Оның түпкі мәнін айттық: өзінің қандай өмірлік тұрғыда болуын өзі анықтау немесе анықтамау. Жануарларда ондай мәселе жоқ: олардың қандай биологиялық түр болуы, оның тіршілік етуінің негізгі жолы о бастан оған берілген, тұқым қуалаушылық заңымен, генетикалық бітімімен жануарлар оз табиғи құрылымымен алдын ала анықталған. Олар өз организмінің мұқтаждығына сай сыртқы нәрселерді таңдай алады, бірақ өзін таңдай алмайды. Адамның таңдауы, әрине, Буриданның есегінің таңдауынан тіпті басқаша.

Осылай түсінілетін еркіндік адамның дүниеде болуының негізі ретінде сыртқы бір күштің - Ғарыштың, Құдайдың, жағдайлардың, қоғамның т.б. дарытқан қасиеті емес, табиғаттың да тартуы емес, ол адамның өзіндік дүниеде болу жолы, іс-әрекеттің түпкі тәсілі, өйткені ол өзінің өркендеу тарихында өзін-өзі жасады және де оның әрбір түбегейлі өзгерістері оның өзін басқаша бір субъект етіп жасауы еді. Кезінде белгілі дәрежеде Спиноза, кейін Гегель айтқан, ал Энгельс оны біршама өзгертіп қабылдаған, яғни марксизмнің қағидасы деп уағыздалып жүретін еркіндік танылған әрі істе орындалатын қажеттілік дейтін анықтама XX ғасырдағы көптеген ойшылдар тарапынан әділетті сынға ұшыраған еді. Ол анықтама шын мағынасында адамның қажеттілікті мойындауы, адам мүмкіндіктерінен әлдеқайда қуатты жағдайлар алдында бас июшілік, құлшылықты шындық деп, іс жүзінде ешқандай еркіндіктің жоқ екендігін дәйектеу еді. Ол түпкі мәнінде Маркстің адамдарды жағдайлар емес, жағдайларды адамдар жасайды деген қағидасына қайшы. Жағдайлар адамдарды жасайды дейтін тұжырымның мәнісі: көптеген ұрпақтардың істерінің ортақ нәтижелері кейінгі істердің алғышарттары болып тұрады, бұл, әсіресе, кейінгі ұрпақтар үшін сыртқы, объективтік, оларға тәуелсіз болмыстай болып шығатындығы заңды. Дегенмен шартты жағдайлар болудан бұрын олардың алдымен жасалынуы керек екендігі даусыз. Еркіндікті Гегельдің осылай түсінуінің Энгельстің оны қағып алып, ақырында кеңес философиясында оның қасиетті кітаптың догмасындай болып кетуі шын мәнісінде жаттану логикасының бір көрінісі болып түр.

Еркіндіктің мүмкін еместігі адамды сыртқы жағдайлардан, күштерден шығарғанда ғана емес, бұл дүниедегі болмысын тек оның материясымен, яғни, оның тәнімен, оның шын болмысын - еркіндігін - трансценденциясымен, Құдаймен байланыстырғанда да солай. Мұның еркіндікті жоқ ететіні - мәселені осылай қою адамды басқа бір нәрсенің функциясына айналдырады, оның өзінің өзіне жеткіліктілігі, өзі-өзінде бағалылығы жоғалады. Адамды басқа бір құдіретті күштің сәулесіндей немесе, керісінше, көлеңкесіндей ғана құбылыс деп қарау тұрғысынан оның еркіндігі туралы мәселе қоюдың өзі орынсыз да мағынасыз. Бірақ, осы тұрғыдағы кейбір ойшылдар, мысалы солардың бірі - К.Ясперс, - мұндай логикалық тығырықтан шығатын жолды - еркіндікті, яғни адамдағы оны құдай іспеттес ететін нәрсені тану мүмкін емес, оны түсіну, білу мүмкін емес дегеннен "табады". Рас, "адам өзі туралы білетінінен әлдеқайда ауқымды. Бұл жалпы адамға да әрбір жеке адамға да қатысты. Ешқашан ол туралы ақырғы түйін жасауға болмайды1..." Бірақ бұдан оның мәнін ешқашан түсініп болмайды деп пайымдау міндетті емес. "Бұл шектіліктің экзистенция ретіндегі мәнісі мынада: адам өзінде де о бастан тек өзіне-өзі ғана тәуелді бола алмайды. Өзінің дүниеге келуі өз еркіне байланысты болмайтыны сияқты ол оз қалпында да өзіне-өзі трансценденциямен тарту етілген... өзі-өзіне тәуелділігінде де ол түсінуге болмайтын, бірақ тек еркіндігінде сезінуге болатын трансценденцияның қолдауына міндетті".

Адам еркіндігінің логикасы, меніңше, оның дүниеде болу диалектикасының ең тереңдегі түпкі логикасы, адам ең алдымен соны түсінуге ұмтылуы керек, бүл әрі оның негізгі міндеті де. Бірақ оны түпкілікті әрі толық түсіну ешқашан мүмкін болмайтын болу керек. Бүл турасында Ясперстің айтқаны дұрыс. Бірақ түсіну мен танымның арасындағы принциптік шекараны тап осы жерден өткізу қажет пе, оны анық айту қиын. Дегенмен, логика олардың әрқайсысымен де, әрине, өзгеше байланысты деп ойлаймын. К.Ясперстің айтуынша шексіздік, әсіресе адамдағы шексіздікті (еркіндікті) тану мүмкін емес, танымның үлесіндегі нәрсе - шекті нәрсе, соның ішінде адамдағы шектелген нәрсе, яғни аяқталғандық. Сондықтан да адам туралы ғылымдар оның мәнін, оның трансценденцияға, Құдайға қатысты жағын тани алмайды, олар адамды оның тек шектелгендік жағынан ғана тани алады. Басқаша айтсақ, адамның себептік-салдарлық логикамен түсіндіруге болатын жағы - ғылымның объектісі бола алады. Бір нәрсені себептік-салдарлық логикамен түсіндіру және содан шығару, бәрінен де ғылымға, таным саласына жақын. Бірақ ол логика философияға, философиялық түйсінуге де белгілі мағынада қатысты. Философиялық түйсіну адамның дүниедегі болмысының, өмір сүруінің түпкі мәнін іздейді, ал ол танымдық қызметті де белгілі дәрежеде іске асырып, түсіндіруден аулақ болмағанымен ол мәнді басқа бір себеп арқылы түсіндіру мен ұғынудан ғана тұра алмайды. Менің ойымша философия да көркемөнердің, діннің т.б. ғылым еместігі сияқты ғылым саласына жатпайды, бірақ онда оны ғылыммен туыстас ететін жақ бар. Ол жақ философияның негізгі анықтаушы белгісі болмаса да, жеткілікті дәрежедегі маңызды қызметі. Ол философияның өзіндік өзгешелігін көрсетпейді. Бірақ оның осы қыры логикамен, адам өмірінің мәнін, оның шектілігі және шексіздігін, оның дүниеге тәуелдігі мен тәуелсіздігін, айқындығы мен айқынсыздығын, адамның өзін-өзі .айқындайтындығын логикалық жолмен негіздеумен байланысты. Адам еркіндігінің логикасы, оның түпкі мәнінің логикасы таным логикасынан ғылым саласындағы ойлау логикасынан, әсіресе жаттану дүниесіндегі аяқталған және қалыптасқан бір құрылымның аяқталмағанның және аяқталуы мүмкін еместің жолында тосқауыл болып тұратынның логикасынан мүлдем өзгеше. Адам өмірінің ішкі мәнісі, оның мәні - менің түсінуімде ол – еркіндік, - өзінің толық аясында тікелей негізделе алмайды әрі басқа бірдеңеден шығарыла алмайды, ендеше осы мағынада ол логикалық анықтамаға сыймайды, бірақ әркім оны өз жан дүниесінде біле де, сезіне де алады. К.Ясперстің адамды басқа бірдеңеден шығаруға болмайды дей отырып, оны трансценденциядан, Құдайдан шығаратыны біздің кезіміздегі адамдардың ойлауында әлі де болса тек ғылыми ойлау үрдістерінің үстем болып отырғандығының куәсі.

Адамның адам ретінде (хайуанат ретінде емес), яғни еркін жан ретінде өзіне құдайдың немесе табиғаттың, ғарыштың берген сыйы т.т. дейтін көзқарас бойынша еркіндіктің өзі ол құтыла, жалтара алмайтын қажеттілік екенін айтып тұрған жоқ па? Мұның өзі де жаттану логикасының бір көрінісі емес пе? Өйткені жаттану дегеніміздің өзі адамдар жасаған әлеуметтік тәртіптің немесе сыртқы әлеуметтік қатынастар тәртібінің шынайылылығында адамның өзінің солардың бір нәтижесі, туындысы сияқты болып көрінетіндігі емес пе? Адамдар өздері жасаған нәрсенің туындысы болып тұратын бұрмаланған, төңкерілген қатынастардың логикасы да бұрмаланған логика болады да. Онда табиғаты еркін, яғни жаратушы субъектілердің өздері әлдебір қуатты күштердің салдары деп қаралады. Жаттану дегеніміз - қоғамда қалыптасқан, бекіген формалар мен құрылымдардың адамдар өмірінің шегі, тірелетін тосқауылы болған жағдай. Егер мұндай тосқауылдар шектелген формалар ретінде бұзылып отырмаған болса, олар еркіндіктің жансызданған қаңқасына айналып, шектіліктің шексіздікке үстемдігі болып шығады. Тап осындай құрылымдардың шеңберінде қалыпты ойлау мен қалыпты логика пайда болады. Бүл - адам қатынастарының қалыптасқан формаларындағы элементтердің өзара тәуелділік байланыстарының логикасы, ал мұнда субъект жоғалады. Тірі субъектінің орнына мұндай логиканың шеңберінде пайда болатын субъект - белгілі бір негіздің рөлін атқаратын немесе солай болып көрінетін бастапқы форма, псевдосубстанция немесе псевдосубъект; олардан басқа формалардың бәрі де солардан шығарылады және қатынастардың бәрі де солардың қатынастары сияқтанып тұрады. Олар субстанция ретінде көрінетіндіктен адамдар солардың туындысы деп қаралады әрі олардың құрылу жүйесінде белгілі бір орынға ие. Сол жүйені өзі жасай отырып, адам оның бір ішкі элементі болып қалады.

Әр түрлі жүйелерді зерттеп жүретін ғылымдағы бағыттар осындай қалыптасып орныққан құрылымдардың логикасын жақсы көрсетеді. Олар сондықтан ғылымның, жалпы танымның логикасымен үйлесімді. Бірақ осы саладағы кейбір ғалымдардың мұндай зерттеулерін философиялық логикаға, диалектикаға жатқызуға деген ұмтылыстарының ешбір реті жоқ, өйткені ондай зерттеулер адам еркіндігін түйсінуден тым алыс. Егер адамдар құрған жүйелер, әсіресе, қоғамдық жүйелер адамдар болмысының тарихи шегі бар әрі адам өмірінің мәнін қамти және көрсете алатын формалары деп қана қаралмай, оларды мәңгі өз қыспағында ұстайтын нормалар деп орнықтырылса, онда олар мазмұнынан айырылған әлдеқашан өшкен өмірдің қураған қаңқасы іспеттес бос формалар болып қала береді.

Ғылыми танымның, соның ішінде жүйелік тәсілдің логикасы қашан да болмасын және міндетті түрде жаттану логикасы деген, әрине, теріс. Ғылымның зерттейтіні, - және бұл оның ерекше міндеті, - себеп-салдарлық қатынастардың заңдары. Себептілік арқылы түсіндіру философияның және де басқа кейбір салалардың да, мысалы, көркем өнердің де, діннің де, аяларында кездесетін болса да, ол ғылымның өзіндік енші саласы. Осыған орай, егер ғылыми ақиқатты іздестірудің өзіндік саласы, ол - нақты бар болмыс десек, бәлкім, қателеспеспіз. Тіпті келешек болуға тиіс оқиғаларды, қалыптасуы қажет жағдайлар түйінін, яғни тіпті адамсыз, адамдар араласпайынша болмайтын, өмірде жоқ, бірақ қажетті түрде болады дейтін нәрселерді жорамалдағанда да ғылым осындай соны жолдар мен тұжырымдарды себептілік логикасының ізімен іске асырады.

Қазіргі замандағы адамдар өміріндегі айрықша орнына қарамастан, дәлірек айтсақ, сондай орнының арқасында басқа да көптеген құбылыстармен қатар ғылым да адамдар қызметінің бір жаттанған саласына айналды. XX ғасырдағы Батыс философиясы осы жүзжылдықта орын алып отырған ғылымға, әсіресе адам зердесіне деген зор үміттің ақталмай отырғандығына байланысты мәселелерді жан-жақты талқылауда. Оның себебі ғылымның оның құзырына жатпайтын, оның табиғатынан күтуге болмайтын сұрақтарға жауап беруге дәрменсіздігі еді. Қаншалықты дамыған болса да ғылымда адамның дүниеде болуының түпкі мәнділігі, оның ең тереңдегі құпия сырлары жөніндегі адамзат тағдырын анықтайтын сауалдарға жауап жоқ Бұл сын адам зердесін сынаумен қосарласа, тіпті бірге жүріп жатты, өйткені бүкіл гректер заманынан бері ғылымның өзі адам зердесінің туындысы деп қаралды. Ал XVII-XVIII ғғ. зерденің құдіреттілігіне табыну басталды. Ал енді осындай Құдірет шектелген болып шықты. Оның үстіне зерденің салтанат құруы, барлық өмір сүретін және өмірде болуға тиістінің барлығының бірден бір әмбебаптық өлшемі ретінде оған жүгіну, бұрында айтқанымыздай, рационализмнің салтанат құруы болғандықтан бұлардың барлығы да ғылымға, ғылыми ойлау логикасына, ал жалпы түрде айтқанда - қоғамдық салада да, рухани өмірде де, үстемдік етіп тұрған жаттанған құрылымдардың логикасын сынауға ұласты. Мұндай ахуалда жаттану логикасы зерденің өзінің төл логикасы деп танылады. Жаттанған құрылымдар жүйесінде міндетті түрде себептілік қатынастардың логикасы бел алып, еркіндік логикасы, адамдар өмірінің тұңғиығындағы мәнділік логикасы ығыстырыла береді. Ондайда адамдардың ойлау мен әрекет етуінің жолы ретінде адамдар өмірінің мәнін басқа нәрселерден: Қоғамнан, Мемлекеттен, Құдайдан, Космостан, абсолюттік зердеден немесе абстрактылық байлықтан шығару логикасы басым бола береді. А.Камюдің айтуынша, XX ғасырда тіпті адамның өзі де, тарих та бір құдірет сияқты қабылданатын болды, мұның да үлкен зардаптары болып отыр. Маркстің бір сөзімен айтсақ, зерде тағы да бір зердесіздік формаға еніп отыр. Егер дұрыс түсінсек, зерденің ең түпкі міндетінің өзі адам өмірінің ішкі мәнді ететін нәрсені айқындау, тіпті сол мәннің өзінің не болуға тиіс екендігін жасау болуы керек, ал XX ғасырдағы ахуалға қарасақ, онда салтанат құрып отырған рационализм, оның туындылары - ғылым мен техниканың, олай болса зерденің өзі оның иесі адамды, адамдық мәнді жоюдың көп жағдайда құралы болып кетіп отыр. Жаратылыстану саласы болсын, адамтану саласы болсын ғылыми ойлаудың негізгі ішкі бағытының өзі қандай да болса білімнің мазмұнын субъектінің іздерінен ада ету екендігі тегін емес.

Егер ғылым абсолютті дәрежеде, яғни адамға ешбір байланыссыз өзіне-өзі құндылық деп қаралып, адам өмірінің мағынасын өзіне бағындырмаса, ал адам - ғалым - оның өзінің өзі үшін дамуының құралына айналмаса, онда ғылыми ойлау логикасында өзі өздігінде жаттану жоқ. Дамыған елдерде, бірақ тап осы жағдай біздің кезімізде орын алып отыр. Өз жолымен және басқа да адамға жаттанған құрылымдардың ықпалымен дами отырып Ғылыми ойлау логикасы коп жағдайда адам мәні мен еркіндігін Ғылымның мәні және еркіндігімен алмастырады. Адамның өзінен-өзі жаттанған дүниесінде (ал бұл қандай да болмасын жаттанудың түпкі мәні) тым көп нәрселер адамның өзінен жоғары, бағалырақ, субстанциалды болып кетіп, көп нәрселер үшін, олардың салтанат құруы үшін адам өзін құрбан етуге дайын болып тұруы қажет болады. Ал осындай идеология әсіресе біздің елде, бұрыннан КСРО-да қатаң орныққан еді. Өзін ешбір ойланбастан сыртқы жаудан қорғауда отаны үшін, өз халқы үшін ғана емес, тіпті бір ортақ іс, екпінді құрылыс, прогресс, кеңес ғылымының абыройы, бір сөзбен айтқанда, бір абстрактілі биік деп есептелетін мақсаттар үшін өзін құрбан етуге дайын адамның бүкіл идеологиямызда, көркем өнерде, күнделікті тәрбиеде уағыздалып келген бейнесі бәрімізге жақсы аян. Ғылымда жаңалық ашу, ғылыми прогрестің дамылсыз өрлей беруі өмірінің мәніне айналған, сол үшін сәулелердің қатерлі дозасына өзін де, басқаларды да душар етіп, өмірін сарп етуге дайын физик - ғалымның романтикалық бейнесі ("Девять дней одного года" т.б.) совет киноматографиясының үлкен жетістігі саналатын.

Жеке адамның ойлауының оның мақсаттары мен пиғылдарына бейтарап, яғни оның пайым (рассудок) деп белгілеген бөлігін И.Кант өте айқын көрсетті; Канттың ойынша пайымның формалары өзара сырттай қатынаста. Кант философиясында ең биік мақсатты (идеяны) тек зерде ғана қояды, тек сондай мақсат қана сол формалардың категориялардың бір-біріне сырттай тәуелділігін бір үйлесімді ішкі бүтіндікке, жеке адамның ойлауын шын бірлікке келтіруге тырысады. Сондықтан да формалдық логика ол үшін заттық құрылымдар, заттық қатынастар логикасы, себептілік патшалығы, ал бұлар адам үшін мақсат емес, тек құралдар ғана, яғни оның тұлғалығынан тыс нәрселер. Меніңше Канттың бұл ілімін осылай түсінуге болады. Тек зерде ғана оларға адамдық сипат беріп, "меннің" ішкі құрылымына соның бір элементтері етіп ендіреді. Буржуазиялық қоғамның қалыптасу дәуірінде-ақ ол жеке адамның бір жағынан басқа біреудің меншігі, яғни соның құралы болатын жүйеден құтылып жатса, екінші жағынан барлық адамдар енді автономдық субъектілер ретінде бір-бірін мақсаттарына жетудің құралы етіп пайдаланатын жүйеге ауысып жатқанын көрді. Ол "жаттану" деген терминді қолданбаса да бұл қатынастардың адамға жат мәнін көре білді және адамдар қатынастарына бірден-бір негіз бола алатын әрбір басқа адамға мақсатыңа жететін құрал ретінде емес, мақсат ретінде қатынас жаса! - дейтін адамгершілік ұстанымын қарсы қойды.

Жаңа дәуірдің рационализмі, меніңше, тап осы жерде зердемен ажырасады. Көпшілік зерденің салтанат құруы деп қабылдайтын бүл рационализм бәріне де пайдалылық тұрғысынан қарау принципінің, бәрінің де нәтижелілігінің рухымен уланды, ол бойынша мақсатқа жетудің кез келген тура да оңтайлы жолын ақтауға болады, яғни барлық жолдарды оның мақсаты ақтай алады. Біз зерденің өз логикасын адамның өздігінен бағалы екендігіне және сол арқылы басқа дүниенің де ол үшін өздігінде бағалы болуы тиіс екендігіне құратынын көрдік, яғни табиғаттың да, басқа да адамдардың да. Маркс сыртқы деп сипаттаған пайдагерлік қатынас адамдардың түпкі мәнділігіне де, заттар дүниесінің өзіндік объективтік мазмұнына да сыртқы, өйткені біріншісі де, екіншісі де ойлауда бейнелене алғанмен өздігіндегі бағалы нәрсе ретінде емес, бір мақсаттар үшін қажет құралдар ретінде ғана адамның ойлау жүйесіне кіре алады.

Әйтсе де адам зердесінің түпкі сырын, адам болмысының ішкі мәнін құрайтын логика жаттанған дүниеде алаңсыз жоғалып кетпейді, ол тек сан алуан істердің ішкі астарына бүркемеленеді деуге болады, ал сыртқы үрдістердегі өңі тіпті кереғар сипат алып, алаңсыз бұзылады. Осы бұзылу, жаттану үрдісі ушыққан сайын шындықтың ішкі ақиқатына толығынан қарама-қарсы түрге ие болады. Мысалы егер адамның ақиқат мәні, тіпті оның дүниедегі онтологиялық болмысы еркіндік немесе еркіндіктегі болмыс десек, онда бұл өмірлік мәннің теріс айналуы, бүл еркіндіктің өзін оның тәни тіршілігінің құралына айналдырады. Адамның болмысының өзі құралға айналады. Онда өмір сүрудің мағыналығы құрал, құрбан, материал болу. Яғни басқа бір "биік" мұраттар жолында қолданылатын нәрсеге айналу. Толассыз қозғалыс, өзімен-өзі ұдайы әрі тепе-теңдікте әрі ондай тепе-теңдіктен шығу болатын нәрсе, яғни еркіндіктегі адам өмірі мұнда бір аяқталған шекпен құрсауланады. Формалдық логиканың бұлтармас қажеттілігі орныққан құрылымның алаңсыз аяқталғандығының көрінісі. Мұнда ешқандай айқынсыздыққа жол жоқ.

Еркіндіктен басқа ешнәрсе де адамның дүниеде болуының онтологиялық тәсілі немесе жолы бола алмайды деп ойлаған дұрыс сияқты. Мұнда адамның өзі таңдамаған, оның өзі жасамаған, оған тек туа бітті берілген биологиялық немесе физиологиялық негіздері туралы сөз болып отырған жоқ. Бұл біздің кезімізде, менің ойымша, ешбір талас туғызбайтын айқын нәрсе. Бірақ, сонда да болса талас жүріп жатыр. Адамның осы алғы негіздері оны жануарлардың биологиялық тіршілігімен туыстас етеді, мұнда ол, мәдениеттің ықпалымен өзгерген болса да жалпы алғанда жануарлық тіршіліктің шеңберінде қала береді. Бірақ, неліктен адамның онтологиялық негізі ол - еркіндік, неге іс-әрекет немесе ойлау т.б. емес? Өйткені адам іс-әрекетінің де, ойлауының да түпкі мәні -еркіндік, еркіндіктің өзі адамның іс-әрекеті, оның дүниедегі белсенді болмысы. Бірақ шындығында, адамның барлық іс- әрекеттері еркіндік бола бермейді, тіпті ол керісінше, адамның дүниеде құлдық болмысы да бола береді; оның нақты іс-әрекеттерінің шын субъектісі басқа бірдеңе болып, адам сол іс-әрекеттердің құрамына оны орындаудың бір құралы ретінде кіруі де мүмкін. Бүл екінің бірінде бола беретін нәрсе. Ал адамның өзі құлдық тіршілік етіп жүрген жағдайдың өзінде де, бүл - жануарлардағыдай оның өзінен тыс, оның қалауынсыз о бастан берілген алдын ала айқындалғандық емес. Жануарлардың өз тіршілік қызметіне қатынасында ешқандай дилемма, ешқандай таңдау жоқ, басқаша айтсақ, болудың әр түрлі баламаларының ішінен біреуін таңдау оның іс-әрекеті ретінде берілмеген, оның бүтін дене бітімі тек белгілі бір тіршілік ету жолына бейімделген. Басқа бір тіршілік ету жолына ол өз қалауымен өте алмайды. Басқашалау айтсақ, жануарларда тап осындай жануар болу немесе басқа бір нәрсе болу деген сияқты таңдау жоқ және болуы мүмкін емес. Адамда болатын таңдау түпкі мағынасында осы дилеммаға яғни: адам болу, басқаша айтқанда - өзін-өзі анықтауға немесе анықтамауға келіп тіреледі. Сондықтан да белгілі бір мағынада адамның іс-әрекетімен пара-пар бола отырып, еркіндік, бірақ, оның түпкі мәнін құрайды. Іс-әрекет адам еркіндігінің сыртқы болмысы. Өйткені ешқандай еркіндігі жоқ іс-әрекет етуші адам да осы сияқты нәрсені атқарады. Онда іс-әрекет еркіндіктен туа отырып, яғни таңдаудың нәтижесі ретінде еркіндік болмай қалады, өйткені адам құлдықты таңдаған болып шығады. Құлдықты ол еркін таңдады, өйткені таңдайтын жолдардың ішіндегі ең киын жол - еркіндіктің жолы. Еркіндікті таңдаудың мәнісі - одан туындайтын барлық ауыртпалықтарды сен өзің көтересің, оның нәтижелерінің бәрін өз мойныңа аласың.

Адамның өмірі түптеп келгенде оның алдын ала анықталып қоймағандығынан құрылатын болғандықтан, яғни ол адам ретінде тумысынан дайын болмайтындығынан, оның келешектегі өмірі, М. Шелердің айтуынша, "оның тап осындағы - тап қазіргі - тап осындай болмысының шеңберін бұзып шығу", қалыптасудың кездейсоқ соқпақтары. Ол жолда қандай нәрсе пайда болатыны әуел бастан белгісіз. Тіпті жануар сияқты бірдеңе де шығуы мүмкін. Мұны хайуанаттар арасында сау қалып, қалыптасқан адамның нәрестелері сирек те болса анық көрсетеді.

Олай болса, адамның түпкі негізінің, еркіндігінің логикасы тек ашық бола алады, ол қалыптасу жолын аяқтаған тұйықтаған жүйе емес, о бастан тек мүмкіншілік қана, шектелген, орныққан шындық емес. Бұл логика әрі диалектика, бірақ өткеннің бүгінгіні, бүгіннің ертеңгіні алдын ала анықтауының логикасы емес, темірдей илікпес қажеттіліктің логикасы емес, ол - мүмкіндіктерді жарату. Бірақ, тап осы еркіндік, таңдаудың мүмкіндігі мәдениеттің әр түрлі жүйелерінде, әр түрлі дәуірлерде неге әр түрлі? Адамның дүниеде болу негізі қашанда бірдей емес пе? Өйткені, адамды оның осы негізі жасамайды, керісінше, адам осындай оз негіздерін үнемі өзі жасайды, яғни олай болса, өзіне-өзі негізделеді немесе өзін-өзі негіздейді. Өзін-өзі негіздейтіннің негізін сырттан іздемеу қажет, себебі ол қаншалықты сыртқы дүниеден тәуелді болса да тіпті ол дүние оны жойып жібере алса да, соның бәрін ескере отырып, ол оның алдында тізе бүгуі де немесе оны мойындамай сондай тәуелділікке қарсы әрекет жасауы да мүмкін. Кез келген жағдайлардың қыспағында да адамда оның қалай және қандай болуын қалауына белгілі бір мүмкіндік қалады. Адамды адам ретінде оның өзінсіз, қатысуынсыз, еркінсіз оған дейін жасайтын дүниеде ешқандай қажеттілік те жоқ.

Жаңа мүмкін бар болмысты өзі үшін орнықтыра отырып, адам үнемі жаңа мүмкіндіктерді тудырып, болудың жаңа бір тәсілін жасап отырады. Бұрынғы ұрпақтар жасаған мүмкіндіктерден өзі үшін біреулерін таңдай отырып, жаңа ұрпақ әрине, жаңа мүмкіндіктер тудырады. Сөз жоқ, қажеттілік және адамдардың оларға тәуелділігі сақталады, бірақ, жоғарыда айтқанымыздан шығатын қорытынды: сол қажеттіліктің өзі іске асқан еркіндіктің, оның тудырған мүмкіндіктерінің орындалуы немесе шындыққа айналуы екен. Яғни, қажеттіліктің өзі адамдар дүниесінде еркіндіктің нәтижесі, оның ішкі бір қыры. Қажеттілік осы мағынада адамның белгілі бір аяқталған шегі, оның еркіндігінің ішкі шекарасы. Бірақ, ол шек адам үшін абсолюттік емес, өйткені ол шекараны да адам өзіне-өзі құрған. Сондықтан да оның ол шектен ілгері асуға немесе басқаша дамуға мүмкіндігі қалады. Қажеттіліктің адам болмысын түгел қамти алмайтындығы, оның тек белгілі бір бөлігі екендігі, адам болмысының ішкі мәнін құрай алмайтындығы осыдан айқын көрінеді. "Әр жануардың өзіндік өзіне ғана жарамды формасы бар, тіршіліктің үнемі қайталанып жататын айналымында өз шегі оның өзінің аяқталғандығы. Ол бәрін де жоятын және бәрін де жасайтын үрдістің билігінде. Тек адамның шектілігі аяқтала алмайды" . Бірақ Ясперстің ойында бұл аяқталмайтындық құдаймен байланысты, құдай адамда еркіндік түрінде көрінеді немесе, дәлірек айтсақ, еркіндік құдайдың дүниеде бар екендігін куәландырады.

Кезінде Маркс адамдардың әрбір жаңа ұрпағы бұрынғылардың жасап, қалдырып кеткен өндіргіш күштердің, қатынастар жүйесінің, мәдениеттің, дәстүрлері мен нормалардың аясында дүниеге келеді де, оларды таңдауда еркіндігі жоқ дегенде оның айтып отырғаны біздің және белгілі дәрежеде экзистенциалистердің түсінуіндегі таңдау емес. Ондай қажеттілікке оны белгілі бір мағынада таңдаған адамдар кезігеді: олар ең алдымен дүниеде болудың адамдық жолын таңдағандар, яғни олар осы жолды игерушілер, адамдық дамудың жолындағылар. Оның үстіне, бұрын да айтқанымыздай, адамдық таңдау - өзін таңдау, өзінің қандай болуын қалау, ендеше оны сыртқы бір құралды таңдаудан ажырату қажет. Өзінің адамдық мағынада кім және не болуын, қандай субъект, қандай өмірлік тұрғыда болуын қалау тек адамда ғана бола алатын нәрсе. Сыртқы бір нәрсені қалау шын мағынасында еркіндік деп қабылдана алмайды, ол адамдық өзін-өзі анықтау емес, бірақ соның бір сыртқы көрінісі бола алады. Сыртқы құралдарды, жағдайларды, әрекеттерді таңдау, әрине, адамның өзін-өзі таңдауына жол ашты, тіпті соны қамтамасыз етуі мүмкін, бірақ онымен пара-пар нәрсе бола алмайды. Тіпті адамның өзі таңдап, іске асырған, өзінің кім болғысы келген қалауын орындауды таңдауын ол енді ол шеңберден шығып кеткендіктен оның еркіндігі деп сипаттау да ретсіз. Оның басқа бір нәрсені таңдау мүмкіндігін айтпағанда да; өзінің қандай болғысы келгенін іске асырған қалпында ол енді өзі-өзіне тек құрал немесе жағдай, алғышарт т.б. бола алады, бірақ осы қалпында ол енді өзі емес, өйткені оны таңдау енді өзін-өзі таңдау бола алмайды. Өйткені оның әрбір аяқталған, шектелген болмысы енді оның өткенінің үлесінде болғандықтан, аяқталмаған адам әр сәтте әрі сол, әрі басқа болатындықтан ол үнемі сондай таңдау жағдайында. Әйтсе 'іс адам қаншалықты өзіне-өзі тең, пара-пар болып тұрғанда да оның үнемі тап осы субъект болып қала беруі мүмкін бола қояр ма екен? Маркстің алғашқы кейбір, әсіресе, еркіндік жөніндегі идеяларынан нәрлене отырып, экзистенциализмнің негізін салушы ойшылдар оның концепциясының кейбір осал тұстарын да көре алды. Бұл ең алдымен өзінің кейінгі еңбектерінде адамның қоғамдық жүйедегі орнын көрсетуде Маркстің көбінесе қасаң сыртқы қажеттіліктің басымдығына ден қоюы еді. Сонда да болса, жалпы адамзаттық мәдениетке адам мәні мен оның еркіндігі хақындағы Маркстің қосқан үлесі ешбір шүбә туғызбайды. К.Ясперс пен А.Камюдың Маркске кейбір қатты айтылған сындарына қарамастан экзистенциализмнің көптеген идеялары оның қағидаларына үндес.

Сонымен адам әрбір қадамында бұрынғы қалпының шегінен шығып отырады, істеген нәрсесінен үнемі асып немесе төмендеп, ал жалпы алғанда басқаша болып тұрады, ол атқарған әрбір акт өткеннің фактісі, үлесі. Мұның бәрі, адам өзгергенде міндетті түрде тек жетілуге қарай үдемелі түрде, немесе артығырақ еркіндікке қарай жүреді, немесе өзгергенде ол міндетті түрде белгілі бір жаққа қарай (мысалы, жақсырақ нәрсеге, немесе жамандық нәрсеге қарай жүреді, еркіндігінде прогресс болады, немесе регресс болады) дегенді білдірмейді. Бұлардың бәрі де болуы мүмкін, бірақ қажетті түрде іске асады десек, ол еркіндік болмас еді. Сондықтан да адам өмірінде келешек қашанда үлкен орын алады: ол өзін тап осындай адам немесе субъект ретінде орнықтыра ма, әлде орнықтырмай ма, әлде тіпті басқа біреу болып шыға ма, басқа бір жолға түсіп кете ме, бұл алдын ала қатаң түрде анықталмаған, яғни ол атқарған әрбір акт оның келешекте де тап солай болатынына кепілдік бола алмайды, келешекті адам әр сәтте қайтадан айқындауы да, айқындамауы да мүмкін. Ал Ж.П.Сартрдың айтуынша, ("Жиіркеніш" романы), керісінше, адам үшін тек қазіргі маңызды, оған тек таңдау сәті ғана құнды, сондықтан да ол шын мағынасында тек қазіргімен өмір кешеді. Бірақ, жасалған таңдау - бұл енді өткендікі ғой, адам тек оны атқарудың қамымен өмір кешеді, ал іс атқарылған сәтте ол енді өткеннің аясында.

Осылардың нәтижесінде әрбір адам үшін де, адамдар қауымдастығы үшін де еркіндіктің өзі әр сәтте, олай болса, әсіресе әрбір дәуірде тіпті басқаша еркіндік, оның мазмұны күрделі өзгерістерге ұшырауы мүмкін де және болып жатады, өйткені ең алдымен адамның өзі өзгереді. Субъектінің өзінің өзгеруі ғана оның өміріндегі барлық өзгерістерге әкеледі. Бірақ мәселенің түйіні субъектінің өзін еш уақытта алаңсыз қалыптасып болды деп қарауға болмайтындығында, қаншалықты тұрақтанды деген адамның өзі де өмірлік бағыттарын күрт өзгертуі де мүмкін. Әрине, сол тұрақтанған күйінде де қала алады.

Бірақ адамның мәнділік негізінің белгілі мағынада нәзік те әрі қатаң шектермен тұйықталмаған осындай логикасы бәрі де керісінше кейіп алатын жаттанудың оны көлегейлеп жататын сыртқы қалың бүркемесін санамыз бұзып шыға алғанда ғана айқын көрінеді. Жан тұңғиығындағы логика күнделікті өмірде де сол бүркенішті бұзып шыға алады, ал ол адамның қандай да болса хайуанаттан түбірінен өзгеше екендігін көрсетеді. Әйтпесе адамдардың бір-біріне қоятын адамгершілік талаптары, тіпті жалпы адамгершілік дегеніміздің өзі, егер оның негізінде адамның өзін түпкі себеп, оның ар жағында ешбір оны ақтай алатын күш жоқ деген сенім жатпаса, не болған болар еді? Оның ар жағында адамгершілікті қамтамасыз етеді деп басқа ешкімге де, ешнәрсеге де жүгіне алмайсың ғой. Ал егер адамгершілікті одан басқа бір күш анықтайды деп танысақ, онда адамға талап қоюда ешбір мән қалмайды. Ол үшін ол жауап беруге тиіс емес болып шығады. Ендеше адам өз іс-әрекеттерінің қандай да болмасын салдарлары үшін жауап беруге қабілетті деп танылады және бүл саналы түрде мойындала ма, жоқ па, оның мұнда маңызы шамалы. Немесе егер, әрине, ол адам болатын болса, солар үшін жауапты болуға қабілетті болуға тиіс. Ал бұған о бастағы табиғатынан еркін, тек оз ырқымен таңдау жасайтын жан ғана қабілетті. Осыдан ғана оған белгілі бір нормалар жөнінде бір талаптар қою мүмкіндігі туындайды. Ондай заңдарды, тәртіптерді адамдардың өздері түзейді, орнықтырады. Олар қауымдасып өмір сүретіндіктен оған кіретін мүшелердің бәріне ортақ тәртіптер мен ережелерсіз ол іске аса алмайды. Адамдардың өздері өзгергеннен кейін олар да өзгереді, ендеше олар біріншіден адамдардан тыс бір құдіретпен берілмеген және, екіншіден, адамдар сол тәртіптер мен ережелердің бірден-бір авторлары болғанда ғана солар үшін жауапты бола алады әрі тек солар ғана оларды өзгерте және бекіте алады.

Осындай негізсіз бүкіл мәдениет жүйесі оз мәнінен айырылар еді. Ол мәдениет жүйесі тіпті пайда болмас еді. Адамгершіліктің кінә, жауапкершілік, борыш, ар, жақсылық пен жамандық, әділеттілік, қасиет пен абырой сияқты барлық ұғымдарының, ережелерінің, үрдістерінің мұндай негізсіз мағынасы жоққа айналар еді, олар тіпті болмас еді. Ақыл-есінен айырылған деп танылған адамды заң жүзінде ғана емес, барлық қатынастарда жауапкершілік жүйесінен тысқары қалған жандай қарайды, олар адамдардың негізгі құқықтары мен міндеттерін алып жүре алмайтын болып шығады. Оның негізгі себебі -ондай жан еркіндікке қабілетсіз. Ол өзі қандай болуын, қандай өмірлік тұрғыда болатынын таңдай алмайды, іс-әрекеттері үшін жауап бере алмайды. Ендеше, еркіндіктен туындайтын құқықтардан ол ада. Шынында адамдардан басқа қандай тірі мақұлықтар өздерінің қауымдасып тіршілік етуіне қажет ережелер мен тәртіптерді өздері ойлап тауып, оларды орындамаған кейбір мүшелерін соттап, жазалап жата алар еді? Қасқырды қасқырлық тіршілігі тым қауіпті болып бара жатса, адамдар жояды, ал "қасқырлық" өмір жолына түскен адамды олар соттайды.

Осының барлығы жұрттың бәріне де түсінікті қарапайым нәрсе сияқты. Бірақ неліктен бізге белгілі тарихта адамдар осы еркіндік логикасын үнемі мойындамай, ал көптеген даналықтың үлгісіндей болып жүрген жүйелерде оған қарама-қарсы қағидалар негізделініп, адам деген әлемдегі ең бишара жан, ол бәріне де тәуелді, бәрінен де әлсіз, жетілмеген делініп, тіпті ол эволюцияның жіберген қатесі деп те уағыздалып келді? Оған біз тарихтың өткен дәуірлерінде, тіпті қауымдық қоғамды қоса алғанда да адамдар қатынасында жаттанудың тамыр жайып, ал кейіннен тіпті үстем болғандығынан деп жауап беруге тырыстық.

Әр түрлі дәуірлерде адам өмірінің мәні ауысып отырады, дәлірек айтсақ, адамдар өз өмірінің мәнін әр түрлі нәрселерден көре бастайды, яғни ондай мәнділікті олардың өздері жасайды дегенбіз, ал ондай мәннің күрделі өзгерістері жаңа дәуірлердің тууына әкеледі. Өте ерте кезеңдерде адамдардың тіршілікті қамтамасыз етуінің өзі үлкен орын алған, ал берік топтасқан адамдар қауымы соның негізгі шарты болған. Адамдардың өздерінің өмір сүруінің алғашқы шарты еркіндікке негізделгендіктің өзі ол кезде әлі қалыптасу деңгейінде болған болар. Өздерінің бұрынғы биологиялық шыққан тегі оларды әлі де өз құрсауында ұстайды, мысалы, этностық бірлік, туыстық т.б. Ал егер адамның өзін-өзі таңдауын қиындататын осы жағдайлардан аса отырып, олардан босану тарихи бағытқа айналса, онда ол бір тысқы күштердің ықпалынан емес, адамдардың өз әрекеттері. Олай болса, тіпті осы дәуірдің өзіне де адамдарды басқа бір себептіліктен шығаруға болмайды деген қағида дұрыс келеді. Керісінше осы тарихи қозғалыстың өзінде адамдардың сол кездегі өзін-өзі таңдауы, дамудың "авантюралық" жолына түсу деп бағалауға болар еді. Солай десек те, сол алғашқы дәуірде адам өзін басқа құдіретті себептердің салдары, нәтижесі ретінде қабылдайтын мағынаға көбірек ойыстайды, яғни өзіне-өзі негізделетін және тек өзі арқылы дүниеде бола алатынын ол көре алмайды. Дүниені игеріп, оны өзгерту мүмкіндіктері әлі тым мардымсыз. Өздерін сақтаудың негізгі жолы білім және техника бола алмаған жағдайда ол тек берік топтасуда ғана бола алады. Сондықтан да жеке адам өзін басқа адамдармен берік бірігіп қоғамдасудан бөліп қарай алмайды, яғни өзін өз қауымының (руының, тайпасының) ажырамас бөлігі, меншігі ретінде ғана қарай алады. Бірақ тайпалар мен руларда, тағы да басқа құрамаларда адамдардың өздері орнатқан ережелер мен талаптардың болуы оларды жалпы алғанда бұзуға болатындығын, олардың жалпы қалап алынған, ендеше іс жүзінде өзгерген жағдайларда ауыстыруға болатындығын көрсетеді. Ол талаптарды жеке адамдар қабылдап, мойындамайынша олардың ешбір күші де болмайды. Кейбір нормаларды жеке біреулер орындамай жаза тартып та жатады. Яғни заңдары қаншалықты бұлтартпайтындай қатаң қажеттілік болып көрінсе де, ондай ұйымдар адамдарға табиғатынан, туа бітті берілген, яғни ешбір қалауға, бас тартуға болмайтын нәрсе емес. Тайпалық-рулық туысқандық бірлікті де әрбір адам қалайды, яғни принцип жүзінде одан бас тарту мүмкіндігі де бар, ал оған қарама-қарсыны қалау өліммен тең. Бүл биологиялық өлім мен биологиялық өмірдің біреуін таңдау емес, жалпы адам болу немесе болмаудың бірін таңдау. Адамдардың өмірі өзгертуге болмайтын биологиялық импульстерді іске асыру емес, өздерінің бірлесіп өмір кешуінің ортақ тәртіптерін өздері таңдаса және басқа өзгерген жағдайларда басқаша тәртіптерге оны ауыстыра алатын болса, онда басқаша қылықтар мен әдет-ғүрыптар орната алатын болса, сонда біз осыны еркіндік актісі дей аламыз, ол, әрине, ең алғашқы, ең қарапайым әрекеттер болса да, бүл адамдық, яғни қоғамдық өмірде ғана кездесетін нәрсе.

Мұндай табиғаттан тыс, табиғаттан жоғарғы, немесе Х.Ортега-и-Гассет айтқандай, жаратылыстан жоғарғы адамның болмысының - еркіндіктің мәні адамның өз болмысын өзі жасау, немесе ондай жасаудан бас тарту мүмкіндігінде.

Сонымен бірге қауымдастық қоғамның да, одан кейінгі дәуірлердің де адамдары осындай таңдау, яғни көбінесе бейсаналық деңгейде негізінде тек бір-бірінен, өздері құрған әр түрлі институттық құрылымдардан, дәстүрлер мен әдет-ғұрыптардан, кейінірек мемлекеттік биліктен, байлықтан т.т. тәуелділіктің формаларын, яғни өзі тудырған нәтижелерге құлшылықты таңдай берген сияқты. Ал олардың барлығы да адамдарға қызмет ету үшін, белгілі бір құрал ретінде жаратылады. Түпкілікті мәнінде адамдардың өздері мақсат, ал олардың жаратқандарының бәрі ол үшін құрал болуға тиіс. Адамның осылай өзі жаратқан бір нәрсеге өзін қызмет етудің құралы, немесе соған қажет бір материалы етуді біз оның өзінен өзінің жаттануы дедік. Жасалынып жатқан және жасалынатын адам болмысының сыртқы формасы - оның белгілі бір аяқталған формасы, оның белгілі бір шегі, бірақ егер ол өткінші ғана белес болмай, қайта адамның асуға болмайтын шыңына айналдырылса, онда адам өзінің шексіздігін тәрк етіп, аяқталған шегіне мойынсұнады. Осы мағынада адамның өзіне жаттануы, оның өзінің түпкі мәнінен айнуы - өзінің шын адамдық тегінің өзгешелігін тәрк ету. Сондықтан да осындай қатынас үстем болған дүниеде әлеуметтік кеңістік пен уақыт құрылымының өзі тіпті басқаша, дәлірек айтсақ, мұндай дүниеде адамдар кеңістік пен уақыттың тіпті басқа бір орталығына жүзін бұрған. Дәстүрлік мәдениет деп аталатын архаикалық қауымдастықтың адамдары ғана емес, басқа да кездердегі көптеген адамдар топтарының рухани жүзінің өткенге бұрылғандығы әлдеқашан байқалған. Күнделікті тұрмысты да, іс-қылықтарды да атам заманда қалыптасқан үрдістер анықтайтын ортадағы адамдар әрбір оқиғаны өткеннің өлшемімен таразылап отырады. Аталардың орнатқан тәртіптері мен нормалары қазіргінің бәріне абсолюттік өлшем, айнымас шек, қашанда тек солай болуға тиіс. Ең биік мұрат алда емес, бүгінде де емес, артта. Онда көбінесе іс-әрекеттер мен қылықтардың, ойлаудың қалай өтетініне дейін тәптіштеліп бекітілген, ол - бұлжымас императив. Мұнда адамдардың қалауы әлдеқашан іске асқан, жаңа адамдарға қалау жоқ. Әрине, келесі ұрпақтар өз қалауын жасап жатады, бірақ шектіктің талабы солай. Шектіктің логикасы бойынша адамдар өздері өздерін тұйықтап, мызғымас орталықтың айналасында оралып жүруі тиіс.

Архаикалық дүниеде ғана емес, адамның жаттануының барлық типтері мен формаларында да жағдай шамамен тап осылай қалыптасады деуге болады. Мүмкін әркезде әр түрлі орталық және әр түрлі құрылым болар, бірақ жаттанудың қандай типі болса да адамдардың сырттай орнықтырылған болмысының (бірақ оның өзін емес) аяқталған бір формасын өмірдің бәрін өзіне тартатын, ұйыстыратын орталыққа айналдырады, яғни ол адамдар өмірінің кез келген жанды көрінісінің абсолюттік өлшемі, барлық адамдықтың бір эталоны болып алады.

Жаттанудың табиғаты жөнінде осы мәтін авторының кейбір көзқарастарының соңғы жылдарда өзгергенін де айта кеткенім жөн болар. Бұрынғы жарық көрген жұмыстарымда басқа да кейбір авторлардағыдай дамудың белгілі бір кезеңінде адамдар тарихында оның өзінен жаттануы ешбір бұлтартпас заңдылықтай көрінетін. Өзіне жаттанған күштерін адамдар белгілі дәрежеде ауыздықтай алса да, жалпы түптеп келгенде олар жаттану тағдырын алаңсыз айналып өте алмайтындай сияқты суреттелетін. Ондай бейнені құруда өзімнің де белгілі үлесім болды. Шын болған тарихта, эмпирикалық өмірде көбінесе солай болғандығы басқаша болуы мүмкін екендігін көзден көлегелейді. Әрине, дамудың басқаша болуы да мүмкін еді. Ал енді адамдардың жаттанусыз да дами алуға қабілетті де мүмкін екендігін мойындамаған жағдайда бұл құбылысты түсінудің өзі кемшін де баянсыз болар еді деу керек. Егер жаттануды адамдардың іске асыратын мүмкіндіктерінің бірі ғана деп қарамасақ, онда адамдардың өздері емес, тарихи үрдістің бұлжымас заңдары олардың қайда және қалай бағытталатынын анықтайтын нәрсеге айналады. Әрине, жаттанған дүниені субъектілік даму ерекшелігіне сай адамдардың өздері жасайтыны бұрын да айтылатын. Бірақ, егер бұдан адам принцип жүзінде өздеріне өздері жаттанбай дами алмайды деген қорытынды шығатын болса, онда бүл тұрғы бәрібір жаттану логикасының коп көріністерінің біреуі ғана болған болар еді. Маркстің қағидасында да осыған байланысты белгілі бір сәйкессіздік бар. Адамдар оз тарихын өздері жасайды дей отырып, Маркс адамдарды жағдайлар жасайды дейтін теорияға қарсы бүл теорияның авторлары жағдайларды адамдардың өздері жасайтынын ұмытады деген болатын; бірақ ол екінші жағынан, егер кездейсоқтықтар ешқандай рол атқармайтын болса, тарихтың өзі бір мистикалық өң алар еді деген. Ал оның түсінуінде кездейсоқтықтар қажеттіліктің көріну формасы ғана емес пе? Қажеттіліктер өзіне түптеп келгенде кездейсоқтықтар арқылы жол ашады. Бүл қажеттіліктер адамдардың өздерінің даму қажеттіліктері болса да, олар әр түрлі кездейсоқ бұлтарулар, шегінулер т.б. арқылы адамзат дамуының барысын анықтайды, яғни алдын ала анықтайды. Бұл тұрғыдан алғанда қоғамдық дамудың белгілі бір фазасы ерте ме, кеш пе, бірақ бәрібір дүниеге келеді. Маркс, әрине, қоғамдық дамудың осындай бұлжымас заңдары адамдарға тысқары заңдар емес, олардың өз іс-әрекеттерінің заңдары деп есептеді. Бірақ жаттану жағдайында бұл заңдар олардан тыс, оларға үстем, олардан жоғарғы заңдар болып шығады. Бірақ қалай болса да, егер олар орындалмай қалмайтын бұлтартпас заңдар болатын болса, онда олардың адам іс-әрекеттерінің ішкі, имманенттік, өзіндік заңдары болғаны олардың адамға жат мәнін өзгерте ала ма? Яғни, марксизмнің еркіндікті танылған қажеттілік деп түсінуі кемшін. Бұл ұғымның логикасы бойынша өзінің дүниеде болуының түбегейлі жолдарын таңдаудағы адамның еркіндігі жоғалады. Әйтсе де, адамдарға себеп-салдарлық қатынастарды танытып қажеттілік, заңдылықтардың тізбегі осы жаттанған, өзінің қалыптасуын аяқтаған қатынастар жүйесінде туындайды. Біз мұнда табиғатта болып жататын үрдістер жөнінде айтып отырған жоқпыз. Сөз адамдардың қоғамдық өміріндегі себептік-салдарлық қатынастар жөнінде болып отыр. Гегельдің концепциясы сияқты Маркстің концепциясында да жаттану логикасының айқын табы бар. Бірақ Маркстің айырмашылығы - ол қажеттілікті адамның түпкі мәні ретінде көреді. Бүл оны еркіндіктің ең іргелі мағынасын түсінуге жақындатқан. Осыдан шыға отырып ол жаттану құбылыстарына, оның ішкі логикасына көп жағдайларда теңдесі жоқ талдау жасай алған. Маркстің ілімінде жаттану адам іс-әрекеттерінің, яғни адамның өзінің ішкі даму логикасынан туындайды. Алғашқы қауымдастықтың қарапайым әлі дамымаған қалпынан даму бірте-бірте күрделілікке қарай, адамдар қатынастарының сан алуандығына, табиғаттың жаңа күштері мен оз мүмкіндіктерін игеру жолында іс-әрекеттердің жаңа түрлерінің қосыла беруіне қарай жүретіндігі белгілі. Нәтижесінде қарапайым ұйым іштей жіктеледі, адамдар арасындағы қатынастар дәнекерлі түрге ауыса береді. Қоғамдық ұйым іштей жіктеліп, әлдеқайда күрделі қалыпқа көшкенде әр түрлі бір-біріне дәнекерлік қызмет атқаратын буындар пайда бола бастайды. Адамдар қатынастарының тікелейлік сипаты азая түседі. Заттық немесе ұйымдық нәрселермен дәнекерленбеген адамның басқа адамдармен тікелей қатынастарын Маркс олардың тұлғалық тәуелділігі деп атағаны белгілі. Яғни, осындай адам мен адамның қатынастарын дәнекерлеуші формалар көбейген сайын олардың тұлғалық байланыстары мен тәуелділіктері заттық тәуелділікпен ауыса бастайды. Өмірлік кызметтерін жеңілдетіп, әл-ауқаттылығын арттыратын болғандықтан осындай міндетті түрде пайда болатын жіктелу мен еңбек бөлінісі түрлерінің адамдарды мәжбүрлеулік күші мен логикасын олар онша сезіне де бермейді. Дәнекерлеуші буындардың қызметін іске асыратын арнайы адамдардың пайда болуы, әрине, заңды құбылыс.

Тарихта кейін үстемдік алатын дәнекерлеуші форма қалыптасып тұрақты орныққан адамдар қатынастарында алғашқы себептік түрге ие бола бастайды, яғни барлығы да содан бастау алып, соған кайтып оралатын түпкі негіздің қызметін атқаруға тиіс болады, соның нәтижесінде басқалардың бәрі де соның көріну, өмір сүру формалары сияқтанады. О баста адамдар қызметі мен қатынастарынан бөлініп, оқшауланған нәрсе енді олардың жеке-жеке істері мен қатынастарын біріктіріп, байланыстыратын, оларды іштей бірліктегі бөліктердің тұтастығын қамтамасыз ететін күштің рөлін атқара бастайды. Өздерінен бөлек, тіпті өздеріне үстемдік ете бастайтын нәрсенің қызметінің бір кезде тек өздерінің атқаратын функциясы болғандығы, ол қызметті өздерінен ажыратып басқа бір институтқа бергендігі әншейіндегі жағдайда адамдардың өздерінің қаперіне кіре бермейді де ұмытылады, сөйтіп олар енді өздерінің өңі айналған дүниесінің логикасымен ойлап, түйсініп қабылдай бастайды. Тоталитарлық қоғамдардағы мемлекетпен және капитализмнің дамуында капиталмен немесе жаттанған байлықпен тап осылай болады. Мұндай қатынастардың, Маркстің ойынша, дамуының өзіндік логикасы бар, ол мысалы мұндай логиканы өнеркәсіптік пайданың пайызға дейінгі дамуынан көрсеткен. Өнеркәсіптік пайдада шыққан тегінің іздері әлі бар. Сонда да болса, қосымша құнға қарағанда пайдада шыққан тегінің шын шежіресі біраз бұрмаланған. Пайда адамның еңбегінен емес, өндіріске жұмсалған барлық капиталдан туған жаңа құн сияқты түр алған. Өнеркәсіптік капитал осы деңгейдің өзінде өзі өздігінен еңбек ететін адамдарды құрал ретінде пайдалана отырып, бір керемет қасиетінің арқасында үнемі жаңа құнды тудыра алатын күштей болып көрінеді. Жұмыс күшінің өзі оны құрамына өзгермелі капитал болып қосылады, дәлірек айтсақ, капиталдың сатып алған жұмыс күшінің құны. Дегенмен, мұнда әлі өндіріс үрдісімен бірікпей капитал өзі өздігінен өсе алмайтындығы көрнекі түрде көрініп тұр. Жаңа құнның пайда болуы әрі жұмсалған нәрселердің құнының сақталуы осы өндіріс үдерісінде болатыны бұл деңгейде істің мәнін бұрмалайды. Пайызда керісінше, адамның еңбек үдерісімен оның туыстығының белгілері алаңсыз жоғалады, бұл формада жаңадан пайда болатын құн бар капиталдан, яғни бұрынғы бар құннан тікелей, басқаша айтқанда өндіріс үдерісімен дәнекерленбей-ақ туады, дәлірек айтсақ, істің мәні толығымен бұрмаланған форма пайда болады. Капитал мұнда өзін-өзі тудыратын таза форма, яғни құн тек құннан туатындай түрге енеді. Бұл форманың өз шеңберімен шектелсек, мәселені тек соның аясында ғана қарастырса, құнның құннан тууы үшін адамдардың да, олардың еңбегінің де, жалпы алғанда бүкіл өндіріс үдерісінің іс ешбір қажеттігі жоқ, олар бір артық нәрсе. Маркстің айтуынша, мистикалық формалар өмірде осылай пайда болады.

Бұл - табиғи-тарихи үдерістің логикасы. Адамзат тарихында да сондай, табиғи заңдылықтар іспеттес. Шынында алғашқы, түпкі тағдырын таңдау мүмкіншілігін ескермесек, адамдардың өздері таңдап, өздері іске асырған дүниеде де бәрі қажеттілік логикасы бойынша іске асады, тіпті онда жаттанудың логикасы билік құрып жатпаса да.

Гегельдің философиялық жүйесіндегі өрбітілетін әрі негізделуге жататын мағынасында, сол сияқты оның әлдеқайда өзгертілген формасындағы Маркстің ілімінде де даму идеясы тап осындай бұлтартпастық сипатта. Біреуінде адамдардан, әлемнен жоғары бір күштің өрістеуі болса, екіншісінде осылай түсінілетін адамның мәні, бірақ екеуі де қажеттілікпен дамиды. Гегель әсіресе өз тұғырнамасын аяғына дейін берік ұстанып, мүмкіндігінше баянды гүрде өрбіткен, яғни оның ой жүйесі жаттанудың логикасы. Ал Маркс меніңше, мұншалықты баянды емес. Ол жаттану логикасын жеңу барысында әлі орта жолда, өйткені оның ілімінде жеке тұлға өте үлкен орын алады; сондықтан да, жаттану логикасынан арылуда оның осы ашқан жолының маңызы зор. Маркстің ойынша адамдардың қоғамдық тарихы, олар оны анық біле ме, әлде білмей ме, оған тәуелсіз, әрқайсысының жеке дамуының тарихы . Оның қағидасында жеке тұлғаның еркіндігі мен субъектілігі қоғамдық үрдістердің табиғи-тарихи сипатымен, қоғамдық формациялардың ерте ме, кеш пе, міндетті түрде өмірге келетіндігімен қалай ұштасады? Оларды ол қоғамдық дамудың табиғи сатылары деп қарады. Маркстің айтуынша, ол заңдылықтар адамдардың өз іс-әрекеттерінің заңдылықтары, яғни өздерінен туындайтын заңдар болғандықтан бұлай түсіну жаттануды жеңу болып саналады, ал жаттануда бұрын айтқандай ондай заңдар адамдардан тыс, олардан жоғары, оларға үстем дүниенің заңдары болып тұруы тиіс. Ал Маркстің осы түсінуінде олар шынында да оларға үстем заңдылықтар болып тұрған жоқ па?

Даму идеясының гегельдік нұсқасында, - ал бұған Маркс та қосылады - және оған тән логикасында жоғарғы формалар төменгі формалардың дамыған жетілген формалары, жаңа сапаға ие болған, бұрынғыларын өз ішінде қайта жасап, өзінің ішкі бір элементіне айналдыратын формалар болғандықтан, яғни оның барлық сатылары да бір мәннің өріс алу аясында өтетіндіктен адам еркіндігіне шын мәнінде орын қалдырмайды. Онда адамның еркіндігі тым кемшін. Өзінің мәнімен болса да өзі жетекші емес, тек жетекте жүретін күш ретінде қарау адам тек ағыстың ығымен қалқи беретін ағаш жаңқасы сияқты деумен бірдей. Сонда да болса, К.Поппер айтатындай, Платон және Гегель сияқты өзінің философиялық көзқарастарында тоталитаризмді саналы түрде негіздеуге тырысқан ойшылдардың санатынан емес. Платон мен Гегель жөнінде Поппердің бұл тұжырымының жөні бар болса да, Аристотель мен Маркске байланысты мәселе күрделірек. Әскери міндеттілер жөнінде Платонның айтқандары бұл жөнінде ешбір шүбә туғызбайды. "Ең басты нәрсе мынада: Ешкім ешқашан, еркектер де, әйелдер де бастықсыз болмауы тиіс. Маңызды істерде де, ойында да ешкім тек оз бетінше әрекет етуге үйренбеуі керек: жоқ, барлық уақытта - соғыста да, бейбіт кезде де - үнемі бастыққа қарап, соның нұсқауларымен жүру керек. Тіпті, ең ұсақ-түйек нәрселердің өзінде де соларды басшылыққа алу қажет, мысалы, тек тікелей әмірімен орнында тоқтап, алға жүріп, жаттығуларға кірісіп, жуынып, тамақ ішіп, түнде күзетке тұруға, басқа тапсырмаларды орындау үшін ояну керек. Тіпті ең қауіпті жағдайлардың өзінде де бастықтардың бұйрығынсыз жауды қууға немесе шегінуге болмайды. Бір сөзбен айтқанда, адам жаны басқа адамдардан бөлек ешнәрсе істей алмайтын болып дағдылансын, тіпті қалай олай етуге болатынын түсінбейтін болсын. Адамдардың барлығының өмірі бірге өтіп, бәріне бірдей ортақ болсын. Өйткені, жетістікке және соғыста жеңіске жету үшін ең жақсы, ең пайдалы әрі ыңғайлы басқа ешнәрсе болмайды және ешқашан бола алмайды. Бұған соғыс кезінде де, бейбіт уақытта да ең жас кезден бастап жаттығу керек. Басқаларға бастық болып, өзің де олардың билігінде болып жүруің қажет. Ал биліксіздік барлық адамдардың, тіпті адамдарға бағынышты хайуанаттардың да өмірінен аласталуы тиіс" . (Аударған Қ.Ә.).

Біздің заманымызда тіпті тоталитарлық, автократиялық қоғамдарда да осылай ашықтан ашық адамға қарсы айтыла бермейтін ұстанымды Платонның ешбір шімірікпестен төбеден ұрғандай етіп айтуы оның өз еліндегі божырай бастаған демократияға жаулығынан еді. Әрі оның орнына келешекте келе жатқан тоталитарлық жүйелерді алдын ала көре білгендігі де болу керек. Оның үстіне шынайы тарихи деректерге сүйенсек, толық мағынасындағы тоталитаризм демократиялық формалардан әлдеқайда кейін орнықты деуге болады.

Сонымен тотальдықтың, яғни қоғамдағы өмірдің біркелкілігінің логикасы мұнда барынша шегіне жеткізіле көрсетілген. Гегельде де ол мұндай емес. Олай болатын себебі Платон даму идеясын білген де, мойындаған да жоқ. Ол түгіл өзінің жетілген мемлекетінде әрбір сословие мен кастаның, тіпті әрбір адамның да орны мен дәрежесін қатаң белгілейтін тәртібінде қандай да болмасын маңызды өзгерістерге орын жоқ; Платон ондай өзгерісті қабылдай алмайды. Мемлекетке - бәрі, жеке адамға - ештеңе. Платон суреттегендей типтес тоталитаризмнің логикасында өткен бүгінгі мен келешекті қатаң анықтайды, өйткені ондағы бүгінгі мен келешек - мәңгі қайталанып отыратын кешегі.

Тоталитаризмге айрықша қарсы күрескер ретінде К.Поппер көптеген әлемге белгілі философиялық жүйелердің, әсіресе Платон мен Гегельдің жүйесінің тоталитарлық құрылыммен ішкі принциптік байланысын, құндылықтарының бір тектес екендігін көре алды әрі оларды шын мағынасында ықпалы жағынан теңдесі жоқ логикалық жағынан негіздеу деп қарады. Осы ойшылдарға деген өзінің жеккөрушілік сезімін жасырмай-ақ, ол дегенмен олардың әсіресе, Платонның керемет дарын екендігін де мойындайды. Сондықтан да ол Платонды ашық қоғамның, яғни демократияның айрықша қауіпті дұшпаны деп қарайды; соның арқасында оның қоғамдық ойға ықпалы осы кезге дейін адам жандарын елітетіндей қуатты. Оған деген бас ию, тіпті табыну әлі де берік.

Осындай томаға тұйық аяқталған жүйенің логикасына қарағанда, үнемі өрлей даму идеясына құрылған қағидалар әлдеқайда ашық болып көрінеді, яғни олар өзгерістерге, басқа қалыптарға ашық. Ол шынында да солай. Және де олар ойлау тарихындағы бір ілгері басылған қадам деп есептеуге болады, нақтырақ, өзіміз өрбітіп отырған тұрғыдан алсақ, ол адамдық еркіндікке қарай жасалған қадам. Бірақ осындай концепциялардың өзі де көбінесе адамды дамудың, прогрестің, келешектегі күнәдан арылып құтқарылудың немесе әділеттілік, еркіндік, мамыражайлық дүниесін орнатудың тек құралы ретінде ғана көрсетеді. Егер қандай нәрсе болмасын адамнан жоғарырақ, құндырақ деп қаралса, соның ішінде уақыттың бір бағыты да сол тұрғыдан ұсынылатын болса, онда уақыттың құлы болу, ол өткен болсын, бүгін болсын, келешек болсын, адам үшін бәрібір. Болуға тиіс нәрсенің жолында адам құрбандық бола алмайды немесе оны ол өзі табынатын құдіретке де айналдыруға тиіс емес, өйткені ол мағынасыз нәрсе. Келешектің өзі - адам үшін келешек. Бүгін де, ертең де солай.

Өзінің адам ретіндегі бір қыры ғана бола алатын, немесе іс-әрекеттерімен өзі тудырған, тудыратын нәрсеге қызмет ету, өмірін соған арнау қаншалықты мағынасыздық болса да, сол мағынасыздықты өзіне магына етіп алу тарихта жиі болып жатады. Осындай мағынасыздықтар тоталитарлық жүйелерде бір биік, қаһармандық нәрседей көрініп жатады, оның басты мәні - жеке адамды, оның мүдделерін, оның өмірін тәрк ету, ал егер мүддесі хақында бір қамқорлық жасалынатын болса, онда ол қамқорлық қажетті құралдарды жарамды қалпында сақтаудың қамқорлығы болып шығады.

Кеңестік тоталитарлық қоғамда адамдардың барлығының қызмет еткен және қызмет етуге тиіс түпкі мақсаты жетілген қоғамдық құрылыстың өмірге келуі және салтанат құруы еді, оны іске асыру жолында, оны құру үшін бар ұрпақ қажетті материал шикізат, яғни ресурс ретінде саналды. Осындай логика жарамды, табиғи нәрседей қабылданатын, өйткені эгоизм мен индивидуализмге қарсы альтруизм бар деп түсінілетін. Бұған қайшы келетін жеке тұлғаны өзіне-өзі мақсат ретінде санайтын, жеке адамның өзі өзі үшін дамуы мақсат деп қаралатын ойлаудың бағыты тым төмен, қарабайыр, пәс тіршілік болып көрінетін. Біздің қоғамда қазірде де әр түрлі мақсаттар ұсынылып, оған жұртшылық жаппай кызмет ету керек деп шақырылып жатады. Олар да тап бүгінгі күннің міндеттерінен тым алыс әрі бұлдыр, жақындаған сайын алыстай беретін сағым сияқты нәрселер.

"Демократиялық мемлекетте, - дейді Ф.А.Хайек, - "қоғамдық мақсат" деп аталатын нәрсе коп жеке адамдардың ортақ мақсаты" (Аударған Қ.Ә.), ал ондай қоғам демократиялық жолдармен анықталады, оны халықтан сұрамастан ешбір мемлекеттік құрылым немесе сол құрылымның басында тұрған адам оз бетінше жариялай алмайды. Олай болмаған күнде биліктің тізгінін ұстап отырған жеке адамдардың көзқарастары жалпы жұртшылықтың көзқарасы деп жарияланып, оған күштеп таңыла бастайды. Мұндай ойлаудың да түпкі логикасы - жаттану. Мұндай қоғамда жеке адамның жасампаздық мүмкіндіктері толық іске аса алмай жатады.

Тек еркін қалаудың нәтижесінде және адамдардың өздері өзгергеннен кейін ғана соның іске асатын сыртқы формасы ретінде еркін ортақ әрекет арқылы қалыптасатын қатынастардың жүйесін ғана оларға жаттанбаған деп атауға болады. "Өз ниеттері мен иланымдарының бірден-бір жоғарғы төрешісі жеке адамның өзі деп тану, қаншалықты мүмкін болса, соншалықты дәрежеде жеке адамның іс-әрекеттері тек оның өзінің ықыласымен анықталуы керек деп тану индивидуалистік тұрғының мән-мағынасы". (Аударған Қ.Ә.)

К. Поппер де осы сынды көзқараста: "...альтруизммен біріккен индивидуализм біздің батыс өркениетінің негізіне айналды" . (Аударған Қ.Ә.). Тоталитарлық коллективизмнің құндылықтарының сілтемелеріне үйреніп қалған, жеке адам қаншалықты коллективте жоғалып кетсе, соншалықты жақсы деп ойлайтын біздер осы кезге дейін эгоизмді индивидуализмнен ажырата білмейміз. Индивидуализм әлеуметтік құрылымдағы жеке адамның суверендігінің принципі, тек сондай құрылым ғана осыны сөзсіз мойындауға негізделеді.

Адамдар қызметінің негізгі ұмтылысы ретінде олардың өсіп, өркендеп, кеңейіп, көбейіп жататын мұқтаждықтарын өтеу үшін табиғатты үнемі игеріп, меңгеріп және өңдеу ісін алға шығаратын даму бағыты о бастан жаттану жолын таңдап алған деп айтуға болар. Өйткені ол мұқтаждықтар көбінесе табиғи емес, тарихи пайда болғандықтан олардың аяқталар шегі, тірелетін түбі жоқ. Ол бағыт Антика дәуірінен басталды және антикалық дүниеге көзқараста-ақ қылаң берді . Кейінірек бүл дүниеге көзқарастың мәні адамның табиғатқа үстемдік идеясына ұласты. Ғасырдан ғасырға күш ала келе бұл ұмтылыс қазіргі кезде табиғаттағы үлкен құлазуға алып келді. Бүл ұмтылыстың түпкі мәні табиғатқа тек адамға жарамдылықтың тұрғысынан қарау, оған тек адамға керек материал құралдардың қоймасындай ғана қатынас жасау. Адамға қатынассыз табиғаттың өзінің ешбір мәнділігі жоқ. Бұл енді адамның дүниеге қатынасының екінші шектен шыққан түрі, оны Маркс пайдагерлік қатынас деп атаған. Бүл қатынас әрбір адамның өзі өздігіндегі бағалылығы идеясына еш жанаспайды, оған тіпті қайшы. Пайдагерлік қатынас кез келген затқа, құбылысқа белгілі бір бағалылық, керектіктің тұрғысынан ғана қарайды, соның ішінде адамға да. Әр құбылыстың өзіндік ішкі мағынасына ол селқос, оның әлемдік жүйедегі өзіндік бағалылығы қабылданбайды немесе тіпті теріске шығарылады.

Осындай қатынас адамдарды үнемі еселеп тұтынуға, тұтынудың жаңа түрлеріне, үнемі жаңа бір мұқтаждықтар тудыруға итермелейді. Ондай жаңадан пайда болып жатқан мұқтаждықтардың кейбіреулерін Маркс адамдыққа жатпайтын мұқтаждықтар деп атады. Адамдардың осы бағыттағы дамуын олардың толысқан, жан-жақты дамуы, еркін индивидуалдыққа апаратын жол деп айтуға болар ма еді? Барлық нәрселерге тек пайдагерлік тұрғыдан қатынас жасауды әшкерелеген Маркс, бірақ, адамның табиғатқа үстемдік ету идеясын теріске шығармайды. Ал оның жаттануды адамзат тарихындағы болмай қалмайтын қажетті сатысы деп түсінуімен байланысты болса керек.

Батыс адамдарының еселеп тұтына беруге құмарлығынан пайда болған осы жорық мұқтаждық пен тұтынудың өздерінің де өндіріс сияқты адамдардан бөлініп, оларға тәуелсіз, оларға билігін жүргізетін күштерге айналуынан да күшейе түседі. Қаншалықты ақылға сыйымсыз болып көрінсе де бұлар сондай ұлы мәртебелі мұқтаждық пен ұлы мәртебелі тұтынуға айналады. Жаңа дәуірде бұлар адамдарды еркінен тыс айдайтын құдіреттер іспеттес. Осындай кері қатынаста адамдардың өздері тұтыну мен мұқтаждықтардың иесі, субъектісі сияқты емес, керісінше Тұтыну мен Мұқтаждықтың өзі-өзі үшін дамуындағы олардың құралдарына, дәлірек айтқанда олардың органдарына айналады. Бүл шын мағынасында өмірдегі парадокс: адам тұтынбайды , адам арқылы және адаммен жоғары мәртебелі Тұтыну тұтынады. Ақырында адамдардың өздері бір-бірі үшін де, олардың үстінен билік жүргізетін белгісіз құдіреттер үшін де негізгі тұтынылатын затқа айналады.

Ақырында мұқтаждықтар мен тұтыну адамдардың табиғи қасиеттері болуымен қатар өздігіндегі, өз логикасымен дамитын, соның ішінде Қоғамның, Капиталдың, Құдайдың, Абсолюттік идеяның т.т. адамдардың өздерін тұтынатын және шексіз, түпсіз үрдіске айналған мұқтаждықтары мен тұтынулары болып шығады, солай қалыптасады. Және үнемі өздерін өздері қамшылап өрістейді. Өзін ұлы әрі кемелденген ету үшін Мемлекет те адамдарды өз іргесін бекітуге айдайды және осы ұлылыққа ұмтылуда ол да шек дегенді білмейді (өз ішінде). Байлық та тек өз-өзінен дамуында ғана өзін сақтай алады және адамдарды жаңа жігерлерге итермелеп отырады. Осындай жаппай жорықтың тетігі де белгілі: ол үнемі жаңа мұқтаждықтар мен тұтынуларды тудырып отыру.

Бұл жолда адамдардың жан-жақты, толысқан дамуы да, жаттануды жеңу де бола алмайды деп ойлаған дұрыс болар. Өзінің соңғы шегіне жеткен осы жолда оның оз ішінен, оз мұқтаждығынан шыға отырып өзін-өзі терістеуі де бола алмайды. Әңгіме жаттанудың өзінің ішкі шегі туралы болып отыр. Жаттанудың ойдай ішкі мәндік шегі бола алмайды, өйткені өз субъектісінен ажыраған ол форманың өзіне ғана тән дербес болмысы жоқ. Бұл адамның өз дамуының негативтік, тұйық жолы. Олай болса, сол жүйенің кісенінің бәрін өзі жасаған адам ғана оны түптің түбінде өзі ғана бұза алады.

Осыған байланысты экономикалық жағынан біздің кезіміздегі ең жақсы дамыған, әл-ауқаты, тұрмысы кемелденген елдер барлық адамдардың лайықты да қалыпты өмір сүруі үшін және олардың қандай дәрежеде болса да толысып дамуы үшін жағдай жасалған деуге болар. Осы тұрғыда егер барлық елдер оз дамуында осындай деңгейге жетсе, онда табиғатты одан әрі шексіз пайдалана беру жалпы планеталық апатқа әкелуі сөзсіз. Мұны философия саласындағы ойшылдар да, көптеген ғалымдар да айтып келеді. Бұл қатынастың апаттылығы оның табиғатты құлазытатындығында ғана емес, сонымен бірге, тіпті адамның өзін рухани жағынан аздыратындығында, өйткені барлығы да, солардың ішінде адамдардың өздері де тек пайдалы немесе пайдасыз нәрсе ретінде ғана бағаланатындығында, солай көрінетіндігінде. Ол қатынас адамдарды бір-біріне жақындастырмайды, қайта алыстатады, ол - адамдар арасындағы жаулық пен бітпейтін тартыс көзі. Ол - адамдардың бір-біріне жаттануының түпкі себептерінің бірі. Бұрын да айтқандай, жануарлардағы организмдік мұқтаждықтарды өтеудің шекті көзі адамдарда организмдік сипатынан айырылса да, әлеуметтік мұқтаждық ретінде шексіз, тойымсыз, түпсіз мұқтаждыққа айналған. Оны кейде шексіз иемдену мұқтаждығы деп те атайды. Аш қарынды тойдыру қиын емес, ал иемдене беруге құныққандықты тек одан жоғары, одан қуаттырақ рухани мұқтаждықтар ғана токтатып, ығыстыра алады.

Әрине, адамдарда табиғатпен үйлесімдікке талпынатын, оның өзіндік ішкі мазмұнына бойлауға бағытталатын қатынастар да бар. Бұл жаңағы айтқаннан әлдеқайда жоғары қатынас. Ол табиғатты, адамдардың өз мүмкіндіктерін пайдаланып қана қоймай, оларды сақтап та өсіруге ынталы. Бұл еңбекте жаттанудың Батыста да, қазіргі кезде Шығыста да өріс алған белгілі бір негізгі түп тамыры туралы ғана сөз қозғалды. Оның әрине, басқа да көптеген көріну формалары бар. Оларды талдау басқа бір дербес еңбектердің үлесі болуы тиіс.

Логика свободы и логика отчуждения // Человек в мире отчуждения.

-Алма-Ата: Наука, 1996. - С. 12-40.

2.4 ЛОГИКА ЖӘНЕ ШЫҒАРМАШЫЛЫҚ

НҰРЛАН СЕЙТАХМЕТОВ

Соңғы уақытта шығармашылық қызмет табиғатының категориалдық мәселелерін ашу философиялық зерттеулер негізіне айналуда. Осы мәселеге күннен-күнге ұлғайып отырған қызығушылық маркстік философия теориясы дамуының өзіндік сұраныстарымен және бұқараның шығармашылық белсенділігі мен бүтіндей кемелденген тұлғаларды қалыптастыру және т.б. мәселелердің маңызды практикалық шешімдерімен байланысты. Социализм дамуының әр түрлі теориялық және практикалық жайларын жете зерттеумен байланысты бұл мәселенің өзектілігіне егжей-тегжейлі тоқтаудың қажеттілігі жоқ. Мұнда төңкеріс жолымен қайта өзгертулердің логикасы ретіндегі диалектиканың шығармашылық қызмет ретіндегі логикамен сәйкес келуін айтса да жеткілікті. Тарихи үдеріс логикасын төңкерісшіл ой елегінен өткізуге бағытталған теория үшін шығармашылық мәселесін жете зерттеудің айрықша мәні бар. Міне осыдан материалистік диалектикада ол айрықша өткір тұжырымдалады.

Әрине, осы немесе өзге қырларда бұл мәселе философия үшін жаңалық емес. Әрбір тарихи дәуір шығармашылық мәселесін қоғамның тарихи дамуы деңгейімен анықталатын әр түрлі тереңдігінде (нақтылығында) алға шығарады. Егер оның қойылуының тарихи ерекшелігінен және оның шешімі тәсілінен абстракцияланатын болсақ, онда шығармашылық қызмет табиғатының түсінігі, адамның және адамзат қоғамының өзіндік санасы және сонымен бірге, адамның бүл әлемде болуы мәнінің анықталуы болып шығады деп айтуға болады. Өйткені, шығармашылық тікелей табиғат құбылыстары мен заттарының болмысы тәсілінен айырмашылығы бар адамның өмірлік қызметінің өзіндік тәсілі болады. Шығармашылық адамның өмірлік қызметінің өте маңызды түйіні, сондықтан бұған оның табиғатын түсіну жалпы адамдық болмыстың мәні, табиғаты туралы сұраққа жауап беретінін қосуға болады . Әр түрлі философиялық теориялар үшін осы жағдайдың түсінігі ортақ орын алады. Сондықтан да шығармашылық табиғатын түсіндірудегі айырмашылық пен тура қарама-қарсы түсіндірмелер мұнымен байланысты болған жоқ, керісінше шығармашылық мүмкіндікте анықталатын ол бастаулардан, сол берік негізден; сол беретін негіздің әр түрлі анықталуынан, одан адамдардың шығармашылық күшін түсіндіру мүмкін болатын әр түрлі түсініктерден туындады.

Бірақ шығармашылық негіздері мен бастаулары түсіндірмесі туралы бүл тарихи ұстанымдардың ерекшеліктері барлық маркске дейінгі және маркстік емес ілімдердің тарихшылары түсінігінде қандай болса да, оларға шығармашылық негіздерін адам қызметі жағдайларын және алғы шарттарын адамының тарихи кызметінің шегінен шығару тон болады. Осыдан шығармашылыққа қабілет адами және адам арқылы адамнан тыс, адамнан жоғарғы көрініс бастауы ретінде елестейді. Осы тәрізді тағы бір көзқарас бойынша, шығармашылық қабілеттер табиғи факторлардың адамда кездейсоқ "бақытты" үйлестірілуінің салдары болады. Бірақ онда, адамның қандай жағдайларда табиғатта ешқашан кездеспейтін заттарды жасайтыны туралы сұрақ пайда болады. Шығармашылық адамның жасырын құдайлық негізді анықтауымен байланыстылығы туралы пікір бар . Шығармашылықтың адам болмысының өмір сүру тәсілі болады, тек сондықтан (Шеллинг айтқандай) адам ғаламның негізінде жататын мәңгілік шығармашылық бастаумен байланысты. Мұндай ыңғайда келесі жағдай есепке алынады: адамның шығармашылық қабілеттері оның өзінен анықталған болуы мүмкін емес, адам қызметінің заңдылықтары адам болмысының сол қабаттарына бет бұру арқылы тұлғаның өзінің "құрамында" (кең мәтінінде - ауд.) жатуы, түсіндірілген болуы мүмкін. Дегенмен мұндай баптардың айтарлықтай кемшіліктері негіздеудің сол сыртқы тәсілі, адамдарға шығармашылық қызметтерді "кіргізудің" жолдары болады. Шығармашылық негізі трансцендентті (тәжірибеден тыс, ақыл санамен түсінуге болмайтын - ауд.) адам қызметінің өзіне бағынышты емес. Егер осындай бапта дәйекті болсақ, онда шығармашылық табиғатын оның негізінде ұғыну мүмкін емес, өйткені шығармашылық негізі ол басынан-ақ игеру үшін қолайсыз ретінде қарастырылады. Адамдардың жеке қызметі шегінен тыс жерде олардың шығармашылық қызметінің негіздерін анықтаудың салдарлары болады. Ол туралы сөз төменде болады.





Шығармашылықты негіздеу тәсілдерінің маркстік емес екінші ерекшелігі біріншімен тікелей байланысты, ол әлемге шығармашылық қатынастар негіздерінің тарихилығын мәнді бағаламау болады. Бүл негіз әр түрлі маркстік емес теорияларда қандай да бір өзгеріссіз, уақыт пен кеңістікке бағынбайтын "нүкте" ретінде, шығармашылық үдерістің жасырын субъектісі (өзін-өзі батыл өзгертуге қабілетсіз субъект) болып алға шығады. Осындай бап шығармашылық үдерісінің эволюциялық түсінігіне бағыт сілтейді және оны тікелей мәнінде эволюция үдерісінде логикалайды. Шығармашылық тек көрер көзге ғана шығармашылық болып шығады, ал шын мәнінде ол өнімсіз, уақытша жасырын бірақ алдын ала болжанған, кызмет түрлерінің біріне жатады. Әрі шығармашылық үдерісінің өзіне шығармашылық үдерісінің қозғалмайтын негізімен анықталған белгісіз абсолюттік шек қойылған. Сонда осы "шекке жетудегі шығармашылық үдерісті, шеңберді негізінде адам үзуге" қабілетсіз болып шығады.

Осындай жағдайларда, егер шығармашылық концепциясының маркстік емес бірінші ерекшелігі механицизмге алып келсе, ал екіншісі - қызметті тиімді төңкеріспен өзгертудің мүмкіндігін теріске шығарады. Айтпақшы, осы кемшіліктердің екеуі де Гегельдің спекулятивті диалектикасында игерілген болатын. Ол шығармашылық табиғатының дөрекі механикалық дәлелдерінің кемшіліктерін түсініп, басқа ойшылдарға қарағанда, талғампаздықпен шығармашылықты адам болмысының имманенттік қасиеті ретінде ашуға талпынады. Бірақ, шығармашылықты ғаламның негізінде жатқан логиканың мәңгілік бейнесінің жүзеге асуы ретінде қарастырған Гегель шығармашылық логикасын батыл өзгертудің мүмкіндігін көрген жоқ, сондықтан, оз диалектикасының бағытын өзгертіп, ой шығармашылығын өзінің шегінен шықпай, болашақ дамуы үшін мүмкіндігі жоқ деген түсінікке келеді. Гегель логикасының осы ерекшелігіне Л.Фейербахтың бірінші болып көңіл аударғаны белгілі және осыған байланысты "өзіне тең үздіксіз ой - ақиқатпен қайшылықты - әлемді оз шеңберінде, өзінің орталығы төңірегінде айналуға мәжбүр етеді" деп белгілейді . Адамдар шығармашылығының негізі ретінде қарастырылатын "таза ой", ең соңында шығармашылықсыз шеңберде түйісуге душар болады. Фейербах Гегель логикасының шығармашылықсыз сипатын көрсете отырып, "шеңбер символ болады, оз пайдасы үшін тек өзі-өзіне ғана сүйеніш болатын философияның, ойдың таңбасы" болатынын баса айтады . Осы ойдың шеңберін үзу мүмкіндігінің болмауы Фейербахтың ойынша соңғының дамуы, адамның шығармашылық қызметінің негізін сыртқа "таза ой" аймағына шығару болады.

Осындай жоспарда марксизм Фейербах материализмінің мұрагері болады. Материалистік диалектиканың мәндік ерекшелігі шығармашылық үдерісіндегі субъекті мәселелерін батыл қайта қарауында және осының арқасында ақиқаттықты шығармашылықпен игерудің мүмкін болуы. Әрі, марксизм бойынша, шығармашылық үдерісі логиканың өзіндік өзгерісі жолында шығармашылық логикасының ашылуы мүмкін.

Дегенмен бұл мәселені қарастырмас бұрын ғылым әдістемесі туралы жұмыстар туралы айтқан жон. Мәселен, егер әдебиеттерде шығармашылық мәселелері жиі ескерілмесе, онда абстрактілі танымдық сипатты қабылдауда, ой дұрыс тұжырымдалмайды. Өкінішке орай диалектикалық логиканың жете зерттелуі шығармашылық мәселесі негіздік ретінде болмайтындай қалыпта жүзеге асады. Шынында диалектиканың шығармашылық логикасы таза шешендікпен бір ауыздан мойындалады, бірақ бұл мәселеге деген қарапайым қызығушылық мұнымен тәмамдалмайды. Алайда, логика мәселелерімен бірге шығармашылық мәселелерін қарастырудан бас тарту, философиядағы буржуазиялық бағыттардың өзіндік ерекшелігі болатынына баса назар аударылуы керек. Көп жағдайларда бүл бас тарту логикалық оймен байланысты болады да, ал шығармашылық логикалық болмайды, сондықтан ол логиканың пәні бола алмайды. Шығармашылық мәселесі интуиция құпиясын анықтауда танылады немесе таным мен білім үдерісінің логикалы өрістеуі үшін мәнді маңызы болмайтын субъективті ізденістер мәселесі болып көрінеді. Коппердің мына пікірі осы мәселеге тән: "Адамға жаңа идеялар келетін - мүмкін мәні әуездік, драмалық қақтығыс немесе ғылыми теория болатын - жолдар туралы сұрақ тек эмпирикалық психология үшін айтарлықтай қызығушылық тудыруы мүмкін, бірақ оның білімнің логикалы талданылуына мәнді қатысы жоқ .

Жалпы эпистемологиядағы объективті-дедуктивті бағыт шығармашылық субъектісі мәселесін, білімнің жетілуі үдерісін "логикалық" түсіну аймағынан күштеп шығарғандықтан, бәрінен бұрын ол шығармашылық үдерісінің өзектілігін елемейді. Мұнда субъект, нақтырақ айтқанда, субъект өзектілігі тек қана сол адамның жасампаз қызметі зерттеушілердің назары шеңберінен тыс қалып жойылмайды; ең басты шығармашылық субъектісі болмыстың тек сол қоғамдық білімнің жаңа, дайын құрылымы міндеттеген баптарында; субъектінің барлық анықтамасы - белгілі бір тұрғыдағы шығармашылық нәтижесінің қалыптасуы ретінде қарастырылуында. Шығармашылық ізденістің мәні шығармашылық нәтижесінің пайда болу жолын белгілеуге саяды. Әрі соңғы алғашқы бастау қызметін атқарады. Сонымен бірге субъект шығармашылығының басқа барлық анықтамалары керексіз деп саналған дайын білім тұрғысы, шығармашылық нәтижесі тек тарихи көзқараста мәнге ие болады, бірақ логикалық көзқарас емес. Осылайша, логикалық кездейсоқ тарихи қатпарлардан тазарған болып шығады.

Ғылыми таным логикасы күнделікті жағдайда таным субъектісінің өзін елемейді, оны тек объективті логика өрістенуіндегі дәлел ретінде қарастыратын жағдайына отандық әдебиеттерде бірнеше рет көңіл аударылды. Жекелей алғанда, "ғалым шығармашылығында нәтиже иесізденген. Нәтиже бірдей. Ғалымның даралығы - бұл осы нәтижені алудың тарихы" болатыны білінеді. А.М.Мостепаненко және Р.А.Зобов "әлемнің ғылыми көрінісі әдетте барынша объективтікке және танушы субъектіні жоюға ұмтылады" - деп есептейді . Ғылыми таным дамуының осындай сипаты объективті дамудың сәті ретіндегі субъект шығармашылығы табиғатын танудың тәсіліне бағыт беретін, шығармашылық қабілеттің өзінде белгілі бір түсінікке ие болады. Шығармашылық мүмкіндіктер субъектінің өмірлік күшінің объективті істің логикасына сай келе бастауымен анықталады. Мысалы, К.К.Платонов, "қабілеттер - бұл бүтіндей анықталған қызметке тұлғаның сай келуі дәрежесі және көрсетілген қызмет түрінің осы тұлғаға қойылатын талаптары арқылы оның құрылымын ашуы", - деп көрсетеді . Дегенмен бүл көзқарас субъект мәнін терістемесе де, бірақ оны объективтік қызмет сәтіне жақындастырып, оны объект деңгейіне дейін жеңілдетеді. Жеке даралықтан бас тартып, объективті әлемді ұғынуға ұмтылу субъектісіз объективтілік болып көрінетін объективті ойлаудың білімге сондай ұмтылысы не нәрсеге негізделеді? Осындай ғылым идеалы тұрғызылатын практикалық негіздер қандай? Бұл мәселелердің барлығы заттанған қызметтің ыдыраңқы дамуынан түсініктерін табады. Тек ғылыми танымның бөлшектенуі, әрбір таным саласының абстрактілі дамуы аясы тар мақсатта алға шығады, ол өзінде логика жүйесінде шектелген, пәндік логиканы түсіруші тілекке теңдік ретінде пайымдалады. Мұнда ғылыми таным салаларының әрқайсысы жеке көзқарастары (механика, астрономия т.б.) тұрғысынан бастау алып, логика шеңбері болатын мұраттарын тұрғызды.

Ақиқаттың субъектісіз түсінігіне ұмтылу заттық қызметтің бөлшектену логикасына бүтіндей бағынған ғылымдармен туындатылады. Ғылым ақиқатты "адами емес көзқарастан" зерттейді деп есептейтін "ғылыми реализм" деп аталатынның өкілдері (У.Селларс, Дж.Смарт, Г.Фейг) осындай ғылыми логикамен пайымдайды. Олардың ойынша, ғылымның мақсаты әлемді мәңгілікті көзқараспен түсіну болады. Осындай түсінікке сәйкес ғылым логикасы мен әдістемесі өзі көтеретін мәселелер құрамына, негізінде шекті белгісіздік ретінде пайымдалатын таным субъектісі мәселесін қоспауы керек, ал ғылымды әлем шекті субъект көзқарасымен емес, керісінше мәңгілік ақиқат тұрғысынан қызықтырады. Осындай бапқа сай, бастысы - істің өзінің объективті логикасы. Осы бастаулық заңдар жинағы таным пәнінің субъективтікке тиесілі түрлерден тазалануы керектігін талап ететіні түсінікті. Тек зат қана емес, таным субъектісінің өзі де танылатын денеге сай әлем "көрінісіне" мәңгілік тұрғысынан кесірін тигізетін белгілерден арылуы керек. Ғылыммен айналысу өзінен-өзі адамдардың тазаруына, жақсыз да қатал логикалық өлшемдермен сай келмейтін, "иррационалдықтан" құтылуға - ғылым тұрғысынан - абстрактілі сананың формалды жалпыға ортақтығы өсіміне кедергі келтіретіндерден құтылуына жағдай жасайды. Субъект басынан-ақ, дененің, өзіндік заттың жеке табиғатының түсінілуіне кедергі болады деген түсінік, субъектінің кейбір зиянды түсінігінен бастау алады және сонымен қатар ол, таным пәнінің анықталуы кезінде объективті жеке өлшем болады. Осы ұстаным объективті танымға бағытталған және объективті ақиқатты түсінудегі принцип ретіндегі өзімшілдіктен тазарту объективті таным деп есептеледі. Осы сенімге сай, әлем өзінің негіздік бастауларында антропоцентристік бұлдыр ағымдарға теңестірілмейді.

Таным субъектісіне қатысында сақтандыру өлшемінің қажеттілігін дәлелдейтін тағы бір мәнді сәт бар. Әңгіменің бәрі қарапайым сананың ақиқаттық анықтамаларының арасында нақты категориалды айырмашылық жүргізбейтінінде және сол айрықша белгілермен осы анықтамалардың кездейсоқ бітісуінде болады. Тек сондықтан танымның тірі субъектісі сипатталатын соңғы анықтамалардан танымның логика үдерісін тазалау талабы әділетті көрінеді.

Денені нақты тануға кімнің өзі нақты болса сол қабілетті болатыны түсінікті. Тек нақты болмысқа қабілетті субъект үшін заттық шындықтың нақты табиғаты ашылады. Бірақ мұнда М.Г.Ярошевский белгілеген: қиындықтар пайда болады. "Белгілі ойда... білім шын мәнінде тұлғадан жоғары болады, өйткені тұлғаның өзіндік ерекшелігі, қайталанбайтыны, соның ішінде кемеңгердің өзі де түсініктің объективтік мазмұнында ешқандай із қалдырмайды. Бұл өзіндік тарихи дамуындағы ғылым және өзінің өмірлік жолы қайталанбайтын ғалым тұлғасы, әрқайсысының қозғалып өтетін жеке жолы бар екі гетерогенді жүйе болып көрінеді" . М.Г.Ярошевский осыған байланысты екі көзқарас тұрғысының: ғылымды логикалы талдау мен тұлғаның психологиялық талдануы арасындағы бөлінушілікті жоюды ұсынады. Таным үдерісінің осы екі жағын игеруге оның формалды - логика жолдары түсіндірмесінің тоқырауын жеңу қажеттілігі итермелейді. Бірақ, бұл ажырау теорияға танымның шындық практикасынан, оның дамуының белгілі тәсілдерінен енгенін есте ұстау керек.

Сондықтан, бұл жерде біздің ісіміз тек қарапайым теориялық адасушылықпен ғана болып қоймайды. Тек осыдан логика құрамына шығармашылық ойдың табиғатын зерттеу мәселелерін кіргізу "психологизмнің" қайта өрлеуі ретінде қарастырылды және зерттеулер шын мәнінде осы кемшіліктерден аз да болса зардап шекті. Десек те, өмір сүруші ғылымның жалғыз мүмкін болатын даму тәсілі осы бола ма деген сұрақ пайда болады. Әрине, осы айырмашылықтан дара жолдың ашылуы мен танымның объективті өлшемінен, жеке ой бағынышты болуы керек ғылымның, ерекшелігі жоқ құрылымның өзіндік қозғалысы ретіндегі түсінігі дамиды, шын мәнінде дамыды да. Логиканың қалыптасуы және ғылыми білімнің өмір сүруі түсіндірмесіндегі психологизммен күрес айтарлықтай болды. Өзінің жасампаз үдерісінен қағыс қалған, сонымен катар оның жасампаз адамнан шеттеген таным үдерісінің заттанған нәтижелері жеке субъективті күшке ие болады. Ғылыми нәтижелердің байланысы (білімнің бір деңгейінен екіншісіне өту, ғылым теориясының өзінің ішкі элементтерінің байланысы) субъектінің ойының үдерісінде жасалғандай болып көрінбейді, керісінше объективті, нақтырақ, затқа айналдырған байланыс ретінде болады. Сонымен, білім өзінен қозғалушы, дамушы, ал өзіндігі жоқ байланыстың жазылуы - логика үдерісі болып көрінеді. Осыдан осы үдеріске ие болу логикалы ой тәсіліне ие ретінде түсініледі.

Егер бұл ғылыми өлшемдер жоғарғы өзіндік қасиет болса, онда ғылымның объективті зерттеулері осы үдерісте ғылымды жасаушылардың өзінен алшақтауын және есепке тек олардың өзіндігі жоқ нәтижелерге әкелетін тұлғалық анықтамаларын алуы керектігін талап етеді. Басқа сәттердің бәрі кездейсоқ және қызығушылық тудырмайтын, объективті мағынасыз ретінде санаттан шығарылуы керек. Бірақ тұлға нәтиже көзқарасы бойынша сол кесіммен салыстырғанда "байырақ" болуы мүмкін бе? Тұлғаның нақты ішкі әлемі "нәтижемен" салыстырғанда байырақ болып табылмай ма? Бүл нәтижеде, демек тұлға ашқан жаңалықта немесе өнер тапқыштықта оның өмірлік ұмтылыстары, оның рухының бағыттылығы толық жүзеге асады деп айтуға бола ма? Ғылымдағы жаратушы ойының қозғалысын шығармашылық нәтижесінің жайылуына телу, өз мәнінде шығармашы тұлғаның шексіз қиындықтарын шешеді. Бірақ шығармашы тұлғаның мұндай болашағын тоқтата отырып, біз сонымен бірге өзіміздің болашақ мүмкіндіктерімізді тоқтатамыз, мәдениетпен біріккен шығармашылық сұхбаты мүмкіндігінен айырыламыз.

Нақты, шынайы таным субъектісін жоюдан затқа айналдырылған білімнің абстрактілі парасаттандырылуына таңылуынан "білім әлемі үшін өзге және теріс ұғым, басқа да жеке психологиялық мысалдар ғана бөтен болып қоймайды. Оны жеңуден адами тұлға, шынайы рухани мәдениет және өзіндік дамудағы шығармашылық ұмтылыстар шығады. Осы және өзге де жойылуы керек келеңсіздік болатын белгісіздік деп қабылданады. Осылай адамның барлық шынайы субъективтіктер субъективтікке, дөрекі субъектившілдікке телінеді". Таным субъектісі болып кім ойлы болса, кім затқа айналдырылғандарға ойдың жалпыға ортақ "ережелеріне сай үлгіде әрекет істесе" сол еске түседі.

Дегенмен ғылыми таным дамуы үдерісінде осы "жалпы" ой ережесі жаңа идеяларды алға шығару үшін қанағаттанғысыз. Ғылым өз дамуының белгілі бір сәттерінде сұхбаттың өте жаңа гүрін іздеуді қажетсінеді, оны формалды-логика жолымен өткен білімнен шығаруға болмайды, мысал үшін, көп өлшемді геометрияны дедуктивтік жолмен Евклид геометриясынан шығаруға болмайтыны сияқты. Әңгіме "формалды логиканың тек әлемнің үйреншікті көрінісінде ол түсініксізді түсініктіге сая алатын жерде ғана күшті керек десе өте күшті және осы үйреншікті шегінен шыққан кезде өзінің "терістелмейтіндігін" бірден жоғалтады" . Бүл өзінен-өзі жаңа фактінің ашылуы емес. Жаратылыстанушылар өкілдері әрқашан білімді жетілдіру үдерісінің формалды логика-үлгісіне сыймайтынын айтады, олардың сай келуі ғылыми таным мақсатына қатал сай келу деп түсініледі. Мысал үшін Луи де Бройль "адами білім өзінің негізгі мәнінде рационалды, өзінің әдістері бойынша өзінің ең маңызды жеңістерін ақылдың қатерлі, күтпеген секірістері жолымен, елестету, интуиция, өткір ой деп аталатын ауыр ескі пікірлер құрсауларынан құтылғанда ғана жүзеге асыруы мүмкін .

Бірақ, жаңа білім алынып, жаңалық ашылғаннан соң, өткен біліммен байланыстың тағы да логикаландырылған болуы қызығушылық тудырады. Шығармашылық үдерістің жаңа нәтижесінің формалдануы жаңа теория, жаңалық түсінігін талдап қорыту аясын ұлғайтады. Дұрысын айтқанда, ғылыми танымның бір қорытындыдан кең көлемдіге қозғалыс ретіндегі логикалы дамуы туралы түсінік негізінде шығармашылық үдеріс табиғатына формалданған көзқарас болады. Бұл кеңірек көлемдегі қорытынды жоғарырақ абстракциялау тәсілінің нәтижесі емес, керісінше, формальді ой үшін абстракциялау үдерісі ретінде алға шығатын нақты дененің нақты логикасының тереңдеген қозғалысы болады. Шығармашылық үдерісінің нәтижелерін формалдандыру мүмкіндігі шығармашылық үдерісінің өзінің логикасын формалдандыруға ыждағатты ұмтылысты туындатады.

Сонымен бірге таным үдерісінің формалданған қызмет ретінде анықталуы өзінің жетімсіздіктерін барынша айқын көрсетеді. Мұндай жағдайда логиканың дербес пәні сапасындағы дайын білімнің өмір сүруін талдаудың қажеттілігі мен мүмкіндігін анықтау логиканың өзіне "жарықшақ" түсіру жолымен мүмкін болды. Логика ашу логикасына және дәлелдеу логикасына бөлінеді. Біздің ғасырымыздың басында Ф.Шиллер ұсынған бүл екі логикалы ажыратуды жекелей алғанда, ғылыми білімнің "дайын" талдауы тәсілі ретіндегі әдістеме мен шығармашылық таным тәсілдерін ажырататын В.А.Штофф қолдайды . Дегенмен осындай ажырату, "дайын білім" логикасын оның өзі іргесін аулақ салуға ұмтылған мәселелеріне қарау қажеттігінен құтқарған жоқ. Шығармашылық үдерісті дедуктивті үдеріс ретінде түсіну тек шығармашылықтың дайын идея және принцип, сонымен қатар осал жері болатын шектері жүзеге асатын шеңберде мүмкін болады. В.С.Библер көрсеткендей дәлелдеу үдерісі дайын теория аясында, шығармашылық үдерісі логикаға жүгінбесе жеткіліксіз болып шығады . Дәлелдеу үдерісі шектелгісі келген дайын білім, дәлелдеу үдерісінің өзін негіздеуге қабілетсіз, тек формалды процедура болып шығады.

Формализм сынын бере отырып, келесі: жаратылыстанудағы формалистік жүйе жетістігі немен түсіндіріледі деген сұрақты айналып өтуге болмайды. Ал мұнда іс формалды логиканың мазмұнды тарихи қатынастармен азықтанғаны және азықтанып келе жатқанында, оны өзінің ішіне тартқан ол, өзінің формалды жалпы негізін құрылымдардың қалыптасуы салдары ретінде қарастырады. Міне сондықтан мазмұнды ойдың заттық қозғалысын белгілі бір шектерде формалды жалпылықтың рефлекстік үдерісі сапасында елестетуге болады. Осыдан теорияның "логикалы" тәмамдалуы сұранысы соңғыны қайшылықтылығынан арылту тілегі туындайды. "Табиғат зерттеушілерінің мәнді ғылыми теорияны қалай жетілуге жеткізуге, яғни оған аяқталған сипат беруге қалай ұмтылатыны белгілі. Бірақ сонымен қатар, осындай аяқталғандыққа қол жеткізілгеннен кейін, өзгертуді, кейде өмір сүріп тұрған теорияны жаңа білім жетістіктерімен қайта құрылуын талап ететін жаңа мәселелер туындайды .

Шығармашылық мәселелерінен абстракцияланып, логика мен әдістемені жете зерттеуге талпыну осындай таным үдерісінің өзекті мәселелерін қарастырмайтын логиканың беделін түсірмей қойған жоқ. Сонымен бірге бұл талпыныстардың шығармашылық үдерістен логикалы абстракциялауға ұмтылуы, ғылым дамуы логикасының объективті дедуктивтік түсінігіне қандай да бір қарама-қарсы нәтижелері болды. Мазмұнды шығармашылық үдерісін елемеу, бір жағынан ойдың жасалған формалды үлгісі бірте-бірте сүреңсіз абстракцияларға айналуға алып келді, ал екіншіден анықтамаларға қанағаттанбау "тоқтаусыз формалданған қызмет ретіндегі, әрбір сәті белгілі логика заңдарымен алдыңғыдан шығатын ғылыми таным, шынайы шығармашылық бастаудың интуиция аймағында жасырынатынына сенімді нығайтады" . Заттанған білімнің формалды - логикалы үлгінің өмір сүруінде шығармашылық үдерісті қысқартуға талпынысында шығармашылықты формализациялауға келмейтіні туралы ой көрініс табады. Әдеттен тыс болса да, объективтік-дедуктивтік әдістемеге қанағаттанбау буржуазиялық ғылым философиясында әдістеменің өзін қайта қарау және ой елегінен өткізуге ұмтылысты емес, қандай да бір шығармашылықтың логикасын анықтаудың мүмкін еместігі идеясын туындатты. Сонымен бірге буржуазия философиясында шығармашылық үдеріс табиғатын логикалы ашуға ұмтылу қарапайым сәтсіздікке душар болу ретінде емес, оз мәнінде қылмыс ретінде қарастырылады. Ф.Ницше өз уақытында ғылым әлемді тұтастай көзбен көретін тәртіптілікке айналдырғысы, ал ең соңында барлық адами қатынастарды белгілі ережелерге бағындырып қойғысы келеді деген болатын. Осы тәріздес ойды П.Фейерабенд "Әдіске қарсы" жұмысында ғылыми әдістеме тұрғызудан шығармашылық ойға қарсы шабуылды көреді. Егер бір жағынан шығармашылық ойды психологиялық зерттеулер аймағында қарастырылса, екінші жағынан - шығармашылықты логикалы ойдың дәмесінен бөлектеуге талпыныс жасалады. Ойдың логикалы бейнесі шығармашылық қабілеттің болмауының белгісі болып көрінеді. "Логикадан жаңа білім қалыптасу үдерісін (индуктивтік, пайымсыз), жосықсыз ретінде қуу, әдетте орта ғасырдағы күнәкарлардан шайтандарды аластау операциялары сияқты аяқталады, бітеді. Әзәзіл қуылады, күнәкар қаза табады. Алайда, шындығында әзәзіл қуылды ма?" .

Дегенмен сол жағдай, қазіргі заманғы ғылым дамуының логикасына қатысты шығармашылық үдерістің логикасы ашылған жағдайда ғана философияның өзінің әдістемелік функциясын орындайтыны түсінікті болды. Осыган байланысты философиядан "оның ғылыми ізденістің ережесі мен әдістерін белгілеуін" талап етеді . Ғылым әдістемесі саласының зерттеушісі П.В.Копнин, "Ғалымды оның ғылыми зерттеуі үшін диалектика білімінің қажеттілігіне, диалектика заңдарының оның ғылымының мәліметтерімен дәлелденетініне, фактілердің анықталуына сендірудің қажеті жоқ. Бұған ол диалектикаға не жақсы болса, оның өзі таңдаған білім аймағы танымындағы жаңа нәтижелерге қол жеткізу үшін мүлде жеткіліксіз деп айтуы мүмкін" , - деп әділетті көрсетеді. Кейде әдістемелік зерттеулерге байланысты кездесетін теріс қатынастарды жаратылыстану өкілдерінің теориялық ойының дамымаған деңгейіне жатқызуға болмайды. Оған кінәлі ойдың жалпы абстрактілі принципі сапасындағы диалектика зерттеулері, оз уақытында Гегель мысқылмен айтқандай, олар өздерінің жалпылығынан, ешбір нақты жағдайға пайдасыз. Шындығында диалектикалық әдістің жалпылығы оның жалпылық сапасындағы әмбебаптығында емес, бәрінен бұрын оның өзінің әмбебап дамуға қабілеттілігінде. Диалектикалық әдіс табиғатының догмалық түсінігі шығармашылық ой логикасының, логиканың жете зерттеулерінен тыс жүзеге асуымен тығыз байланысында.

Диалектика қазіргі заманғы ғылыми таным логикасына тең жалғыз әдістеме болатындықтан, онда диалектиканың логика және таным теориясы ретіндегі жете зерттелуі дайын заттанған білімнің өмір сүруін сипаттаумен, сонымен қатар, сол немесе ғылымдардың ғылыми жаңалықтары түсіндірмелерімен шектеліп қалуы мүмкін емес. Ол негізінде әлемді жасаушы шығармашылық логика ретінде толығымен жете зерттелген болуы керек. Әрі логика және таным теориясы ретіндегі диалектиканың міндеті қоғам дамуының осы сатысында өмір сүретін таным үдерісіне теңдес бейнені жасаумен шектелуі мүмкін емес; ол өзіне қажетті жағдай сапасында таным табиғатының ақиқат түсінігін қосады және адамның адам ретінде дамуының алғы тарихының негізінде құрастырылған және осы практикалық қозғалыс толық себепші болған бүгінгі танымның практикалық баптары мен түрлерінің болашақ көрінісін анықтайды. Сондықтан шығармашылық ойды ой елегінен өткізу осы үдерісті өмір сүретін бар жағдайында бейнелеу міндетіне қосылмайды, бірақ адамдардың қоғамдық-тарихи қатынастарын жатсынған талдау себепші болған шығармашылық үдеріс түрінің сынауында болады. Қоғамдық еңбектің стихиялы бөлінісі жағдайында қалыптасқан ғылыми өлшемдер мен идеалдарды мәнді бейнеде қайта қарау қажет және сондықтан бүтіндей даралық дамуы логикасына жауап бермейді. Ғылыми білімнің өнімді үрдісі сияқты, оны игеру үрдісінде қайта құрылуы керек, адамдардың бүтіндей өзіндік дамуы мүмкіндіктерінің бәрі жан-жақты ашылатындай. Бүл мәселеге біз төменде араласамыз. Ал әзірге адамдардың бүтіндей дамуы мәселелерін практикалық шешуде қарастырылған шығармашылық мәселесі жай ғана үлкен, зор болып қоймай, негіздік өзгешелік ретінде алдан шығатынын айтқым келеді.

Шығармашылық үрдіс табиғаты түсінігінің қиыншылықтары шығармашылық мәселесінің танымдық тар ұғым ретінде қойылуына байланысты пайда болады, бірақ өз табиғатында шығармашылық, әр түрлі түсініктері жаратылыстық қоғамда логикамен қозғалысы тығыз байланысты. Ғылыми таным дамуы логикасын анықтау үшін абстрактілі гнесеологизм және буржуазиялық ғылым философиясының жетімсіздіктері айқындала түсуде. Дегенмен ғылыми таным дамуының әлеуметтік негізін зерттеуге бетбұрыс оның негіздік бастауларын зерттеуге ұмтылыспен ғана қамтамасыз етіліп қойған жоқ. Іс дамыған буржуазиялық өндірістің өзінің жеке өмір сүруінің түріне сәйкес өндіріс үрдісін мақсатына бағындыратынында. Егер капитал таным үрдісінің тек дайын нәтижелерін иеленсе, онда қазіргі уақытта өндіріс үдерісінің өзінің білімі капитал өндірісінің бірден бір саласы ретінде қалыптасуда. Ғылым дамуын капиталдың жеке шектелген мақсатына бүтіндей бағындыруға ұмтылысы арқасында әлеуметтік таным буржуазиялық әлемде кең көлемді дамуын тапты. Шындығында әлеуметтік таным өзінің қорытындыларында капитал мақсатымен тікелей сай келе бермейді. Бұл туралы кейінірек айтамыз.

Шығармашылық үрдіс табиғаты зерттеулерінен екі түрлі бағытты ерекшелеуге болады: бір жағынан ғылым тарихы, соның ішінде, жаратылыстану артықшылығы дамуын талдау, ал екінші жағынан - психология тәсілдерімен шығармашылық табиғатын ұғыну талпынысы. Егер бірінші бағыт шығармашылықтың объективтендірілген болмысын талдауы жолымен ғылым дамуына күш беруге ұмтылса, онда психологиялық зерттеулер субъективтік қабілеттер, шығармашы тұлға табиғатын түсінуге бағытталған.

Дегенмен ғылыми таным дамуының әлеуметтік негіздеріне бет бүру буржуазиялық ғылым философиясына, шығармашылық үдеріс негізінің түсінігіне алып келген жоқ. Іс әлеуметтік түсінігінің буржуазиялық концепцияларда кем дегенде екі түрлі принципінің жетіспеуінен зардап шегетіндігінде. Біріншіден, әлеуметтік тек буржуазиялық қоғам үшін болатын институционалдық түрлерінде көрінеді. Осыдан буржуазиялық әлеуметтік таным мектептерінің басым бөлігінде әлеуметтік детерминация танымы келеңсіз фактор ретінде түсініледі. Мысалы, әлеуметтану мектебі теоретиктері (Э.Дюркгейм, К.Мангейм, М.Шелер) тек танымдық мәдениеттің әлеуметтік жағдайға тәуелділігі фактісін көрсетеді, сонымен бірге әлеуметтікке қарсылықта ғана мүмкін болып көрінетін әлеуметтікті шығармашылық ойға жау ретінде қарастырады. Екіншіден, буржуазиялық әлеуметтану үшін әлеуметтіктің жеке адамға тән, ой мен мінез-құлықтағы сәйкестік, абстракт ретіндегі түсінігі сай.

Капитал жалғыз үстемдік жүргізетін қатынас болып, адам қызметінің барлық аймағын анықтайтын жағдайларда шығармашылық мәселесі ықпалды жатсынған күштердің даму болашағы мәселесі, бүтіндей жеке дамуға қарсы салмақтағы заттық байлықты жасаушы мәселесі ретінде алға шығады. Бірақ шығармашылық мәселесіне капиталдың утилитарлы келуі оның логикасын түсінуге мүмкіндік бермейді, өйткені ол шығармашылыққа қатынасында сыртқы болады. Әзірге заттық қызмет сыртқы мақсатқа сай келуі шегінде жүзеге асқанда, сондай-ақ шығармашылықта осы қатынастардың тұтқыны болады. Шығармашылық мәселесі өзінің нақтылануында толық анықталған әлеуметтік себептерден буржуазиялық логика теориясынан түсіп қалады. Жалғыз мүмкін ретінде көрсетілетін капитал әлемі өмір сүріп отырған қатынастар шыңдалуын революциялық үрдіс ретінде көрсетеді. Ол құндылық ретінде тек буржуазиялық дамудың жеке келеңсіздіктерін жоюға бағытталғандығы мойындалады, сондықтан оның анықтамасы өзінің кең мәтінінде және ұмтылысында буржуазиялық қатынастың дәріптеушісі болып шығады. Шығармашылықпен бірізді жайылуда бір кезде және барлық уақыттарда мүмкіндік мәліметтерін төмен түсіретін шығармашылық туралы эволюциялық үрдістің қарапайым теріс ғылыми мәні ғана емес, сонымен бірге идеологиялық мадақтау астары бар. Жалпы адамның өзіне шығармашылық мәселесін таптық тұрғыда бейтарап мәселе болады деп елестету шынайы болмаған болар еді. Шығармашылықты керек десе әлеуметтік дамуға қарсы және одан тыс жүзеге асыру шығармашылық мәселесін ажыратқан буржуазия теоретиктері шығармашылық мәселесін таптықтан тәуелсіз қарастыруға бейім. Шын мәнінде өзінің білім жүйесінің таптық сипатын бүркемелеуге тырысқан империалистік буржуазия идеологтары соңғы уақытта адам қабілетінің туа біткен сипаты туралы, табиғаттың әлеуметтіктен басымдығы туралы аңызды табанды дәріптейді. Сол қадам терең материалистік жол ұстанымы сапасында көрсетіледі. Осындай себептен, шын мәнінде Маркске дейінгі материализм адамның табиғи жан ретіндегі түсінігін нықтай отырып, қоғамдық өмір мен жалпы адамның натуралистік түсіндірмесі мүмкіндігін өз ішіне бүгеді. Бірақ сонымен қатар бұл ұстаным, адамды табиғат үрдісіндегі жаратылыстық буын ретінде қарастырып, адамның табиғатты шығармашылықпен қайта түрлендіруге бағытталған барлық әрекеттерінің табиғилығының мойындалуына алып келеді, өйткені шығармашылыққа қабілет те, адамның табиғи қасиеті сапасында мойындалған болар еді.

Бірақ бұл жағдай еленбейтін болды, өйткені мұндай қадамда адами табиғилық анық көрінеді, адам өмірінің мәнінің тек табиғи сұраныстарын қанағаттандыруға сыятыны туралы пікір пайда болады. Осындай түсінік шын мәнінде Маркске дейінгі материализмде өмір сүрді, бірақ мұнымен бірге оның діни-феодалдық дүниетанымдық көзқараспен нақты анықталған күрес дәуірі болғанын, халық бұқарасының сұраныстары мен мүддесінен ажыратылған идеалдар, парасат, идеяның жәдігөйлікпен мадақталғанын ұмытпау керек. Соңғылары материалдық себептерінен осындай жағдайда болды, тек "жоғарғырақ" сұраныстар мен мақсаттардан бас тартқандықтан емес.

Осылайша, шығармашылық қабілеттердің әлеуметтік себепкерлігі туралы айтып, шығармашылық табиғатының өзіндік түсінігінің нақты әлеуметтік себепші болушылығына да көңіл аудару керек. Шығармашылық табиғатын мистикаға айналдыру өзінің мәнінде, шығармашылықтың кереғар түсінігі туындатқан бүтіндей қоғамдық дамудың кейіпсіз мистикаландырылған салдары болады. Қай жерде адамның шығармашылық қабілеттері жатсынған қатынастарға бағынса, адамға тек бөтен түрдегі шығармашылық қана емес, сонымен қатар шығармашылық қабілеттерді түсіндіру тәсілі де жат болады.

Шығармашылық үрдіс және оның табиғаты үстемдікке ие тар түсініктегі парасат аймағында ерте ме кеш пе ереже түріне ие болады және қажетті талап және шығармашылық қызмет қағидасы ретінде ұсынылады. Осы мөлшер ережелері коп болған сайын өзінің тірі шығармашылық үдеріспен байланысын үзеді, олар одан сайын тарихи дамуды, және табиғатты, сонымен бірге адамдардың өзін де, қанауға негізделген шығармашылық туралы түсінікті одан әрі тежейді, шығармашылық үдеріс түсінігі үшін жат және тысқары болады. Буржуазия теоретиктері үшін буржуазиялық түрдегі рационалдық дағдарыс жалпы адами парасат тоқырауы болып көрінеді.

Империалистік қатынас тәсілі дәуіріндегі буржуазия философиясының парасатқа қарсылығына буржуазиялық рационалдық бір жағынан өзіндік қасиет дамуына қатысында өзінің бірте-бірте ұлғаятын шаттығын табуы, екіншіден, буржуазия идеологтарының иррационалдыққа ұмтылыстары материалистік диалектикаға қарсы бағытталғандығы себепші болады, оны өздерінің практикалық алғышарттары салдарынан шығармашылық үдерістің нақты логикасы ретінде қабылдай алмайды. Олар үшін шығармашылық кез келген теория шекарасында қалыптасқан және түсінілмеуі мүмкін, жасырын иррационалдық күштердің бұзып шығуы болып көрінеді. Осы индетерменистік өз мәнінде буржуазиялық ойдың өзін-өзі сынауы болады, өзіндік сананың азғындауы және нақты тарихи қозғалыс логикасының осындай ойдың өзіне жат болуы фактісінің ашылуы болады. Осындай жағдайда буржуазия идеологиясы өзіндік сынды пролетарлық қозғалыс көзқарасына бұруға мәжбүр болады, өйткені ол халық бұқарасының кез келген еркін шығармашылығына қарсы тұрады. Буржуазия ұмтылыстарының осы жасырын кең мәтіні шығармашылық табиғатын санасыздық ретінде қарастырылуынан көрінісін табады. Әрі буржуазия таным теориясы алғашқыда нақтының логикаға ұмтылысы тәсілін ессіздік ретінде мойындап, соңында адам болмысы негізінің өзін адам парасатына тәуелді емес деп жариялайды. Иррационалдық таным теориясы иррационалдық болмыс туралы ілімге келеді. Осыған орай, ой ерекшеліктері логикасы деңгейінің объективті диалектикаға қатысын ажыратуға ұмтылыс шығармашылық табиғатының иррационалдық түсінігі мүмкіндігін өзінде жоятынын белгілеу керек.

Буржуазия идеологиясында рационалды ойды сынау практикалық бағыт алған ойды сынаумен тығыз байланысты. Қазіргі буржуазиялық философияның тәжірибеге бағытталған танымнан бас тартуы келесі жағдайларға: тарихи қатынастардағы буржуазиялық шығармашылыққа, жалпыға ортақ теңдіктің жүзеге асуының жарнамалануына, еркіндік пен ағайындық және жалпы парасат патшалығының жасампаздығы ретіндегі тәжірибеде парасатқа сай келетін жалпы адамзаттық әлеуметтік құрылымдар мен институттардың қайтып оралуына негізделеді. Жеке адамдардың өмірі осы жатсынған қоғамдық түрлерде мәнінен айырылды. Жеке индивидуумдар бюрократтық жолмен ұйымдастырылған қоғамдық қатынастардың жарым-жарты функциясына айлалы - әрекет объектісіне дейін төмендетілді. Осындай жағдайда буржуазия ойшылдарының бір бөлігі тарихи қоғамдық практикаға бағыт ұстаған философия мен танымнан бас тартып, өзгеше ғылым мен таным тәсілдерін дәріптеді. Буржуазиялық қоғам ғылымы капиталмен тығыз байланысып бір жағынан өзіне сенімді жойды, сондықтан ғылымды сынау, өзі ғылымилыққа бағыт ұстаған сол философияның сыны ретінде жүзеге аса бастады. Мақсаты ғылыми әдістеме болған, жалпы кез келген философия сынға ұшырай бастады, өйткені ол буржуазиялық әлемде жалпы ғылыми рационалдық зардап шегетін кемшіліктерді жұқтырғандай болып көрінді.

Әлемнің ғылыми көрінісіне қарсылық ретінде буржуазия философиясы таным үдерісі түрінің (ғылыми емес) түпкілікті өзге идеясын алға шығарды. "Зерденің қарапайым жұмысы, - деп жазады Бергсон", - риясыз болып көрінбейді. Жалпы біз білімге қол жеткізуге білім үшін тырыспаймыз, оны белгілі шешімді қабылдау үшін, немесе пайда көру үшін - бір сөзбен айтқанда қандайда бір мақсат үшін игереміз .

Бірақ, тек осы заттық ақиқатқа өз қамын ойлаған қатынас ұрлайды, немесе заттың асыл мәнін жасырады, деп есептейді А.Бергсон. Ол ақиқатты өзге тәсілмен түсіну, өз қамын ойлаған практикалық мақсаттан еркін, абсолютті білім беру тәсілін интуиция деп есептейді. "Шексіздік, - деп жазады ол, - тек түйсікте берілген болуы мүмкін, сонда қалғанның барлығы да талдауда ашылады. Түйсік деп біз бұл жерде ненің көмегімен заттың өздігінен болатын сезінуді, тек сонымен сай келуді, онда болатын жалғызды, яғни айтып жеткізуге болмайтынды сынауды айтамыз'".

Бұл әлемді риясыз көруге ұмтылыстың өзінің тарихы бар. Гегельде қашан зат өзіндігі тек практикалық пайдалылығы бабында алынғанда танымның парасаттық түрінің шектілігін дұрыс түсінді. Соңғы түсініктің шектеулілігін оның ойынша адамның ойлау бейнесіне тән кемшіліктерден ада, таза ой тұрғысынан жеңуге болады. Бірақ, ойдың зат мәнін ашу қабілетін ол заттың өзінің парасаттылығының салдары деп есептеді. Онда зат жасырын парасат немесе тек парасат құбылысы ретінде алға шығады. Сондықтан кез келген дара заттың кемшіліктеріне заттық ойдың өзінде таза парасаттылықпен ісі болмайтыны жатады, осыдан ол заттықтан құтылуға тырысады. Сонымен осындай бейнеде Гегель концепциясынан заттың риясыз көрінісіне ұмтылысты, оның шексіз ойлау деңгейінен көрінісін байқауға болады. Бірақ соңынан сол ғылымның ұмтылатын әлемнің риясыз көрінісі табиғат пен адамды қанауға бағытталған өте нәзік ашкөздік, "парасат айлакерлігіне" айналды. Осы риясыздық заттың жеке өзіндігіне немқұрайлылықты жасырды. Қазіргі заманғы буржуазиялық иррационализм дәріптейтін риясыздық Гегель ұстанымынан терең айырмашылықта. Мұнда дискурсивті ой заттар табиғатынан тыс қарастырылады. "Түсінік, - деп есептейді А.Бергсон, - басқаша емес, оны сансыз коп заттар үшін жалпы қылатын арнайы қасиетті рәміздейді. Ол оған беретін кең түсіндірмесімен, әрқашан азды-көпті бұрмалайды" . Осылайша сана тек сыртқы бейнеде заттардың иррационалдық тұрғыдан танымының логикалық әдісіне жат болатын ішкі табиғатын бейнелейді. Ойлау заттықтың ерекше логикасының, оны соның рефлексивті анықтамаларымен ауыстыра отырып, оған мән бермейтіндіктен, заттың өзіндік әмбебап өлшемі логикалы ойлауға келмейтін сияқты көрінеді. Бүл ойлар Ницшенің түсіндіру әдісіне ұқсайды. Оның ойынша, "Барлық терең нәрселер өздерін жасырғанды ұнатады, ол ерекше тереңдікке ие заттар нышандары мен бейнелерге жек көрушілікті танытады" .

Буржуазия философтары рационалды ой түрінің сынын ежелгі ілімдерге бағыт ұстаумен, онда әлі ой қозғалысы мен болмыстың ашылуы логикасы арасындағы ажыраушылық жоқтығымен тығыз байланыстыратыны белгілі. Осы жағдайға байланысты шығыстық танымдарда бүтін зат аяқталған заттардың сәйкестігі ретінде, олардың сыртқы рефлекстіктен жасырын мәңгілігі ретінде түсіндіріледі. Ол аяқталған заттардан және өзінің менінің тереңдігіне ене отырып барлық заттардың даосын ашқан субъектінің өзінен бөлінген, ерекшеленген нәрсе ретінде қабылданады.

Барлық жерден және бәрінен мәңгілікті іздеңдер.

Бәрінен.

Ол жан-жаққа төгілген.

Барлық жерден және бәрінен мәңгілікті іздеңдер.

Бәрінен.

Ол жан-жаққа төгілген .

Антика заманында-ақ заттардың бүтіндігінің оның көп түрлі өмір сүруінен айырмашылықтағы кейбір ерекшеліктері бөлектенеді. Бүл даралану, мысалы, Платонның идеялар туралы "заттардың бейнелері" ретінде қарастырылатын ілімінен өзінің көріністерін тапты. Айта кететін нәрсе, идеялар туралы, олардың көптігі және заттардың өзінен даралануы туралы Платонның ілімі, тек өзінің мақсатына жетіп қана қойған жоқ, сонымен қатар заттардың нақты табиғатын олардың өздерінен бөлуге әкелді. Бұл мәселеге біз кейін қайта ораламыз. Осы шығыс ілімдеріне бағыт ұстау, ежелгі авторлардың терең ойлау мәдениетін өмірге қайта әкелуге ұмтылу өзінен-өзі ешбір келеңсіздікті өзінде сақтамайды, бірақ марксизм диалектикасын байыта алады, өйткені тек сол өзінің Шығыстың мәдени ағымдары үшін ашықтығын дәлелдей алады.

Логика и творчество: социально-философский анализ //

Диалектика свободы как творчества.

Алма-Ата: Наука. 1989. - С. 188-209.





3. ҚОҒАМНЫҢ ӘЛЕУМЕТТІК САЛАСЫ: ТӘУЕЛСІЗ ҚАЗАҚСТАНДАҒЫ ЭТНОСАРАЛЫҚ ӨЗАРА ӘРЕКЕТ ҮРДІСТЕРІ

3.1. ҚАЗАҚСТАНДАҒЫ ТОЛЕРАНТТЫҚ САНАНЫҢ ҚАЛЫПТАСУЫ ЖӘНЕ ЭТНОСТАРДЫҢ БЕЙБІТ

ҚАТАР ӨМІР СҮРУ МӘДЕНИЕТІ

ӘБДІМӘЛІК НЫСАНБАЕВ

Толерантты сана және келісім мәдениеті... Шығыс әуезі тәрізді құлаққа жағымды жаңа ғылыми атаулар. Бұл атаулар қазіргі заманғы өзекті мәселелер мәнінің байыбына баруға мүмкіндік береді. Бұған адамдардың ғасырлар бойы бірлікке, келісімге ұмтылатынын айтып қарсы тұруға болады. Дегенмен қазіргі жағдай бұрын болмаған мәдени тарихи сапалықпен көзге түседі. Бұрынғы барлық тарихи дәстүрлерден бөлек келісім жергілікті таңдап алу принципі сапасында шектелмей, әмбебап сипатқа ие болады, барлық әлеуметшіл топтарды, этностарды, жас ерекшеліктерін, мәдениет, халықтар, елдерді қамтиды. Дәстүрлі, жағымды қалып сапасында талқыланатын, демократияны өмірге енгізген ежелгі гректің қала мемлекеттеріне (полис) бет бұрайық. Бұл әлеуметтік ортада келісім болды ма? Сөзсіз, бірақ ол еркін азаматтар "таңдаулылар" шеңберімен шектелді, құлдарды (сөйлейтін жануарлар), әйелдерді (олардың орны үйдің әйелдер бөлігінде), балаларды (олардың алдында әлі адам болу түр) қатал түрде санаттан шығарды. Демек, полис үнсіз, дұшпан, күшпен жаншылғандардың келісімінсіз "келісімімен" қолданды.

Ал басқа грек қалалары бірін-бірі және басқа ел адамдарын (Тағыларды) көп бәлсінбей қару күшімен бағыныштылыққа көндіреді.

Келісімнің тарихи түрлерін тыңнан жасамаймыз. Келісімнің қайшылықты шектеулі болғанына, жалпыға бірдей болмағанын түсіну үшін осы мысал да жетеді. Қазіргі жаһандастыру дәуірі өзге сөзсіздіктермен (императивтермен - ауд.) сипатталады. XX ғасырдың басында Макс Шелер адамзат тарихының кең көлемді қайта құрылған сәттерімен салыстыруға болатын, мәдениеттегі батыл өзгерулер туралы жазды. Мәдениеттің "үнсіз келіспеушілікте" болған барлық қабаттары, әлеуметтік топтары мен этностары кім келісімнен ләззат алса, солардың бақылауынан шықты, оз құқықтары туралы мәлімдеді: шығыс елдері мен аймақтары батыстық бейнедегі озбырлыққа қарсы; езілген топтар байларға қарсы; әйелдер - ерлерге қарсы; балалар - үлкендерге қарсы оз дауыстарын көтерді. Бұдан әрі келісімге таңдаулылар арасында ғана жетудің мүмкін болмай қалғаны анықталды, оның барлық және кез келген шекаралардан өтуі, барлық этностарды тартуы, мәдениеттерді, барлық ерлер мен әйелдерді, үлкендер мен балаларды, байлар мен кедейлерді, барлығын қамтуы, әмбебаптығы керек болды. Бұл, келісімнің өзге сапалық сипатын оның әмбебаптығын айқындады.

Тек осындай келісімнің қажеттілігі XX ғасыр дамуы тенденцияларының өрістеуімен және жаһандастыру белгісімен постиндустриалды ақпараттық мәдениеттің қалыптасуымен дәлелденді. Адамзат шын мәнінде бірлескен әрекет пен экономикалар, саясаттар, тілдер, мәдениеттер, адамдар өмірлік әр түрлі практикалар мен жүріс-тұрыс түрлері қатынасының жаңа дәуіріне кірді. Келісім әмбебаптығы тарихи тәжірибенің өзімен дәлелденді. Бүгін келісімді орнату үрдісінен бірде-бір адамды, этнос, халық, мәдениет, әлеуметтік топты шығаруға, бөлектеуге, "тырнақшаның сыртына шығаруға" болмайды. Ол қазіргі заманның үзілді-кесілді анықтаушысы.

Тарихи масштабта жаңа мәселе пайда болады. Бұрын келісімге "келіспегендерді" басу, жаншу арқылы қол жеткізілсе, демек, ол шектеулі болды және кім таңдаулылар қатарында болса, солардың жүріс-тұрысы қабылдауға болатын жалғыз ереже сапасында ұсынылды. Бүгін, келісім әмбебап болып қалыптасқанда, бірінші орынға ажырату, бірегей мәдениеттік және жеке тәжірибе мәселесі шығады. Келісімге өзіңнің жеке ұлттық абыройыңды, өзіңнің жеке мәртебеңді сақтай отырып, қалай келуге болады? Әмбебаптық және бірлік, ұқсас еместік, өзіндік, тең еместік, ажырату сақталатын, мүмкіндік қалай пайда болады? Адамзат өзінің мәдени табыстарын мойындамай және жүріс-тұрыстың жалғыз вестернизацияланған, стереотиптік қалпы сапасындағы үлгісін қабылдап, келісімге келе алмайды. Бұл жаншу және мәдени езгі арқылы "келісімге" қайтадан келу болар еді. Бүгін сөз келісімнің басқа түрі, айырмашылықты сақтауға негізделген және өзара түсініктің ішкі тетіктері, өзара мойындау, толеранттық, құрметтеу туралы болады. Адам толерантты болып дүниеге келмейді, бірақ оқу және тәрбие, мәдениет аралық және этносаралық сұхбат үрдісінде қалыптасады. Бұл жерде діннің, өнердің, философия, әдебиет, әуездің (музыка - ауд.) толеранттық сана қалыптасуындағы алатын үлкен орнын басып айту керек.

Келісім әмбебаптағы сақталу, сонымен қатар айырмашылықты қабыл алу мен көтермелеу арқылы жүзеге асады. Бүл қазіргі жаһандану дәуіріне тон әмбебаптықтың ерекше түрі, постмодернистердің теориялық негіздік пікірлерінде ой елегінен өткізілді. Олар бұрыннан бар категориялық аппаратқа сыймайтын жағдайларды сипаттау үшін ғылыми айналымға өзге пәндерден жиі көшіріліп алынған әдеттен тыс терминдерді кіргізеді. Теодор Адорно жұлдыздардың бір-біріне, және жылт-жылт етіп қозғалтқан орталыққа салыстырмалы екі есе жылдамдығын білдіретін астрономиялық "констелляция" терминіне сүйенеді. Жұлдыздардың тартылысы, айрықша мәртебесі олардың ішкі бірлігін туындатады. Делез ботаникадан "тамырлардың көптігін" білдіретін және бір түбірі, діңгегі, одан тарайтын бұтақтары бар "ағаш" астарына қарсы тұрған "ризома" терминін кіргізеді. "Ризома" зорлық-зомбылыққа, қысымға душар болмайтын көптеген "түбірлердің" келісімі мүмкіндігін ашады. Постмодернистер бірегей мәдениеттің күйреуі, "ыдырауы" идеологиясын айтпайды. Керісінше, олар бірлікті сақтауға мүмкіндік беретін айырмашылықты табу есебінен, үлгілерді теориялық негіздеу мен анықтауды жаңа ақиқаттарды түсінуге демек, көптеген түрлердегі тәжірибелердің дамуы және шұғыл көрінуі арқасында әмбебап келісімді табуға талпынады. Әмбебап болып қалыптасқан келісім айырмашылықты сақтайды және алға өрбітеді, сондықтан ол зорлық-зомбылық, жаныштауға емес, өзара ішкі түсіністік, рухани жақындық, ұлттық мінез-құлыққа және менталитетке негізделеді.

Келісім осындай қойылымында өзара түсінік кең мәтініне кіргізіледі. Бұл ақиқатқа жету тәжірибесін тануға, ғылыми әдістеме бақылайтын аймақты арттыруға мүмкіндік береді. Өзара түсінік түсіндірудің парасатқа сай әдістерімен қиылыспайды, бірақ эмоцияның, бейнеліліктің, интуицияның, өмірлік даналықтың қосылуын шамалайды. Өйткені, өмірлік маңызды шешімдер туралы сөз болғанда, біз оны ғылыми сарапшыларға сеніп тапсырмаймыз. "Түсіну үшін еріктің зорланған күш салуы, - дейді қазіргі заманғы герменевтиканың ұстазы Георг Гадамер, - не де болса бөтенмен соқтығысу, арандатушы, бағыттан адастыру сезімінен басталады". Тек сонда, қашан адамдар әр түрлі тілдерде сөйлегенде, герменевтикалық міндет, жалпы тілді іздестіру міндеті және келісім кеңістігі өзінің барлық байыптылығымен көрінісін табады.

Бұл үдеріс, мәдениет аралық сұхбаттай өзара түсінік түрімен сөзсіз байланысты. "Айырбас үдерісі, сұрақ-жауаптық ілікпе сөз, сұхбаттың негіздік құрылымын, адамдық қатынас негізінде жататын бастауды табады" (Гадамер). Сұхбат монологтар ретінде түсіндірілуі мүмкін, әңгімелесушілердің әрбірі айтылып тұрған жайдың мәніне тартылмаса - бұл тек сыртқы сұхбат. Басқа жағдайдың да болуы мүмкін, - мәселен әңгімелесушілер бірін-бірі құлақ қоя тыңдайды, бірақ өз пікірлерінде қалады. Және, соңында тағы бір келісімге жету үшін ең бір артық көрінетін сұхбат нұсқасы: әңгімелесушілер тек бір-бірін құлақ қоя тыңдап қана қоймай, сонымен қатар өзара өзгереді, сұхбатқа дейін өздеріне белгісіз болған әлденелерді ашады. Тек осы жаңа мазмұн терең, рухани құлықты өзара түсінісумен байланысты экзистенциалдық келісімге келуге мүмкіндік береді.

Сұхбаттың бұл түрлерін келесі терминдер көмегімен сипаттауға болады: бөтенді өзіңдікі ретінде, бөтенді бөтен ретінде және бөтенді өзгелік басқаша ретінде қабылдау. Келісімнің бірінші түрі сұхбаттасушылардың бірдейлігін терістеуі, немесе керісінше, оның тәжірибесіне бейімделуді (ассимиляция) шамалауы мүмкін. Екінші түрі, пікірді және сұхбатшының құндылық жүйесін қабылдамауды, "бөтеннің" жағымсыз үндестігі түсіндірмесін еске салады. Ақырында бәрінен де қалаған келісімге сай келетін үшінші түрі: сұхбаттасушылар жеке ұқсастықтарын жоғалтпай бір-біріне ұқсас еместіктерін мойындайды және оған құндылықты, жағымды мон береді. Басқа болу - айрықша тартымды болуды, келісімнің айрықша қорын білдіреді.

Қазіргі заманғы жағдайда, қалаулы және қажетті келісім болып табылатын өркениеттер мен мәдениеттер сұхбаты кеңістігінің қалыптасуынан, дауласқан әлемнің бірден-бір әлеуметтік және мәдени ұйымдасуының басымдық түрі пайда болады. Сұхбат қарым-қатынас және қатар өмір сүру түрі ретінде зорлық-зомбылыққа, үстемдікке, бірлестікке (монополия) ақиқат балама болады. Қайшылықты, қарама-қарсылықты адамзат қауымдастығының тарихи дамуының объективтік бағыты, сол әлемнің орталықсыздандырылғанын және келісілгенін көргісі келмейтін, өз көзқарастары мен саяси еркіндігі бар басқа елдер мен халықтарға таңушы күштер жағынан табанды қарсылық кездестіруде. Бұл өз мәнінде нағыз ішкі келісім мен демократиялық еркіндікті түп тамырымен құрту жолымен алдамшы келісім, жалған еркіндік және квазидемократия қолдауын тапқан, өзін жойған практика. Мәдениеттер мен өркениеттер сұхбаты мұндай түрдегі саясатқа әлемнің құрылымдануы тәсілі мен мүмкіндіктерін және нағыз келісімге жетуін көрсетіп, мықты тосқауыл болуы мүмкін.

Шығыстың дәстүрлі болмыс тәсілдері мен құндылық бағытының либералды өмірді ұйымдастырудың батыстық принциптерімен қарым-қатынасының болуы мәдениеттер сұхбатының өзекті тақырыбы. Қазақ мәдениеті де жататын әлемді қабылдаудың дәстүрлі түрі, құдайлық орта ретінде түсінілетін табиғатқа бүтіндей қатынасқа негізделген. Келешек биоәлеуметтік ағза ретіндегі руды әлеммен салыстыруға болады, және адам да табиғатпен туыстық діндермен байланысты. Адам рулық қауымға оз бетінше шешім қабылдамайтын және ұжымның еркіне бағынатын оның бір табиғи бөлшегі ретінде кіреді. Рудан сырт шығып қалу бәрін - шаңырағын, отбасын, бақыт, болашағын жоғалтуды білдіреді. Дәстүршілдік және ұжымшылдық - мұндай социумның маңызды құндылығы.

Ымырашылдық принципі келесі: индивидуалдық, кісі бостандығы және жауапкершілігі, адамның еркін білдіруі, оның ынтасы мен іскерлігі демократиялық, әлеуметтік болмыс коптүрлілігінің алғышартын жасайтын басымдықтардан шығады. Осындай екі, қарама-қарсы болып көрінетін баптарды қалай біріктіруге болады? Әрине, дәстүрлі құндылықтар өткен шаққа ауысқан жоқ, олар бейсаналыққа терең еніп, ұжымдық бейсаналылық архетиптер жүйесін құрастырады. Кісілік белсенділіктің алғашқылығын болжайтын ежелгі аңыздық поэтикалық сана демократиялық мемлекеттің қалыптасуына кедергі болмай ма? Сонымен бірге, біз үшін Қазақстандағы бұқаралық сананың батыстық институттар мен құндылықтарды игеру үрдісін зерттеу де маңызды. Бұл сұрақ шынайы зерттеулік талқылауды керек етеді.

Дәстүрлердің жаңа түсіндірмелеріне және оның тарихи шығармашылыққа қарым-қатынасына сүйену керек. Макс Вебер өткеннің жолын ұстаушылық дәстүрді жаңаны бекітетін, мақсатты әрекет жүйесі ретінде модернизацияға қатал қарсы қояды. Алайда, басқа зерттеушілер мұндай қарсы қоюшылықпен келіспейді. Олар тарихи мирасқорлықты сақтайтын, мәдени үрдістер үзілмейтін дәстүрдің маңыздылығын уағыздайды және дәстүрдің өзінің өзгеруі мүмкіндігін, оның жаңашылдықпен (модернизация) диалектикалық өзара әрекетін көрсетеді. Дәстүр өзара түсінік пен келісімнің маңызды шарты сапасында түсіндіріледі. Өйткені, түсіну әрқашан бүтіннің ең алғашқы бейнесін алдын ала - көру, алдын ала — сұқтануды жобалайды. Мұндай түсіну қалай мүмкін болады? Герменевтика, тек түсіну есебінен біз тарихи дәстүр үздіксіздігіне қосыламыз және кез келген парасат түсіндірмесіне дейінгі бүтіннің бейнесін құрастыратын, құндылығы шексіз тәжірибеге ие боламыз деп бекітеді. Сондықтан қазақтың дәстүрлі және батыстың ымырашыл құндылықтарын өзара жоюшы сапасында бейнелеуге болмайды. Адам өзінің бостандығын және тұлғалық таңдауын түсіну, өзара түсіну және келісім жағдайына мүмкіндік беретін тарихи дәстүрге қосылғанда ғана жүзеге асырады. Басқа жағынан, дәстүр тұлғалық бастаудан толық еркін емес, ол адамдардың еркі, күш салуы арқылы жүзеге асады.

Біз келісімнің жалпы планетарлық императив болған деген қорытындыға келдік, ол этникалық шығу тегі мен өзіндік айырмашылық арқылы жүзеге асуы керек және сондықтан сыртқы сипатта болмай, ішкі күш, терең сұхбат және мәдениет аралық қатынастың салдары болып табылады. Қазіргі қауымдастыққа мұндай келісімге дейін алыс, өйткені әзірге бір жақты (однополярном - ауд.) әлемде күш салтанат құрады және бір ірі мемлекет билік құрып тұрады, деп қарсылық білдіруге болады. Дегенмен бүл ақиқатқа да сай келе бермейді. 25 мемлекетті біріктірген Еуропа Одағы, сонымен қатар басқа да мемлекеттер аралық құрылымдар - Қазақстан, Ресей, Белоруссия, Украинаны біріктірген экономикалық кеңістік сияқты қарсы әсерлер қалыптасуда. Мұнан басқа, келісім мәдениеті туралы айта отырып, біз бар нәрселердің жағдайын ғана еске алып қоймай, болуы керекті, болашақтың үлгісін де жасаймыз. Қазіргінің анықталуын жүзеге асыратын болашаққа бағыт сілтейтін теорияның тағдыры тек осында.

Мәдениет келісім тұрғысынан ислам және христиан өркениеттерінің қарсы тұруы, аты шыққан "өркениеттік күйреуі туралы тезис сынды көтермейді. Сұхбатқа және мәдени қатынасқа, мемлекеттердің ұлттық мақсат-мүддесін қорғауға жағдай жасайтын және күшейіп отырған жаһандастыру жағдайында мәдени айырмашылықты сақтау бағытындағы мемлекеттердің өзара әрекеті жүйесін қалыптастыруға бет бұрған объективтік қарама-қарсы тенденция байқалады. Менің ойымша, осыған байланысты "халықаралық қатынас" категориясы түсінігінің өзін өзгерту қажет. Бұл тек қана мемлекеттер арасындағы саяси қатынастар ғана емес, сонымен қатар әр түрлі шекаралардан өтетін және мәдениет аралық ортақ кеңістік жасайтын байланыстар.

Белгіленген теориялық тезистерге сүйеніп, толеранттық мәдениет пен келісімнің біздің Республикамыздағы жағдайының қандай екендігін талдаймыз. Егер халықаралық деңгей туралы айтатын болсақ, онда Президент Нұрсұлтан Назарбаевтың саясаты әлемнің жас демократиялық мемлекеттері қатарынан нық орын алды және оның посткеңестік кеңістіктегі болашағын, демек, қоғамдық-саяси келісім, демократиялық алға басу тұрғысындағы беделі мен жақсы атын қамтамасыз етті. Қазақстанның ішкі мәселелері және оның жасаған көп этностық қоғам үлгісі, белгілі бір деңгейде халықаралық қауымдастық үшін және басқа елдердің келісім мен толеранттық мәдениетке қосылуына мысал қызметін атқара алады деуге болады. Бұл біздің Республикамыздың келісім идеясын "лайықты, идеал" түрінен "бар, ақиқат" түрге табысты аударатынын, біріншілердің қатарында бірыңғай (унитарлы) мемлекетте келісім мен халықтардың қатар өмір сүруінің бағасы жоқ тәжірибесін басқаларға көрсетуін білдіреді.

Біз қашан бірлік және келісім, бірінші кезекте, этникааралық және мәдениет аралық өзара әрекетке қатысты. Көпэтностық, көптеген мәдениеттер тоғысқан мемлекет болып отырған Қазақстан бұл жағдайды маңызды құндылық, елдің дамуын байытушы мүмкіндіктер жиынтығы (спектрі) ретінде қарастырады. 130-дан аса этностар жанжал мен соқтығыстарды білмей бейбітшілік және келісім жағдайында өмір сүруде. Коп жағдайларда бұл толерантты санаға ие болған қазақ ұлтының еңбегі. Өйткені, қазақтар тарихи ерекше тілектестігімен, қонақжайлылығымен, ақ пейілділігімен көзге түседі және тотальдық өкімет жылдарында, кеңес үкіметі түрінде кімге тағдырдың бақытсыздығы төнсе, соны өзінің туған жерінде әлпештеп қабылдады. Посткеңестік мемлекеттер ішінде Қазақстан эмиграциялық үрдістерден құтыла алмаса да, көптеген этностардың белсенді қарым-қатынасын және жалпы достығы сипатын сақтады. Одан басқа, Қазақстанда мәдениет аралық қатынастың және мәдениеттердің қатар өмір сүруінің жаңа тәжірибесі: Қазақстан халықтарының ассамблеясы пайда болды. Бұл тәжірибе басқа посткеңестік мемлекеттер тарапынан жоғары баға алды және алыс шет елдер үшін де этностардың қатар өмір сүруіне, ұлтаралық келісімге үлгі болуы мүмкін.

Ассамблеяның жұмысы туралы көптеген баяндамалар жасауға болады. Дегенмен, біз үшін, толеранттық сана мен келісім мәдениетінің қайшылық, талас-тартыс мәселесі жиынтығын жоққа шығармайтынын түсіну маңызды. Келісімге тек қайшылықтарды, қиындықтарды жылы жабу, реттеу жолымен емес, шешу арқылы жетеді. Менің ойымша, Ассамблея қызметінің белсенділігін арттыру үшін, Ассамблеяның қызметі мен мәртебесі туралы, оның көкжиегін кеңейтіп, мақсатқа жету әрекетіне салмақтылық пен тиімділік беретін жаңа заңдар қабылдануы керек. Республикадағы барлық этностардың өзара әрекеті, бейбіт қатар өмір сүрулері үшін заң шығарушы негізді қалыптастыру, мәдени көптүрлілікті дамыту керек. Сонда Қазақстанда жаңа өмір басталады. Бірақ мұндай заңды жасау мен қабылдаудың созылып бара жатқаны анық. Біреуге мұндай заңның өмірге енуінің соншалықты керегі жоқтай эсер пайда болады.

Келісім мәдениетінің болашағы және Қазақстандағы этностардың қатар өмір сүруі, бәрінен бұрын елдегі басым болып отырған қазақ және орыс этностарының өзара әрекетімен байланысты. Оларда мәдениет аралық және өзара түсінушілік үшін терең тиянақты негіз бар. Бұл бұрыннан келе жатқан еуразиялық ағайындық өзара рух және ұжымшылдық, көпғасырлық экономикалық, мәдени, саяси салалардағы қатынастың берік дәстүрлері. Қазақтар мен орыстарды менталдық бағдарлама деңгейіндегі дәнекерлер, демек, бүл этностардың ұлттық сипатын, әмбебаптық анықтаушы түрлер: ұжымдасуға бейімділіктері, әйелге бірдей қатынасы, билік функцияларының белгілі түсіндірмесі берік байланыстырады.

Бірақ, бейбіт мәдениет пен этностардың қатар өмір сүруінің ең басты бағыты қазақтар мен орыстар, қазақтар мен басқа этностар арасында жатпай, оның қазақ этностың оз ішінде болуы әдеттен тыс. Атап айтқанда екпіннің ұлттың ішкі өзара қатынасына жасалуында. Мүмкін, бүл, елде қазақтардың ара салмағының артуымен байланысты болар, және олар басқа этностар алдында тәуелсіз туған мемлекетінің тағдыры үшін өздерінің айрықша борышын, міндетін, айрықша жауапкершілігін сезінер. Енді, қоғамда қазақтардың рөлі өлшеусіз өскенде, ұлттың ішкі келісімі мен бірлігі, ұлтаралық өзара қатынас пен серіктестіктің басты жағдайы болады. Әр түрлі этностар мен мәдениеттер арасындағы түсінісу неден басталады деп сұрағанда, бір-біріне сенімнен, басқаның не айтқысы келетінін түсінуге ықыласты болуға, шынайы қызығушылық білдіруден деп жауап беруге болады. Қазақтардың өзі туралы да осыны айтуға болады.

Қайшылықтар және керек десең тартысты жағдайлардың болуы сөзсіз, өйткені әр түрлі қабаттардың, топтардың мақсат-мүдделерінің соқтығысуы заңды. Бірақ дәстүрлі қазақ мәдениетінің айрықша белгісі, өте құнды қасиеті ең бір өмірлік қиын дағдарыстардан шығудың жолын табуы, тілектестік, ашықтық, өзара түсіністікке ерік білдіру, топтың барлық мүшесін бірдей сыйлау болады. Бүл қазақ халқының ежелден аты шыққан ұлы қатынас өнері. Біз өзімшілдік, көре алмаушылық, батыс прагматизмі мен салқын есептің мәдениет дәстүріндегі келісім мен өзара түсінік бастауларын шайқалтуына мүмкіндік бере алмаймыз.

Қазақ ұлтының ішкі жағдайы бір кезде тарихи отанынан кетуге мәжбүр болғандардың кайта оралуына байланысты күрделене түседі. Әлемнің әр түрлі елдерінде 5 миллионнан артық қазақ өмір сүреді және олардың басым бөлігі өздерінің балаларының болашағын тарихи отанына қайта оралуымен байланыстырады. Дегенмен Қытайдан келген қазақтардың Ресейден немесе Америкадан келгендерден басқаша ойлайтыны және сезінетіні анық болып отыр. Тағдыр отанымен берік байланысты сыйлаған қазақтарға олардың екеуі де ұқсас емес. Бәрі де бір тілде сөйлейтін болып көрінгенмен, өздерінше ойлайды, өздерін әр түрлі жағынан көрсетеді. Ал егер нақтырақ айтсақ, онда қазақ тілі де басқа көптеген тілдердің әсерлерімен стилистикалық және грамматикалық өзгерістерге ұшырауда. Осы әр түрлі мәдени және тілдік үрдістер қазақ ұлтының ішінде өзара түсінушілік пен бірлікті қиындатады, ал сонысымен ұлтаралық қатынастарда жаңа мәселелерді туындатады. Керек десе біртүтас қазақ ұлты бар ма, деп сұрақты әлі де өткірлеу қойғым келеді: Шамасы, оралмандардың әлеуметтік-экономикалық бейімделуі шараларына шешуші қадамдар жасай отырып, сонымен қатар, оларда жаңа менталитеттің қалыптасуына қамқорлық көрсетіп бәрінен бұрын туған ұлт өкілдеріне өзара түсінушілік пен келісім рухына сай келетін, солар арқылы басқа этностарға бірегей Қазақстан халқы болып табылатын кең көлемді әрекеттерді де істеу керек. Мемлекет те, Ассамблея да, зерттеу мекемелері де мұнан сырт қалмаулары керек. Оралмандар тек сөйлеп қана емес, қазақша ойлайтындай арнайы білім беретін бағдарламалар қабылдау, психологиялық тренингтер өткізу керек.

Қазақ ұлтының келісімі мен бірлігіне қатер төндіретін тағы бір айтарлықтай қайшылық: қала мен ауыл. Қазақтардың 56%-ы қалаларда, ал 44%-ы ауылдарда өмір сүреді. Бұл айтарлықтай үлкен пайыз. Ауылды көтеру туралы Президент бағдарламасы ауылдың көтерілетіні, дүр сілкінетіні туралы сенімді оятты. Бұл бағытта көптеген жұмыстар жасалды, бірақ кем-кемнен қайта құру қарқыны бәсеңдеді. Ауыл әлі де болса, өзінің шешілмеген мәселелерімен бірде-бір қазақты, бірде-бір қазақстандықты бей-жай қалдырмайды. Қазақстанның гүлденуі мен дамуы болашағы тек ауылдың қайта өрлеуімен байланысты. Бүгінгі күні ауыл мәселесі, қаланың да мәселесі болып отыр. Ауыл қазақтары жұмыс және жақсы өмірді іздеп қалаларға келуде. Мұның ешқайсысы да қолдарына тимеген олар, қылмыстық құрылымдарға қосылып, қалаларда тынышсыздық пен тұрақсыздық жағдайын туындататын қылмыстар жасайды, нашақорлыққа салынады. Қала мәселесі болып отырған ауылдың қиындықтары өзінің барлық күрделілігімен және аса маңыздылығымен күн тәртібіне қайтадан қойылуы керек.

Біз келісім мәдениеті, халықтардың өзара байланыстары мен қатар өмір сүруі туралы айтқанда, тек этностарды ғана емес, сонымен қатар, ұрпақ, гендерлік мәселелерді еске аламыз. Біз басып айтқан келісу - келісімшілдікті түсіну, сыртқы қысымға бағыныштылықты емес, терең ұғынылған жеке мәдени бірегейлікті сақтай отырып, өзара түсіністікке ішкі себептілікпен ұмыту. Келісім ұрпақтар қатынасын да сипаттайтын категория. "Әкелер мен балалардың" мәңгілік ауыр жағдайы бүгін де одан әрі ширыға түсуде. Атап айтқанда, жастар мемлекетшіл, тәуелсіздік жылдарында үлкен артықшылықтарға ие болғандай көрінеді. Жастар еліктірме ойлардан, ескірген құндылық бағыттарынан тез бас тартып, қазіргі заманға сай ой ойлап, тез өзгеріп, жаңа құндылық мақсаттарын және жүріс-тұрыс үлгілерін игеруде. Қазақстандағы ірі бизнес жастар атымен лайықты көрсетіледі. Осымен қатар, атап айтқанда жастар арасында, - бұл ашық оғаштық, - білімі аздар, тіпті жай білімі жоқтар көбейіп бара жатыр. Тағы бір қарама-қарсы нәрсе - дипломы барлардың білімі құжатында көрсетілгенге мүлде сәйкес келмейді.

Бізге бәсекеге икемді, қазіргі заманғы ғылым жетістіктерін игерген, дамушы жер шарының әлемдік мәдениеті категорияларымен ойлайтын, ең бастысы - өзара келісім құрылымына кіруге қабілетті қазақстандық ұлт керек. Келісім мен бірлік әйелдердің әлеуметтік тобына бет бұруды керек етеді. Бұл, керек десе топ та емес, Қазақстан тұрғындарының басым бөлігі. Халықаралық құжаттардың қазіргі тілі тармақталған гендерлік зерттеулер жүйесіне сүйеніп, гендерлік сөздікті пайдаланады. Халықаралық немесе ұлттық деңгейдегі бірде-бір әлеуметтік жоба, бірде-бір әлеуметтік бағдарлама бүгін ерлер мен әйелдердің әлеуметтік тәжірибесін дифференциялауды, олардың әр түрлі келісілген және үйлестірілген болуы керек мақсат-мүдделері мен сұраныстарының гендерлік өлшеусіз өткізілуі мүмкін емес.

Гендерлік бағытта басқа Азия елдерімен салыстырғанда Қазақстан ең алдыңғы орында көрінеді. Қазақстан Республикасы Президенті жанында отбасы және әйел ісі жөніндегі комиссия белсенді жұмыс жүргізеді, "Қазақстан Республикасының гендерлік даму концепциясы" қабылданды, әйелдердің экономикалық және саяси алға жылжуы жүзеге асырылып, гендерлік білім беру өмірге енгізілуде. Мұның бәрі - шын мәніндегі пайдалы табыстар. Бізге, ерлерге кейде мұнда ешқандай мәселе жоқ сияқты. Біздің әйелдер бүгін айтарлықтай белсенділік танытып бизнеспен, саясатпен айналысуда. Дегенмен бізде жыныс белгісіне орай ашық дискриминация болмаса да, ол жасырын, елеусіз түрінде сақталған. Тек бір мысал әйелдің жалақысы ерлер жалақысының 67 пайызын құрайды. Ненің есебінен? Ерлер жетекшілік лауазымдарда (тікеден тік дискриминация) және ең бір жоғарғы жалақысы бар өндіріс салаларында (көлденең дискриминация) жұмыс істейді. Табыс табатын ерлер әсерлі жарнама және соның ішінде зейнетақы қорымен өздерін айтарлықтай қамтамасыздандырады.

Келісім мәдениетіне тағы не кедергі келтіреді? Әлеуметтік жалғыздық мәселесі. Өздерін экономикалық қамтамасыздандырған адамдардың, ерлер мен әйелдердің көпшілігі отбасын құруға асықпайды. Күннен-күнге ұлғайып отырған ажырасулар куә болатыны сияқты, отбасы әлеуметтік институт ретінде "жойылады" деп есептеледі. Дегенмен бүгінгі зерттеушілер белгілі бір тарихи түрдегі отбасы дағдарысы туралы айтады және отбасының өткінші құндылық болмайтынына екпін жасайды, өйткені тек сол ғана адамға ең басты қажеттілік - қамқорлық, сүйіспеншілік, психологиялық қолдау, күнделікті қатынас мүмкіндігін береді. Өзінің бірінші сөзінде айтатын Абайдың сұрауын еске түсірейік: "Ғылым бағу? Жоқ, ғылым бағарға да ғылым сөзін сөйлесер адам жоқ". Білгеніңді кімге үйретерсің, білмегеніңді кімнен сұрарсың?... Мұңдасың, шер тарқатысар кісі болмаған соң, ғылым сөзі - бір тез қартайтатын күйік. Отбасын әлеуметтік қолдауды жетілдіріп, оның жоғары мәртебесін сақтау үшін БАҚ арқылы, білім беру арқылы жедел шаралар қабылдау керек. Әлеуметтік жалғыздыққа ұшыраған адамдар біздің "келісім шеңберімізден" шығып қалады және соңында өздерін үлестен құр қалғандай және бақытсыздай сезінеді.

Келісім мәдениеті және халықтардың қатар өмір сүруі... Біз "келісім" түсінігіне екпін жасадық. Мәдениет бұл сөз тіркесінде келісімді жүйелі түрде оқып-үйрену керек, ол бір оқиғадан келесі оқиғада ғана көрінісін таппай, дағдыға, қалай да екінші табиғатқа айналуы керек дегенді білдіреді. Сонымен жастардың толеранттық мәдениеті тәрбиесіне, халықтың толеранттық санасының қалыптасуына айрықша назар аудару керек. Егер Аристотельді еске түсірсек, онда қайырымды деп, қайырымды әрекет жасаған кім болса соны емес, кім ол үшін мінезін үйлесімді тәрбиелеп, оны дағдыға айналдырса соны қайырымды деп есептеу керек.

Біз Қазақстан халқында келісіммен қатар өмір сүру мәдениетінің қалыптастыруына, біздің халқымыздың мінез-құлқының күнделікті іс-әрекеттерінен және мәдениет аралық қатынас пен интеграциялық актілерде көрінуіне, біздің бірлігіміз бен келісіміміздің ішкі айырмашылығын сақтап, ұлттың өзіндік сана-сезімі мен әлемді мәдени игеруіне ұмтылуымыз керек. Қазақстан осындай келісім мәдениеті мен этностардың қатар өмір сүруі жолында. Біздің еліміздің тәжірибесі XXI ғасырдың әлемдік қауымдастығында үлкен сұранысқа ие болуы мүмкін. Өйткені, тек біздің еліміз өте сирек кездесетін дәстүрлерді жинақтау мен жаңартуды, қазіргі мен болашақты - өткен мәдени мұрамен келістіру тәжірибесін көрсетеді. Сіз 2004-2006 жылдарға арналған, жүзеге асырылуына отандық қоғамтанушылардың ең білімді өкілдері қатыстырылған, орасан күрделі ұлттық мәдени мұра жобасы туралы білесіз. Біздің институтымыз қазақ тілінде әлемдік философия тарихынан, сонымен қатар көп томдық қазақтың философиялық ойы тарихын баспаға дайындауда. Бүл біздің бәрімізді рухтандыратын, оның орындалуы халықтың мәдени және рухани тәжірибесін байытатын мүмкіндік және туған мәдениетке, сонымен бірге басқа халықтардың философиялық дәстүрлерінің құнды қазыналарына бет бұратын, мемлекеттік қазақ тіліне жаңа, мәдени бастау болатын жоба. Тағы бір рет бірыңғай унитарлы мемлекет шеңберінде этностардың қатар өмір сүруі мен мәдениетті және өркениетті өзара байланысы үшін заң шығаратын, құқықтық негіз жасаудың қажеттілігін баса айтқым келеді.

Келісім мәдениеті мен халықтардың бейбіт қатар өмір сүруі үлкен күш салуды, қарқынды еңбекті, таусылмайтын қуатты талап етеді. Бірақ сенім, толеранттық, сыйластық, өзара қызығушылық білдіру өз жиынтығында келісім мәдениеті мен қатар өмір сүруге қосылатын, біздің өзара байланысты және өзара тәуелді әлеміміздегі ақиқат, мейірімділік пен сұлулық, руханилықтың жоғарғы идеалдарын бекітуге бағытталған аса маңызды құндылықтар.

Формирование толерантного сознания и культуры

сосуществования этносов в Казахстане //

Глобализация и проблемы межкультурного диалога в 2-х томах.

Алматы: Компьютерно-издательский центр Института

философии и политологии МОНРК,

2004, Т.1. - С.254-270.

3.2. ҚАЗАҚСТАНДАҒЫ ЭТНОСАРАЛЫҚ КЕЛІСІМ: МӘСЕЛЕЛЕР, ҚАЙШЫЛЫҚТАР, ПЕРСПЕКТИВАЛАР

ГЕННАДИЙ МАЛИНИН

Қазақстандағы этносаралық келісімнің

әлеуметтік-мәдени негіздері

Этносаралық келісімді нығайтатын және дамытатын "факторлар" жүйесінде үлкен орын мәдениетке беріледі. Мәдени қарым-қатынас ұлттық мәдениеттердің өзара баюының бастауы, білімдер, құндылықтарды, тәжірибені берудің тәсілі ғана емес, сонымен қатар әр түрлі ұлт өкілдерінің жақындасуының, өзара сенімінің негізі болып табылады. Соның арқасында ынтымақтастыққа қызығушылық пен ұмтылыс қалыптасады. Біздің пайымдауымызша, мәдени өзара әрекеттесу үрдісінің терең әлеуметтік мазмұны осында...

Мәдениеттердің өзара әрекеттесуі мәселесі Қазақстанда барынша белсенді талқылануда. 1992 жыл мен 1995 жылдардың аралығында Алматыда "Шығыс-Батыс: мәдениеттер сұхбаты" деген екі халықаралық симпозиумның өткенінін айтудың өзі жеткілікті. Осы мәселені зерттеуге байланысты негізгі көзқарастарды тарқата отырып үш негізгі бағытты атап көрсетуге болады. Біріншіден, "аккультурация" концепциясы, оның мағынасы батыстық әлеуметтік-мәдени үлгілермен жақындасуда; екіншіден, "мәдени төлтумалық" теориясы, онда қоғамның өзін-өзі бекітуінің негізгі бастауы ретінде ұлттық мәдени мұраға арқа сүйеудің қажеттілігін көрсету негізгі тезис етіп алынады; "мәдени плюрализм" саясаты, ол "техногендік факторларға" байланысты ұлттық мәдениеттердің біркелкіленуінің күшеюіне қарсы бағытталған.

Мынандай сұрақ туындайды: мәдени өзара әрекеттесудің қай нұсқасын таңдау казақстандық қоғамдағы азаматтық бейбітшілік пен ұлтаралық келісімге деген нағыз қажеттікті адекватты түрде бейнелейді?

Көпұлтты Қазақстан өзінің тәуелсіздігіне қол жеткізгеннен кейін қазіргі таңда мәдени даму жолын таңдаудың, өркениеттің қазіргі таңдағы жетістіктерін қолданудың маңызды мәселелері алдында тұр. Онсыз экономикалық және әлеуметтік дамудың міндеттерінің шешімін табу және қазіргі әлемдік мәдени байланыстарға толық қатысу мүмкін емес. Бірақ бұл мәселенің бір бөлігі ғана. Алғашқысымен байланысып жататын басқа жағы -біртүтас "социалистік мәдениеттің" Қазақстанда тұрып жатқан этностық қауымдастықтардың қайта түлеп жатқан мәдениеттерінің көптүрлілігі мен өзара әрекеттесуіне өтуі. Бұл жердегі қиындық мынада: этностық қауымдастықтар мәдениетінің даму деңгейі әр түрлі. Сонымен қатар экономикалық және әлеуметтік сипаттағы белгілі бір айырмашылықтар да бар. Бірақ олардың барлығы да тоталитарлық режим "езіп тастаған" ұлттық өмір сүру құрылымдары, стиль мен өмір салтын қайта жаңғыртып, өзектендіруге ұмтылады.

Дегенмен, бұл күрделі мәселені бөлектеніп шешуге болмайтын сияқты. Оларды шешудің біртұтас стратегиясы керек, ол мәдениеттердің бір-бірінен айырмашылықтары мен арадағы қайшылықтарын ескерер еді, сонымен қатар ол, Қазақстандағы барлық этностық топтардың біріккен іс-қимылына жалпы іргетас болатын мәдени даму түсінігіне негізделу керек.

Ұлттық мәдениеттердің әлеуметтік-философиялық аясы: мәдени монологизмнен мәдениеттердің сұхбатына

Бұл мәселені әлеуметтік-философиялық талдаудың, біздің пікірімізше, тек өзіндік маңыздылығы мен құндылығы ғана бар емес (философиялық рефлексияның сыртында ұлттық мәдениеттердің өзара әрекеттесуі өзіндік әлеуметтік-тарихи және жалпы қажеттілік ретінде емес эмпирикалық деңгейде оның әр түрлі көріністері түрінде пайымдалуы мүмкін), сонымен катар мәдениет саласындағы практикалық саясат белгілі бір әлеуметтік-философиялық негіздерге сүйенеді.

Алдымен, қандай мазмұндық мағынаны "мәдениеттердің өзара әрекеттесуі" ұғымына телиміз? Өзара әрекеттесу философиялық категориясының мәндік мазмұны -объектілердің бір-біріне әсері үрдісін, олардың өзара байланыстылығын, жағдайдың өзгеруін, өзара өтуін, сонымен қатар бір объектінің екіншісін жасауын бейнелейді. Өзара әрекеттесу - бұл уақыт пен кеңістікте байқалатын объективті және әмбебап үрдіс. Осыдан бірнеше маңызды қорытындылар туындайды.

Біріншіден, кез келген объект өзара әрекеттесу формасында көрініс береді. Ол оның болмысын нақты мазмұнмен толықтырады. Өзара әрекетсіз ол ешқандай құрылымға, қасиеттерге ие болмас еді, өзінің тіршілік етуін ешқандай дәлелдей алмас еді, яғни ол шындыққа сәйкес келмес еді.

Екіншіден, өзара әрекеттесу үрдісінде объектілер аралығындағы сандық және сапалық сипаттағы әр түрлі параметрлер алмасады, біреуінен екіншісіне ақпар беріледі және керісінше, жаңа белгілердің пайда болуы мен ескілердің жойылуы және т.б. жүзеге асады.

Үшіншіден, өзара әрекеттесу тең деңгейдегі жүйенің элементтерінің бірігуіне алып келеді, яғни белгілі бір типтегі тұтастықты біріктіретін өзіндік кіріктіруші фактор ретінде көрініс береді.

Төртіншіден, өзара әрекеттесу эсер етуші объектілердің ұйымдастырудың қарапайымнан күрделі формаларына өзіндік өтуінің бастауы мен себебі және олардың өзіндік жетілуі мен өзіндік дамуы.

Бесіншіден, өзара әрекеттесу себеп пен салдардың қатынасын анықтайды. Өзара әрекеттесуші жақтардың әрқайсысы біреуі екіншісінің себебі сияқты көрініс береді және соның нәтижесінде қарама-қарсы жақтың кері әсері болады.

Өзара әрекеттесудің әр түрлі типтері болады. Оның толық жіктемесін Гегель берген. Ол өзара әрекеттесудің механикалық, химиялық, организмдік типтерінің әрқайсысы тек соған ғана тән сипаттамаларға ие .

Адам өмірі, оның ішінде мәдениет әлеуметтік құбылыс және өзара әрекеттесудің күрделі органикалық типі ретінде соңғысына жатады. Оған сәйкес келетін объектілер олардың өзара әрекеттесуінің арқасында өмір сүретіндігі оның ерекшелігі болып табылады. Осындай өзара әрекеттесудің жүйесінің сыртында олар өмір сүрмейді.

Сондықтан ұлттық мәдениеттің болмысы мен оның өмір сүруі сипаты мен дамуын басқа мәдениеттердің, тарихи, әлеуметтік-экономикалық, саяси, табиғи-географиялық және т.б. үрдістермен өзара әрекеттесу жүйесінің сыртында қарастыруға болмайды. Онымен қоса, бұндай үрдістің негізін оның өзінің элементтерінің өзара әрекеттесуі құраған жағдайда кез келген ұлттық мәдениет біртұтас құрылым ретінде өзін дамытуға және қайта жаңғыртуға қабілетті.

Әрбір мәдениет пайда болуы мен өмір сүруі үрдісінде басқа мәдениеттердің әрқилы элементтерін бойына енгізеді. Этностық қауымдастықтағы мәдени түйісулердің күшеюіне байланысты осы этносқа қатысы бар абсолютті түрде ерекшеленетін мәдениет элементтері азая түседі. Дегенмен, ол этнос мәдениетінің төлтумалығы жоғалады деген соз емес. Төлтумалық қалады, бірақ ол элементтер деңгейінде емес (бұл жерде ұқсастық та дәл келуі мүмкін), жүйелік біртұтастық деңгейде. Мәдениеттер айырмашылығы жүйелі ұйымдасудың бұл деңгейінде этностың әлемді байыптау ерекшеліктерін, оның әлеуметтік-мәдени қатынастарын, мәдени практикада қолданылатын мәдени тәжірибені беру тәсілдерін байқатады.

Қазіргі ұлттық мәдениет өзінің жүйелі біртұтастығында әр түрлі элементтердің күрделі бірге өмір сүруімен және өзара әрекеттесуімен сипатталады (дәстүрлер, этностық таптаурындар, жаңашылдықтар және т.б.). Оларда көбінесе "бір уақытта олардағы мәдени материалдары мен оның құрылымдық ұйымының тәсілі бойынша бір-бірінен айырмашылығы бар бірнеше дәстүрлер өмір сүреді және қызмет етеді" . Бірақ олардың төлтумалығын сақтау мен жаңғырту этностық мәдениеттің жалпы өзара әрекеттесудің жүйелі ұйымдасуына қалай қосылғанына байланысты. Ол мәдениеттің оқшау тарихи типі және онда "нақты белгіленген және сәйкес дәстүрлерде діттелген ортамен оқшау байланыстар жалпылама түрде көрініс береді" . Соңғысы төлтумалық ұлттық мәдениеттің өмір сүруі, дамуы және қайта түлеуінің маңызды және қажетті элементі болып табылады.

Ұлттық мәдениеттердің өзара әрекеттесуі туралы ең кең тараған түсінік этностық субъектілердің бір-бірінен кейбір мәдени элементтерді қарапайым қабылдау, бір-бірі туралы қарапайым өзара ақпараттардың ағынының сандық көбеюі және т.б. болып келеді.

Біздің пікірімізше, бұндай түсініктер ұлт мәдениеттері арасындағы қатынастардың әлемдік тарих барысында практика жүзінде орын алатын ең қарапайым деңгейін танытады. Ол тек өзара әрекеттесудің сыртқы параметрлерін ашуға мүмкіндік береді, бірақ адамзаттың әлеуметтік-мәдени дамуының терең негіздері ауқымындағы оның мәндік мазмұнын қамтымайды. Онымен қоса өзара әрекеттесуші жақтардың мүмкіндіктер мен қабілеттер сипаттамасы, ішкі жағдайы назардан тыс қалады.

Өзара әрекеттесудің тереңірек дәрежесі екінші деңгейде жүзеге асады. Ол кезең тек сандық алмасумен немесе көшірумен (дербес өмір сүру жағдайды сақтайтын ) ғана емес, өзара түсінісумен сипатталады. Соның арқасында бір-бірін ұлттық құндылықтар және жетістіктер арқылы мәдениеттерді өзара байыту жүреді және ол бір-біріне деген өзара қызығушылықтың негізіндегі олардың тұрақты қатынастардың көмегімен қамтамасыз етіледі.

Ұлттық мәдениеттер мен олардың элементтерінің жоғары деңгейімен сипатталатын өзара әрекеттесудің үшінші деңгейін атап көрсетуге болады. Бүл жерде бір халықтың мәдени тәжірибесі басқа халықтың рухани жағдайы жүйесіне енеді және құрамдас бөлігіне айналады. Міне өзара әрекеттесудің осы деңгейінде ұлттық мәдениеттердің жалпы адамзаттық мазмұны қалыптасады.

Мәдени-тарихи практика мәдени өзара әрекеттесудің екі бағытын айқындауға мүмкіндік береді.

Бірінші бағыт - белгілі бір тарихи-географиялық, кеңістіктік континумдегі мәдениет аралық өзара әрекеттесу үрдістерін өзіне енгізетін мәдени синхронизм.

Екінші бағыт - мәдениеттегі элементтердің ішкі өзара әрекеттесуімен, өткенмен, қазіргімен және болашақпен, уақыт бойынша дамушы мәдени үрдісті талдаумен байланысты мәдени диахронизм.

Ұлттық мәдениеттердің өзара әрекеттесуінің біртүтас үрдісінде бүл екі бағытты атап корсету шартты түрде ғана алынған. Оларды бір-біріне қарама-қарсы қоюға болмайды және абсолюттеген дүрыс емес. Дегенмен бүндай айырмашылық үлттық мәдениеттердің төлтумалығын сақтау мен дамытумен, олардың құрылымдық біртүтастығымен, ақпараттық қамтасыз етілуімен жоне т.б. байланысты үрдістерді тереңірек талдауға мүмкіндік береді.

Ұлттық мәдениеттердің өзара әрекеттесуі, біздің пікірімізше, субъект-объект және субъект-субъект қатынастары жүйесінде терең және толық қарастырылуы мүмкін.

Тарихта біз көбінесе ұлт мәдениеттері арасында субъект-объект принципіне негізделген қатынастардағы өзара әрекеттесу типіне кезігеміз. Ол бойынша бір мәдениет екінші мәдениетке құрал объект ретінде қарайды немесе жеңуге, өтуге тиісті кедергі ретінде қарастырады.

Бұндай негіздердегі мәдениет аралық қатынастардың салдарлары әр түрлі болуы мүмкін: біріншіден, өзара әрекеттесуші мәдениеттердің біреуін жою, этностық топқа оның тасымалдаушысы ретінде геноцид жасау; екіншіден, бір ұлттық мәдениеттің екіншісін ассимиляциялауы, яғни бір этнос екінші басымдық танытатын этностың дәстүрлерін, салттарын, тілін, діни сенімін және т.б. қабылдауға мәжбүрленеді; үшіншіден, сегрегация, яғни этностық топтардың бөлек-бөлек дамуы саясатын жүргізу.

Ұлттық мәдениеттердің өзара әрекеттесуі олардың қатынастары субъект-субъектілі принцип негізінде жаңа санадағы мазмұнға ие болады. Бұл жағдайда ұлт мәдениеттерінің өзара әрекеттесуі олардың қарым-қатынасы және сұхбаты түрінде көрініс береді. "Мәдениеттердің қарым-қатынасы" мен "мәдениеттердің сұхбаты" деген түсініктер, -дейді М.С.Каган, - дұрыс, өйткені мәдениеттенген субъекті, яғни белгілі бір нақты тарихи социумға, ұлтқа, тапқа, адамзатқа қатысты алынған мәдениет объектелген субъект болып табылады" . Мәдениеттердің қарым-қатынасы мен сұхбаты бір-біріне деген өзара қызығушылықты, тең құқықтылық пен қажеттілікті талап етеді. Бұл жағдайда этностық қауымдастықтардың біріккен қоғамға кірігуі мүмкін, бірақ олардың мәдени сәйкестенуі міндетті түрде сақталуы керек.

Әрине, бір мәдениеттің ауқымындағы сұхбаттың өзінің мәнін түсінудегі белгілі бір айырмашылықтар бар. Батыстың мәдени-нормативтік құндылықтар жүйесінде сұхбат -өзін-өзі бекітудің тәсілі, пікірталас арқылы, дәйектемелер келтіру арқылы оз позицияңды қорғау, ал шығыстық мәдениеттің позициясы бойынша мәдениет - бұл "бір-біріне қараған екі адамның атмосфераны жұмсартуы және көңіл-күйін жақсартуы..." . Біріншісінде де екіншісінде де сұхбат - бұл өзара қарым-қатынас жасаушы жақтардың жақындау формасы, өзара түсіністік пен ынтымақтастық үшін жалпы негіздерді табуға көмектесетін тетік болып табылады.

Жоғарыда көрсетілген мәдениеттердің өзара әрекеттесу типтері біртұтас ұлттық мәдениеттер ауқымындағы ішкі сұхбаттың орын алуы мүмкін жағдайға жататынын атап көрсетуге болады (өткен мен қазіргінің арасында, дәстүр мен жаңашылдықтың арасында).

Мәдениеттердің өзара әрекеттесуінің типтерінің әрқайсысы көптеген факторлармен детерминацияланған: өндіргіш күштердің даму деңгейімен; өндірістік қатынастардың сипатымен, қоғамдық өмірдің саяси-әлеуметтік ұйымдасуымен, өзара әрекеттесуге мәдениеттің өзінің ішкі қабілеттерімен және т.б.

Философиялық кең мәтінінде ұлттық мәдениеттердің өзара әрекеттесу үрдісінің сипаты мен мазмұны көбінесе мәдениет туралы біздің түсініктеріміздің гносеологиялық параметрлерімен және соның негізінде қалыптасатын мәдениеттегі адам болмысының типін анықтайтын сананың сәйкес келетін парадигмасымен астасып жатады.

Кеңес қоғамы жағдайында біз басшылыққа алған философиялық білімнің жүйесінде сана мен мәдениеттің монологиялық концепциясы орныққан болатын. Оның мәні мынада: ол адам болмысының мәдениеттегі тәсілі ретіндегі сұхбатты жоққа шығарды және ерекше дәйектелген білім, ақиқаттың рөлін атқаратын білімдер жүйесін бекітуге тырысты. Нәтижесінде жалпы адамдық іс-әрекет пен мәдениетті қалыптастырудың желілік сипаты пайда болды және сондықтан "шынайы қауымдастықтың және жалпылықтың орнына теңестіру" орын алды (К.Маркс).

Сана мен мәдениеттің монологиялық концепциясының өзінің тарихы бар және ол өзінің толық көрінісін немістің классикалық философиясынан, әсіресе, Гегельдің философиясынан, сонан соң "маркстік-лениндік философиядан" тапты.

Гегель философиясында мәдени-тарихи үрдістің көптүрлілігі бар болғаны "көңілсіз көрініс" деп хабарланады. "Мәдениет өзінің абсолютті анықтамасында" Гегель үшін адамдық өмірлік іс-әрекеттің барлық нақты-тарихи анықтамасынан "босанған", "таза" жалпылыққа қарай жолдағы "абсолютті өтпелі кезең" ретінде және "тікелей, табиғи емес, ол рухани субстанционалды" деп көрінді. Рухтың "өзін-өзі қозғалту" көзқарасы бойынша, оның кез келген көрінісі (материалдық-нәрселік, белгілік және басқа) өзіндік құндылыққа ие болмайды және қазіргі кезеңге алып келіп, сонда алынып тасталынатын өмірдің мәдени формалары иерархиясының "баспалдақтары" болып табылады. Сонымен мәдени формалар иерархиясындағы вертикалды байланыстардың (мәдени диахронизм) абсолюттелінеді, соның негізінде мәдени-тарихи үрдісті түсінудің желілік-жайдақ, телеологиялық кескіні бекітіледі. Бұндай тұрғыда мәдениеттің тарихи типтерінің өзіндік белгілері еленбейді және ұлттық та сондай күйде болады. Мәдени өмір болмысының формаларын қарастыру барысында, олардың белгілі бір тарихи-нақты және географиялық кеңістік ауқымындағы біріге өмір сүруі мен өзара әрекеттесуі синхрониясы бағаланбайды.

Жалпыны субстанционализациялау негізіндегі Гегельдің мәдени-тарихи үрдісті түсіндіруі әр түрлі философиялық бағыттардың өкілдеріне, мәдениеттанушыларға, археологтарға, этнографтарға маңызды әсерін тигізді. Сонымен қатар оның шектеулі екендігі, өмір нақтылығына, әр түрлі ұлттық мәдениеттердің өзара әрекеттесуі мен бірге өмір сүру практикасына сәйкес келмейтіндігі анық болатын. Бұл кемшіліктерді жоюға әрекеттенген жұмыстар пайда болды. О.Шпенглер, А.Тойнби, П.Сорокин және т.б. ірі мәдениет зерттеушілерінің еңбектері жалпыға белгілі. Бұл бағытта кеңес философтары мен мәдениеттанушылары да біршама еңбектер атқарды. Дегенмен мәдениеттің теориялық мәселелерін қарастыруға үлкен үлес қоса отырып, кеңестік зерттеушілер тоталитарлық жүйе жағдайында мәдени саясат практикасының сипатын да, мазмұнын да өзгерте алмады. Оның мүддесіне сана мен мәдениеттің монологиялық концепциясы толық деңгейде сәйкес келетін.

Социалистік мәдениет мәдени өмірдің жоғарғы формасы деп жарияланды. Ол адамзаттың оған дейін қордаланғандарының ішінен ең үлгілісін жинақтауы тиіс болатын. Басқа сөздермен айтқанда, барлық оған дейінгі кезеңдер, барлық мәдениеттердің түрлері мәдени өмірдің социалистік формасын бекіту жолындағы бір сәттер деп түсінілді. Бұл парадигманың ауқымында ұлттық мәдениеттерді біртүтас құрылымдар ретінде, олардың тең құқықты өмір сүруі мен шынайы қарым-қатынастары жөнінде тек шартты түрде айтуға болатын. Олардың өмір сүруі, бір-бірімен өзара әрекеттесуі, жетістіктері алдымен социалистік мәдениеттің қалыптасуы мен дамуына сәйкес келуіне байланысты анықталды. Басқа сөздермен айтқанда, мәдениеттегі ұлттық-этностық адамдардың санасына енгізілген жалпы идеологиялық концепцияға қайшы келмеуіне байланысты ескерілді. Мысалы, Д.А.Қонаев былай дейді: "Өнерде біз үшін ұлттық бөлектенуге алып баратын ұлттық ерекшеліктерімізді жай ғана бейнелеу емес, этностарды интернационалдық социалистік қауымдастыққа біріктіретін нәрсе маңызды" .

Ғылыми әдебиетте кеңінен қолданылатын "социалистік мәдениеттің ұлттық ерекшеліктері" термині мемлекеттік, партиялық құжаттарда адамдар түсініктеріндегі өмірдің шынайы ұлттық-этностық құндылықтарын анықталмайтын, аморфты және мазмұнсыз нәрсеге ауыстыру үшін бағытталды. Бұл ерекшеліктердің өлшемі идеологиялық цензормен қатаң анықталып жатса да осындай үрдістер жүріп отырды.

Сонымен, жалпы эталон ретіндегі социалистік мәдениеттің субстанциалнзациялануы мәдени өмірдегі басқа бағыттарға қатысты, оның ішінде ұлттық мәдениеттерге, оның репрессивті сипатын туындатты және қоғамдық пен жеке сананың алдарқату тетігін нығайтты. Қоғам мен адамдар өздерінің сезімдерін, шығармашылық мүмкіндіктерін, асқақ ойларын көрсетудегі қарапайым еркіндігінен айырылды. Жалпылықтың үстемдігі - бүл Еркінсіздіктің үстемдігі, өйткені, еркіндік кез келген Жалпылықты жоққа шығарады. Еркіндік жағдайындағы басымдылық даралылық, төлтумалық соның ішінде ұлттық-этностық та бар.

Бәріне ортақ және жалпы мәдени өмірдің формаларын адамдардың өмірінде бекіту үшін, қоғамдағы моральдік-саяси және рухани-идеялық бірлікке жету үшін жылдамдатып әлеуметтік-экономикалық, саяси және рухани іргетас қаланды. Алдымен мақсаттершілікпен ұлттық құндылықтардың ықпалының ауқымы шектелді және адамдардың санасынан ығыстырылды (ескерткіштерді қирату арқылы, тарихи өткенді кайта қарау арқылы, тілді қолдану ауқымын тарылту арқылы және т.б.), ұлттылық таптықпен ауыстырылды, шаруашылықтың ғасырлар бойы қалыптасқан жүйесі, ұлттық мәдениеттің рухани және адамгершілік негіздері қиратылды.

Қазақстандағы жылдамдатылған және күштелген ұжымдасудың, өнеркәсіптің экстенсивті дамуының барысында қазақтардың өмірінің дәстүрлі формалары, қалыптасқан ішкі этностық байланыстар, әдеттегі өмір сүру ортасы (миллиондаған гектар жерлер жыртылып кетті, өнеркәсіпті өркендетуге, авто және темір жолдардың салынуына берілді) күйреді. Бұлар кең мағынада қазақ халқының мәдениетінің әлеуметтік-экономикалық негіздерінің ауқымды қайта құрылуына әкелді. Осылармен қатар саналы түрде этностардың араласуы саясаты жүргізілді, аймақтардың этнодемографиялық құрылымы мен ұлттық-мемлекеттік қалпын өзгерту, бүтіндей халықтарды жаппай күшпен қоныс аударту арқылы қоғам маргинализацияланды...

Қазақстандық демограф М.Тәтімовтың деректері бойынша, кеңес билігі жылдары республика тұрғындары арасындағы қазақтардың үлес салмағы 1926 жылы 58,5%-дан 1959 жылы 29,8%-га дейін екі есе азайды. Бұлардың барлығы көшпелілерді жаппай ұжымдастыру мен отырықтандыру жылдары болған оқиғалармен байланысты болатын. Аштықтан, жалаңаштықтан, аурудан, Қазақстаннан тысқары жерлерге жаппай көшуден адамдардың саны күрт азайып кетті. Қазақтар елімізде жалпы 70%-ға өздерінің санын жоғалтты. Бүл азаюдың орны өндіріс орындарына жұмыс күші керек деген желеумен елдің басқа аймақтарынан көші-қонды күшпен жүргізу арқылы толықтырылды .

Бұндай саясаттың нәтижесінде, біріншіден, өзінің тарихи отанында Қазақстанның түпкілікті тұрғындары азшылықта қалды, ол 80-жылдарға дейін жетті; екіншіден, республикадағы этнодемографиялық құрылым барынша күрделенді; үшіншіден, жалпы өмір сүру ортасы күрделі өзгерістерге ұшырады. Сөйтіп, қазақтар қысқа тарихи кезеңде дәстүрлі өмір салтын өзгертуге тиіс болды, бейімделу тетігін қалыптастырып, психологиялық жағынан өзге, коп жағдайда сырттан таңылған әлеуметтік, этностық және мәдени ортаға кірігуі тиіс болды.

Адамдардың жаппай қоныс аударуы жаһандық ауқымды қамтыды. Белгілі демограф В.И.Переведенцев 70-жылдары атап өткендей, жылына КСРО-да жиырма миллионға жуық адам өзінің өмір сүретін ортасын ауыстырған. "Осындай қозғалу барысында және өмірдің ұзақтығы жағдайында орташа адам өзінің өмірінде алты рет көшіп қонады екен. Егер жүз жыл бұрын адамдардың көпшілігі қай жерде дүниеге келсе, сол жерде өлген болса, онда енді ерте ме, кеш пе көпшілігі өзінің "кіші отанын" тастап кетеді. Тұрғындардың соңғы санағы бойынша елді тұтастай алғанда, тұрғындардың 47%, ал қалалықтардың 57% туған жерінде өмір сүрмеген" . "Жоғарғы біртұтастықтағы барлық этностардың жақындасуы" үшін халықтарды араластыру үрдісі жүзеге асырылды .

Ел тұрғындарының әр түрлі топтарының мәртебелік жағдайын, қала мен деревняның, ой мен дене еңбегінің арасындағы айырмашылықтарды жою жолындағы қоғамдағы қозғалыстың иллюзиясын қалыптастырылуы және бекітілуі мақсатында қоғамдық өмірдің жүйесіне біркелкілі әлеуметтік-таптық құрылым мақсаткершілікпен "енгізілді", яғни әлеуметтік топтардың коптүрлілігі барлық республикаларға міндетті "үш мүшелікке": жұмысшы табы - колхоз шаруасы - халық интеллигенциясына (оның ішінде жетекші орынды барлық уақытқа жұмысшы табына берілген), бөлінді. Бұндай тұрғыдан қарастыру қазіргі ғылыми-техникалық прогресс туындатқан объективті үрдіске қайшы келді. Кеңес социологиясында "тап" деп аталатын "адамдардың үлкен топтарының" қызметі төмендеп, оның орнына жаңа жағдайда жеке адамдардың адамгершілік пен өзін-өзі анықтау арқылы өздері таңдайтын динамикалық кіші топтардың рөлі күшейе түскені ескерілмеді.

Бәрі үшін жалпы өмірлік іс-әрекеттің формасына жетуге бағытталған шаралар жүйесінің маңызды құрамдас бөлігі социалистік мәдениетті дамыту параметрлерін қатаң және міндетті түрде қадағалау болып табылады.

Социалистік мәдениеттің идеялық-теориялық негізі мынандай ережелердің мызғымастығында болатын:

1) социалистік мәдениет - формасы бойынша ұлттық және мазмұны бойынша социалистік;

2) кез келген буржуазиялық қоғамның ұлттық мәдениеті өзінің мазмұны бойынша қарама-қарсы екі мәдениеттен тұрады: пролетарлық және буржуазиялық;

3) партиялық принципі;

4) социалистік реализм принципі.

Бұл ережелерде әлеуметтік топтарды априориясында "мәдени белгісі" бойынша қарама-қарсы қоятын, мәдениеттің өзін таза және таза емес деп бөлетін таптық тұрғы принципі өзінің нақты көрінісін табады. Бүл ережелер әрбір халықтың дүниетанымы мен мәдениеті біріккен таптықтан жоғары мазмұнға ие болады деген түсінікті шеттеткен ұлттық мәдениеттерді "дамытудың" қатаң бағдарларын анықтайды. Олардың кейбіреулеріне күмәндануға әрекеттер пролетарлық интернационализмге қайшы келу, буржуазиялық ұлтшылдық позициясына қарай ығысу деп хабарланды.

Өз уақытысында В. И.Ленин шығармашылық қызметкерлерінің көркем шығармашылығында дұрыс жолды таңдауға партия көмектесуі керек екенін көрсете отырып, төмендегілерді жазды: "Біз коммунистер, қол қусырып отырмауымыз керек, хаостың кез келген жаққа дамуына мүмкіндік бермеуіміз керек. Біз бүл үрдісті жоспарлы түрде басқаруымыз керек және оның нәтижелерін қалыптастыруға тиістіміз." Көсемнің бүл өсиеті қасиетті парыз ретінде орындалды. Әсіресе, ұлттық мүддені білдірген, оның мәдени және саяси қызметін ұйымдастырған және басқарған, ұлттық өзіндік сананы қамтамасыз еткен интеллигенцияның бөлігіне ерекше қатаң шаралар қолданылды.

Сөйтіп, қазақ әдебиетшілері А.Байтұрсынов, М.Дулатов және т.б. Алаш партиясының көшбасшыларының тағдыры трагедиялы болды. Біздің пікірімізше, олар Қазақстандағы 20-30 жылдары болған қоғамдық үрдістерді халықтың ұлттық мүддесін, оның тарихи өткенін және ерекшелігін ескере отырып шығармашылықпен зерделеуге әрекеттенді. Бірақ оларды әдебиет пен өнердегі коммунистік партиялылық принципін жоққа шығарды, қазақ интеллигенциясын және халықты коммунистік идеологиядан, социалистік мәдениеттен, ақыр соңында, Қазақстанда жаңа социалистік қоғамды құрудан алыстатуға ұмтылды деп айыптады.

Осындай мысалдарды көптеп келтіруге болады. Тек қана қазақ мәдениетіне байланысты ғана емес, сонымен қатар орыс, украин, татар, ұйғыр және т.б. мәдениеттерден келтіруге болады. Олардағы ортақ нәрсе біреу - әкімшіл-әміршіл жүйе адамдардың санасын, олардың рухани-мәдени бағдарларын түзеткісі, олардағы тұлғалық бастауларды, даралылықты, төлтумалылықты, әсіресе, этностық түрін құртқысы келді. Барлық бақылауға және алдаусыратуға көнбейтіндерді жойып, адамның өзінің ұлттық моәдениетіне, өз халқының тарихи тәжірибесіне тірегін жоғалтуға тырысты.

Тоталитарлық мемлекет өз мүддесі үшін мәдениетті де шебер майдаланды. М. Ямполскийдің дәл айтқанындай, мәдениетке қаржылай көмек беруді оның гомогендігіне және бірлігіне ауыстырды. Соның арқасында төмендегідей жағдайлар туды: "мәдениет не билікке арқа сүйеді, не оған қарсы тұрды, бірақ әр уақытта биліктің таралу орны болды, оның күш линияларына өтетін облысына айналды" .

Тоталитарлық қоғамның "тапсырысы" төмендегідей болатын, біріншіден, тек қана әр түрлі әлеуметтік топтар үшін ғана емес, сонымен қатар әр түрлі жастағы топтарға әмбебап сипат маңызы бар мәдени мінез-құлық пен шындықты қабылдаудың таптаурынын қалыптастыру; екіншіден, социалистік мәдениетке субмәдениеттердің (жастардың, бұқараның, этностық және т.б.) айырмашылығын жеңетін классикалық мәдениеттің "имиджін" беру; үшіншіден, социалистік мәдениетке жату ол жоғарғы, нұрлы, мәңгі нәрсеге қол жеткізумен бірдей деген түсінікті адамдардың санасына енгізу арқылы социалистік мәдениеттің қайшылықсыздығы және бірлігі туралы сенімді ылғи қолдап, дамытып отыру. Биліктің өмірдің әр түрлі салаларында коммунизм құрылысшыларын мәңгіге есте сақтау үшін монументалды сәулеттік кешендерді, ескерткіштерді тұрғызуға қаржылық, материалдық және шығармашылық шығындарды аямағындығын осымен түсіндіруге болады. Осы аяда саяси қайраткерлер мен өнер қайраткерлерінің мерейтойларын, мемлекеттік мәртебеге ие болған және ресми мейрам ретінде өткізілетін әр түрлі республикалардың мәдениет күндерін кең түрде атап өткізілуі өзінің түсіндірмесін алады.

Тоталитарлық режимнің өмір сүруі мен дамуын "мәдени қамтамасыз ету" өзінің мақсаты ретінде біріккен кеңес халқының және оның тарихи интернационалдық кызметінің "таңдалғандығы" туралы иллюзияны қалыптастыру болатын.

Даралық ерекшеліктерді шектей отырып, ортақ көзқарастарды, пікірлерді, позицияларды қалыптастыру мақсатында қарым-қатынастарды қатаң тотальды-әкімшіл және идеологиялық реттеу ойлау мен мінез-құлықты стандарттауға әкелді, өзгерген уақыт пен талаптарға сәйкес келмейтін, алдын ала белгілі үлгілер ретінде өзінің қызметін атқаратын пассивті, жігерсіз орындаушыларды қайталап жасап отыруға негіз қаланды.

Жалпы адамзаттық мәдениет мәртебесіне үміттенген социалистік мәдениет шын мәнінде, біздің көзқарасымыз бойынша, барлық әлеуметтік өмірге ортақ болып келетін кейбір маргиналдық феномен Ол саналы түрде өзінің ішінде шынайы мәдени көптүрлілік пен өзара әрекеттесудің дамуын жоққа шығарады. Елдің тұрғындары болса этностық көптүрліліктен құралған болатын. Мәдени болмыстың осы формасындағы қатаң жағдайында ұлттық мәдениеттің қалыптары мен құндылықтарының әр түрлі моральдік кодекстерде, жарғыларда, бағдарламаларда белгіленген тұлғалық мағынасы жоқ қарым-қатынастың қалыптарына сүйенген абстрактілі-жалпы түрімен ауыстырылып жеке адам өзінің субъектілі-этностық сәйкестенуге қажеттілікті жоғалтты. Объективті түрде өзінің этносында қалып ол оның субъективті белгілерін (тіл, дәстүрлер, қарым-қатынастың адамгершілік-этностық нормалары және т.б.) қабылдай қойған жоқ еді. Біздің пікірімізше, оны адамның мәдени-психологиялық деэтнизациясы деп анықтауға болады. Ол басқа адамға өзін қазақ, орыс, еврей ретінде емес, "қарапайым кеңес адамы" болды. Оның санасында әлеуметтік-мәдени ортада жеке адамның өмір сүруін айқындайтын тұрақты маргиналдық кешен қалыптасты және ол төмендегілермен сипатталады:

- мінез-құлықты моральді-этностық реттеудің барынша әлсіреуімен;

- өзінің ұлттық мәдениетінің интериоризацияланған қалыптарының негізінде өзіндік бақылау мен өзіндік тәртіптің жоқтығы;

- өзінің этностық тобымен, ұлттық мәдениетімен тұлғаның толық өзіндік сәйкестенуі мүмкін еместігі;

- тұлғаның өзінің дербес "Менің", ұлттық абырой сезімін, оз халқының тағдырына жауапкершілікті жоғалтуы;

- тұлғаның атомдануы, оның әлеуметтік байланыстарды үзуі, коғамнан жатсынуы.

Қазіргі таңда идеологиялық бақылау мен қадағалаудан босанған ұлт пен адамның болмысының этностық тамырларын кесудің нәтижесі бола тұрып, бұл кешен өзін құқықтық және адамгершіліктік шексіздіктің, ұлттық өзімшілдіктің, шыдамсыздықтың, этносаралық текетіреске, қақтығыстарға және соғыстарға өтетін экстремизмнің ор қилы формаларында көрініс табады. Бүгін біз төмендегідей сұраққа жауап іздейміз: біздің адамдарға ұлттық экстремизм, ұлттық өзімшілдік, ұлттық шыдамсыздық қайдан келді? Біздің пікірімізше, жауаптардың біреуі төмендегідей болып келеді.

Плюрализм мен көптүрлілік, оның ішінде ұлттық тұлғаның еркіндігі мен өзін-өзі анықтауы бөтен болып келетін тоталитарлы, әкімшіл жүйенің негізгі атрибуты фанатизм болып табылады. Әрбір кеңес адамының мінез-құлқы мен санасында фанатизм әр түрлі деңгейде беки түскен болатын. Оған мысалдар көп. Бірақ қазіргі кезеңде, Қазақстан тәуелсіз және егемен мемлекет болып, демократиялық қоғамды қалыптастыруға бет бұрғанда фанатизм саяси режимді сақтау және нығайту тәсілі ретінде керек болмай қалды. Бірақ жаңа қалыптасып келе жатқан қоғамдық құрылымдар тарапынан өзінің негізін жоғалтқанмен ол адамдардың әлі де санасы мен психологиясында қалып отыр. Тұрақты емес өтпелі кезең жағдайында фанатизмнің қайталанулары қоғамдық өмірдің ор түрлі салаларында (экономикалық, саяси, рухани-мәдени және т.б.), адамдардың мінез-құлқында өзінің көрінуі үшін жақсы негіздер табады. Ұлттық салада бұл қайталанулар ұлтшылдықтың, немесе оның қарама-қарсылығы - космополитизмнің шетке шыққан дәрежесі ретіндегі сепаратизм, шовинизм, ұлттық экстремизм формасында көрініс береді. Тұтастай алғанда, бұл қауіпті үрдіс, өйткені ол ақыр аяғында жаңа демократияның жаңа тоталитаризмге ауысуына алып келуі мүмкін.

Адами дамудың қазіргі кезеңі қоғамдық мүдделердің алдыңғы қатарына ұлттық мәдениеттердің өзара әрекеттесуінің жаңа типін ұсынады. Қарама-қарсы тұрудың, идеологиялық немесе басқа да қарама-қарсылықтың кез келген түрінің, бір жақтың екінші жақтан үстемдігін жариялаудың негізінде экономикалық, саяси-әлеуметтік, ұлтаралық және мәдени мәселелерді шешудің мүмкін еместігі анық бола түседі. Оның үстіне сананың бір "кеңістігінде" әр түрлі рухани-мәдени спектрлердің "үйіліп" жатқаны байқалады. Шығыстық құндылықтар спектрі, батыстық құндылықтық спектрі, ортағасырлық, христиандық, жаңа кезеңдік, ағартушылық, кайта жаңғырулық болмыстың мағыналары өткенге кетпейді, Гегельдің "алып тастау сатыларына" немесе біреуі - төмен, екіншісі - жоғары, біреу екіншісіне баспалдақ болатын "асқақтау" арқылы тарқамайды. Жоқ, бұл мәдени спектрлер бір уақытта, және олар бір-бірімен нағыз сұхбаттық қарым-қатынаста бір бірі үшін мағынасы бар, менің мәдени болмысым үшін тек мәндік мәдениетте мағыналы. Сонымен, адам өзара әрекеттестегі, бірге өмір сүретін, өзара шеттететін, жалпылыққа үміттенетін және өзінің абсолютті бірегейлігін сақтауға ұмтылатын әр түрлі "мәдени спектрлер" тоғысуының ортасында қалады. Ол таңдаудың алдында тұрады, белгілі бір мәдени-этностық құндылықтардың тасымалдаушысы ретінде басқа мәдени-этностық құндылықтардың тасымалдаушысымен өзін салыстыру арқылы жолдарды іздейді. Библердің айтуы бойынша, адам санасы әр түрлі мәдениеттердің шекарасына, бір-бірін итеріп тастауға қабілетті екі немесе одан коп сананың тарихи формаларының кездесу нүктесіне шығарылады . Жеке адамның санасының "монологтық" тұрғысына негізделген қарым-қатынас тетігі тек бұл оқшаулануды күшейте түседі.

Мәселенің шешімі ұлттық мәдениеттің өзара әрекеттесуін ұйымдастырудың субъект-субъектілік принципін әлеуметтік-саяси құрылымдарда бекітуде болып тұр. Қарым-қатынастың бұндай типі басқа дүниетанымдық матрицаны, өзара түсіністік басымдылық ететін ойлаудың басқа типін талап етеді. М.М.Бахтиннің пікірінше, мәдениеттердің сұхбаттық қарым-қатынасы үрдісінде "біз бөтен мәдениетке өзіне-өзі қоймаған жаңа сауалдарды қоямыз, біз олардан өзіміздің сұрақтарымызға жауаптар іздейміз және бөтен мәдениет біздің алдымызда өзінің жаңа жақтарын, жаңа мағыналық тереңдіктерін аша отырып жауап береді. Өзіміздің сұрақтарымызсыз (әрине, шынайы және маңызды сұрақтарды қоя отырып) ешқандай басқа мен бөтенді шығармашылықпен түсінуге болмайды. Екі мәдениеттің осындай сұхбаттық кездесуінде олар сіңісіп кетпейді, әрқайсысы өзінің бірлігі мен ашық біртұтастығын сақтайды, бірақ олар өзара байи түседі.".

Мәселені бұлай қоюдың ерекшелігі - мәдениеттердің сұхбаты тетігі арқылы адам санасының механикалық детерминизмі (лапластық) мен мәдениеттен гөрі ондағы адамның орнын анықтайтын формациялық тұрғыны жеңуге болады. Оған қоса, мәдениеттер сұхбаты адам еркіндігінің шынайы гуманистік идеясы мен таңдауы және өзіндік жүзеге асуын атқаратын құрал болып табылады. В.Библер айтқандай, мәдениеттер сұхбаты дегеніміз, детерминацияның объективті типінен - бір нұсқалы болмысынан әр түрлі баламалардан саналы таңдаудың негізінде өзіндік детерминацияға өтетін тәсілі. Басқа мәдениетті "басқа" ретінде емес оны өзіміздің мүмкіндіктеріміздің бірі ретінде аша отырып, біз бір нұсқалы болмыстан көп нұсқалыға ауысамыз. "Мәдениетте, - дейді ол, -менің санама сырттан (экономикалық, әлеуметтік, тарихи тығыздалған құрылымдардан) және іштен (төменгі сана, архетип, генотип, инстинкттер) эсер етуші детерминация адам рухының өзіндік детерминациясына, адамның өзінің тағдырын қайта қарауға мүмкіндік алатынын түсінуге өзгереді."

Біздің қоғамның қазіргі дағдарыстық жағдайында біз мәдениеттердің өзара әрекеттесуін әр түрлі мәдени құндылықтарды, бөгденің тәжірибесін (экономикалық, әлеуметтік-саяси немесе рухани салалардағы) отандық шындыққа көшіру деп түсіну талпыныстарымен кездесеміз және солардың негізінде бүкіл қоғамның келбетін және оның азаматтарының санасын өзгертуге әрекеттер жасалынады. Бірақ мәдениеттер сұхбаты - бұл адамның өзінің өзіндік санасына басқа мәдениеттің, абсолютті басқа жақтан келген, бөгде, ойлау мен болмыстың басқа мағыналарындағы адам санасын енгізуі. Ол бөтеннің тәжірибесін көшірмелеу мен қарапайым ала салуды жоққа шығарады. А.К.Панарин әділетті түрде айтқандай, "көшірмелеу сұхбат болып табылмайды: ол шынтуайтына келгенде бір монизмнің, өзімшіл орталықтықтың өз-өзінен бас тартқан күйде басқасына өтуі" .

Адам ойлауының еркін және ашық мәні өзінің ұлттық дәстүрлерінен бас тартып, басқаларын мойындауға байланысты емес. Ойлаудың еркіндігі мен ашықтығы жеке адамның төмендегідей қабілеттілігінде: "өзінің санасында тең түрде дәстүрлерді ұстай біліп, канондарды салыстырып, әрқайсысын иеленіп ... оларды өзінің ішкі игілігіне айналдыруда. Бұл мәдени монизмнен әмбебаптыққа, провенциалдық төлтумалықтан шығармашылық өзіндік іс-әрекетке өтудің ауыр жолы" .

"Мәдениеттер сұхбаты" әдіснамасын практикалық жүзеге асыру әлеуметтік және мәдени-этностық көптүрлілікті жою емес. Ал экономикалық, әлеуметтік-саяси және рухани-адамгершілік қатынастарды мақсаттершілікпен қалыптастыру, біріншіден, мәдениеттер мен субмәдениеттердің еркін коммуникациясын қамтамасыз етер еді; екіншіден, үстінде көрініс бермейтін рационалдылықта айқындар еді; үшіншіден, қатаң, міндеттелген схемалардан, дилеммалардан және бағдарлардан ада болар еді.

Қоғамның саяси-әлеуметтік, құқықтық және адамгершілік құрылымдарда бекітілуге тиіс мәдениеттердің қарым-қатынасының сұхбаттық типтерінің кейбір алғашқы типтерін атауға болады:

- әрбір қарым-қатынастың мәдени субъектісінің еркіндігі мен өзіндік құндылығын мойындау;

- өзара қарым-қатынас жасаушы жақтардың компромисс іздеу қабілеті мен ұмтылысы, өзара түсіністік пен ынтымақтастық үшін жалпы негіздерді анықтау;

- әрқайсысының өзіндік дамуының маңызды жағдайы ретіндегі бір-біріне деген қажеттілікті зерделеу;

- бір-бірімен өзара қатынастардағы рухани келісім, шыдамдылық, құрметті бекіту;

- экономикалық шантаждан, саяси текетірестең, идеологиялық қарсы тұрушылықтан бас тарту.

Осындай атмосферада жай ғана мәдени жетістіктермен, бір-бірінің өмірі туралы ақпармен алмасып қана қоймайды, жаңа нәрсе туындайды, өзара қарым-қатынас жасаушы субъектілерді біріктіретін мәдениеттердің шығармашылық баюы жүзеге асады. Сөйтіп, өзара түсінісудің және өзара сенімнің жоғарғы дәрежесіне қол жеткізіледі.

Социокультурные основания межнационального согласия в Казахстане

// Межнациональное согласие в Казахстане: проблемы, противоречия, перспективы.

Алматы: Институт философии МН-АН РК, 1997. - С. 91-105

3.3. ҚАЗАҚСТАННЫҢ ДЕРБЕС ДАМУЫ ЖӘНЕ ЖАҺАНДАНУ

ӘБДІМӘЛІК НЫСАНБАЕВ

Қазақ халқы өзінің ұлттық бостандығы мен тәуелсіздігі үшін 260-тан астам ұлт-азаттық қозғалысқа, көтеріліске шыққан, соның соңғысы 1986 жылғы желтоқсан көтерілісі болды. Еліміздің барша азаматтары, тілі шығып, бір нәрсені түсінуге жараған бүлдіршіннен бастап жүз жасаған ақсақалды қарияларымызға дейін - бәріміз дербес мемлекетіміз бар екендігін осы он жыл ішінде анық сезінетін халге жеттік. Әрине, бес саусақ бірдей емес. Еліміздің барша азаматтарының ұлттық тәуелсіздігімізге көзқарасы этностық тегіне, әлеуметтік жағдайына, әсіресе, жас мөлшеріне қарай әр қилы. Аға ұрпақ өкілдерінің, тіпті кейде орта жастағылардың да кешегі кеңестік дәуірдегі алаңсыз, бейқам өмірлерін сағына еске алатындары өтірік емес қой. Олардың мұндай сезімге бой алдырулары негізсіз де емес: түбегейлі экономикалық реформалардың нәтижесі қоғамдағы әлеуметтік ауыртпалықтарға әкеп соқты. Ал экономикалық реформалар біздің тәуелсіздік алған жылдарымызбен тұспа-тұс келді. Міне, сондықтан да біздің азаматтарымыздың бірқатарының санасында өздерінің тұрмыс жағдайының нашарлауын еліміздің тәуелсіз мемлекетке айналуымен байланыстыратын қате, жалаң түсінік қалыптасқан. Халық тәуелсіздігі мемлекеттік тәуелсіздік жағдайында ғана мүмкін.

Бұл жерде, әлгі әлеуметтік ауыртпалықтардың тек жалғыз біздің ғана басымызға түскен зауал еместігін, бұрынғы Кеңес Одағының аумағында бізден де нашар тұратын халықтар барлығын, кайта қазақстандықтар жалақы мен зейнетақыны ТМД елдеріндегі "мұңдастарына" қарағанда әлдеқайда көп алатынын айтып, өзімізді өзіміз жұбатуға да болар еді. Тіпті болмаса, әлімсақтан белгілі ақиқат - ештеңенің де жоқтан бар болмайтынын, дүниедегі жақсылық атаулының бәрі азапты еңбек арқылы жасалатынын, қайта біздің ұлттық тәуелсіздікке көп қантөгіссіз қолымыз жеткенін, болашақ ұрпағымыз азат елдің еркін азаматтары болып ер жетуі үшін бүгінгі біздің азап шегуімізге тура келетінін айтып, алдарқату да қиын емес.

Алайда жұбату мен алдарқатуға әбден тойған ауыл қазағына, сабыр түбі сары алтын деп жүріп, қап арқалауға мәжбүр болған қарабазардағы қандастарыма мұндай уәждің ендігі жерде көп әсер етпейтінін білемін. Жерге жеке меншікті енгізу, ауылды қайта түлету, агроөнеркәсіп кешенін жандандыру, ауыл мен қала арасындағы айырмашылықты жою үрдісі басталды.

Қоғамтанушы ғалымдардың қолынан келетіні - ұлттық тәуелсіздік алған соң-ақ, жақсы өмірге тезірек күмп ете қаламыз деп сенген қалың көпшіліктің бүгінгідей жағдайға неге тап болғанын мұнан қалай, қашан шыға алатынымызды талдап түсіндіру ғана.

Зілзаланы тегін тексеретін сейсмология ғылымында жердің тік және көлденең ығысуларының бір мезгіл мен бір мекенде тоқайласуы деген ұғым бар. Мұндай тоқайласудың салдары апатты жағдайға соқтырады.

Біздің Қазақстан қоғамында да тәуелсіз де дербес мемлекет қалыптастыру үрдісі бүкіл тиімді экономикалық жүйемізді жаңа принциптер негізінде түбірінен өзгерту шараларымен қоса қабат келді. Және біз мұндай екі ауыр міндетті тәжірибесіз, ғылыми негіздемесіз, қараңғыда қармалып, сүрініп-қабынып жүріп атқарған тәріздіміз. Бұдан басқа жол жоқ еді. Егер біз экономикасы нарықтық қатынастарға сәл-пәл де болса бейімделген, халқы мұндай жағдайда өмір сүру әдетін ұмытпаған күйімізде тәуелсіздік алған болсақ, қазіргі Балтық теңізі жағалауындағы елдер сияқты тез-ақ оңалып кетер едік. Немесе, түбегейлі экономикалық өзгерістерді саяси және экономикалық тәуелсіздігі әбден қалыптасқан дербес ел жағдайында жасасақ, мұнымыз қазіргі Венгрия, Польша, Чехия мемлекеттеріндегі тәрізді тез-ақ жемісін берер еді. Амал не, тағдыр қазақстандықтардың бүгінгі ұрпағының маңдайына отарлансыздану (деколонизация) үрдісі мен жоспарлы экономикадан нарықтық экономикаға көшу кезеңі (транзиттік қоғам) ауыртпалықтарын бір мезгілде басынан өткеруді жазыпты. Отарланусыздану да, транзиттік қоғам да, әлемдік ғылым да әжептәуір талданған құбылыстар.

Қоғамның отарлансыздануының саяси, экономикалық, әлеуметтік қырларына тоқталмай-ақ, бір ғана рухани жағын алып қаралықшы. Қазіргі әжептәуір байлық жинап алған кәсіпкерлерімізден бастап, көше тәртібін қадағалаушы қарапайым сақшыларымызға дейін өздерін тәуелсіз елдің төл азаматтары секілді сезініп, "бұл - менің мемлекетім, сондықтан мен оның мүддесіне кіршіксіз адал болуым қажет" деп алғаусыз айта алар ма екен?! Айтпақ тұрмақ, "мұндай пікірімді біреу-міреу есітіп қалып, күлкіге қалармын" деп, қуыстануы мүмкін. Міне, үш ғасыр бойғы бодандықтың санамыз бен рухымызға салған сызатының ізі. Көпшілігіміз дербес мемлекеттік мүддені (мұны көп елде "ұлттық мүдде" деп атайды) көздің қарашығындай қорғау қажеттігін ұмыта бастағанбыз. Соның салдарынан, экономикамызды нарықтық қатынастарға көшіру мақсатымен іскерлік пен кәсіпкерлікке еркіндік беріліп еді, қолдарына мұндай құқық тиген "азаматтарымыз" бұрынғы ортақ байлықты оңды-солды тонауға көшті. Тап бір өз елінің, өзінің болашақ ұрпақтары өсіп-өнетін жердің емес, жаулап алған жат мемлекеттің байлығы сияқты талан-тараж басталды да кетті... Мұның зардабын енді тарта бастадық.

Бұл орайда зиялы қауым да осалдық танытты. Жалпы қоғамның рухани-адамгершілік негіздерін сақтайтын рухани азаттықтың қайнар бастауы - барлық елде де осы зиялылар болып саналады. Жетпіс жыл бойы қолдан берген жемге жалтақтауды әбден әдетке айналдырған, көпшілігі кәсіби жанкештілік пен шеберлік шыңына көтерілуді емес, кезеңдік, "көпшілік қолды" туындылары арқылы көзге түсуді мақсат тұтқан біздің зиялыларымыз сын сағатта дәрменсіздік танытып, ұсақ-түйек өз мүдделері шеңберінен аса алмады. Ендігі жерде ес жиып, тегеурінді қажыр-қайрат көрсете алсақ та кеш болмас еді. Егер алдап-арбау мектеп пен мешітті, өнер мен ғылым ордаларын да түгел шарпыр болса, мұны қоғамның рухани-адамгершілік негіздерінің шайқалғаны, пейілдің бұзылғаны деп біліңіз. Оның салдары сұмдық.

Сондай-ақ, қазір қалыптасып қалған қоғамымыздың ұлттық-саяси және кәсіпкерлік элитасына да жүктелер міндет ауыр. Олар ендігі жерде біздің тәуелсіз мемлекетіміздің ұлттық мүддесі мен тағдыры оз қолдарында екенін анық ұғынулары қажет.

Қазіргі таңда (болашақта да) ұлттық тәуелсіздікті жалпы бұқараның емес, әлеуметтік ықпалды топтар - қоғамдағы интеллектуалдық, саяси, кәсіпкерлік элитаның дұрыс түсінгені өте маңызды болып тұр.

Мемлекеттік тәуелсіздіктің бір-ақ түрі бар, ол - толық саяси тәуелсіздік. Ал "экономикалық тәуелсіздік", "ақпараттық тәуелсіздік" т.б. дегендеріміздің бәрі осы саяси тәуелсіздікті қамтамасыз ететін "мемлекеттік тәуелсіздік" ұғымының құрамдас бөліктері іспетті.

"Мемлекеттік тәуелсіздік" ұғымы кез келген елдегі саяси жүйе мен құрылымның тегіне, түріне қарамастан жұрттың бәріне ортақ бір ғана "ұлт-азаттық" мағынасында қабылданады, солай түсініледі. Әр түрлі саяси ағымдар мен билік жүргізушілер бұл қасиетті ұғымды өздерінің кезеңдік, уақытша мүдделеріне орайластырып, басқаша реңкте қолдануы мүмкін. Бірақ, одан ұғымның түпкі мәні өзгермейді, бәрібір сол мәнге қайта ораламыз.

Сонымен, Қазақстанда бір-ақ ұлт бар. Ол - жалпы халықтың 56 пайызын құрайтын қазақ ұлты. Мемлекетіміз де - қазақ ұлтының мемлекеті. Ал кез келген мемлекетте оның негізін қалаған ұлтпен бірге өзге де этностық топтардың өмір сүруі - әлемдік тәжірибеде бұрыннан бар, үйреншікті құбылыс. Тек Қазақстанда тұратын этностық топтардың құрамы ала-құлалау, әрі саны да көбірек. Бірақ, бүл фактор Қазақстанның өзінің тарихи мекенінде мәңгі-бақи өмір сүріп отырған қазақ ұлты мен басқа этностық топтар бірігіп құрған біртүтас унитарлық мемлекет екендігін жоққа шығармайды.

Екіншіден, кез келген ұлттық мемлекет оны құрған ұлттың өзге этностық топтар алдындағы басымдығын таныту құралы емес. Адамзат тарихында мемлекет этностардың бір-бірімен өзара әсерлесу мүмкіндігі көбейген кезде, белгілі бір ұлттың бірегейлігін (аумағын, дінін, тілін, мәдениетін т.б.) аман сақтап, дамыту қажеттігіне орай пайда болған. Қазақстан Республикасы да, ең алдымен, сан ғасырлық тарихы бар қазақ ұлтының бірлігі мен бірегейлігін сақтап, дамытуға қызмет етеді. Мұның өзі өзге этностық топтар мәдениетіне қысым жасалады деген сөз емес. Керісінше, олардың да тол мәдениеті дамып, әрі Қазақстанның мәдени дамуына бір бұлақ болып қосылып, әрі біздің өзге халықтармен (әлгі этностық топтардың атамекендерімен) мәдени байланыс жасауымыздың тиімді арнасына айналуы қажет-ақ.

Ал енді қоғамдағы әлеуметтік құндылықтар, жеке адамдардың бостандықтары мен құқықтары мәселесіне келсек, біздің еліміздің азаматтарының бәрі этностық тегіне, дініне т.б. қарамастан бәрі де тең құқылы, бәріне де тең мүмкіндіктер берілген. Мұның өзі қазақстандықтарды топтастыруға, ортақ Отанымыздың болашағы мен бүгінгі мүддесі жолында бірігуімізге, сөйтіп бірте-бірте бірегей қазақстандық ұлтқа айналуымызға ықпал етеді.

Бір мемлекет аумағында ұзақ уақыт бойы бірге тұрған этностық топтардың бірегейлене келе бір ұлтқа айналуы әлемдік тәжірибеде жиі болған үрдіс. Бұған алыстан мысал іздемей-ақ, өзіміздің бауырларымыз түрік халқының тарихи тағдырын алайық.

Қазақстанда да қазірдің өзінде осындай бірегейлену үрдісі жүріп жатыр. КСРО ыдырағаннан кейінгі кезеңде адамдар өздерінің болашақ ұрпақтары өсіп-өркендер Отанын таңдау құқығын жүзеге асыруда. Бұған азаматтық алу, жаңа төлқұжат беру т. б. шаралар он ықпалын тигізді. Ендігі міндет - текке, түрге бөлінбей, барша қазақстандықтар болып, ортақ жалпы ұлттық идея, саяси құндылықтар негізінде Отанымызды өркендету.

Осы орайда, біздің мемлекетіміздің халықаралық тіл - ағылшын тіліндегі жазылуын бір үлгіге түсіру қажеттігін айта кету қажет. Мемлекетіміз бұрын "Kazakhstan" деп жазылатын. Кейін қай білгіштің өзгерткенін білмеймін "Kazakstan" болып жазыла бастады. Ал бүл атау арқылы бізді мәселенің мән-жайына мән бере білмейтін қарапайым шетелдіктердің көпшілігі кезінде отарлау саясатының қолшоқпарына айналып, әпербақандықпен аты шулы болған "казактармен" шатастырады. Олар "казактар", біз "қазақтармыз" деп қай адамға түсіндіріп жатарсың. Сондықтан мемлекетіміздің бастапқы ағылшынша аталуын қалпына келтіру қажет.

Тіл - ұлттық бірегейліктің негізі, яғни әрбір халықтың өзіне ғана тон ділі, дүниетанымы, діні, мәдениеті осы тіл арқылы ғана сақталып, дамиды. Ал жоғарыда айтқанымыздай, кез келген мемлекеттің құрылғандағы мақсаты белгілі бір ұлттың бірегейлігін сақтау болып табылатындығын еске алсақ, (онсыз мемлекет мәнін жоғалтады), онда Қазақстан Республикасында қазақ тілінің мемлекеттік тіл ретінде өркендеуі өзінен-өзі түсінікті жайт. Мемлекеттік ұлттық саясатты қазақ ұлтын өркендетуге, азаматтық ұлтты қалыптастыруға қарай бағыттаған жөн.

Алайда отарлық күйден дербес мемлекетке айналған елде мемлекеттік тіл бірден өз күшіне толық ие болып кете алмайды. Ұзақ уақыт бойы бұрынғы үстем тіл қосамжарланып мемлекеттік тілмен қолданыста жүреді. Үндістанда ағылшын тілі, Алжирде француз тілі сондай рол атқарған. Қазақстанда да қазір орыс тілі осы рөлді атқарып отыр.

Сондықтан, қазақ тілі неге бірден мемлекеттік тіл міндетін атқарып кете қоймады деп, шыдамсыздық танытудың қажеті жоқ. Бұған, әзірше екі жағдай қолбайлау болуда.

Біріншіден, объективті және субъективті себептердің әсерінен еліміз халқының бірқатар бөлігі (оның ішінде өзге этностық топтар өкілдерімен бірге өзіміздің қазақтар да бар) қазақ тілін толық дәрежеде меңгермеген.

Екіншіден, қазіргі заманғы сан-салалы қызметтерді атқаратындай қазақ тілінің ғылыми терминологиясы толық қалыптасып бітпеген.

Бұл екі мәселені оңтайлы шешу үшін біршама күш-жігер және қаржы жұмсау қажет. Мұндай мүмкіндікті мемлекетіміз табуға тиіс. Және тезірек тапса құба-құп. Себебі, өзін құрып отырған халықтың тілін дамыту - мемлекеттің бірден-бір міндеті. Онсыз мемлекет өз мәнін жоғалтады.

Тағы да қайталап айтамын: Қазақстан Республикасы - тәуелсіздік жолында ғасырлар бойы мың өліп, мың тірілген қазақ ұлтының тарихи Отанында құрылған мемлекет. Сондықтан, қазақтардың өз есімімен аталған елдің бүгінгі хал-жағдайына да, болашағына да өзге этностық топтарға қарағанда жауапкершілігі көбірек болуы заңды. Осы уақытқа дейін біздің халқымыз бұл тарихи жауапкершілікті сезініп, өзінің асқан төзімділігі мен сабырлығының арқасында елдегі этносаралық та, әлеуметтік те татулықты сақтауға ұмтылып келеді.

Ендігі міндет - сын сағатта тек сабырлылық қана танытып қоймай, өркениетті білім мен ғылымның өрелі биігіне көтеріле отырып, оз маңына өзге отандастарымызды да топтастыру болып отыр. Туған елінде "мен - осы елдің иесімін" деп кеуде қақпау керек, керісінше, мықтылығыңды Отаныңның өркендеуіне, отандастарыңның іштей топтасуына қосқан жеке үлесіңмен дәлелдеуің қажет. Алдымен қазақтар бірлікте болмайынша барша қазақстандықтар бірлікте болмайды.

Қазақтардың ата-жұртында тәуелсіз мемлекет құру бақытына ие болған бүгінгі замандастарымыз, сонымен бірге, шеттегі қандас бауырларымызға да қолынан келген көмегін аямауы қажет. Бұдан мемлекет те қалыс қалмайды деп сенемін. Себебі, кез келген мемлекет өзін құрып отырған ұлттың сыртта жүрген өкілдеріне қамқорлық жасауды мерей тұтады. Себебі, мұндай ізгі ниет - оның абырой-беделін, қуатын танытатын, өзіне өзгелердің құрметпен қарауын туғызатын шара. Мысалға, Германияның пәлен ғасыр бұрын көз жазып қалған қандастарына жасап отырған қамқорлығы, шынымен-ақ, кісі қызығарлықтай.

Кейде керісінше де болады. Жаңадан дербестік алған өзінің этностық Отанының аяғынан қаз тұрып кетуіне сол мемлекетті құраған халықтың сырттағы ауқатты өкілдері елеулі көмек жасайды. Кезінде Израиль мемлекеті солай қуаттанған. Әсіресе, шетелдерде тұратын 56 миллион қытайлықтардың "Қытай реформасының" табысты іске асуына тигізген жәрдемі елеулі болды.

Алайда қазақ ұлтының сыртта жүрген 5 миллиондай өкілдері арасында, өздерінің ата-жұртына мұндай жәрдем жасай аларлықтай ауқаттылар жоқ. Мен мұны қазақ диаспорасын біршама зерттеп, еліміздегі диаспоратану ғылымын қалыптастыруға талпыныс жасаушылардың бірі ретінде анық білемін. Қазақстан Республикасы өзі алғаш құрылған күннен бастап, қандай қиын жағдайға тап болғанына қарамастан сырттағы қандастарымызға қамқорлық, жасауды назардан тыс қалдырған емес. Елбасымыз Н.Назарбаевтың қазақтар тұратын мемлекеттер басшыларымен кездесулерінде қандастарымыздың хал-жағдайына қатысты мәселелер сан мәрте ресми түрде қозғалды. Қазақтардың ата-жұртына біртіндеп оралуын, олардың азаматтық мәртебе алуын, тұрғын үймен қамтамасыз етілуін, қолдан келгенше жәрдем берілуін шешуге үкімет тарапынан талпыныс жасалған жоқ деп ешкім айта алмас. Ауғанстандағы ауыр жағдайға тап болған қандастарымызға ұшақ жіберіп, көшіріп алуымыздың өзі ел болып, стек жаба бастағанымыздың белгісі. Амал не, жомарттың қолын жоқтық байлайды демекші, сырттағы қандастарымызға деген ыстық ықыласымызды сездіруге мүмкіндігіміз шектеулі болып тұр. Алдымен күйретіп алған ауылдағы отандастарымызға жұмыс тауып бере алмай отырып, сырттағы бауырларымызға "түгел келе қалыңдар" деп айта алармыз ба, сірә.

Соңғы кезде Үкіметке "сырттағы бауырларымызға неге көмектеспейміз, көшіп келгендерге неге жағдай жасамаймыз" деген ренішті көп айтамыз. Реніш өте орынды. Мүмкіндік болса көмектесу керек-ақ, бірақ, біз сол үкіметтің бұрынғыдай орталық үкімет емес, өз үкіметіміз екенін ұмытпайық Оның қоржынындағы қаржы - басқанікі емес, өзіміздің күнделікті қажетімізге жеткізе алмай отырған ақша. Сондықтан "анау маған бөлген ақшаңды соларға бер" деп айқайласақ, өте әділ болар еді. Олай деп айта алмаймыз ба, онда құр байбаламмен ұран салмай, салқын ақылмен сырттағы қандастарымызға заң жүзінде қамқорлық жасаудың үкіметтегі жоспарлы іс-қимылын жүзеге асыруға жәрдемдесу керек.

"Ұлттық идея" (ұлттық идеология емес), "ұлттық мүдде", "ұлттық рух", "ұлттық намыс" және "ұлттық экономикалық жүйе" деген мәселелер - философия мен саясаттану ғылымындағы күрделі мәселелер екені рас. Бір қоғамға, бір елге катысты болғандықтан бүл үрдістердің дамуы арасында өзара тығыз байланыс, өзара ықпалдастық болатыны да түсінікті. Алайда ұлттық тәуелсіздіктің тағдырын осы ықпалдастықтың оңтайлы үлгісінің табылу-табылмауына апарып тіреп қоюға болмайды. Соңғы жылдары қауырт дами бастаған отандық философия мен саясаттану ғылымында бұл үш мәселені жеке-жеке де, бір-бірімен байланыстырып та ғылыми зерттеу ісі қолға алынды. Алғашқы нәтижелер жаман емес. Тек сол ғылыми зерттеулер нәтижесі үкімет мүшелерінің назарына ілініп, күнделікті іс-тәжірибелерінде басшылыққа алынса екен. Оларды қадағалап оқып отыру журналистерге де артық жүк болмас еді.

Бізде мемлекеттік идеология деген жоқ. Кешегі кеңестік қоғамда мемлекеттік идеология ретінде жұрттың бәрінің санасы мен көзқарасын темір құрсаудың шеңберінде ұстауға тырысқан "марксизм-ленинизмнен" тартқан зардабымыз есіңізде болар. Тек демократия принциптеріне негізделген қоғам ғана өркениетті жолмен дами алады. Шынында да адамдардың бір қоғамда ынтымақтаса тіршілік етуінің әзірше "демократиядан басқа ойлап табылған үлгісі жоқ". Ол қоғамда ор алуан пікірлер мен көзқарастардың, яғни әр түрлі идеологиялық ұстанымдардың өмір сүруі қалыпты құбылыс болып табылады. Адамдар әлеуметтік мүдделері мен мұрат-мақсаттарына орай сол әрқилы идеологиялық ұстанымдарды ту етіп көтерген әр түрлі саяси ұйымдарға (не партияларға) біріге алады. Біздің Ата заңымызда да осы принциптерді ұстанатынымыз жазылған. Бірақ, бұдан мемлекет ұстанатын идеялық құндылықтар болмайды деген пікір тумауы қажет. Мемлекет халықты іштей топтастырып, біріктіретін, ілгері дамуға жетелейтін, көпшіліктің мүддесіне сай келетін жалпы ұлттық идеяны темірқазық етіп ұстайды.

Көп елде бұл "ұлттық идея" деп аталады. Бізде Қазақстанда да "ұлттық идея", яғни "қазақ ұлтын немесе қазақстандықтарды топтастыру идеясы" халықты біріктіруші идея болуы керек. Мұны қазіргі таңдағы жалпы ұлттық-мемлекеттік идея деп атасақ та артық болмас.

Екіншіден, біз әлі күнге дейін "мемлекеттік" және "ұлттық" деген ұғымдарды ескі кеңестік көзқарас тұрғысынан түсінеміз. Қазақстан тәрізді біртүтас унитарлық елде "ұлттық" пен "мемлекеттік" сөздері бір ғана мағынада қолданылуы қажет. Әлемдік түсінікте де солай. "Ұлттық мүдде" десе, мемлекеттік мүддені түсінеді. "Ұлттық идея" десе, мемлекеттік идея деп біледі. Біз де бұдан былай осы түсінікті бойымызға сіңіруіміз қажет.

Біздің Президентіміз айқындаған "Қазақстан-2030" стратегиясының негізінде ұлттық идея жатыр. Осы еңбектерде қазақ ұлтын және басқа да этностарды іштей біріктіріп, дамытудың бағыт-бағдары жақсы ашылған.

Ағылшынның ғана емес, адамзат тарихында аты қалған атақты саяси қайраткер Уинстон Черчилль "экономика ұлттық болу қажет" деген сөзді осыдан жарты ғасыр бұрын айтса да, бүл пікір өзінің маңызын әлі жойған жоқ, керісінше, ол кезде күшін енді ғана көрсете бастаған "трансұлттық" компаниялар ауқымдана-ауқымдана келе әлемдік экономикада ықпал аймағын өзара бөлісіп болған казіргі біздің заманымызда, тіпті, бұл ең өмірлік мәселеге айналды. Және бұл тек Англияға немесе Қазақстанға қатысты ғана мәселе емес, бүкіл әлем елдерінің кез келгенінің басында бар жағдай.

Шынымен-ақ, қазіргі заманда әлемдегі кез келген ел дүниежүзілік капитал мен технологиялардың елеулі бөлігін иемденіп алған қуатты да мүмкіндігі мол трансұлттық компаниялардың жәрдемінсіз дами алмайды. Әлемдегі шикізат көздері мен сауда рыногын өзара бөлісіп алып, баға саясатын реттеушілер де солар. Тіпті, салалық ғылымдарды, жаңа технологияларды дамытуда да олардың ықпалы зор. Кейде, мен ойлаймын, аймақтық жанжалдарда да сондай бір әлеуетті күштердің ықпалы бар-ау деп. Қазіргі Америкада реттелетін дау-жанжалдар тұжырымдамасы зерттелуде.

Бірақ, амал қанша, өркениет көшіне ілесу үшін барлық елге қаржы қажет. Оның үстіне, тауар мен ақпарат ағынына тосқауыл қойып шекараны бітеп, өзге әлемнен оқшау, тұйық елге айналу казіргі заманда мүмкін емес және мұның қандай зардаптарға соқтыратынын біз өзіміздің кешегі қеңестік кезеңдегі өмір тәжірибемізден мықтап ұғындық...

Сондықтан Қазақстан шетелдік ірі-ірі компаниялардың көмегімен әлемдік экономикалық жүйеге кіруге ұмтылуда. Біздің мәңгілік жауымыз жоқ, тек мәңгілік ұлттық және стратегиялық мүддеміз ғана бар. Қазақ елінің бейбіт пейілін түсінген трансұлттық компаниялар да біздің экономикамызды жаңа сатыға көтеруге құлшыныс танытып, қаржыларын жұмсауда. Халқымыз олардың бұл іс-әрекеттерінің, ең алдымен, бізге қажеттігін түсініп, жылы қабақпен қарағаны ләзім.

Үкімет осы компаниялардың көмегімен тиімді және ішкі біртұтас және икемді ұлттық экономикалық жүйемізді құруға да талпыныс жасауда. Әсіресе, соңғы жылдары салынған, салыну жоспарланып отырған аймақаралық темір жолдар, бұрынғы әр жаққа бағытталған энергетика мен мұнай-газ тасымалдау желілерінің бір-бірімен ұштаса бастауы, отандық тауар өндірушілер мен кәсіпкерлердің жұмысын қолдау, ауылды қайта түлету т.б. шаралар таяу жылдары ішкі рыногымызды өзіміздің тауарлармен қамтамасыз етуге мүмкіндік беруге тиіс. Осылайша, отандық өндірісшілеріміз еркін бәсекелестік негізінде өз өнімдерінің сапасын жақсартып, сыртқы рыногқа да шығатын күнге жетерміз деп ойлаймын.

Сөйтіп, ғасырлар тоғысында Қазақстан дербес елге айналып, саяси, әлеуметтік және экономикалық жүйесі әлемдік өркениет үлгісінде қайта құрылды. Кең мағынада алғанда, қоғамдағы демократиялық принциптердің салтанат құруы тек тәуелсіз елде ғана жүзеге асады. Сондай-ақ, шынайы демократия мен халықтың басым көпшілігінің рухани тұрғыдан осы демократиялық бостандықты пайдалана алатындай кемелденуінсіз мемлекеттің тәуелсіздігін баянды ету де мүмкін емес.

Демек, ұлттық тәуелсіздік - қоғамдағы демократиялық принциптердің орнығуы мен халықтың рухани жаңаруының іргетасы болса, демократия мен рухани жаңару елдің саяси және экономикалық тәуелсіздігін баянды етудің басты құралы.

Тәуелсіздік қазақ халқының, қазақстандықтардың ғасырлар бойы аңсаған асыл арманы мен мұраты еді. Ата-бабаларымыз қанын да, жанын да аямай, қанша арпалысса да жете алмай кеткен осынау қастерлі мақсатқа біздің ұрпақ XX ғасырдың аяғында ешқандай қан төгіссіз қол жеткізді. Әлем жұртшылығы халқымыздың дербес елдігін таныды, өркениетті мемлекет құруға ұмтылған қадамымызды құптап, қолдау көрсетті...

Біз - тәуелсіздігімізді нығайту, экономикалық жүйемізді түбірінен жаңарту, демократиялық принциптерді орнықтыру, мемлекеттік, ұлттық және мәдени бірегейлену сынды күрделі-күрделі үрдістерді басымыздан өткізіп жатқан елміз. Мұның өзі қоғамдағы орнықты саяси ахуал жағдайында, халықтың басым көпшілігінің рухани және мәдени жаңаруы арқасында жүзеге асуы мүмкін үрдістер. Рухани бостандық, ой еркіндігі, ұлттық философия мен тарих, қазақ ұлтының сонау көне заманнан бүгінгі күнге дейінгі жүріп өткен улы тарихи жолын өркениеттік әдіс тұрғысынан тереңірек зерделеу тәуелсіз және егемен Қазақстан жағдайында ғана мүмкін болды. Тек тәуелсіздік пен егемендік жағдайында ғана Қорқыт Ата, әл-Фараби, Қожа Ахмет Иасауи, г.б. ғұлама ойшылдар мен гуманистер көзқарастары, қазақтың ұлттық дүниетанымы туралы бүкпесіз айтуға, айтып қана қоймай, жүйелі түрде зерттеуге, халқымыздың бай рухани және мәдени мұрасын игере отырып, ұлттық өзіндік сананы қалыптастыруға, біртүтас ұлт болып бірегейленіп ұюға мүмкіндік алдық...

Қазақстан Республикасы Конституциясы бойынша мемлекеттік билік атқарушы, заң шығарушы және тәуелсіз сот сияқты үш тармаққа бөлінген. Елбасы Н.Ә.Назарбаев "Қазақстан - 2030" стратегиясы негізінде бүкіл халық қолдайтын ішкі және сыртқы саясатты іске асырып келеді. Ішкі саясат жаңа қоғамды одан әрі тереңірек топтастыруға, тұрақтылықты, азаматтық бейбітшілікті және рухани келісімді одан әрі нығайтуға, мемлекетті және оның институттарын қалыптастыру мен дамытуға, халықтың әл-ауқатын көтеруге бағытталған. Сыртқы саясат жаһандану, әлемдік ауқымдану заманында Қазақстанның көпвекторлы және көпдеңгейлі интеграциялық іс-әрекетіне, аймақтық және әлемдік қауіпсіздікті нығайтуға, әлемдік қауымдастықта еліміздің орнықты дамуын қамтамасыз етуге, жоғары технологияны пайдалана отырып, экономикалық өсуге бағытталған. Мемлекет басшысы Қазақстан халықтары Ассамблеясының VIII сессиясында және Ғылым академиясының 2001 жылы өткен жылдық сессиясында сөйлеген сөздерінде бұл тұрғыда атқарылған іске баға беріп, олқылықтарды орынды сынға алды. Қазіргі кезде ел бірлігін нығайту және жаһандану жағдайында ғылыми-зерттеулерді уақыт талабына орай дамудың жеделдеткіші ретінде пайдалану міндеттерін қойды.

Нарықтық экономиканы қалыптастыруда қоғам алдында туындаған басты экономикалық басымдықтар мен мақсатты саралау аса маңызды мәнге ие болды. Сондай мақсаттардың ішінен мыналарды бөліп атауға болады:

- өндірістің мол да сапалы тауарлар шығаруы, сервистік қызметтер көрсетуі жағдайындағы экономикалық осу, яғни лайықты өмір сүру жағдайына ұмтылу;

- жұмысқа ынталы және қабілетті адамдардың нақты іспен айналысуына заңнамалық және экономикалық негіз қалау;

- шектеулі ресурстардан аз қалдықпен жоғары өнім алуға тырысатын экономикалық тиімділік;

- бағаның тұрақты деңгейі мен валюталық тұрақтылық, яғни инфляция көрсеткіші болып табылатын бағаның жалпы деңгейін өрескел көтеруден сақтау қажеттігі. Сондай-ақ елдің экономикасының көрсеткіші болып табылатын ұлттық валютаның - теңгенің - әлемдік қаржылық рынокта тұрақтануына қол жеткізу;

- кәсіпорындарды, тауар өндірушілер мен қызмет көрсетуді, сондай-ақ тұтынушыларды басқарудың негізгі принциптері ретіндегі экономикалық еркіндік;

- мүгедектерге, жұмысқа жарамайтындарға, қарт адамдарға қамқорлық;

- бүгінгі және келешек ұрпақтың өмірі мен денсаулығының кепілі - айнала қоршаған ортаны, табиғатты аялау;

- елден шығатын және кіретін тауарлар мен қызметтер бағасының сәйкестігін жүзеге асыратын сауда тепе-теңдігі.

Осыған орай қазіргі кезеңдегі мүмкіндікке сәйкес Қазақстанда тауар өндіруде бәсекелестікке негізделген экономикалық қарым-қатынас жүйесінде әрқайсысы өз қызметін атқаратын жеке және мемлекеттік меншікті біріктірген әлеуметтік нарық экономикасын қалыптастыру мақсатын іске асырдық.

Егер өндірісті ұйымдастырудың нарықтық үлгісіне тән еркін ілкімділік, кәсіпкерлік жүйесінің ережелерін сипаттар болсақ, алдыңғы лекке жеке меншік шығады. Жеке меншік ұғымына бұл жерде еркін ілкімділік жүйесі жағдайында иеленуге, пайдалануға, сатып алуға, сатуға немесе мұраға қалдыруға болатынның барлығы жатқызылады. Көп жағдайда нарықтық жүйеде материалдық ресурстарды өкімет емес, жеке адамдардың және жеке институттардың меншігі құрайды. Мұндай жеке меншік жеке адамдар мен кәсіпорындарға келісімшарт жасауға еркіндік бере отырып, материалдық ресурстарды оз қалауынша тұтынуға, бақылау жасауға, пайдаланып жүзеге асыруға мүмкіндік береді. Бәсекелестіктің нәтижелі жұмыс істеуі және оның залал тигізу мүмкіндігін шектеу үшін елімізде арнайы монополияға қарсы заңдар қабылданды, ол заң жеке тұлғалардың өз пайдасын өсіруге тырысқан кезде бір-біріне зиян келтірмеуін қамтамасыз етті. Бәсекелестік тұтынушылар мен сатушылардың істеріндегі жеке мүддесіне шек қояды, сондықтан да ол еркін ілкімділік жүйесінде негізгі реттеуші күш болып табылады. Бұл орайда, бәсекелестік өндірушінің өзін қызықтырған нақты сала өндірісіне кедергісіз енуіне немесе қандай да бір заңды шектеусіз-ақ шығып кетуіне жағдай жасайды. Бәсекелестіктің бүл қыры экономиканың уақыт ағынында өзінің тиімділігін сақтауына аса қажет икемділік сипатының шарты болып табылады. Белгілі бір салаға ену еркіндігі экономиканың тұтынушылар талғамының өзгеруіне, ұсынылған ресурстарға немесе жаңа технологияға бейімделуі қажет. Біз киім сәнінің қаншалықты тез өзгеріп жатқандығын көріп отырмыз, сол сияқты нарықтық экономика жағдайында күнделікті тұрмысқа қажетті жаңа тауарлар өндіріліп жатады, автомобильдер де, тағы басқалар да өзгеріп тұрады.

Егер Қазақстан экономикасын бүгінгі әлемдік қауымдастықтағы қазіргі үлгімен егжей-тегжейлі салыстырсақ, онда маңызды айырмашылықтың бірі өндіріс құрал-жабдықтарын жеке иемденетін адамдар тобының аз екендігіне көз жеткіземіз. Сондықтан да экономикалық реформа бағдарламасында мемлекеттік меншікті бірте-бірте азаматтар қолына көшіретін кең көлемді жекешелендіру ерекше орын алды. Бірақ бұл мәселені жедел шешуге тырысқан алғашқы талпыныс аса күрделі кедергілерге тап болды. Энергия, транспорт, коммуникация және тағы басқа стратегиялық нысандардың көпшілігі мемлекеттік меншікте болғаны дұрыс. Материалдық байлықты бөлудегі кеңестік теңгермешілік принципі бұл жағдайда тиімсіз болып шықты, себебі барлық адамды бірдей жекешіл және шаруашылық иесі етіп шығару мүмкін емес. Мәселе мынада: жеке меншік иесі болу, яғни беріле жұмыс істеу, басқару, өндіріс тиімділігін қамтамасыз ету, өз қаражатыңмен, жағдайыңмен, қала берді болашағыңмен тәуекел ету деген соз. Сөз жоқ, көпшілік адамдардың меншік иесі болуға, өндіріс нәтижесі үшін жауапты болуға, оз қаражатын жұмсауға, жағдайы мен тыныштығын тәрк етуге мүмкіндігі жоқ, тіпті ондай бола да алмайды. Қазақстан Республикасының жекешелендіру жөніндегі мемлекеттік бағдарламасы шаруашылықтың нарықтық жүйесіне ену сәтінде адамдардың барлығына бірдей жағдай жасауды көздеді. Ал ілкімділік саласында мамандық түрін немесе жалдамалы еңбекті қалау адамның жеке басының ісі болмақ. Осылайша, қоғам еркін ілкімділік, кәсіпкерлік жүйесінің ережелері мен басты тетіктерін игере отырып, бірте-бірте нарықтық жүйеге енді.

Қазақстанның өткен 10 жыл тәуелсіз дамуының басты нәтижелері: этносаралық үйлесімділік және саяси тұрақтылық, рухани келісім, бейбітшілік, экономикалық өсу, ұлттық мүддені қорғау негізінде ішкі және сыртқы қауіпсіздікті одан әрі нығайту, жүйелік әлеуметтік-экономикалық және саяси реформаларды қарқынды жүргізу, тәуелсіз елдің демократиялық саяси жүйесін қалыптастыру. Осындай қыруар жұмыстың барысында кейбір қателіктер мен кемшіліктер болса да, негізгі стратегиялық бағытымыздың дұрыстығына әбден көзіміз жетті.

XX ғасырдың соңына қарай дүниежүзілік дамуда жаһандану үрдісі басталып, тез қарқын алды. Дамыған елдер барынша үстемдік жүргізу әрекеттеріне қарай (АҚШ және оның, ең жақын әріптестері), географиялық орналасуына қарай (Батыс Еуропадағы мемлекеттер, Шығыс Азия елдері), көмірсутегі шикізатын шығару мүмкіндігіне қарай (ОПЕК елдері) топтасып алып, ықпал жүргізу аймақтары үшін, тауар шығару елдері үшін нағыз талас пен жанжал басталды. Жаһанданудың басты бір талабы қандай да болсын бір қауымдастықтың құрамына кіру қажеттігі болып қалды.

Осындай жағдайда Қазақстан өзінің дербес дамуын жаһандану үрдісімен үйлестіруге мәжбүр болады. Былай алып қарағанда, еліміздің өз еркімен өркендеуіне барлық мүмкіндіктер бар сияқты. Қазба байлығымыз жеткілікті, шетелдік инвестициялармен бірге жаңа технологиялар да келіп жатыр, ойлы да байыпты саясаттың арқасында кадрлар даярлау ісі де оңалып қалды. Елбасы Нұрсұлтан Назарбаевтың көрегендікпен айтып жүргеніндей, жаһандану жағдайында шикізатқа бай елдердің жұлдызы жанады. Олай болса, ата-бабаларымыз бізге мұра ретінде қалдырған жердің қойнауындағы байлық, егер дұрыс және тиімді пайдалана білсек, ұтымды саудалай алсақ, еліміздің өркендеуіне негіз, халқымыздың әл-ауқатының артуына азық бола алады. Алайда сол байлықтарымызды өндіру де, оны өнімге айналдыру да, сыртқа шығарып сату да Қазақстанның әлемдегі талай-талай елдермен ықпалдастықта болуын, интеграцияға түсуін талап етеді.

Ендігі міндет Азияның барысы болуға ұмтылған мемлекеттің даналық пен әккілікті, айбат шегу мен икемділікті катар алып жүруінде болса керек. Мұндайда жақсы мағынасындағы мемлекеттік шамшылдық та, ақылды тәуекел де қажет. Осы айтылғандарды ой сарабына салып көрсек, Республика Президентінің Орталық Азия мемлекеттерімен экономикалық қауымдастықты, Ресей, Беларусь, Қазақстан, Қырғызстан және Тәжікстан кіретін Еуразиялық экономикалық қауымдастықты дамытуға, Шанхай ынтымақтастық ұйымын Қазақстан үшін барынша тиімді пайдалануға жанын сала әрекет етіп жүргенін түсінуге болатындай. Бүгінде Қазақстан ішкі дербес дамуын жалғастыра отырып, дүние жүзінің барлық бұрышынан өзіне сенімді әріптестер іздеуде. Бұл тұрғыдағы әрекеттердің де нәтижесіз емес екеніне көзіміз көріп жүр.

Егер бүгінгі заманның жаһандық мәселелері тоғысын мұқият сараласақ, олардың бір-бірімен іштей байланысып жатқандығына көз жеткізу қиын емес. Мұның өзі оның әрқайсысын басқаларымен бірге кешенді қарастырғанда ғана толық шешуге болады деген соз. Мәселен, дамушы елдердегі көптеген мәселелер кедейліктен туындап отыр, яғни екінші дүниежүзілік соғыстан кейінгі жылдары адам басына шаққандағы ұлттық табыс деңгейі тұрғысынан дамыған және дамушы елдер арасындағы айырмашылық елеулі болса, қазір бұл айырмашылық тіпті өсіп кетті.

XXI ғасырда ғылыми жаңалықтар мен зерттеулердің мәні өлшеусіз өсетін болып отыр. Мұның өзі республика зиялылары мен ғалымдарынан жаңа технологиялар мен техникаларды талдап жасауға барынша ден қойып, оларды ел игілігіне қызмет еткізуді, Қазақстанның Ресей және Қытай сияқты ұлы көршілерімен тарихи тағдырластығының, Орта Азиядағы елдермен туыстық тағдырластығының дәнекерлерін тауып, солардың негізінде бүгінгі ынтымақтастықтың қажеттігін ғылыми негіздеуді талап етеді.

Қазақстан дербес дамуды үйренді, сол жолмен нық жүріп келеді. Енді жаһандану жағдайында өзі соған кіріге отырып, оның серпінділігін сезінуші жақ қана емес, сездіруші жақ ретінде де әрекет етуді игеруі керек.

Қазақстан Республикасы аталатын жаңа мемлекеттің әлемдік қауымдастық қатарына қосылғанына биыл он жылдан асты. Он жыл деген ұлан-ғасыр тарих көшінің биігінен қарағанда қас қағым сәт іспетті көрінер, сірә. Бірақ, бұл сыртқы эсер ғана. Сол он жылда аласапыран оқиғалар арасында, бұрын табынып келген мұраттарымыз бен құндылықтарымыздан қинала арыла отырып, өзін-өзі өзгертудің қиын жолынан өткен, қанша қиналсақ та, ғасырлар бойы аңсаған тәуелсіз еліміздің бұғанасы бекіп, әлемдік қауымдастық төрінен салиқалы орын иелене бастағанына шүкіршілік ететін біз - барша қазақстандықтар өзгелерге қас қағым сәт сияқты көрінер осы кезеңді жүз жылға балар едік. Бұл пікіріміздің дұрысы мен бұрысын болашақтың тарихшылары таразылай жатар. Ал біздің бүгінгі анық ұққанымыз және өзгелерге де ұқтырғанымыз: қазақ деген халықтың қазіргі заманғы үлгідегі дербес мемлекетін құрып, жаһандану заманында ешкімге жалтақтамай, өркениетті елдер тәрізді өмір сүре алатындығы.

Кез келген мемлекеттің әу бастағы құрылу үрдісі оңай болмаған. Анау Американы алыңыз, бергі Батыс Еуропа мемлекеттерінің тарихына үңіліңіз, қазіргі Африка мен Азияда өтіп жатқан оқиғаларды зерделеңіз. Қайда қарасаңыз да, жаңа мемлекеттің қаз тұрып, болашаққа кадам басуы сыртқы және ішкі мүдделер қақтығысынан, қанқұйлы соғыстардан кейін ғана барып жүзеге асқан.

Елбасымыз, ең алдымен, еліміздің сыртқы қауіпсіздігін нықтап берді. Енді біздің кең-байтақ жерімізге ашық түрде көз алартатын, саяси талап қоятын ешбір мемлекет жоқ. Керісінше, тәуелсіздігіміздің алғашқы жылдары қауіпсіздігімізге кепілдік берген әлемнің алпауыт мемлекеттерінің басшылары соңғы кезде басқа аймақтардағы саяси және әскери кикілжіңдерді қалай реттеу жөнінде Қазақстан Президентінің пікіріне құлақ салатын болып жүр. Мұның өзі тек Президенттің ғана мәртебесі емес, еліміздің қазіргі таңдағы өскен көрсеткіші.

Әлемдік экономикалық кеңістіктегі алар орнымыз қомақтана түсті. Қазақстанның мұнайы мен астығы, мысы мен хромы т.б. байлықтары ақшалы трансұлттық компаниялардың көз жауын алуда.

Дүние жүзімен саяси және экономикалық байланыстарымызды қалыпты арнаға салып алған Елбасы 2000 жылдан бері мемлекетіміздің ішкі әлеуметтік мәселелеріне көбірек назар аударуда. Зейнетақы уақтылы төленіп, халық денсаулығын сақтауға қомақты қаржы бөлінді. Шетелдік компаниялардың тапсырыстары өз еліміздің кәсіпорындарына беріліп, жұмыссыздық азайды. Орта және кіші кәсіпкерлікті дамытуға несие бөлінді т.б. Бірақ бұл үлкен жұмыстың бастауы ғана екен. Елбасымыз былтырғы ұлы мереке - Тәуелсіздігіміздің он жылдығын дәл осы бағыттағы әлеуметтік шаралар кешенін жүзеге асыру сипатында атап өту қажеттігін жыл басында тағы да қадап айтты.

Мен өз басым, 2001 жылғы 2-3 ақпан аралығында Алматы қаласында өткен білім және ғылым саласы қызметкерлерінің ІІ-республикалық съезін осы әлеуметтік шаралардың жүзеге аса бастауының бір көрінісі деп қабылдадым.

Съезд республикамыздағы білім беру мен ғылым саласындағы қордаланған мәселелерді ашық та бүкпесіз талқылауымен, оларды шешудің оңтайлы жолдарын іздестірумен есте қалды. Елбасымыздың съездегі сөзін білім және ғылым салалары қызметкерлерінің бүгінгі таңдағы, таяу жылдардағы іс-қимылдарының негізгі бағыттарын айқындаған бағдарлама ретінде қабылдадық. Ең алдымен, қоғамның интеллектуалдық қуатының маңызы туралы айтылған ойлардан кейін менің әріптестерім көңілдеріндегі кейбір түйткілдер мен күмәндарынан арылғандай болады. Расында да, кез келген қоғам өзінің ішкі ұлттық интеллектуалдық қуатының мықтылығына табан тірей отырып қана болашаққа сеніммен қарай алады. Үшінші мыңжылдықта казіргі заманғы ілім-білімдерді өзінің ұлттық ерекшеліктеріне бейімдеп меңгермеген, өзге жұрттармен тең дәрежеде өркениеттік сұхбат жүргізе алмайтын халықтың да, адамның да тағдыры қыл үстінде болмақ. Жоқ сізді сырттан біреу қарудың күшімен жаулап алмайды, құлдыққа да салмайды.

Әлемдік жаһандану үрдісі жағдайында ақпараттық, технологиялық бәсекеге төтеп бере алмай, өзіңнен-өзің өркениет арнасының жиегіне шығып қаласың. Әсіресе, мұндай қатерден жері ұлан-байтақ, сол жердің қойнауындағы игерілмей жатқан байлығы одан да ұшан-теңіз, бірақ салыстырмалы түрде саны аз, сондықтан оң-солымен бейбіт, ашық саяси және экономикалық қарым-қатынас жасаудан басқа амалы жоқ қазақ ұлты әлі арыла қойған жоқ. Біз өзімізбен өзіміз тұйықтала алмаймыз, тұйықталудың қажеті де жоқ. Керісінше, ашық қоғамның мың сан тиімді жақтарын барынша өз пайдамызға жаратуымыз қажет. Сонда әлгі қатерден сақтанудың амалы қайсы? Амалы: шетелдік әріптестерімен бәсекеде ұлттық болмысы жағынан да, білігі жағынан да, рухы жағынан да жеңілмейтін жас ұрпақ тәрбиелеп өсіру. "Білімі мықты мыңды жығар, білегі мықты бірді жығар" деген ойды баяғыда-ақ айтып қойған халқымыздың ұлдары мен қыздары кез келген жаңалықты жедел игеру жағынан ешкімнен кем түспейді. Тек үйренуге жағдай жасаңыз. Үйреткенде ұлттық ділі мен тілін сақтай отырып, бабаларымыздың отансүйгіш өршіл рухын бойына сіңіре отырып үйретіңіз.

Мемлекеттің қыруар қаржы бөліп, білім беру ісін компьютерлендіруге, "мектептерді компьютерлендіруге" бағытталған бағдарламасына жауапты адамдарға сын айтылды. Әлемдік ақпараттық жүйені пайдалану - үшінші мыңжылдық адамының күнделікті жұмысына айналмақ. Әсіресе, өзінің географиялық орналасу жағдайына лайық әлгі әлемдік ақпарат жүйесінің нақ жүрегі болмақ және содан қыруар пайда таппақ Қазақстанның болашақ азаматтары үшін бүл саланы меңгеру - кезек күттірмейтін міндет. Сондықтан, мемлекет бөлген мектеп компьютерлерін музей экспонатына айналдыру -қылмыспен тең. Елбасының тол отандық оқулықтарымыз туралы айтқан пікірлері де жанды жерімізге дөп тиді. Оқулық - тек оқу құралы ғана емес, мемлекет қауіпсіздігінің кепілі де. Дүние жүзіндегі барлық елдерде тол оқулықтарын жасауды кезек күттірмейтін міндет санайтыны сондықтан. Мәселен, француз балалары еш уақытта Қазақстан тарихын қазақстандық авторлар жазған оқулықпен оқымайды, оны міндетті түрде Франция мүддесі тұрғысынан француз ғалымдары жазуы шарт.

Бізде де солай болуы қажет. Өскелең ұрпақ ұлттық діліміз, салт-дәстүріміз, ұлттық экономикамыз, мәдениетіміз, құндылығымыз, саяси құрылымымыз т.б. ескеріле отырып, ең соңғы ғылыми тұжырымдар мен әдістемелер негізінде жасалған оқулықтармен оқылуға тиіс. Мемлекет басқа әлеуметтік шаралардан бұрын осы іске қыруар қаржы бөлді. Саны әжептәуір ғалымдарымыздың біліктілігіне сенді. Нәтижесі көңілден шықпай жатыр. Демек, авторларға не білік жетпейді, не ұлттық отаншылдық рух жетпейді.





Елбасымыз қозғаған мәселелердің екінші тобы оқу-тәрбие үрдісінің үздіксіздігі мен сабақтастығына қатысты болды. Өткен кеңестік кезеңнің жақсы дәстүрлерін жаңа жағдайға сай қайта жаңғыртып, оны демократиялық және нарықтық қоғам принциптерімен ұштастыру міндеті алға қойылды. Жергілікті әкімдерге әр аймақтың ішкі мүмкіндігіне қарай бұрынғы балабақшаларды қайта, мектептерді шефтік қамқорлыққа беруді ұйымдастыру туралы тапсырма берілді.

Қазіргі білім беру жүйеміздегі ең күрделі мәселе - білім алудың үздіксіздігін қамтамасыз ету болып отыр. Адам ғұмыр бойы үйренумен өтеді. Бір сәт оқымай қалдың ба, тоқырауға ұшырайсың. Бұл орта мектепті жаңа бітірген жасөспірімге де, жоғары оқу орнын тамамдаған маманға да, тіпті ғылыми атақтың шыңына шыққан академикке де қатысты қағида. Заманмен болашаққа бірге адымдағың келсе, оқы да үйрен, ең негізгісі тоқы. Оқығанымен бірге тоқығаның болсын. Бірақ орта мектепті бітірген, жоғары оқу орнына түсе алмаған жасөспірім қайда оқиды, қажетті мамандықты қалай игереді. Бұрынғы кәсіптік-техникалық училищелер жабылған, қалғандары ақылы оқыту жүйесіне көшкен, педагогикалық институттар классикалық университеттерге айналған. Міне, съезде осы мәселе көтерілді. Өндіріске қажет орта буын мамандар даярлаудың орнына, жеке меншік оқу орындары заңгерлер мен экономистерді топ-тобымен шығарып жатыр. Олар қайдан жұмыс табады? Мұндай жағдайда, нарық өзінен-өзі бәрін реттейді деп қол қусырып қарап отыру - жүзе білмейтін адамдарды асау теңізге лақтырып жіберіп, қызығын тамашалаумен бірдей күнә. Адамдарға бағдар беру, түсіндіру қажет. Кейін темір жонушы мен инженерді шетелден шақыртуға мәжбүр болмас үшін мемлекет бүл істің жоспарлы жүргізілуіне мүдделілік танытуға міндетті. Елбасы мұны да қадап айтты. Тиісті министрліктерге әр аймаққа болашақта қандай және қанша маман қажет болатынын есепке алып отыруға тапсырма берді.

Елбасы білім беру жүйесі мен ғылымның, ғылым мен өмірдің байланысы мәселесін де тереңнен қозғап өтті. Жоғары оқу орындары тек мамандар даярлау ісімен шектеліп қалмай, ғылыми зерттеулер жүргізетін ірі орталықтарға айналуы тиіс. Ғылымды да, өндірісті де жете білетін, әлемдегі ғылыми және технологиялық жаңалықтарға ілесе алатын білікті мамандар сондай орталықтардан өсіп шығады. Ал ғылымның өмірмен байланысы мәселесі кеңес дәуірі кезінде де сан рет көтерілген, бірақ шешімін таппаған, ал қазір "біздегі ғылым қажет пе өзі", "бізге қандай ғылым қажет" деген сұрақтың күн тәртібіне қойылуына жеткізген ең күрделі мәселе.

Бір мысал келтірейін: елімізде жұмыс істеп жатқан шетелдік компаниялар мен өзіміздің отандық ірі фирмалардың өндірістік және технологиялық жобаларын ғылыми сараптаудан өткізу үшін шетелдік мамандарға жыл сайын миллиондаған доллар қаржы төленеді екен. Неге мұндай сараптауларды отандық ғалымдарымыз жасамайды?! Бәлкім оларға сенбейді, бәлкім оны жасай алатын мамандардың өз елімізде де бар екенін білмейді. Демек, жеке ғалымдарымыз, ғылыми-зерттеу институттарымыз мемлекеттік бюджеттен бөлінер азын-аулақ қаржыға ғана үміт артпай, өзін-өзі насихаттап, өндірістік компаниялармен тығыз байланыс орнатып, қосымша ақша табудан арланбауға тиіс.

Қазақстанның ТМД елдері арасында қажетті саяси, әлеуметтік және экономикалық реформаларды батыл да жедел жүргізіп, өркениетті елдер қатарына қосыла алған нарықтық экономикасы бар алғашқы мемлекет екенін қазір АҚШ пен Батыс Еуропа елдері, шетелдік сарапшылардың өздері мойындай бастады. Жүйелі реформалардың білім беру жүйесі мен ғылымды да қамтығаны рас. Демократияландыру мен нарықтық қатынастарға бейімдеу ісі бүл салаларды ауыр сыннан өткізді, бірақ жаңа жағдайда өмір сүре білуге де үйретті. Ендігі міндет - жіберілген кемшіліктер мен олқылықтардың орнын толтырып, нық сеніммен еңбек ету...

Қазақстанның дербес дамуы және жаһандану //

Жаһандану және Қазақстанның орнықты дамуы.

Глобализация и устойчивое развитие Казахстана.

Алматы, 2002. - С. 42-74.

3.4. ЭТНОСАРАЛЫҚ ИНТЕГРАЦИЯ ЭТНОСАРАЛЫҚ ҮРДІСТЕРДІ ЗЕРТТЕУДІҢ ӘДІСНАМАЛЫҚ МӘСЕЛЕЛЕРІ ЭТНОСТЫҚ ҚАУЫМДАСТЫҚТАРДЫ ЖІКТЕУ ТУРАЛЫ

НАЗИМА БАЙТЕНОВА

Қазіргі жағдайда, этносаралық қарым-қатынастардың өсуіне байланысты этносаралық үрдістерге деген қызығушылық артып отыр. Бірақ бұл саланы зерттеуде шетелдік қоғамтанулық әдебиетте үйлесімді этнос теориясының жоқтығы қиындық тудырып отыр. Осыған байланысты соңғы уақытта, әсіресе ағылшын тілдік, соның ішінде американдық ғылымда этностылық ілімі кеңінен қолданыла бастады. Бірақ осы жағдайда да бұл терминнің бір жақты түсінігі қалыптаспаған. Зерттеушілердің бір тобы этностылықты нәсілдік, діни, ұлттың немесе аймақтық қауымдастыққа негізделген топқа жатуға байланысты қалыптасқан ұжымдық сезім деп есептейді. Осындай түсінікке "Саяси сөздікте" Д.Робертсонның "этностылыққа" берген анықтамасы сәйкес келеді: "Этностылық нәсілдік, мәдени және тарихи сипатамалардың күрделі үйлесімін білдіреді, олардың негізінде уақыт ара қоғам жеке және мүмкін жау саяси ұйымдарға жіктеледі'". Басқа зерттеушілердің пікірі бойынша, этностылық жеке тұлғаның этностық қасиеттерін, ал үшіншілері этностық бірлікті белгілеу үшін қолданылады. Примордиализм тұрғысынан П.Ван ден Берге өзінің "Этностық феномен" атты еңбегінде этностылықты адамзатқа түпкілікті тән қасиет ретінде қарастырады. Ол этностылықты әлеуметтік-биологиялық құбылыс ретінде қарастырады, мұндай көзқарас табиғи сұрыпталу принципіне негізделген және де ол, П.Ван ден Бергенің пікірі бойынша, бір-біріне ұқсас және жақын организмдердің топтасуына, аяқтап келгенде дұшпан әлемде олардың аман қалуына себепші болады. Оның пікірі бойынша, адамдардың алғашқы бірлесуі қандық туыстыққа негізделген ру және отбасылық қауым, кейіннен ол өзінің маңызын жойып этностық топқа айналды . Бірақ, ғылыми қоғамтанулық әдебиетте айтылғандай, соңғы 10-15 жылда американдық ғалымдар терминологиялық алалықты шешу үшін, консенсусқа келу үшін, "этностықты" әлеуметтік объектілердің ерекше тобын белгілеу үшін - бірлестіктер, үрдістер, іс-әрекеттің түрлері кіретін этностық шамалардың бірқатар ұғымдары үшін бастапқы болып есептелінеді. Қазіргі шетелдік қоғамтанулық ғылымдарда этностық қауымдастықтардың төмендегідей жіктемесі бар: "этностық қауым" "этностық категория", "этностық топ", "этноұлт".

Соңғы анықтамалық басылымдар мен белгілі американдық қоғамтанушы зерттеулерін сараптаудың негізінде Т. Таболина этностық қауымдастықтардың түрлеріне мына анықтаманы береді: "этностық категория" барлығы бір әлеуметтік сипаттаманы қабылдайтын адамдарды қамтиды - мойындайтын әлеуметтік категорияның мүшесі ретінде сәйкестіндіретін индикатор немесе маркер. Ондай маркерлерге - нәсілі, терінің түсі, тілі, діні, салт-дәстүрі, географиялық шығу тегі жатады. Р.Х.Джексон жазғандай: "Маркерлер, тіпті оған мирасқор болған жеке адамдар тарапынан мойындалмаса да, этностық категориялардың оперативті танымалы болып табылады. Сонымен, маркерлер -объективті шындық. Ең аз дегенде этностық қауымдастықтар осындай бір немесе бірнеше сипаттамаларды бөлісетін бірнеше тұлғалардан турады. Бұл тұлғалар, материалдық тепе-теңсіздіктер жүйесіндегі ортақ платформада тұратын жеке адамдар тобын құрастыратын әлеуметтік тап сияқты бір этностық негізде (платформада) тұрады деп айтуға болады". "Этностық топ" - қосымша сәйкестік және ұйымдық сипатқа ие болатын этностық категория. Бұл жерде сәйкестік деп тұлғаның өзінің әлеуметтік категорияға қатыстылығын түсінетіндігі және бағалайтындығы жатады. Американдық зерттеуші Дж.М.Уингердің пікірі бойынша, этностық топ келесі параметрлері бойынша айрықшаланады: тілі, діни наным-сенімдері, нәсілдік белгілері және шыққан елі бойынша. Осы топ мүшелері өзінің қауымдастығы мен қоғамның арасындағы айырмашылықты түсінеді . Мұндай түсініктеме біздің ғылыми әдебиеттегі этностық топтың түсініктемесімен сай келеді.

Этностық категория мен этностық топтың арасындағы негізгі айырмашылық этностық категория азды-көпті пермаментті және өзгеріссіз (не өте баяу өзгеретін) әлеуметтанулық құбылыс, ал этностық топтар - әлеуметтанулықтан гөрі елеулі өзгерістерге ұшырайтын тарихи шама. Р.Х.Джексонның пікірі бойынша, "этностық топтардың өзгерілуі, реттеп отырылуы, тіпті жойылуы мүмкін, ал этностық категориялар саяси қысымға оңай беріле қоймайтын тым тұрақты. Этностықты бақылаудың ең бір ірі қатесі - әлеуметтік тұрғыдан тұрақты этностық категорияны неғұрлым кең мәдениеттерге ассимиляциялау саясаты болды". "Этноұлт" елде тиісті саяси мәртебеге ие болғысы келетін, жергілікті өзін-өзі басқару немесе тіл құқығын мойындатуға ұмтылатын этностық топты білдіреді.

Кеңестік және посткеңестік қоғамтанулық ғылыми әдебиетті сараптаудың нәтижесі көрсеткендей, бүгінгі күнде бар этностық қауымдастықтарды жіктеу түрлері не ескіріп қалды, не қазіргі этношындыққа сәйкес келмей, бүгінгі күн талаптарына жауап бермей, біржақты сипат алған. Нақтырақ айтатын болсақ, экономикалық детерминизмге және формациялық принципке негізделген этностық қауымдастықтың дәстүрлі жіктемесі, яғни этностық қауымдастықты ру-тайпаға, халық пен ұлтқа жіктеуі ескіріп қалды. Ең алдымен оған себеп болған, біріншіден, қоғамдық-экономикалық формация ілімінің өзі күйреді, екіншіден, тек қана экономикалық детерминизмге негізделу дегеніміз шындықты толық емес, біржақты қарау дегенді білдіреді. Сонымен қатар, Ю.Бромлей берген этностық қауымдастық жіктемесінің кейбір оң нәтижелеріне қарамастан казіргі заман талаптарына сәйкес келе бермейді, себебі ол этностық қауымдастықтарды тек қана әлеуметтік құбылыс қана деп қарастырады. Тіпті кейбір жағдайда олардың табиғилығын мойындағанның өзінде олардың арасында айтарлықтай айырмашылық байқалмайды. Соңғы кездегі этностық қауымдастықтардың типологизациясын қарастыратын қазақстандық жұмыстардың ішінде Қ.Көшербаевтың "Қазақстанның этносаясаты: қазіргі жағдайы және болашағы" атты еңбегін ерекше атап өтуге болады. Осы еңбектің авторы Ю.Бромлей мен оның ізбасарларының пікірлерін қостайды. Л.Гумилевтің жіктемесі табиғи ғылыми принципке негізделіп, көп жағынан қызығушылық тудырғанымен, ол да шектеулі, себебі, ол этностық қауымдастықтардың табиғатының әлеуметтілігін жоққа шығарады. Этностық қауымдастықтардың субъектісі әр уақытта адам болып табылады, адам бойындағы табиғи қасиеттерінің өзі өте терең әлеуметтелінген, сондықтан еш уақытта адамның табиғатындағы табиғилық пен әлеуметтікті бір-бірінен ажырату мүмкін емес. Адам этнофор ретінде, яғни белгілі бір этностық қасиеттердің иесі ретінде, осы екі жағының ажырамас бөлігі ретінде көрінеді.

Л.Гумилев өзінің этностық қауымдастықтардың жіктемесін оның күрделенуіне қарай негіздеді, олардың ішінде ең қарапайым этностық өлшем консорция болып табылады. Бірақ Л. Гумилевтың өзінің берген анықтамасы бойынша оны этностық өлшем ретінде қабылдау қиын. Оның пікірі бойынша, консорция дегеніміз: "әр түрлі тұрақсыз ұйымдар: үйірмелер, артелдер, секталар, бандалар және т.б. тез арада қалыптасып және тез арада жойылады, кейде бірнеше ай ғана өмір сүреді. Консорция - бір тарихи тағдырға байланысты біріккен адамдар тобы". Келесі таксономиялық бірлікке конвиксия жатады, оған "этностың өзегіне кіретін немесе субэтностардың біріне жататын, тұрмысы бір сипаттағы, бір тектес және отбасылық байланысы бар адамдардың тобы кіреді'". Конвиксийлер бірнеше ұрпаққа дейін өмір сүреді. Келесі таксономиялық бірліктерге ол: субэтнос, этнос, суперэтнос, адамзат, гоминидтерді жатқызады. Осы жіктемеден көріп тұрғанымыздай, алдыңғы екі таксономиялық бірліктерді этностық қауымдастыққа жатқызу қиын, оны көбінесе этностық қауымдастықтың алдындағы бірлестіктерге жатқызуға болады, сол сияқты соңғы екі түрі де нақтылы өзіндік этностық қауымдастыққа жатпайды. Осындай жіктеменің негізінде этнографиялық топ, этностық топтар, метаэтностық қауымдастык сияқты өзіндік этностық қауымдастықтардың турлері жіктемеден тыс қалып қояды. Сондықтан, сараптаудың негізінде бар жіктемелердің кемшіліктері мен ашық қалған жерлерін айтарлықтай толықтыратын этностық қауымдастықтардың жаңа жіктемесін беруді қажет деп таптық.

Этностық қауымдастықтардың жіктемесін берместен бұрын, алдымен "этностық қауымдастық" пен "этнос" ұғымдарын айырып алу керек. Осы қарастырылып отырған мәселеге байланысты барлық этностық құрылымдардың түрлері мен олардың таксономикалық деңгейлері үшін (субэтностар, этностықтың барлық түрлерімен метаэтностық қауымдастықтар) "этностық қауымдастық" ұғымы "түп тамырлық" ұғым болып табылады деп есептейтін Ю. Бромлей мен В. Козловтың пікірімен келіспеу қиын; ал "этнос" термині этностық қауымдастықтардың иеархиясында негізгі орын алатын орталық ұғым ретінде қолданылады.

Этностық қауымдастықтардың жіктемесін құрастыруда біз қарапайымнан күрделіге принципіне негізделеміз. Осы принципке негізделсек, ең қарапайым этностық қауымдастықтардың түрлеріне "этностық категорияны" жатқызуға болады. "Этностық категория" мен "этнофор" - шын мәнінде ұқсас ұғымдар, бірақ "этнофор" ұғымын авторлардың өздерінен басқа ешкім пайдаланбайды, оған қарағанда шетелдік этнологияда белгілі бір дәрежеде жетілдірілген "этностық категория" ұғымын алуды жөн көрдік.

Күрделігі жағынан келесі таксономикалық бірлікке "этнографиялық топты" жатқызуға болады. "Этнографиялық топ" ұғымы этностың өз ішіндегі өзіндік санасы және өзіндік атауы жоқ ішкі жіктелуді көрсету үшін пайдаланылады. Оларға, мысалы, оңтүстік және солтүстік орыстарын жатқызуға болады. Келесі этностық қауымдастық та ішкі жіктелуімен байланысты, бірақ бұл неғұрлым күрделі қауымдастық, өйткені олар этностың негізгі массивінен тілдік, мәдени және тұрмыстық ерекшелігімен, кейде оз атауымен және екеулік өзіндік санасымен ерекшеленеді. Мұндай этностық қауымдастық "субэтнос" ұғымымен белгілейді және де оларға орыс халқының субэтносы ретінде казактарды, поморларды жатқызуға болады. Осыған байланысты айта кету керек, мұндай іштей жіктелу барлығына емес тек ірі этностарға ғана тән, олар өткен тарихында да, себебі ірі этностар қазір де тілдік-мәдени тұрғыдан біртекті тұтастықты құрамайды. Осы этностық қауымдастықтарға қарағанда "этностық топтар" барлық этностарға тән. "Этностық топтардың" этностардан, өзінің негізгі массивінен ешқандай айырмашылығы жоқ, бірақ одан алшақ болғандықтан, онымен территориялық тұтастық құрмайды, олардың, яғни "этностық топтар" мен "этностардың" негізгі айырмашылығы осында болып табылады. Этностық топтар өздерінің ұйымдасу айырмашылықтарына байланысты ирридента және диаспора болып екіге бөлінеді. Ирридента деп басқа мемлекеттің территориялық экспансиясының нәтижесінде басқа этностық аудандарды өзіне біріктіруінің нәтижесінде қалыптасқан этностық топтарды айтады; ал диаспора деп миграциялық үрдістердің негізінде өздерінің этностық территориясынан басқа этностық территорияда өмір сүретін этностық топты айтады. Этностық қауымдастықтар бірліктерінің ішінде "этноұлт" ерекше бөлінеді, ол этностық топ дегенді білдіреді, бірақ жергілікті өзін-өзі басқару немесе тілдік құқығын мойындатуға байланысты белгілі бір саяси құқықтарына жетуге бағытталған іс-әрекет жасайтын этникалық топтың неғұрлым саясаттанған бөлігі.

"Этнос" басқа барлық этностық қауымдастықтардың ішінде орталық таксон болып табылады, себебі, біріншіден, нақтылы "этностан" этностық қауымдастықтардың, олай болса, этностық және этносаралық үрдістердің не күрделенуі немесе қарапайымдалуы үрдісі бастау алады; екіншіден, барлық этностық қауымдастықтардың ішінде "этнос" бүгінгі күнге дейін ол туралы консенсуске келмеген ең күрделі, біржақты түсінігі жоқ және ең көп пікірталас тудыратын этностық бірліктің түріне жатады.

Біздің пікірімізше, мынадай анықтама беруге болады: "этнос" - өзін-өзі сияқты басқа этностық қауымдастықтарға қарсы қоятын, өзінің шығу тегі туралы ортақ мифі бар, басқа қауымдастықтардан мінез-құлық стереотипімен, өзіндік санамен, өзіндік атаумен (этнониммен) және өзіндік идентификациямен (өзіндік сәйкестендірумен) айырылатын күрделі динамикалық жүйе болып табылады. Сонымен, этнос ең алдымен күрделі, динамикалық жүйе, біріншіден, күрделі, яғни ол географиялық, биологиялық, психологиялық, әлеуметтік құбылыстардың жиынтығы, олардың күрделі байланысының көрінісі; екіншіден, динамикалық, яғни әр уақытта дамуда болатын, дамудың барлық сатысынан - ілгерілеу мен құлдыраудың барлық кезеңдерінен өтетін жүйе, үшіншіден, ерекше жүйе болғандықтан, адамдардың ерекше байланыстарына негізделген тұтастықты құрайды. Бұл қауымдастықтың маңызды ерекшелігі - оның өзін басқа этностық қауымдастықтарға қарсы қоюы жүйелік байланыс ретінде шығуы, яғни барлық этностық қауымдастықтарды "өзінікіне" және "бөтенге" бөлуі. Әрбір этностың өзінің шығу тегі туралы мифі бар. Иә, "мифі", себебі бүгін қандай да болмасын этностың ортақ шығу тегі туралы айту мүмкін емес, себебі бүгін барлық этностар өздерінің негіздерінде метисті. Этностарды бір-бірлерін айырып тұратын маңызды алғышарт мінез-құлық стереотипі, ол бейімделудің ең жоғарғы көрінісі болып табылады. Мінез-құлық стереотипі болып, (бұл жерде Л.Гумилевпен келіспеу мүмкін емес), "М.Лобашев көрсеткендей, генетикалық тұрғыдан емес тұқым қуалау арқылы, ерекше мінез-құлықтық тіл арқылы, шартты рефлекске негізделген сигналды тұқым қуалау механизмі арқылы ұрпақ өзінің әке-шешесі мен замандастарынан бір мезгілде адаптивтік болып табылатын мінез-құлықтық стереотиптерді қабылдайды" .

Қоғамтануда мінез-құлықтық стереотипті әлеуметтік өзара қарым-қатынастардың дәстүрі мен модификациясы ретінде мәлім. Әрбір этнос үшін өзінің мінез-құлықтық стереотипі қоғамдық өмір сүрудің жалғыз тәсілі ретінде мәлім, сондықтан әрбір этнос үшін өзінің мінез-құлықтық түрі байқалмайды, бірақ басқалар үшін ауыр болып табылады. Бүл мынандай қызықты тарихи деректермен құпталады: "Иудейлер римляндіктері доңыз етін жейтіні үшін жек көрді, ал римляндіктер сүндетке отырғызу салт-дәстүрін адам табиғатына жатпайтын өрескелдік деп түсінді. Палестинаны басып алған әскерлер арабтардың бірнеше әйел алу салт-дәстүріне наразы болса, арабтар француз әйелдерінің бетінің ашық болуын арсыздықтың көрінісі ретінде қабылдады". Өзіндік санамен өзіндік атаудың болуы да этностың ерекше белгісі болып табылады, себебі қандай да болмасын халық өзін этнос ретінде сезініп, өзін басқалардан өзіндік атауымен бөлмесе, ол этнос ретінде қалыптаса алмайды. Өзін-өзі идентификациялау (өзін-өзі сәйкестендіру) дегеніміз - басқалардан мінез-құлықтық стереотипімен айрықшаланатын, тұтастық ретінде өзін ерекше халық деп анықтауды білдіреді.

Кез келген этнос пассионарийлер мен субпассионарийлерден тұрады, оларға әрбір халықтың болу болмауы, дамуы немесе құлдырауы тәуелді болады. Кезінде Л.Гумилев өзінің пассионарлық ілімін В.Вернадскийдің тірі заттың биохимиялық энергиясы туралы ашқан заңына негізделіп ашқан болатын. Бұл ілім бойынша барлық тірі организмдердің өсуі, көбеюі және жұмыстың әр түрлерін іске асыруы осы биохимиялық энергияға байланысты. Ал адамилық ұжымдарда (этностарда) артық энергия бағытталған белсенділікті тудырады, ол тарихта пассионарлық итерістер (жұлқыныстар) ретінде көрсетілген. Пассионарийлер - сыртқы ортадан өзінің өмір сүруі үшін қажеттіліктен артық энергияны қабылдау қабілеті барлар, олар бұл энергияны нақтылы бағытталған қызмет ретінде шығарады, сондықтан осы этностың даму, дамымауы нақтылы пассионарийлерге байланысты болады. Бірақ бірде-бір этнос тұрақты даму қалпында болуы мүмкін емес, ерте ме, кеш пе, әйтеуір бір құлдырау кезі басталады, және де бұл осы этностық ортада субпассионарийлердің, яғни мутанттардың қалыптасуымен байланысты болады, оларда инстинктердің қажеттіліктерін теңестіретін энергияны қабылдау қабілеті төмен болады.

Этносқа қарсы тұратын қарсы жүйе ретінде Л. Гумилев қарама-қарсы, бір-бірімен сыйыспайтын этностардың қарым-қатынасқа түсуінің нәтижесінде дүниені теріс сезіну мен дүниені теріс тануға негізделген "этностық қасиетінен айырылған қауымдастықты" сипаттау үшін жаңа "химерлі этнос" ұғымын енгізді. Химерлік этностарға тән ерекшелік -оларға даму және ұзақ тіршілік ету мүмкін емес, олар ыдырап кетеді, өзіндік бір "этностық аннигиляция" іске асады. Сондықтан этностық қауымдастықтың осы түрі ерекше болып табылады және де оның жаңа түрлерге жіктелуі мүмкін емес.

Көпэтностық немесе метаэтностық қауымдастық көпэтностық мемлекеттер шеңберінде қалыптасады. Бүл ішкі бөліністі сақтай отырып, этностар мен этностық топтардың ортақ өзіндік санасы бар неғұрлым ірі топ болып ұйымдасқан қауымдастығы.

Этностық қауымдастықтың келесі дәрежесіне өздерінің ділі бойынша жақын болып табылатын, діни-рухани және мәдени, бірақ әр уақытта да саяси емес тұтастықты құрайтын суперэтнос жатады, ол бірнеше этностардан тұрады. Суперэтнос мәдениеті және діні жағынан туыстас, жақын халықтардан құралады. Л.Гумилевтің "суперэтнос" ұғымын ғылыми айналымға енгізгенге дейін бүл этностық қауымдастықтың түрі "өркениет", "мәдениет" немесе "әлем", мысалы "ислам әлемі", "шығыс өркениеті" және т.б. ұғымдар арқылы айқындалып отырды. Суперэтнос этностық жіктемедегі ең жоғарғы таксон болып табылады. Этноспен салыстырғанда, метаэтностық қауымдастық пен суперэтностың этноинтеграциялық болсын, этно-дифференциялық болсын, байланыстарының интенсивтігі төмен. Этностық қауымдастықтардың соңғы бірліктеріне байланысты, метаэтностық пен суперэтнос ұғымдарын бір-бірінен айыра білу керек. Метаэтностық қауымдастықтар көпэтностық қоғамдар шеңберінде қалыптасады. Қазіргі заманғы көпэтностық мемлекеттердің этношындығы көрсеткендей олар, әдетте, тек қана көпэтностық қана емес, сонымен қатар, коплингвистикалық және көпконфессиялы болып табылады. Әр түрлі этностық топтарға (олар оны тілесе де, тілемесе де) бір мемлекет шеңберінде өмір сүргендіктен, түптеп келгенде бір қауымдастыққа бірігуге тура келеді, оны метаэтностық деп сипаттауға тура келеді, яғни этностық ерекшеліктерін сақтай отырып, оларда ортақ өзіндік сана, ортақ мүдде, патриотизм сезімі, тағдырдың және тарихтың ортақтығы қалыптасады.

Қазақстандағы қазіргі этностық үрдістердің динамикасы

1. Көпэтностық қоғамның өміріндегі этностық және

этносаралық үрдістердің рөлі мен орны

Қазіргі заманның этносферасы жеткілікті түрде күрделі, динамикалық және қарама-қайшылық сипатта. Онда бірнеше мыңдаған, ал кейбір жағдайда бірнеше жүздеген адамнан аспайтын архаикалық этностық қауымдастықтармен қатар қазіргі заманның көпмиллионды этностары өмір сүріп жатыр. Қазіргі әлемнің этносферасының негізгі ерекшеліктерінің бірі болып көпсанды этностардың болуымен қатар мемлекеттер санының аз болуы, көпэтностық мемлекеттердің моноэтностық мемлекеттерге қарағанда коп болуы. Адамзаттың жартысынан көбі небәрі 18 этностан тұрады, олардың әрқайсысы 100 млн адамнан асады. Жетпіс этностан астамы жер шары халықтарының бестен торт бөлігін құрайды және 10 млн адамнан асады. Қалған кішігірім этностардың саны 1 млн-ға дейін жетеді және әлем халықтарының 3,2 пайызын ғана құрайды. Осы көптеген этностар әлемдегі 200- ден астам мемлекеттер құрамына кіреді, бүл мемлекеттер құрамы жағынан әр түрлі әлеуметтік-саяси және экономикалық құрылымымен ерекшеленеді және де негізінен көпэтностық болып табылады. Тек қана 20-га жетпейтін мемлекеттер біршама моноэтностық мемлекеттер қатарына жатады, себебі олардың құрамындағы басқа этностык топтардың саны 5 пайыз . Бұдан шығатын қорытынды, тіпті моноэтностық деген мемлекеттердің өзі этностық құрамы жағынан абсолютті біртекті болып табылмайды. Осы мәселе тұрғысынан, яғни этностық тұрғыдан ерекше қызығушылық тудыратын мемлекеттердің жіктемесін американдық қоғамтанушы У.Коннор өзінің "Этнонационализм" атты еңбегінде береді. У.Коннордың пікірінше, этностық тұрғыдан біртектес ұлттық мемлекеттер бар, оларға американдық ғалым Исландияны, Жапонияны, Норвегияны және Польшаны жатқызады. Оның пікірі бойынша, сонымен қатар "бір ошақты көпұлтты мемлекеттер" бар, мұндай мемлекеттерде бір ғана "ошақты" халық бүкіл мемлекетті өзінің тарихи отаны, өзінің "ошағы" деп есептейді, ал осы территорияда өмір сүріп жатқан басқа халықтар келімсектер болып қаралады, оларға Малайзия, Шри Ланка, Фиджи, белгілі бір дәрежеде, гастарбайтерлердің көптеп келуіне байланысты, Германия мен Швецияны да жатқызады. Мемлекеттердің осы типіне қазіргі Қазақстанды да жатқызуға болады. "Көпошақты көпұлтты мемлекеттер" қатарына Нигерия, бүрынғы КСРО мен Чехословакия жатады. Осы мемлекеттер қатарына қазіргі Ресейді жатқызуға болады.

Сонымен қатар, көпұлтты ошақсыз мемлекеттер бар, оларға Гайяна, Суринам, Тринидад және Тобаго сияқты Кариб бассейннің мемлекеттері жатады; "иммигрант" мемлекеттер қатарына, оның айқын мысалы ретінде, әрине АҚШ-ты келтіруге болады, мұнда американдық этностық жағынан бейтарап болып табылады; "метистік" мемлекеттер, олар негізінен Латин Америкасында орналасқан . Қарастырылған мемлекеттердің жіктемесі әмбебапты болудан алыс және де этностық тұрғыдан мемлекеттердің барлық гүрлерін қамти алмады (мысалы, Канада, белгілі бір тұрғыдан иммиграттық мемлекет болып табылса, тағы бір тұрғыдан оны көпұлтты ошақты мемлекет қатарына жатқызуға болады), бүл жағдайды автордың өзі де мойындайды. Дегенмен мемлекеттерге берілген бұл жіктемені мүлде жоққа шығаруға болмайды, белгілі бір мағынада этностық шындықты танып-білуде өзіндік рөлі бар. Бүгінгі дүниенің күрделілігі және көптүрлілігі басқа да факторлармен де айқындала түседі. Қалыптасқан дәстүрлі көзқарас бойынша, жер бетіндегі өмір сүретін бүкіл халықтарды 3 нәсілге бөледі: ақ, сары, қара, яғни европоидтық, монғолоидтық және негроидтық. Соңғы зерттеулердің нәтижесі бойынша, жер бетіндегі адамдарды 9 нәсілге бөледі және де ескерте кететін бір нәрсе, бұл схемадан тыс адамдардың 32 тобы қалыс қалады. Басқа жіктеме бойынша, адамдар нәсілдік ерекшеліктеріне байланысты 200 категорияға дейін жіктеледі . Қазіргі заманның этношындығының өзіндік ерекшелігіне оның тек қана көпқырлылығы ғана емес, сонымен қатар оның динамикалық, қарама-қайшылық және тұрақсыз сипатта болуымен де ерекшеленеді. Қазіргі заманның этностық үрдістері көп жағдайда негізінен қақтығысты сипат алып отыр. Егер бұрын этностық үрдістер тек қана не капиталистік елдерге, не дамушы елдерге ғана тиесілі деп есептелсе, қазіргі заманның этношындығы бұл пікірді жоққа шығарып отыр. Этностық коллизиялар мен қақтығыстар бірдей дәрежеде Батысқа да, Шығысқа да, дамыған және де дамушы елдерге де тән. Соңғы жылдары американдық әскери жаргонға казіргі дүниенің этношындығын сипаттайтын: "ЭҰС соғыстары" (этностық, ұлттық, сепаритистік) - деген жаңа термин енді. ЦРУ-дың бұрынғы директоры Дж. Вулсидің пікірі бойынша, "бүгінгі әлем суық соғыс кезеңіне қарағанда әлдеқайда қауіпті". Бұл пікір кезінде, 1975 ж. басылып шығып біраз шу көтерген американдық социолог Г.Айзекстің "Идолы племени" атты еңбегінде келтірілген фактілер толық дәлел бола алады. Оның есептеуінше, 1945 жылдан 1975 жылдар аралығында бүгін "ЭҰС" деп аталатын қақтығыстардың нәтижесінде 10 млн адамдардың өмірі құрбан болған: олардың екеуі - Үндістанда, тағы екеуі - Биафрада, жарты миллионы - Индонезияда, қалғандары -Нигерия, Конго, Чад, Судан, Қытай, Колумбия, Бурунди, Кипр, Жаңа Гвинея және басқа елдердегі тайпааралық және азаматтық соғыстардың құрбандары . Бұдан кейінгі жылдары бүл көрсеткіштер екі есе өсті, Кейп-Таун университетінің профессоры Д.Велш бұдан да қорқынышты цифрлар тізбегін келтіреді: "1945 жылдан бері соғыстарда, революцияларда, ұлт-азаттық қозғалыстар мен көтерілістерде 20 млн адам қырғынға ұшыраған. Шамамен, тағы да 20 млн адам осындай қақтығыстардың нәтижесінде босқындар қатарына қосылды. Этностық қақтығыстардың құрбаны болған адамдардың санын нақты айту қиын, Дегенмен, 70 пайыз деген цифр шындыққа қарсы келмес. 1945 жылдан бері болған немесе әлі де болса жүріп жатқан 100 соғыстың жартысына жуығы этностық қақтығыстардан тұрады, олардың ішіне колониалдық режимге қарсы бағытталған көтерілістер де кіреді" . Бұған кеңестік және посткеңестік этностық кеңістік те кіреді, оған айғақ мысал ретінде Сумгаиттағы, Таулы Қарабахтағы, Алматыдағы, Вильнюстегі, Баку, Тбилиси, Ферғанадағы оқиғалар да жатады. "ЭҰС соғыстар" қатарына Предднестровьедегі, Грузия, Абхазия, Армения, Әзірбайжан, әсіресе, Тәжікстан мен Шешенстандағы оқиғаларды да жатқызуға болады. Жалпы алғанда, адамзат тарихындағы барлық соғыстар мен қақтығыстарды, белгілі бір мағынада, "ЭҰС соғыстары" деп сипаттауға болады, өйткені олардың барлығы да өзінің этностық кеңістігін кеңейту, қайтадан өзіне оралту немесе сыртқы шапқыншылықтан сақтап, қорғау үшін жүргізілген іс-әрекеттер деп қарастыруға болады.

Қазіргі заманның этношындығы этностық үрдістердің жаһандануын, барлық бағытта этностықтың, этностық жаңғырудың жан-жақты сипат алып отырғанын көрсетіп отыр. Осы қалыптасып отырған жағдайға байланысты, этностықты біз қалай түсінеміз, оны дәстүрлі түсінуіміз ескіріп, этностықтың дамуына кедергі болмай ма деген заңды сұрақ туындайды?!

Этностың өзіндік мәдениетін, салт-дәстүрлерін сақтау әрбір этнос үшін өмірлік маңызы бар мәселе болып табылады. Біз ұрпақтан-ұрпаққа, тарихтың қиын-қыстау жағдайларына қарамастан, бүгінгі күнге дейін жеткізілген рухани және материалдық құндылықтарды сақтай білуіміз керек. Бірақ, кейбір зерттеушілердің консервативтілігін, этностық құндылықтардың неғұрлым жақсы сақталғанын айтып "кейін" қарай ауылдарға, қышлақтарға шақыруы дұрыс па? Этностықты осы тұрғыдан түсіну дұрыс па? Этностардың менталитетін, олардың осы мәселеге деген қатынасын түбегейлі өзгертетін уақыт жетті емес пе. Біздің пікіріміз бойынша, этностықтың дәстүрлі белгілерін сақтай отыра, сонымен қатар, оларды белсенді түрде жаңа қасиеттерімен және жаңа сапамен толықтыру қажет. Егерде жапондықтар өздерін дәстүрлі этностық мәдениетімен шектегенде олар бүгінгі жетістіктеріне жете алмаған болар еді. Бүгінгі жапондықтар - біз тек қана сакураның гүлдегенін тамашалап тойлайтын, табиғатпен үйлесімді өмір сүретін және самурайлық пен дзен-буддизм дәстүрлерін сақтап қалған этнос қана ретінде емес, сонымен катар, нақтырақ айтатын болсақ, тіпті ең алдымен, электроника саласында үлкен биіктерге жеткен этнос ретінде бүгінгі әлемге танымал Жапондықтарды, біз ең алдымен, өте қысқа мерзімде экономика және өндіріс саласында үлкен шыңдарға көтерілген этнос деп білеміз. Бүл қазіргі заманның кез келген этносы үшін өмірлік маңызды сұрақ болып табылады және де тек қана даму үшін ғана емес, сонымен қатар қазіргі қатал дүниеде этностың жойылып кетпей сақталып қалуы үшін де өте маңызды.

Қай этнос өзін танытуды тек қана бар дәстүрлерді сақтап қалумен шектесе, ол даму былай тұрсын, өзін тоқырауға алып барады.

Этностық үрдістердің жаһанданулық сипаты, біріншіден, әлеуметтік-экономикалық, саяси құрылымы жағынан әр түрлі мемлекеттерді қамтиды; екіншіден, қақтығыстардың барлығы немесе басым көпшілігі этностық сипатта; үшіншіден, олар қоғамның барлық жағын қамтиды және де, түптеп келгенде, қазіргі заманның басқа да ауқымды мәселелері сияқты, этностық мәселелер де бір мемлекеттің күшімен шешіле қоймайды, әдетте, бүл мәселелерді шешу үшін үшінші жақ шақырылады. Бүл жағдайда арбитр ретінде әлемге әйгілі жеке тұлғалар, жеке мемлекеттер, тіпті кейбір жағдайда халықаралық ұйымдар да қатысуы мүмкін. Соңғы уақытқа дейін осындай халықаралық ұйым ретінде БҰҰ болып табылатын, бірақ оның іске асыру шараларында кейбір кемшіліктер орын алды, мысалы, тек қақтығыс ақырына жеткенде және де сол мемлекеттің көмектесу туралы ресми сұранысы болғанда ғана жәрдемдесе алды. Ол негізінен, әскери көмек тұрғысында болды, көмектің бүл түрін "қатаң сараптау" деп атауға болады. Этностық үрдістердің барған сайын жаһандық сипат ала бастауына және олардың шиеленісуіне байланысты жаңа этношындыққа неғұрлым бейімделген жаңа халықаралық құрылымдар пайда бола бастады және де олардың іс шаралары көбінесе болуы мүмкін этностық қақтығыстарды алдын алуға бағытталған. Этностық қақтығыстарды реттеп отыратын, азшылықтың құқығын қорғайтын осындай жаңа халықаралық ұйымдарға ЕҚ (Еуропа қауымдастығы), ЕҚЫҰ (Еуропадағы қауіпсіздік пен ынтымақтастық жөніндегі ұйым), ХВФ (Халықаралық валюта қоры), АҚААК (Адам құқығы бойынша Америка-Аралық Комиссия), АБҰ (Африкалық Бірлік Ұйымы) және т.б. Этностық қақтығыстарды реттеп отыруда және олардың алдын алуда бүл аймақтық ұйымдардың іс-шаралары әр түрлі бағыттық сипат алған - бұл "жұмсақ" әрі "қатаң сараптау", азшылықтың және адам құқығын өкімет тарапынан орындалу талаптарын қадағалаудың аймақтық жүйелерін ұйымдастыру, әр түрлі экономикалық санкцияларды қолдану және т.б.

Этностық жаңғырудың жаһандануы бізде болып жатқан этностық үрдістердің біздің этносфераға ғана тән өзіндік заңдылықтарға ғана емес, сонымен катар, жалпы, әмбебаптық сипаттағы заңдылықтарға да бағынатынын білдіреді. Сондықтан біз өзіміздің этносфераны зерттегенде, оларды әлемдік этностық үрдістер тұрғысынан алуымыз керек.

Этностық үрдістердің жаңғыруының жаһандануы этностылықтың қоғам өміріндегі рөлі мен орнының артуына алып келді және де белгілі бір маңызы бар құбылыстар — ол экономикалық, саяси немесе әлеуметтік, рухани құбылыс болсын этностық, сипат ала бастады. Осыған орай айта кету керек, этностылық барлық уақытта қоғам өмірінің барлық жағына қатты эсер етіп отырған. Мысалы, этностық үрдістердің дүниені сезінуде, дүниені тануда, философияда қаншама әсерінің күшті екенін тарихи фактілердің негізінде Л.Гумилев айқын да айғақты түрде көрсетіп берген болатын. Өзінің "этностық өрістер" ілімінде екі қарама-қарсы этностық ырғақтардың қосылуының нәтижесінде какафония, яғни химераның (химера дегеніміз - әр түрлі суперэтностық жүйелердегі бір-бірімен сыйыспайтын этностардың түйісу түрі, бұның нәтижесінде олардың өзіндік ерекшелігі жойылады). Химерлік этностардың қалыптасуы дүниені жоққа шығаратын философияның, антижүйелердің қалыптасуына алып келеді. Нақтырақ айтатын болсақ, эллиндер мен иудейлердің ирандықтармен қақтығысуының нәтижесінде III ғасырда дүниеге айбатты антижүйе - манихейлік келді. Үндістанда гушандар мен сақтардың басып кіруіне байланысты, б.д. II ғасырында дүниені жоққа шығаратын бос кеңістік (шуньята) туралы ілім негізделді, бұл ілімнің авторы Нагарджуна тіпті өзінің өмір тіршілігін иллюзия деп жариялады. Бұдан да қорқынышты антижүйе Қытайда хундар мен сяньбийліктердің III ғасырда қоныс аударуына байланысты пайда болды. Бүл жерде тіпті ешқандай ілім де қалыптаспады, себебі үш ғасыр бойы кескілесудің нәтижесінде 27 этнос жойылып кетті, соның ішінде ежелгі қытайлықта (хань) бар. Біздің дәуірдің X ғасырында Араб Халифатында арабтар гарем құрудың нәтижесінде басқа суперэтностармен араласып, соның нәтижесінде исмаилиттер антижүйесі қалыптасты .

Жалпыға мәлім, өткен бірнеше онжылдықтар бойында қандайда болмасын мәселені шешкенде таптық, партиялық принцип басым болып келді, ал этностық соған тәуелді болды. Сол нақтылы тарихи жағдайда, яғни пролетарлық революциялар кезеңінде, мүмкін бүл дұрыс та болған шығар, өйткені бүкіл дүние таптық принципке негізделе отырып екі қарама-қарсы, ымыраға келмейтін жүйеге: капитализм мен социализмге бөлінді, мемлекеттер азаматтық немесе этностық принцип бойынша емес, таптық принцип бойынша ұйымдастырылып отырды: бүл мемлекеттер не буржуазиялық, не пролетарлық болды, барлық мәселелер: экономикалық, әлеуметтік, тіпті рухани мәселелер де таптық тұрғыдан шешіліп отырылды.

Бірақ, тіпті таптық тұрғыдан зерттеу жаппай сипат алғанда да, этностылық, этностық белгі қоғам өмірінде шешуші рөл атқарды. Бұл қаншама қисынсыз болып көрінгенмен, таптық негізгі принцип болып есептелінгеннің өзінде этностық сол таптық, партиялық принциптің өздеріне байланысты да жетекші рол атқарды. Мысалы, саяси тұрғыдан әрбір этностың адамдардың тарихи қауымдастығының қай түріне жататыны маңызды болды. Ұлт адамдардың тарихи қауымдастығының ең жоғарғы формасы болып есептелінді, ұлт болу тарихи қауымдастықтардың басқа түрлеріне қарағанда үлкен саяси мүмкіндіктер берді. Осыған байланысты бір этностар республика құруға мүмкіндік алып біршама дербестік алды, ал басқалары автономия мен округтарға бірігіп дербестігі біршама кем болды, ал үшіншілері ондай да бостандыққа ие бола алмады.

Этностық белгі тек қана тұтас этностың өмірінде ғана емес, сонымен қатар оның жеке өкілдерінің өмірінде де маңызды рөл атқарды. Белгілі бір элита - этностың өкілі болу әр түрлі саяси, экономикалық, әлеуметтік және мәдени айрықша құқықтарға жол ашты. Осы мәселеге байланысты американдық әлеуметтанушы Н.Смелзер былай деп жазады: "Қоғамдағы адамның өмірлік тәжірибесіне нақтылы этностық немесе нәсілдік топқа жатуы үлкен эсер етеді. Мысалы, байлық, мәртебе, билік көбіне тікелей қай этностық топқа жатуға байланысты. АҚШ-та негрлер, латынамерикандықтар және кейбір басқа да этностық топтардың өкілдері (мысалы, вьетнамдықтар) еңбекақылары аз, төмен дәрежелі қызметте жұмыс істейді және де ақ нәсілділерге қарағанда жеке немесе саяси биліктері аз. Қоғамдардың көпшілігінде бір немесе бірнеше этностық топтар басқалардың үстінен билік жүргізеді: Францияда - француздар арабтарға, Англияда - британдықтар африкандықтар мен азиаттықтарға, ал АҚШ-та - ақ протестанттар басқа көптеген азшылық топтарға Караганда үстемдік жүргізеді" . Бұрынғы Кеңес Одағының ешқандай ерекшелігі жоқ, мұнда орыстар айрықша құқыққа ие болды. Осыған байланысты, біріншіден, көптеген еуропалық және славяндық этностардың өкілдері орыс болып жазылды және де өздерін солай деп те есептеді; екіншіден, әдетте, орыстармен аралас некеден туған балалар, орыс әкесі не анасы болғанына қарамастан, орыс болып тіркеліп отырды. Этностық үрдістерден осы құбылысты белгілеу үшін А.Сусоколов араласатын топтар үшін этностық тартымдылықтың ор түрлі дәрежесіне байланысты "этностық басымдылық" деген терминді ұсынады. Оның айтуы бойынша: "этностық басымдылықты өздігінен теріс құбылыс деп қарауға болмайды, себебі мұнда бір ұлттың екінші ұлтқа үстемдігін жүргізу дегенді білдірмейді, байланысқа түсетін этностық топтардың шектеулі жағдайдағы басымдылығы. Біздің қоғамымызда этностық басымдылық капиталистік қоғамдағы сияқты жеке этностарды немесе нәсілдік топтарды дискриминациялауға байланысты емес" . Этностық басымдылықтың кейбір позитивті жақтары да бар екендігі туралы автордың пікірімен келісіп, мысалы, оның этносаралық байланыстардың күшеюіне, табиғи ассимиляцияның іске асуына эсер етуін жоққа шығаруға болмайды. Бірақ ол сонымен қатар ассимиляцияның күшпен іске асуына да жол береді. Және, автордың біздің қоғамда бүл құбылыс дискриминациямен ешқандай байланысы болмады деген пікірімен келісу қиын. Көп жағдайда элита-этностың этностық жағымдылығы тек қана олардың санына байланысты болған жоқ, ең алдымен олардың айрықша саяси, экономикалық құқықтарымен, жалпы алғанда әлеуметтік мәртебесімен байланысты болды, тілін және этностық тиістілігін ауыстыруы билікке, байлыққа және түптеп келгенде әлеуметтік мәртебесін өзгертуге, оны өте ұтымды дәрежеде көтере алуға мүмкіндік берді. Одан да маңыздысы, мәдени құндылықтарға және өзінің білімдік деңгейін көтеруге жағдай туғызды, себебі барлық мәдени және ғылыми ақпарат орыс тілінде болды.

Посткеңестік кеңістікте болған күрделі өзгерістерге қарамастан, этностық жағынан, әлі де болса таптық принциптің жетекшілік рөлі туралы және де этностық үрдістердің соған тәуелділігі туралы пікірлер кездесіп тұрады. Мысалы, С.Виноградовтың жазуы бойынша: "Қоғамның әлеуметтік-этностық құрылымы таптық, кәсіптік, территориалды құрылымдарға қарағанда тәуелді сипатта. Сондықтан қазіргі Қазақстандағы жүріп жатқан этностық үрдістердің мәніне ғылыми түсініктеме беру әрбір этностық топтың немесе осы топтардың табиғи-тарихи үрдістер түріндегі өзара әрекет етуінің нәтижесінде қалыптасқан әлеуметтік-таптық, әлеуметтік-кәсіптік, әлеуметтік-территориалдық қатынастарға сараптауды қажет етеді" .

Этностық үрдістер үшін белгілі бір тұрғыдан таптық, кәсіптік қатынастарды жоққа шығармай, қазіргі шындыққа, жаһандық дәрежедегі этностық жаңғыруға байланысты, қазіргі қоғамдағы этностықтың шынайы рөлі мен орнының мән-маңызын төмендетумен келісу қиын. Біріншіден, этностылық, этностық белгілер неғұрлым тұрақты, өз өмірінің барысында таптық, кәсіптік белгілерін бірнеше рет ауыстыруы мүмкін, осыған байланысты, оны жоққа шығаруға болмайды, этнос өкілінің мәртебесі де (саяси, экономикалық, әлеуметтік және мәдени) өзгереді, бірақ ол этностық белгілердің түбегейлі өзгеруіне әкелмейді, ол үшін ассимиляция үрдісі қажет, тіпті соның өзінде белгілі бір өзгерістер болу үшін бірнеше ұрпақ ауысу керек. Екіншіден, этностық мүдделер неғұрлым тұрақты және күрделі, сондықтан этностық мәселелерді тек қана саяси, экономикалық, әлеуметтік немесе мәдени тұрғыда шешу арқылы мүмкін емес. Осы мәселеге байланысты этностық мәселелерді тек қана теориялық тұрғыдан ғана емес, сонымен бірге практикалық тұрғыдан шешуге тікелей қатысы бар адамның пікіріне назар аудармауға болмас. Президент Клинтонның арнайы Кеңесшісі, Еуропа және ұлттық қауіпсіздік мәселелері бойынша аға директор қызметін атқарған Дженоин Уолкер былай деп жазады: "этностық пікірталас - өте қауіпті іс... мұндай пікірталастар жиі сандық сипатта болады, нақтылы мүдделерге қарағанда, ол мәселелерді шешуде келісімге келуге болады, өзін-өзі бекітумен байланысты. Жер, ресурстар, тіпті саяси билікті де бөлісуге болады. Бірақ өзін-өзі бекіту сезімінің қақтығысында келісім табу қиын... Дегенмен Еуропалық клубқа мүше болу мүмкіндігі, заңдық қадағалау, оның тиімділігін тексеруші жақтың келісіміне байланысты және экономикалық ынталандырулар барлық еуропалық этностарды күштеуден қорғап қала алмайды. Бірде АҚШ пен Еуропа басшылары Югославияның негізгі сауда бойынша серігі және кредиторы ретінде, сонымен бірге барлық югославиялық республикалардың Қауымдастыққа мүше болып кіргісі келетіндігі Еуропа Қауымдастығына этностық жанжалды реттеу бейбіт келісімге келіп біршама бейбіт бөлісті қамтамасыз ету туралы үміттері ақталмай дезинтеграциядан құтқара алмады" . Бұндай мысалдарды көптеп келтіруге болады. Бұрынғы Кеңес Одағында этностық мәселелер көтерілмеді және де ешқандай шешілмеді, шешілгеннің өзінде нақтылы этностық мәселелер емес, саяси, экономикалық мәселелерді шешумен шектеліп отырды, ал бұл түптеп келгенде, әлемдегі ең бір ірі империяның құлдырауына алып келді. Осы құлдыраудың негізгі себебі, ең алдымен, этностық мәселелер болды.

Үшіншіден, саяси, әсіресе, транзиттік қоғамдарда саяси партиялар, жалпы саяси өмір этностық белгіге байланысты құрылады және де барлық саяси мәселелер соған байланысты шешіледі (мысалы, сайлау). Тұрақты ортаны құру үшін этносаралық немесе таптық ынтымақтастыққа негізделген партияны құру соншама нәтижеге жете қоймайды. Нақтылы осы жағдайда таптық ынтымақтастық принципі жиі іске аспай қалады. Мысал ретінде Бельгия компартиясының қызметін келтіруге болады, 1980 ж. тіл мәселесі шиеленіскен кезде тіл принципіне негізделіп бөлініп кетті. Одан да айқын мысал ретінде бұрынғы КСРО компартиясы болып табылады, ол әлемдегі ең күшті империялардың бірі ретінде бірнеше ондаған жылдар өмір сүріп, этностық фактор алдыға шыққанда бір мезетте жоқ болды. Тіпті, ол былай тұрсын, посткеңестік кеңістікте әлі де болса этносаралық партиялар этностық партиялармен теңесе алмайды. Қазақстанның бұл жағдайда ешқандай ерекшелігі жоқ. Дегенмен кейбір жекелеген өзгешеліктері бар. Оларға ҮҰК (Үндістандық Ұлттық Конгресс), Үндістандағы жетекші партия, ол кең әлеуметтік-этностық негізде құрылған және де әр түрлі касталық, діни, тілдік топтардан тұрады. Сонымен қатар, тіпті бұл партия да, көптеген жағымды нәтижелерге қарамастан, өкінішке орай, осы елдегі көптеген этностық қақтығыстарды шеше алмай отыр. Жоғарыда айтылғанға байланысты, этностықтың "мысалы, тапқа қарағанда неғұрлым құдіретті,.. этностық мобилизацияның орталығына айналып отыр" деген пікірмен келіспеу мүмкін емес. Осыған байланысты ерекше назар аударатын нәрсе, қазіргі этношындык жағдайында этностарды біріктіруде және олардың арасында бейбіт қатар өмір сүруді іске асыруда этностық принципке негізделген Қазақстан халықтарының Ассамблеясы азаматтық принципке негізделген Қазақстан халықтарының Конгресі партиясына (қозғалысына) және осы типтес басқа ұйымдарға қарағанда тезірек жетуі мүмкін.

Төртіншіден, этностық байланыстар ең мықты, өйткені олар отбасылық, қандық дәнекерге негізделген, сонымен қатар бүл дәнекер кеңейіп бірнеше ғасырлар бойы сақталады және оның тоқталуы тек бір жағдайда, яғни осы этностың жоғалуымен ғана мүмкін. Басқа байланыстар, ол таптық, кәсіби және т.б. болсын, соншама тұрақты емес және неғұрлым динамикалық сипатта. Осы этностың жеке өкілінің немесе бүкіл этностың өмірінде болсын үлкен өзгеріс кезінде, өмірдің шешуші кезеңінде олар өздерінің этностық шығу тегіне, өзінің этносына арқа сүйейді және де ор уақытта ол жерден қолдау табады. П.Ван ден Берге өзінің жұмысында ұлттық сезімге жүгіну ақылды қажет етпейді деп жазады. Таптық және әлеуметтік топтар таза абстрактылы, этностық топпен салыстырғанда олар адамға тиісті қорғаныс бере алмайды . Қазіргі жағдайда, ең алдымен, суық соғыстың аяқталуымен, социалистік жүйенің жойылуымен, капитализм мен социализмнің қарсы тұруының аяқталумен таптық принцип өзінің өзектілігін жойды, ал бүл таптық байланыстардың әлсіреуіне алып келуі этностық байланыстарды бұрынғыдан да күшейтті. Этностылық барған сайын күшейіп, саяси болсын, экономикалық, әлеуметтік немесе мәдени мәселелері болсын, барлығы мобилизация орталығына айналып отыр, сондықтан, кез келген оқиға немесе қақтығыс барлық жағдайда этностық сипат алып отыр.

Этностық мобилизация үрдісін батыстың біраз ғалымдары модернизация үрдісімен байланыстырады, нақты айтатын болсақ, мұндай көзқарас АҚШ-та және басқа да батыс елдерінде 60-70- жылдары өте кең тараған болатын. Осы теория бойынша, дәстүрлі қоғамнан (укладтан) индустриалдыға өту патриархалдық байланыстардың, құндылықтардың өзгеруіне алып келеді, осының нәтижесінде психологиялық вакуум қалыптасады, ол этностық өзіндік санамен толтырылады. Олардың пікірі бойынша, тек қана соңғының көмегімен ғана адамдарды нақтылы мәселелерді шешуге ұмтылдыруға болады, себебі құдай идеясы біріктіруші бастама ретінде өткенге өтіп бара жатыр, сондықтан национализм пдеологияға айналып отыр. Сонымен қатар ол ерекше психологиялық қуыс ретінде көрініс беріп, онда адамдар жаңадан және белгісізден қорғау табады. Қарастырылып отырған мәселеге, модернизация іліміне негізделсе де, ағылшын философы Э.Геллнер біршама басқа тұрғыдан қарайды. Геллнердің пікірі бойынша, дәстүрлі қоғамда, негізінен, ұлттық бірлік сезімі болуы мүмкін емес болатын, себебі қоғам көптеген сословиелік кедергілерден тұрды, сондықтан ең кең тараған сананың түрі болып оның шектеулі типі - "өзінің ауылы шеңберінде" болды. Тек қана модернизация үрдістерінің нәтижесінде ғана дәстүрлі шекаралар жойылып, әлеуметтік ұйымшылдықтың күшеюінде, өндіріс үрдісінің күрделенуінде, білімділік қажеттілікке айналады, осының негізінде жалпы ұлттық тіл қалыптасады, ұлттың әлеуметтену үрдісі күш алып, адамдар өздерін неміс, француз және т.б. болып сезіне бастайды.

Қазіргі этношындық бүгінгі әлемде этностық ұйымшылдық күш алып, ұлғайып жатқанына дәлел бола алады. Дегенмен осы мәселе бойынша басқа да пікірлер бар. М.Вебер бойынша, этностық сана саяси сананың өсуіне байланысты біртіндеп өшеді. "Этностылық біртіндеп ұлттыққа орын босатуда, ұлтшылдық "әлеуметтік ұйымшылдықтың" айқындалуына қызмет етеді, соның нәтижесінде ұлттық бірігуге алып келеді. Әлемдік қауымдастықтың транснационализациясы - "рационализацияның" келесі деңгейі - түптеп келгенде жалпы космополитизацияға алып келуі керек" . Кейінгі жұмыстар қатарында да осындай көзқарастар кездеседі. Белгілі әлеуметтанушылар С.Липсет, А.Ройс осы қарастырылып отырған мәселе бойынша дәстүрлі көзқарасты ұстанады. Мысалы, А.Ройстың пікірінше индустриализацияның дамып күш алуына байланысты этностық айырмашылық жойыла бастайды. Оның пікірі бойынша ол бірнеше фазадан тұрады. Бірінші фазасында, әр түрлі этностық топтардан тұратын аймақтар қарсыласады, екінші фазасында орталықтың саясатына орай аймақтардың қарсыласуы "этностық блоктар түрінде" өтеді және де соңғы, қорытынды фазасында адамдар өздерінің әлеуметтік рөліне жаңадан қарауға тырысып нақтылы таптық-әлеуметтік қуысын табады. Олай болса, болашақта әлеуметтік- таптық белгі бірінші орынға шықпақ.

Бүгінде англо-американдық тарихшы, әлеуметтік зерттеулердің жаңа мектебінің профессоры Э.Хобсбаумның ілімі ерекше әйгілі. Оның жұмысы үлкен беделге ие және американдық жоғарғы оқу орнында кеңінен қолданылады. Э.Хобсбаумның пікірі бойынша уақыт аралатып этностық қақтығыстардың болу мүмкіндігіне қарамастан жаһандық тұрғыдан этностық сұрақтар саяси өмірдің шеткі жағына ығысып жатыр. Бүгінде кездесетін ұлттық қозғалыстар өздерімен бірге негативті әлеуметті алып келеді, ол "әлсіздер мен шошынғандардың реакциясы", прогрессивті дамудың жолында кедергі орнату әрекеті. Болашақта экология, бейбітшілікті сақтау, әлеуметтік теңдік және де тағы сол сияқты ауқымды мәселелер басты рол ойнамақшы. Болашақ ауқымды мәселелермен байланысты деген автордың пікірімен келісе отырып, сонымен катар, біздің пікірімізше, ауқымды мәселелер қатарына этностық мәселелерді де жатқызуымыз керек. Хобсбаумның пікірі бойынша, мемлекеттік шекаралар біртіндеп құлдырап интеграцияға байланысты экономикалық қажеттілік үшін құрбандылыққа шалынады .

Осы қарастырылып отырған сұрақ бойынша Ф.Фукуяманың да көзқарасы мәлім. Ол өзінің аты шулы "Тарихтың соңы" деген мақаласында либерализмге үндеу салған екі ағымның -коммунизм мен ұлтшылдықтың күйрегені туралы жария етті.

Американдық ғалым А. Мотыль қарама-қарсы көзқараста. Ұлтшылдыққа талдау жасауға арналған өзінің мақаласында: "ұлтшылдық әлемдік аренадан кетпейді, ал еуропалықтар мен американдықтар оның одан әрі дамуына қолдау көрсетеді. Қазіргі заманға тон белгілер ұлтшылдықтың дамуына негіз болады" деген тұжырым жасайды. Таң қаларлығы, демократия, нарық, секуляризация дәстүрлі қалыптасқан көзқарас бойынша, ұлттық шекаралардың жойылуына негіз болады. Ал А.Мотыльдің пікірі бойынша нақтылы осы құбылыстар "ұлтты нығайтып, оның гегемониясына күш береді", нақтырақ айтатын болсақ, оның пікірі бойынша, нарық ұлтшылдықты дамытатын, оның бірден-бір шешімі болып табылады. Нарық, бір жағынан, ұлттық айырмашылықты жояды, интегративтік үрдістерге жол ашады. Қазіргі Батыс Еуропа оған айқын мысал бола алады. Сонымен қатар, оған қарама-қарсыны да дәлелдейтін фактілер көптеп кездеседі. Нақтылы айтатын болсақ, нарықтық қарым-қатынастар Германиядағы нәсілдік азшылыққа бағытталған неонацистік шерулердің болуына, Франциядағы эмигранттарға қарсы бағытталған Жан Мари ле Пеннің қозғалысы, Австриядағы австриялықтар емеске бағытталған жеккөрушілікті Иорга Хейдердің қолдауына және т.б. болуына негіз болады. Сонымен қатар, парықтық қатынастар әр түрлі этностарды бір-бірімен бәсекелік қатынасқа түсуге мәжбүр етеді, ал ол этностық айырмашылықтың тереңдеуіне және бәсекенің неғұрлым күшеюіне алып келеді. Мұндай көрініс нарықтың табиғатына тән, яғни "өнімі биік аймақтарды марапаттау және өнімі төмендерді тиімсіз жағдайда қалдыру". Бұлай болғанда, нарық тек қана ұлттық ерекшеліктердің жойылып өзара араласуына ғана әкелмей, сонымен қатар бәсекелестіктің күшеюіне, ал ол түптеп келгенде этностық қақтығысқа алып келеді. А.Мотыльдің пікірі бойынша осындай нәтижелерге қазіргі мемлекеттердегі демократия мен секуляризация да жетелейді. Оның пікірі бойынша, ұлт және ұлт мемлекет қазіргі дүниені ұйымдастырудың негізгі формалары болып табылады. Ұлт өзіндік санасы бар мәдени қауымдастық ретінде, мемлекет белгілі бір территорияда күш қолдануға монополиясы бар саяси ұйым ретінде жойылғалы жатқан жоқ. А.Мотыль өзінің ойының дәйектілігін дәлелдеу үшін ұлттық мемлекеттердің қалыптасу үрдісі әлдеқайда аяқталған, демократияның үлгісі болып табылатын, этностық мәселелер өзінің шешімін таиқан дамыған мемлекеттердегі жағдайларға жүгінеді. Осы елдердің өзінде этностық жаңғыру үрдістері жан-жақты орын алғандығына ерекше назар аударады. Мысалы, ол былай деп жазады: "АҚШ иен Канадада "этностық топтар" өздерінің ұлттық мәртебесін барынша қорғап қалуға тырысады, тіпті Оттава мен Вашингтон этностық бірліктің күшеюін бар мүмкіндігінше қолдайды. Батыс Еуропа халықтары, үлкені болсын, кішісі болсын қайтадан өз тарихына назар салып, өздерінің ерекшеліктерін сақтап Калуга тырысып, шынайы корпоративтік бірлестіктерін нығайтып отыр. Қазір адамдардың көп саяхат шегіп, шет тілдерді үйреніп, көптеген халықаралық қоғамдарды ұйымдастыруына қарамастан, мұның барлығының алғы шарты ұлт болып табылатынын жоққа шығара алмайды. Егерде өзіне сенімді Жапонияның, біріккен Германияның және де бәрінен хабардар Американың пайда болғанын болашақ оқиғалардың көрінісі ретінде қарастыратын болсақ, онда "ұлттық тұтастық пен ұлтқа қатыстылық сезімі тек қана өсетіндігін күту керек". Тіпті ол былай тұрсын, "өзін-өзі анықтау құқығы үшін тек қана ұлттық азшылық қана емес, әлемдік үрдістерге әсері зор мемлекеттер де күреске түседі. Оларда қайтадан ұлттық мақтаныш сезімі жандануы мүмкін, осы сезіммен қатар, мүмкін, басқа ұлттық азшылыққа, басқа этностар мен мемлекеттерге деген жек көрушілік сезімі де жандануы мүмкін" .

Осы қарастырылып отырған мәселе бойынша белгілі футуролог О.Тоффлердің пікірі қызығушылық тудырады. Идентификация мәселесін қарастырудың негізінде ол оны үш деңгейге бөледі. Идентификацияның бірінші деңгейі өркениеттің бірінші толқынының ауыл шаруашылық дәуіріне сәйкес келеді, бұл кезеңде адамдар өздерін отбасымен, кланмен, ауылмен идентификациялайды. Өндірістік революция Жер бетіндегі өзгерістердің екінші толқынына алып келді, ол өзінің ұлтымен өзін идентификациялауды қолдады, ал таптық сана идентификацияның тағы бір түрі ретінде орын алды. Үшінші толқынның келуі, О.Тоффлердің пікірі бойынша, идентификацияның табиғатын күрделену жағына өзгертеді. Оның пікірі бойынша, жаңа идентификациялық топтар пайда болады. Бұрын маңызды емес болып есептелінетін айырмашылықтар енді саяси және мәдени мәнге ие болады. Сондықтан да бүгіннің өзінде біз қартаңдардың, гомосексуалдар және де т.б. топтардың өздігінен ұйымдасуының куәсі болып отырмыз. О. Тоффлердің пікірі бойынша, адамдардың үшінші толқынның күш алуына байланысты жекеліктің және гетеромдықтың күшеюіне байланысты жаңа әлеуметтік құрылымдарда таңдау мүмкіндігі кеңейеді. Үшінші толқынға тән әлеуметтік және мәдени өзгерістер екпінінің күшеюі идентификацияның неғұрлым қысқа мерзімді болуына алып келеді, яғни адамдар өздерінің идентификациясының кейбір компоненттерінен бас тартып немесе қабылдап отырады. Олар алдында қабылданған, неғұрлым терең сіңген нәсілдік және этностық идентификацияға жалғасады. Олай болса, О.Тоффлердің пікірі бойынша, болашақта да этностық идентификация оз күшін жоймай сақталып қалады. Тіпті ол былай тұрсын, үшінші толқынға байланысты қалыптасқан идентификацияның жаңа түрлеріне қарағанда түп тамыры неғұрлым терең болады.

О.Тоффлердің әлемнің болашақ дамуы туралы пікірлері де біршама қызығушылық тудырады. Белгілі бір мағынада, оның екі әлемдік жүйелердің бір-біріне қарама-қарсы тұруының және де суық соғыстың аяқталуына байланысты әлем Батыс пен Шығысқа, нәсілдер мен этностардың қарама-қарсы тұруымен алмасады деген көптеген авторлардың пікірлерімен сәйкес келеді. О.Тоффлер адамзат тарихының дамуын нәсілдік қатынастардың тарихы деп қарайды. Оның пікірі бойынша, соңғы уақытқа дейін "ақ империализм" орын алған, яғни әлемде ақ нәсілдердің үстемдігі орын алған. Ол "нәсілдік фактор ескі түссіз экологиялық барлығын түсіндіруге бағынышты" деп есептемейді. "Мен абсолютті сенімдімін, империализм тек қана экономиканың ісі емес, ол сонымен қатар, колонияланған тұрғылықты халыққа қатысты басымдылық сезімімен, дінмен, мәдениетпен айқындалады. Мен еш уақытта нәсілдік сезімдердің мән-мағынасын төмендетпедім, әсіресе ақ империализм кең тараған соңғы жүзжылдықтар кезінде, нәсілшілдіктің теріс көріністерінен кейін... Олардың зорлық зомбылықтан тілге дейін қатысы бар'".

О.Тоффлердің пікірі бойынша, қазіргі заманда нәсілдік билік бөлісуде белгілі бір өзгерістер орын алды және де бүл ең алдымен 70-80 жылдары арабтардың каржы-қаражат және саясат саласында тез қарқынмен күш алуына байланысты. "... Араб өкілеттілігі қазір және болашақта да әлемдік құрылымдағы биліктің бір бөлігі болып қала береді". Шығыс Азия елдерінің шамадан тыс экономикалық өсуі, жас экономикалық "барыстардың" пайда болуы, Азия мен Океания халықтарының, нақты айтқанда, Жапония, Қытай, Тайвань, Гонконг, Сингапур, Оңтүстік Корея елдері әлемдік билікті бөлісе алады. Азияда компьютерлік және спутниктік байланыстың кеңінен таралуына байланысты Шығыстың Батысқа қаржы-қаражат, мәдени және басқа да ықпалы күшейе түсуі мүмкін. Тарихи ұзақ перспективалар туралы айта отырып, О.Тоффлер ақ интермедия "болашақта техно-әртүрлілікпен" алмастырылады деп есептейді.

Қазіргі Қазақстан, әлемдегі ең көпэтносты мемлекеттердің бірі бола отырып, онда 100-ден аса этностар тұрады, жалпы зандылықтардан аттап өте алмайды. Біздің елімізде этностық және этносаралық үрдістер интенсивті түрде өтіп жатыр, оларға Қазақстанның әрі қарай болу болмауы да байланысты. Қазақстандағы этностық үрдістер қоғамның барлық салаларына қатты ықпал етуде, осыған байланысты қоғамның саяси, экономикалық, әлеуметтік және рухани салалары қайталанбайтын өзіндік ерекшеліктерге ие болып отыр. Біздің қоғамымыздың даму барысы көрсетіп отырғандай, этностық үрдістер біздің қоғамымыздың өмірінде маңызды рөл ойнайды және де қандай да болмасын маңызды мәселелерді шешу этностық факторларды ескеруді талап етеді. Посткеңестік кеңістіктегі соңғы оқиғалар, мысалы, Сумгаиттегі, Таулы Қарабах, Алматыдағы 1986 жылдағы желтоқсан оқиғалары, Шешенстандағы оқиғалар қоғам өміріндегі этностық факторларды есепке алмау неге алып келетінін көрсетті.

Этносаралық қақтығыстарды шешу үшін, этностық үрдістерді үйлесімдендіру және оңтайландыру үшін қоғам өміріндегі олардың орны мен рөлін ескеру қажет.

Межэтническая интеграция - Алматы,

"Санат", 1998 - С.208. (С.33-41, 81-97)





4. ҚОҒАМНЫҢ САЯСИ АУМАҒЫ. АЗАМАТТЫҚ ҚОҒАМ, МЕМЛЕКЕТ, ДЕМОКРАТИЯ

4.1. АЗАМАТТЫҚ ҚОҒАМНЫҢ ҚАЗАҚСТАНДЫҚ ҮЛГІСІ ТУРАЛЫ

ӘБДІМӘЛІК НЫСАНБАЕВ

Біздің ұрпақтың өмірлік үлесіне тиіп отырған ғасырдың, ғасыр ғана емес-ау мыңжылдықтың соңы халықтар мен мемлекеттер тағдыры жөнінде тереңірек толғануға мәжбүр етіп отыр. Адамзат қоғамы дамуының сандаған ғасырларында әр түрлі өркениет өкілдері тарих тағылымы мен болашақты болжау мүмкіндіктері жөнінде ежелден ойланып келеді. Адамның айналаны және өзін-өзі танудың көкжиегі ғасырдан-ғасырға өткен сайын іргесін кеңейте түсуде. Егер ежелгі египеттіктер әлемді "фараондар тұрағымен" шектесе, антикалық гректер грекше сөйлемейтіндердің барлығын жабайылар деп таныса, адамдар өздерінің жалпы адамзаттың біртүтас қауымдастығының мүшелері екендігін кейінірек қана түсінді.

Адамзаттың қоғамдық прогресі атын жамыла отырып, табиғат пен қоғамды күшпен өзгертуге тырысқан түрлі әлеуметтік теориялар туындауда. Осылайша кезінде социалистік ілімде тарихи прогрестің басты өлшемі - адамды адам қанауының, теңсіздіктің негізі болып табылатын жеке меншікті жою деп жарияланды. Бірақ коммунистік идеалды практикада жүзеге асыруға тырысқан адамзаттың тарихи тәжірибесі жеке меншікті жоюдың - оның иесі миллиондаған адамдарды жоюымен бірге жүзеге асырылатындығын көрсетіп отыр. Оның үстіне иесінен ажыраған жеке меншік утопиялық социализм өкілдері армандағандай халықтың берекесіне емес, мемлекет меншігіне айналады екен. Сондай-ақ өзінше пайда болған әміршілдік-әкімшілдік негіздегі әлеуметтік-экономикалық жүйе жұртшылықтың тұрмыс-күй жағдайларын, туындап жатқан күрделі экологиялық мәселелерді шешуге дәрменсіз екен.

Ал әрқайсысы өздерін тарихи прогрестің ең жоғарғы басқышында тұрмыз деп жариялаған екі әлемдік идеологиялық жүйенің әскери-саяси текетіресі кезінде одан да қауіпті болды. Капитализм мен социализмнің ауқымды қақтығыстары адамзаттың термоядролық өзін-өзі құрту қаупін туғызып, планета адамдарының көпшілігін ортақ мақсат пен тағдыр жөнінде ойлануға мәжбүр етті.

Ғасырымыздың екінші жартысында адамзат қоғамдық даму барысында туындайтын мәселелерді шағын, аймақтық және жалпы планеталық деп үшке бөлуге болатындығын түсіне бастады. Адамзат өркениетінің өмір сүру негізіне байланысты, тіпті жер бетіндегі тіршілікке қатысты жалпы планеталық мәселелерді әдетте әмбебаптық, ғаламдық мәселелер деп атайды.

XX ғасырдың соңына қарай қоғамдық дамудың жанына батқан мынадай ғаламдық мәселелер болды:

- дүниежүзілік термоядролық соғыс қаупін сейілту және планетадағы әлем халықтарының өзара сенім мен жалпы адамзаттық ынтымақ негізіндегі бейбіт катар өмір сүруіне қолайлы жағдайлар туғызу;

- адамзаттық өркениеттің айнала қоршаған табиғатқа жүргізген парықсыз өктемдігінен туындаған әлемдік экологиялық дағдарысты жеңу;

- батыстың дамыған индустриалды елдері мен басым көпшілігі аштық пен қайыршылық, сауатсыздық күйін кешіп отырған Азия, Африка, Латын Америкасы елдері арасындағы әлеуметтік- экономикалық даму деңгейінің өсіп бара жатқан алшақтығын азайту;

- көптеген дамыған елдердің экономикалық жағдайын күрделендіріп отырған халық санының есепсіз өсуін, яғни "демографиялық жарылысты" реттеу;

- маңызды табиғи байлықтарға, азық-түлікке, шикізат пен энергия көздеріне бақылау жасау;

- бүгінгі ғылыми-техникалық революцияның жағымсыз зардаптарын болжай білу және оның жетістіктерін адамзат мүддесі үшін тиімді пайдалана білу. Көріп отырғанымыздай, адамзат XXI ғасыр шегінде планетаның барша мемлекеттері мен халықтары ортақ тіл тауып, жұмыла кіріскенде ғана шеше алатын қоғам дамуының аса маңызды мәселелеріне маңдай тіреп отыр. Мемлекетаралық күштерді үйлестіріп отыру мақсатынан халықаралық ұйымдар құрылуда, солардың бірі планетаның күллі тәуелсіз мемлекеттерінің басын қосатын Біріккен Этностар Ұйымы. Өзінің ұлттық тәуелсіздігін алған Қазақстан Республикасы БҰҰ-на және басқа да ұйымдарға еніп, халықаралық қауымдастықтардың толық мүшесі болды. Егер бүгінгі заманның ғаламдық мәселелері тоғысын мұқият сараласақ, олардың бір-бірімен іштей байланысып жатқандығына көз жеткізу қиын емес. Мұның өзі оның әрқайсысын басқаларымен қарастырғанда ғана толық шешуге болады деген сөз. Мәселен, дамушы елдердегі көптеген мәселелер кедейліктен туындап отыр, яғни соғыстан кейінгі жылдары адам басына шаққандағы ұлттық табыс деңгейі дамыған және дамушы елдер арасындағы айырмашылық 10:1 болды. Қырық жылдан кейінгі бұл айырмашылық дамушы елдер қанша күш салғанмен 12:1 болып өсе түсті.

Сонымен бірге, әлемдегі ең бай елде бұл көрсеткіш адам басына 20000 доллардан келетінін көрсетсе, ең кедей елде бар-жоғы 200 доллардан айналады екен. Оның есесіне планетадағы ең кедей деген мемлекетте экономикалық қайыршылыққа, әлеуметтік, рухани-мәдени мешеулікке қарамастан нағыз "демографиялық жарылыс" байқалып отыр. Ал дәулетті мемлекеттерде ең бай адамдар 20 пайыз ғана, олар әлемдік табыстың 83 пайызын иемденеді, ал Оңтүстік пен Шығыс елдеріндегі ең кедей 20 пайызы бар-жоғы 1,47 пайызға ғана ие. Былайша айтқанда, планетаның 20 пайыз байларының табысы кедейлер табысымен ара салмағы 60:1 болады екен. Дәл осы салыстырмалы арақатынасты Қазақстан Республикасының Президенті Н.Э.Назарбаев БҰҰ трибунасынан сөйлеген сөзінде "әлемдік теңсіздік" деп атап корсетті. Бүл мәселені шешпей тұрып, қақтығыстарды жою мен шын мәніндегі әлемдік әділетті тәртіп жөнінде соз қозғау өте қиын.

Осылайша, қоғамдық дамудың бүгінгі кезеңінде адамзат алдында өркениеттің жетістіктерін материалдық және рухани игілік ретінде сақтаудың мәселесі туындап отыр. Бүл мәселені шешуге әлемнің барша халқы, күллі мемлекеттері бар күш-жігерлерін аямауға тиіс. Мұның өзі жалпы адамзаттық мүдденің кез келген мемлекеттік, ұлттық, топтық, діни мүддеден жоғары тұратындығына байланысты.

Яғни әрбір халық өз мемлекетінің ішкі мәселелерін шеше отырып, ұлттық мәдениетін, өмір салтын, әдет-ғұрпын дамыта отырып, адамзаттың түрлі бөліктерінің өзара түсіністігінің кепілі болатын барша планеталық ынтымақтастықты естен шығармауы тиіс. Адамзат тарихының даму тәжірибесі бізді осы тұжырымға бойсұндырады, әсіресе, ондаған миллион адамды қыршынынан қиған дүниежүзілік соғыстар мен төңкерістер трагедиясын бастан кешкен XX ғасыр тағылымы ойлануға тұрарлық. Дүниетаным жетілуінің кемел шегіне көтеріле отырып, бүгінгі ғасыр шегінде біз қандай да қымбат мақсат жолында да қан төгуге болмайтынына анық көз жеткізіп отырмыз. Ал әлемдік термоядролық соғыстан келетін зардаптардың өлшеусіздігі сондай - ядролық қарусыз, қысастықсыз бейбіт тірлік - адамзаттың ғаламдық, аймақтық, тағы да басқа мәселелерін шешудің бірден-бір шарты, адамзаттың ең қымбат, асылы екендігі айдан анық.

Бүгінгі заманның ғаламдық мәселелері адамзатты жолайрығына тіреп, үлкен таңдауды алдына тосып отыр, ол - не өзін-өзі жойып құрту да немесе жалпы планеталық өркениеттің жаңа әлемінде түсіністікпен ынтымақтаса өмір кешу, орнықты даму.

Бүгінде адамзаттың ұлы ойшылдары планетада ноосфера дәуірінің туатындығын айтуда, яғни жұртшылықты зардапты қателесуден сақтандырып, келер ұрпақтың бақытты тағдырына кепіл болатын ұжымдық ақыл-ойдың қалыптасатындығына сендіреді. Бірақ бұл дәуірдің тууының басты шарты әлемдік өркениеттің болашақ тағдырына деген ұжымды жауапкершілікке негізделген халықтардың рухани ымыраластығы болып табылады. Осыған орай егемен Қазақстан да әлемдік қауымдастықтың толық мүшесі болды, бірақ оның ұлттық тәуелсіздікке бағытталған жолы өте ұзақ болды.

Сонау XV ғасырда ұлан-ғайыр кең далада көне феодалдық мемлекеттің мұрагері ретінде қазақ хандығы шаңырақ көтерді. Түрлі тарихи жағдайлардың пәрменімен XVIII ғасыр мен XIX ғасыр ортасына дейінгі аралықта Қазақстанның аймақтары Ресей империясының құрамына енді. Осыдан кейінгі кезеңде Қазақстанның саяси тарихы ұзақ уақыт Ресей империясы тарихының қосымшасы болып қана келді. Азаматтық қоғам құру жөніндегі идеал Ресейде тек XX ғасыр басында ғана көтеріле бастады, ал шет аймақтарына тым кеш естілді. Дегенмен басында Ә. Бөкейханов, А.Байтұрсынов, М.Дулатов басқарған Қазақстан либерал-демократ зиялылары ұлттық мемлекет болудың жолдарын, оның келешек өзіндік келбетін ерте-ақ талқылай бастады. Маңайына алдыңғы қатарлы зиялыларды топтастырған "Қазақ" газеті кезінде бүл мәселеге қызғылықты мақалалар арнады. Қазақстандағы тарихи даму өркендей келе 1916 жылғы ұлт-азаттық қозғалысы жаңа ұлттық сананы оятуға әкелді. Оның соңы патшалық Ресейдегі революцияға қосылды.

Ресейде социалистік революция жеңіп, 1922 жылы КСРО құрылған соң Қазақстан алғашқыда автономиялық республика, ал 1936 жылдан бастап Одақтық Республика ретінде сол мемлекеттік құрылымға енді. Соның салдарынан бұрынғы патшалық Ресейдің басқа да халықтары сияқты қазақтар да жетпіс жылдан астам социалистік сипаттағы мемлекеттік ұжым болып құру тәжірибесін бастан кешірді. Бұл тарихи эксперименттің негізін жекені қоғамдық ойға батырған, буржуазиялық демократия деп айдар тағылған жеке меншікті түбімен жоққа шығарған марксизм-ленинизм идеологиясы құрады. Марксизм негізін салушылар мемлекетсіз коммунистік қоғам құруды мұрат тұтты. Сондықтан да олардың пайымдауынша, болашақта мемлекет пен азаматтық қоғам қарым-қатынасы жөнінде сөз қозғаудың мәні болмады. Мемлекет болмаған жерде құқықтық институттардың да болмайтыны белгілі, олай болса онда құқықтың өзі де болмақ емес.

Марксизм негізін салушылар коммунистік қоғамда "адамдардың жан-жақты дамуының" нәтижесінде адамның адамға тәуелділігі жойылатындығына, әркімнің кез келген саламен айналыса алатындығына, өз мамандығын еркін өзгерте алатындығына кәміл сенді. Ақша қоғамдық еңбек өлшемі болудан қалады да, оз мәнін жояды. Тауарлы өндіріс пен қайшылықты мүдделер жағдайында ғана мәнді келісімшартты жүйе соның кебін киеді. Қай жерде тауарлы өндіріс болмаса, онда мүдделер қайшылығы да болмақ емес, сөз жоқ онда келісімшарттың принципке деген сұранысы да болмайды. Маркс коғамды үстемдіксіз ғана емес, өкіметсіз деп елестетті. Өкімет жоқ жерде басқаруды да ешкім қажетсінбейді, яғни "халықты басқару", демократия дегеннің де мәні болмайды. Сондықтан да В.И.Ленин ескі мемлекеттік жүйені қирату қажеттігін айта отырып, азаматтық қоғам және құқықтық мемлекет ұғымдарын ауызға алмады. Адамзатты азат ету ақыр соңында таптық айырмашылықты жоюға, одан соң азаматтық қоғам мен мемлекеттің бөлінуін жоюға, сондай-ақ жеке адам мен ұжымдық өмір сүруді үйлестіруге жеткізеді деп есептелді. Нәтижесінде, шынайы социализм жағдайында, жалпы мүдделердің кепілі мен тілегін білдіреді деп есептелген мемлекет шын мәнінде күллі қоғамды өзіне бағындырып, жұтып қойды. Сондықтан да "кеңестік" қоғамтануда "азаматтық коғам" түсінігінің мүлде жоғалып келгендігіне таң қалуға болмайды.

Марксизм-ленинизмнің утопиялық идеологиясын жүзеге асыруға тырысу XX ғасырдағы аса ауқымды тарихи оқиға болды. Планетаның түрлі бөліктерінде ондаған мемлекеттер социализмді өзінің қоғамдық дамуындағы тарихи мақсат ретінде жариялады, революцияларды, қанды азамат соғыстарын бастарынан өткерді. Тек Ресейде ғана революциядан кейінгі азамат соғысы қырғынында 15 миллиондай адам құрбан болды, ал миллиондаған түрлі азаматтары шетелдерге жер ауып кетті. Социалистік құрылысты орнықтыру кезінде, әсіресе, азаматтық құқықтан айырылған сталинизмнің тоталитарлық жүйесі кезіндегі құрбандық одан асып түспесе, кем болмады. 1936 жылы салтанатты түрде қабылданған КСРО Конституциясында көптеген азаматтық құқық йен еркіндік жария етілсе де, іс жүзінде оның бәрі қағаз бетінде ғана қалды. КСРО-дағы жаппай қудалаудың, қуғын-сүргіннің бұрын болып көрмеген шарықтау шегіне жетуінің дәл осы уақытқа дөп келуі де тегін емес, ол Қазақстан халықтарының басына да қара бұлт болып төнді. Мысалы, Қазақстанда әдейі қолдан жасалынған 1932- 1933 жылдардағы аштық қазақ халқының тең жартысына жуығын қаусатып, ал үштен бірін ата қонысын тастатып, қаңғыртып жіберді. Біртүтас қазақ ұлты сиырдың бүйрегіндей бөлшектеніп, Иран, Ауған, Тәжікстан, Түрікменстан, Өзбекстан, Қырғыз, Ресей, Түркия, Қытай мен Монголия жерлеріне шашырап кетті. Бүгінде қазақ халқының шағын топтары әлемнің 44 елінде тұрады екен. Олардың өкілдері 1992 жылғы Алматыда өткізілген Әлем қазақтарының 1-құрылтайында ғана түңғыш бас қоса алды.

XX ғасырдағы әлеуметтік трагедия тәжірибесі КСРО мен басқа да социалистік елдердің қоғамдық дамудағы өз үлгісін жалпы адамзаттың өркениеттегі қалған дүниеге қарама-қарсы қоюы тарихи тығырыққа әкеліп тірейтіндігін айқын дәлелдеді. Қаншама халықтың қанын сүліктей сорып, отарлық езгіге салып, зорлық-зомбылыққа ұшыратқан, табиғи байлығын шексіз талапайға салған алып елдегі 1917 жылғы қазанда орнаған әлеуметтік-экономикалық жүйе ғасырымыздың 90-жылдарының басында іштей күйреді. Халықтардың ескі жүйеден босанып шығуы Шығыс Еуропа мен Балтық Республикаларынан басталып, Орта Азия мен Қазақстанға дейінгі ретпен жүзеге асты.

Қазақстандағы жергілікті ұлт өкілдерінің мүддесін аяқасты еткен саясат ондаған жылдар үздіксіз жүргізілді. Әсіресе, Қазақстанға 40-жылдары еріксіз жер ауып келген халық өкілдеріне бүл саясат ауыр тиді. Қазақстан жеріне үздіксіз келіп жатқан, мақсатты түрде жер аударылған, мысалы, тың игеру кезеңінде келген келімсектер саны республикадағы демографиялық жағдайды күрт өзгертіп жіберді. 30-жылдардың өзінде қатары селдіреп, сансырап қалған қазақ халқы ата-бабалары көзінің қарашығындай сақтап келген қара орманында сандық азшылыққа душар болып, шетқақпайға ұшырады. Бәрінен де бұрын қазақ халқына айықпас зардап әкелген Арал мен Семей трагедиясы тәрізді көптеген аймақтарда экологиялық апат бой көтерді. Бес миллионнан астам адам өміріне апат қаупін тудырып отырған Арал қасіреті XX ғасырдағы ең үлкен экологиялық апаттың бірі болды. КСРО ыдырасымен одақтық ведомствоға кезінде жылына 40 мың тонна балық өндіретін ұлы теңіздің орнына миллиондаған тонна түз қалдырды. Қазақтың ең ардақты жерлерінің құйқасын тесіп, тұл еткен Семей полигоны ондаған жылдар жергілікті халықты ядролық жарылыстың тәжірибелі құрбандарына айналдырды. Мұнда жаппай қырғынға ұшыраған қаруды жер астында ғана емес, 50-жылдары ауада да ашық сынап, қазақ халқының тектік қорына орны толмас зардаптар жасады.

Қазақстан халқы егеменді мемлекеттің ұлттық өркендеу үрдісінің негізін қалаушы ретінде өз елінің тарихи тағдырын қолына алған кездегі XX ғасырдың 90-жылдары бізге қалдырған мұра осындай болатын. Шындығында да біздің ата қонысымыз мыңдаған жылдар бойына талай басқыншылықты басынан кешті. Қаншама көне қалалар, мәдени орталықтар қирады, кітаптар өртеліп, жазықсыз жандар құрбан болды, өлшеусіз қан төгілді. Бірақ қандай қырғын болса да алтын бесік - ата-баба жері, атамекен дәл бүгінгідей ойрандалған емес. Жер ананың аялы алақанында аман қалған әрбір отбасынан рулы ел тарап, халық қашан да еңсесін көтеріп, ел болып дамып кете беретін. Халқымыздың атақоныс - қара орманға деген ұрпақтық сүйіспеншілігінің түп тамыры да дәл осында жатыр. Сондықтан да ата-бабамыз осындай ұлан-ғайыр жерді ақ найзаның ұшымен, ақ білектің күшімен қорғап, ұрпақтан-ұрпаққа мұра еткен.

Өкінішке орай, осы бір тарихи сабақтастық Қазақстанды да оз уысында ұстаған тоталитарлық мемлекет кезінде үзіліп қалды. Жетпіс жыл ішінде жүргізілген аяусыз зұлмат тек қазақ халқын сан жағынан ғана селдіретіп, өз отанында азшылыққа ұшыратып қойған жоқ, ол өмір сүретін табиғи ортаны да ойрандады, халық санасын уландырды, оның тарихында мыңдаған жылдар бойына мәңгілік болып саналап келген талай табиғи байлық ондаған жылдардың ішінде-ақ сарқылып, келмеске кетті.

Отандық тарихымызда қазақ халқының ұлттық өркендеуіндегі көкейтесті мәселелерді шешудің шынайы мүмкіндігі туып отырған бүгінгі сәтте біз тек қана ашық, демократиялық азаматтық қоғам құра білгенде ғана, әлемдік өркениеттің, жалпы адамзаттың тәжірибесіне қол арта алғанда ғана сәтті қадам жасауға болатындығын түсініп отырмыз.

Бүгінгі өркениеттің аса бағалы көп сипаттарының ішінде әрбір мемлекетте қоғамдық өмірді демократияландыру қажеттілігін түсінуге негізделген, әлемдік қауымдастықта құрметті орынға лайық, адам құқы ерекше орынға ие. Сөз жүзінде адамдардың еркіндігі мен құқын айғайлай жариялағанмен де, тоталитарлық қоғам өз табиғатында қоғамда шынайы демократия орнатуға дәрменсіздігін танытты. Сондықтан да елдің қожасы деп жарияланған еңбекшілер іс жүзінде партиялық-мемлекеттік машинаның елеусіз теңгермешілік жоғары өнімді еңбекке деген ынта-ықыласты жойды. Адам қоғамның идеологиялық диктат пен өмір ағысын қатаң реттеу жағдайында өзіндік таңдау құқығынан мүлде айырылды. Бүл жағдай ең алдымен тұлғаның демократиялық құқығы мен еркіндігін жоққа шығарған тоталитарлық саяси режим басқаруының салдарынан болды.

Құқықтық мемлекет құру мен қоғамды демократияландыру - қайшылықты, ұзақ та күрделі үрдіс. Бүл біздің жас мемлекетіміздің аяғынан қаз тұру жолынан да жақсы байқалады. Тоталитарлық жүйеден демократиялық коғам өміріне өту қажеттілігі айқын болған күннен бастап-ақ Қазақстан тұрғындарының алдында ең алдымен қалыптасып келе жатқан демократиялық жетістіктерді қорғаудың тетіктерін жасаудың міндеті туындады. Сол маңызды механизмнің бір құрамдас бөлігі - Қазақстан мемлекетінің егемендігі мен тәуелсіздігі.

Бұл орайда демократияны дамыту - меншік қатынастарын реформалау мен нарықтық экономикаға өту экономиканы тығырықтан алып шығудың, ұлттық мемлекеттің қалыптасуына қолайлы жағдай туғызудың толассыз жолы. Саяси саладағы басты мақсат -жас егеменді мемлекетті қуатты президентті республика етіп қалыптастыру. Біздің мемлекетімізде барлық азаматтардың теңдігі барлығының заң алдындағы бірдей жауапкершілігі, кімнің қай ұлтқа жататындығына қарамастан, бірдей екендігі әуелден-ақ нақты көрсетілген, әрине, кейбір жағдайда жергілікті ұлт - қазақтардың мүддесі, бірқатар мемлекеттердегі сияқты ерекше ескеріледі. Мұндай жағдайда ұлттық мәдениетті, тілді өркендету, казак диаспорасының рухани-мәдени және басқа да байланыстарын қалпына келтіру, олардың өз Отанына қайтып оралуына қолайлы жағдайлар туғызу жатады.

Бұл орайда басқа елдер деңгейімен салыстырмалы түрде алғандағы экономикалық байлыққа қол жеткізудің алғышарты - бүкіл қоғамдық өмірді демократияландырған тұрақты құқықтық мемлекет екендігін түсіну шарт. Олай болмаған жағдайда нәтижелі іске тиянақ болатын қоғамның организмі мен қуатында қайшылық күшейіп, барлық төгілген тер, істелген іс, ортақ үйімізге пайда, бейбітшілік пен материалдық байлық әкелудің орнына сор әкеліп, босқа кетпек. Бұрынғы социализм орнына орнығып жатқан қоғамдық жүйенің аты жөнінде даурығудың қажеті шамалы, бұл - кәдімгі көп укладты нарықтық экономикаға негізделген қалыпты демократиялық коғам. Біз мұндай қоғамды әрбір адамның алдында басқамен тең мүмкіндік ашылатындығына, өзінің мұратын еркін таңдауына, экономикалық, әлеуметтік, ұлттық және саяси мүдделерін жүзеге асыруға кең жол ашылатындығына үміт артамыз. Оның үстіне, мұндай демократиялық қоғамда ең алдымен заң, халықтың еркі мен салқынқанды ақылы үстемдік етеді, ал экономикалық жетістікке іскер, еңбексүйгіш адамдар ғана қол жеткізбек.

Құқықтық демократиялық мемлекетте Конституцияның, яғни біздің қоғам өмірінің Негізгі заңының аса жоғары мәнге ие екендігі белгілі. Конституция жобасын жасаудың Қазақстан Республикасының тәуелсіздік пен егемендік алған сәттен-ақ басталып кетуі кездейсоқ емес. Тәуелсіз Қазақстанның Конституциясын қабылдаудан бұрын бүкілхалықтық талқылаудан өтті.

Біздің Конституциямыз бойынша, Қазақстан халқы егемендіктің иесі, республикадағы мемлекеттік биліктің жалғыз қайнар көзі болып табылады. Бүл орайда оның келешек дамуына зор саяси маңызы бар мәселе бой көтереді. Егеменді Қазақстанның тарихындағы түңғыш Конституцияны талқылап, қабылдай отырып, әр түрлі тағдырдың тәлкегінен республикамыздың толыққанды азаматы болып отырған түрлі халықтар өкілдері белгілі саяси ымыраға келуі тиіс болды. Мәселе қандай да болмасын аз ұлттың азаматтық құқығын шектеу әлемдік қауымдастықтың толық мүшелігіне апаратын біз құрып жатқан құқықтық-демократиялық мемлекет жағдайымен сыйыспайтындығында. Оның үстіне құқықтық мемлекетте Президент пен Парламент республика жұртшылығының қатысуымен тікелей және жалпы халықтық сайлаумен сайлануы тиіс. Сонда ғана өкіметтің сайланбалы өкілдері батыл реформалық қайта құру жүргізуге заңды құқық ала алады.

Бұдан шығатын қорытынды біреу ғана, бүгінгі демографиялық жағдайда негізгі қазақ халқы мен басқа да ұлт өкілдері арасындағы кез келген этносаралық шиеленіс ұлттық мемлекеттің қалыптасу үрдісіне кері әсерін тигізеді. Сондықтан да ұлттық мемлекет құру мүддесін көздеген қазақ халқы өз қамын күйттеумен қатар, ең алдымен барлық құқылы жағдайларды пайдалана отырып, жас мемлекетіміздің тыныштығын, оны одан әрі нығайтуды ойлауы тиіс.

Сондай-ақ қоғамды демократияландыру мен құқықтық мемлекет құру бағдарының ұлттық мүддемен өзін-өзі тану ұранын желеу еткен этностық немесе территориялық бөлшектену пиғылын да қолдамайтындығын атап көрсеткен дұрыс. Халықаралық қауымдастықта белгілі жағдайда этностардың өз талаптарын қоюын жоққа шығармаса да мұндай жағдай Қазақстан территориясында өмір сүріп жатқан ұлт өкілдеріне қатыссыз болуға тиіс. Қазақстан өзінің сонау ежелгі дәуірден бергі саяси тарихында қашан да біртүтас мемлекет болып келеді, оның территориясында басқа халықтардан тұратын мемлекеттік құрылым болған емес. Сондықтан этностар құқығын желеу етіп біздің мемлекетіміздің жерін қайта пішуге ешқандай заңдық негіз жоқ. Қазақстанда тұратын халықтар өкілдері оның шынайы патриоттары болуы қажет.

Қоғамдық өмірді демократияландыру саясаттың, экономика мен мәдениеттің барлық саласында жүргізілуі тиіс. Бүл, әсіресе, қазақ тілінің қоғамдық өмірдегі роліне катысты. Қазақ тілі біздің еліміздің негізгі тірегі болып отырған халықтың тілі бола отырып, заң жүзінде Қазақстан Республикасының мемлекеттік тілі болып табылады. Өкінішке орай, ұзақ жылдар бойына қазақ тілінің қалыпты өркендеуіне қолайлы жағдай болмады, соның салдарынан тілдің атқаратын қоғамдық-мәдени міндеттері азайып, өрісі тым тарылып кетті. Әсіресе, бүл жағдай ғылым мен жоғары оқу орындарында, іс жүргізу істерінде айқын байқалды. Тіпті басқаны айтпағанда, қазақ мектептерінің қазіргі халі де мәз емес. Тек Қазақстан өз егемендігін жариялап, қазақ тілін дамытуға байланысты арнайы заң қабылдаған соң ғана жағдай өзгере бастады. Мыңдаған қазақ балалары ана тілінде балабақшада тәрбиеленіп, мектептерде оқи бастады. Қазақ жастарының жаңа толқыны жоғары оқу орындарында ана тілдерінде білім алуда.

Қазақ халқының білім мен ғылым шыңына, әдет-ғұрпын сақтауға және мәдениетін танытуға ұмтылған қиын жолы сөздіктер мен энциклопедиялар арқылы анықталады. Осыған орай, Қазақ энциклопедиясының бас редакциясы егемен Қазақстан Республикасының жаңа көп томдық Ұлттық энциклопедиясын даярлауға қызу кірісті. Сонымен қатар басқа да сөздіктер мен энциклопедиялар даярлауда.

Дегенмен демографиялық жағдайдың күрделілігі сонда, тәуелсіз Қазақстанда бүгінде қазақ халқынан басқа 130-ға жуық ұлттың өкілдері тұрады, олардың әрқайсысы өздеріне оң көзқарас талап етеді. Олардың ішінде орыс, ұйғыр, корей, неміс сияқты өздерінің ұлттық мәдениеті мен тілін дамытуға мүдделі, сан жағынан ауқымды ұлт топтары бар. Яғни мемлекетіміздің орнықты дамып, қоғамдық өмірді демократияландыру жолында жетістікке жетуі және мәдениетті оппозицияны қалыптастыру үшін ұлт өкілдерінің арасында келісім мен түсіністік болуы шарт, бүл әсіресе, мәдени салаға қатысты. Қазақтық және жалпы ұлттық ынтымақ идеясы жоғарыда аталған жаңа энциклопедияның да негізгі арқауы болмақ.

Республика жұртшылығының көп бөлігін қазақ тілін білмегені үшін кінәлауға болмайды, ол бізге тоталитарлық жүйеден қалған ортақ мұра, оны жеңу үшін қаржылық жәрдем, мемлекеттік деңгейдегі қамқорлық қажет. Қалыптасқан жағдайды өзгерту біртіндеп, сатылап жүзеге асырылуы керек, қазақ тілін іс жүргізу ісіне енгізу, оны ғылым мен философия тіліне айналдыру орыс тілін бірден ысырып тастау деген сөз емес, ол қазақ тілімен бірге республикада әлі де ұзақ уақыт қолданылады. Бізде әлі де ғылыми және философиялық терминология мәселелері зерттелмеген. Сонымен қатар Қазақстан Республикасының ұлттық мүддесі жұртшылық арасында ағылшын, қытай, түрік, араб тілдерінің де әлемдік қауымдастықпен экономикалық және мәдени байланысқа жетелейтін құрал ретінде кең дамуына жағдай жасауда. Қазақстанның тең құқылы мүше ретінде әлемдік қауымдастыққа енуінде, басқа да факторлармен қатар шетелдерде де тұрып жатқан қандастарымыз да зор рол атқарады. Сыртқы мемлекеттік саясатты осыған орай қалыптастырған жөн. Ұлттық мемлекетімізді, ғылымымызды, мәдениетімізді өркендетуде, республикамыздың әлемдік саяси және экономикалық қауымдастықтан лайықты орнын иеленуі үшін барлық күш-қуатты біріктіру бүгінгі ісіміздің басты мақсаты болуы тиіс.

КСРО өзінің 70 жылдық тарихында этностардың, этностық топтардың, аз халықтардың теңдігі мен құқы жөнінде жар салудан жалыққан емес, ал іс жүзінде халықаралық міндеттерді сақтау былай тұрсын, тіпті, конституциялық заң ережелері де орындалмады. Шынайы демократия болмағандықтан да заң әрқашан қағаз жүзінде қалып отырды, оны жүзеге асырудың заңды кепілдері мен құқықтық тетіктері болмады. Тек егеменді Қазақстан Республикасы жағдайында ғана құқықтық мемлекет құрудың шынайы мүмкіндігі туып отыр, онда ұлттық байлық пен дәстүр жалпы адамзаттық мәдениетпен сіңісе үйлесіп, барлық халықтар әлемдік өркениет өнегесіндегідей ынтымақта тұрмақ. Біздің жас мемлекетіміздің Конституциясында міне осы қадам тәуелсіз Қазақстанның демократиялық дамуының кепілі ретінде жүзеге асырылады.

Демек, құқықтық мемлекет құру, қоғамдық өмірді демократияландыру, жалпыхалықтық келісім мен ынтымақ Қазақстан Республикасының әлемдік қауымдастықтың лайықты, толық мүшесі болып енуінің басты шарты болып табылады. Онсыз мемлекетіміздің әрбір азаматының жоғарғы экономикалық деңгейге көтерілуі, өз өмірін мазмұнды өткізетін еркін адам дәрежесіне жетуі мүмкін емес. Қоғамдық келісім мен әлеуметтік-саяси тұрақтылық еліміздің демократиялық дамуының қажетті бағыты.

Адам және ашық қоғам. Человек и открытое общество.

Алматы: "Қазақ энциклопедиясы"Бас редакциясы. 1998. — С. 6-18.

4.2. ҚАЗАҚСТАНДАҒЫ АЗАМАТТЫҚ ҚОҒАМ: МӘСЕЛЕЛЕР, ҚАЙШЫЛЫҚТАР, БОЛЖАМДАР

ГЕННАДИЙ МАЛИНИН

Қазақстандағы азаматтық қоғамды конституциялау мәселесінің шешімі және соның негізінде азаматтық қауымдастықты қалыптастыру елді қазіргі әлемдік өркениеттер жүйесіне толыққанды енгізудің мүлтіксіз шарты, халықтың экономикалық және мәдени өркендеуіне жету үшін өзінің орасан зор мүмкіндіктерін жүзеге асыру, қоғамдық өмірдің барлық салаларын орнықты дамыту болып табылады.

1. Азаматтық қоғам азаматтық қауымдастықтың және азаматтық сәйкестенудің әлеуметтік-экономикалық және саяси-құқықтық формасы (негіздемесі).

Азаматтық қоғам құбылысы мен азаматтық мемлекет келбетіндегі билік пен әр түрлі қажеттіліктер мен мүдделердің субъектісі және тасымалдаушысы ретіндегі тұлғаның оппозициясынан тарихи түрде туындайды. Алғашқы рет азаматтық қоғам мәселесін өзінің "Мемлекет" шығармасындағы сұхбаттарында қозғаған ежелгі грек философы Платон болатын. Ол адами қажеттіліктерді жақсылап қанағаттандыру - саяси ұйымдасқан коғам мүшелері арасындағы еңбек бөлінісін талап ететіні жайлы ойды дәйектеген еді. Мемлекетті қалыптастырудың негізгі принципі ретіндегі еңбек бөлінісі Платонның идеалды жобасында тұрғындардың үш сословияға бөлінуі түрінде нақтыланады: билеуші-философтар, сақшы-сарбаздар және өндіруші қол өнершілер мен жер өңдеушілер. Полистің өмір қажеттіліктерін қанағаттандыру үшін еңбекпен айналысатын топтарға тұтастықтың жіктелу белгісіне қарай қоғамды құрылымдап Платон кейінірек "саяси мемлекеттен" айрықшаланатын "азаматтық қоғам" деп аталатын саласын атап көрсетеді. Азаматтық қоғам және азаматтық туралы қазіргі түсініктер XVIII ғасырдың соңы мен XIX ғасырдың басында Батыс Еуропа елдері мен Америкада өндірістік және саяси революциялар жүріп жатқанда, нарықтық қатынастардың күрт дамуы әлеуметтік теңсіздіктің жаңа типінің негіздемесін, адамдардың қоғамдық өмірден жатсынуын, мемлекеттік билік жағынан олардың қызметін шектелуін туындатқанда қалыптаса бастады. Булардың барлығы әлеуметтік субъектілердің өзіндік ұйымдасуы саласының пайда болуына қажеттілік пен мүмкіндіктер туғызды. Олар қызметтері қоғамдық өмірдің барлық салаларын қамтыған институттар мен ұйымдардың жүйесіне айналады. Бұл құрылымдардың міндеттері мемлекеттің үстемдік, бағындыру және зорлау қызметтерін шектеу ғана емес, сонымен қатар жеке мен қоғамдық мүддені қосу, тұлға мен мемлекеттің арасына делдал болу қызметтері жатады.

Азаматтық қоғамның бар сипаттамаларын жалпылай отырып, оны қазіргі қоғамдық жүйе ретінде анықтауға болады және идеалды-типтік сипаттамасы мен сапалық өзгешілігі төмендегідей болып келеді:

Біріншіден, азаматтық қоғам ірі өндірістің дамыған базасымен және өндірісті ғылыми-техникалық қамтамасыз етудің дамыған саласымен, әлеуметтік құрылымымен айрықшаланатын индустриалды қоғам.

Екіншіден, азаматтық қоғам - экономикалық негізі нарықтық қатынастар, адамдардың әр түрлі өмірлік қажетті игіліктерге қажеттіліктерін қанағаттандыратын меншіктің әр түрлі типтері мен іскерлік қызметтің формаларын қурайтын қоғамдық жүйе. Азаматтық қоғамдағы меншік пен іскерліктің типтері арасында әлеуметтік субъектілердің іс-әрекеттерінің белгілі бір тәуелсіздігі мен еркіндігін қамтамасыз ететін тетіктің негізі болатын жеке меншік пен жеке сектор үлкен орын алатынын атап айту керек.

Үшіншіден, азаматтық коғам өзінің саяси параметрлері бойынша демократиялық жүйе. Демократия биліктің бөлінуі, жалпы және тең сайлау, құқықтың үстемдігі, жергілікті өзіндік басқару тетігі арқылы қамтамасыз етіледі. Азаматтық қоғамның саяси ұйымының орталығы бұл қоғамның мемлекеттік билік құрылымындағы барлық таптар мен қабаттардың өкілеттілігін қамтамасыз ететін коп партиялы жүйе болып табылады.

Төртіншіден, азаматтық қоғам - бұл әлеуметтік құрылымданған, күрделі жіктелген және стратталған жүйе. Бұл жүйеге көптеген әлеуметтік топтар мен қабаттар (таптар, страттар және т.б.) енеді. Азаматтық қоғамның әлеуметтік базасы тұрақты жағдайы мен өмір салты қоғамның түгелдей орнықтылығының кепілі ортаңғы тап деп есептеледі.

Бесіншіден, азаматтық қоғам - ойлардың және идеялардың плюрализмімен, басқаша ойлауға толеранттылығымен, шындыққа сыни көзқарасымен, рационалдығымен және гуманизмімен айрықшаланатын ашық жүйе. Азаматтық қоғамның рухани-идеологиялық негізі осында.

Жоғарыда ұсынылған азаматтық қоғамның жалпыланған үлгісі оны типтік ерекшеліктер бойынша ғана сипаттамайды, ол сонымен қатар негізгі бағыттары мен қалыптасу тетігін білдіреді. Әрине, азаматтық қоғамның үлгісі нақты көрініс тапқанда нақты елдің ұлттық-мәдени және саяси ерекшеліктері ескерілу қажет. Сонымен бірге азаматтық қоғамның қалыптасуының негізгі мәндік желісі сақталуы керек.

Осыған байланысты, біздің пікірімізше, Қазақстандағы азаматтық қоғамның қалыптасуының ғылыми дәйектелген стратегиясын жасау барысында назар аударылуға тиіс негізгі мәселелерді атап өтейік.

1. Азаматтық қоғамның институциялануы мәселесі, яғни ескі құрылымдар мен институттардың орнына келуге тиісті адекватты құрылымдар мен институттарды қалыптастыру және жаңа жағдайдағы қоғамның дамуы. Азаматтық қоғамның қалыптасуы шын мәнінде - бұл оның институциялануының және сол кезде пайда болатын қайшылықтарды жеңу мәселесін шешу. Ең маңыздысы, біздің көзқарасымыз бойынша, коғамдық өмірдің мемлекеттік және жеке салаларының арасындағы қайшылық болып табылады. Қалыптасып келе жатқан азаматтық қоғамда мемлекеттік саланың үлес салмағы азайып, жеке өмірдің саласы ұлғаюы керек. Олардың қатынастарының осындай өзгерістерінің тетігі жеке меншік пен жеке меншіктік қатынастардың кеңеюі, өйткені экономиканың жеке секторы автономды және мемлекет пен оның институттарынан тәуелсіз.

Дамыған азаматтық қоғамда қоғамдық өмірдің ұжымдық, жеке және мемлекеттік салалары арасында өзіндік тепе-теңдік орнығады, яғни ешқандай жақ монополды түрде басымдық танытуы мүмкін емес. Осы жағдай заң жүзінде өмір сүретін жүйеде бекітілген және заңмен қорғалады.

2. Тұлғаның азаматтық қоғамның субъектісі ретіндегі қалыптасу мәселесі - оның азаматтық мәдениетінің қалыптасуы. Бұл мәселенің шешімі жеке адамдардың азаматтық қоғамға (азаматтық әлеуметтену) қатысты әлеуметтік нормалар мен құндылықтарды үйрену тетігі мен азаматтық қоғам (азаматтық жекелендіру) субъектілерінің жеке қабілеттерін дамыту арқылы қамтамасыз етіледі.

3. Азаматтық мәселесі тұлға мен билік қатынастарын нормативті реттеу жүйесі және бейімделу мен бақылау тетігі ретінде. Азаматтықтың мәндік мағынасы американдық зерттеуші Т.Маршаллдың байыптауынша "белгілі қоғамдағы толық мүшелік"; жеке адамдарға тең құқық пен міндеттерді, билік пен жауапкершіліктерді, еркіндік пен бағынуды, сонымен катар теңдік принципі негізінде әлеуметтенуді (теңсіздікке арқа сүйейтін таптық жіктелуден айырмашылығы), өмір сүрген қоғамды төңкеріссіз реформалауға қабілетті, оны мүмкін болатын теңдік пен әділеттілік жүйесіне айналдыратын ерекше әлеуметтік мәртебе.

Азаматтықтың мәселелер кешені оны дихотомиялық әлеуметтік шындыққа (мемлекет -нарық) енген құбылыс ретінде қарастырумен тікелей байланысты. Басқа сөздермен айтқанда, шынайы азаматтық - бүл шындықтан тыс мүмкін емес. Азаматтық құбылысының кіріктіру сипатындағы мүмкіндігі мол. Өзінің формасы бойынша саяси-құқықтық құбылыс бола отырып азаматтық оз мәніне қарай этностық, діни, нәсілдік және басқа да ерекшелігіне қарамастан елдегі барлық адамдарды халық деген қауымдастыққа біріктіруші жүйе болып табылады. Халық дегеніміз - алдымен азаматтық қауымдастық. Азаматтық әрбір жеке адамды, халықты тұтастай және мемлекеттік билік органы ретінде биліктік қатынастардың қатысушысы етеді. Белгілі бір тұрақты саяси-құқықтық байланыстар негізінде олардың биліктік қатынастар жүйесінде біріге (мемлекет пен жеке адамдардың) қатысуы жеке адамды Азамат етеді, ал елдің барлық тұрғындарын бір-біріне қатынасы бойынша да, мемлекет пен азаматтық қауымдастық қатынасы бойынша да теңқұқылы субъектілер қауымдастығына біріктіреді.

Азаматтықтың кіріктіруші сипаты (қызметі) коғамдағы жеке адамдардың дерек жүзіндегі теңсіздігін жұмсартудың ықпалды құралы, жеке адамдардың қоғамдық өмірге толық және әділетті енуінің мықты тетігі болып табылады. Өйткені, жеке адам өзінің өзіндік дамуға деген табиғи қажеттілігін өзін қоршаған ортаны өзгертудегі жалпы адамзаттық үрдісінде жүзеге асыра алады. Қоғамдағы кез келген азаматтың қажеттіліктерін қанағаттандыру үшін қоғамдағы құралдар мен ресурстарға қол жеткізуге кепілдік берілетін болса ғана бұлардың бәрін жасауға болады. Сондықтан азаматтық қоғамдағы еркіндік оның жеке дамуы үшін қажетті қоғамның әрбір мүшесінің қоғамдық ресурстарға қол жеткізу еркіндігін қамтамасыз ету ретінде пайымдалады. Бұл нұсқаны жүзеге асыру төмендегі жағдайларда мүмкін: біріншіден, заң алдындағы әркім мен бәрінің теңдігін орнату; екіншіден, жеке және жалпы әлеуметтік еркіндіктің негізі ретіндегі жеке меншікке қол жеткізудің жағдайын жасау. Тұлғаның автономиясы мен еркіндігі, заң алдындағы еркіндік - бұл азаматтық қоғамның негізін қалаушы принциптер, азаматтық қауымдастықтың кірігуші мықтылығының шарты мен кепілі.

Гегель "Жеке кісі тек азамат ретінде бар және субстанциалды" деген . Осыдан азаматтық қоғамдағы тұлғаның құқықтық жағдайына аударылатын назар маңызды.

Азаматтық қоғамдағы тұлғаның құқықтық жағдайы құқықтық (азаматтық) мәртебесінде көрініс береді. Оның элементтері төмендегілер: құқық, еркіндік, құқықтық кепілдіктер, міндеттер, тұлғаның жауапкершілігі.

Тұлғаның құқығы - бұл бір нәрсеге, кейбір игілікке, құндылыққа құқық. Бұл әр түрлі құндылықтар мен игіліктер - материалдық, рухани, мәдени.

Еркіндіктер - бұл да құқықтар, құқықтың түрлері. Конституцияда көрсетілген еркіндіктің түрлері тұлғаның да құқықтары болып табылады. Сөз еркіндігі - Азаматтың өзінің ойларын, пікірлерін және сенімін еркін айшықтау құқығы. Жиналыс пен митингілер еркіндігі - Азаматтардың өмір мен іс-әрекет мәселелерін талқылау үшін жиналуға құқылығын білдіреді. Біз бүл мәселені құқықтың еркіндіктен айырмасын білу үшін, немесе оларды бір-біріне қарама-қарсы қою үшін емес, осы құқықтың кейбір ерекшеліктерін атап өту үшін керек, яғни заң бойынша шектеу қойылмаған іс-қимылдарды еркін жасауға, заң ауқымында өз кызметіңді кедергісіз атқаруға құқықты болуды айтуға болады.

Азаматтық қоғамдағы мемлекет пен жеке адамның өзара қатынасы осы дихотомияның, яғни мемлекет пен тұлғаның құқықтары мен міндеттерінің екі жағының өзара байланысы туралы концепциясының негізінде анықталады.

Мемлекет азаматтарға байланысты әрбір азаматқа қатысты міндеттеріне сәйкес келетін құқықтарға ие болады. Және, керісінше, азаматтар мемлекетке қатынасты мемлекеттің міндеттеріне сәйкес келетін құқықтарға ие болады. Яғни мемлекет тұлғаға қатысты құқыққа ғана ие емес, оның жеке адамға байланысты міндеттері де бар. Тұлға мемлекетке байланысты тек қана міндеттерді атқарып қана қоймайды, ол сонымен катар оған байланысты құқыққа не болады.

Сонымен, мемлекет пен азаматтың арасында бір-біріне қатысты тең құқықты міндеттер мен тең міндетті құқықтар қатынастары қалыптасады. Бұндай сипаттағы қатынастар -азаматтық коғамның маңызды құрамдас бөлігі.

Тәуелсіздікке қол жеткізгеннен соң Қазақстан бірден елдің Конституциясында өзінің дамуының стратегиялық бағыттары мен мақсаттарын анықтап алды: демократиялық, зайырлы, унитарлы мемлекет болу, ішкі және сыртқы саясаты нарықтық қатынастарды, биліктің демократиялық институттарын, азаматтық бейбітшілік пен ұлтаралық келісімді сақтау мен нығайтуды, ынтымақтастықтың барлық бағыттары бойынша халықаралық байланыстарды кеңейтуді дамыту мен бекіту мақсатындағы әлеуметтік-экономикалық және саяси реформаларға бағдарланған.

Шын мәнінде, Қазақстан үшін қатаң әкімшіл-әміршіл жүйедегі қоғамдық өмірдің саяси формасынан азаматтық типтегі, яғни қоғамның азаматтық жағдайына өту міндеті қойылды. Біздің пікірімізше, қазақстандық қоғам өмірінің қазіргі кезеңін осылай түсіну (өтпелі кезең) Қазақстанның саяси жүйесінде болып жатқан өзгерістерінің, экономикалық реформаларының, оқиғаларының мәндік мазмұнына адекватты түрде жауап береді. Бұл үрдісте екі бір-бірімен астарласып жататын үрдістер анық байқалады. Біріншіден, әлеуметтік субъектілердің өздерінің бұрынғы әлеуметтік-экономикалық, саяси, мәдени, идеологиялық мәртебесінен айырылуы; екіншіден, әлеуметтік субъектілердің өмірдің жаңа жағдайларына, нарықтық қатынастарға, азаматтық қоғамға өтуге, нақты көп партиялылықтың қалыптасуына байланысты ойынның ережелеріне сәйкестенуі арқылы өзіндік "Меннің" жаңа мазмұнын іздеу.

Біздің көзқарасымыз бойынша, Қазақстан азаматтарының мінез-құлқы мен санасының сәйкестену үлгілерінің өзгерістерінің бірнеше кезеңін атап көрсетуге болады. Олар қазақстандық қоғамның дамуының жалпы әлеуметтік-саяси ауқымымен коррелляциядан өтеді.

Бірінші кезең (1986-1990 жж.) кеңестік маркировкадағы сәйкестену құндылықтарының ыдырауымен сипатталады, сонымен қатар әлеуметтік үрдістер дәстүрлі мәдениеттің өзектенген формасының және батыстық құндылықтардың және өзінің келбетін жоғалта бастаған идеологияланған кеңестік мәдениеттің өзара қақтығысы арқылы амбивалентті сипатты танытады. Азаматтардың сәйкестенуші стратегиясының қалыптасуына бүл кезеңде олардың ұлттық-этностық бағдарлары көбірек әсер ете бастайды. Олар азаматтардың үлкен топтармен: партиямен, комсомолмен, кәсіподақпен байланысының орнын толтыра бастайды. Тұлға мен мемлекеттің арасындағы азаматтық байланыс әлсірей түседі.

Екінші кезең (1991-1993 жж.) Ұлы державаның азаматтары ретіндегі жеке адамдардың өзін сәйкестендіру дағдарысын, жоғарғы ұжымдық бірлестіктерге қатысты иллюзия сенімнің толығымен жоғалуын, ұлттық саяси және экономикалық элитаның белсенді қалыптасуын енгізеді. 1993 жылы қаңтарда қабылданған конституция Қазақстанның дамуының ұлттық-этностық және азаматтық параметрлерін бекітуі бүл үрдістерге зор қарқын берді.

Үшінші кезең (1993-1995 жылдың тамызы) азаматтардың сәйкестенуші ұмтылыстарының жіктелуінің күшеюімең, этностық белгілері арқылы бірігетін әлеуметтік қауымдастықтардың алға шығуымен сипатталады. Қазақстаннан тыс жерлерге орыс тілді тұрғындар бөлігінің біршамасының кетуінен көрініс табатын көші-қондық көңіл-күйдің бірталай өсуі байқалады. Қазақстаннан кеткендердің ең үлкен бөлігінің саны осы кезеңге сәйкес келеді. 1994 жылдың өзінде елден 400 мыңнан аса адам көшіп кеткен болатын.

Төртінші кезең 1995 жылдың тамыз айынан басталады және жалпы қазақстандық азаматтық сәйкестенудің бекітілу үрдісінің басталуын қамтиды, оның ішінде Қазақстанның азаматы ретіндегі тұрғындардың түпкілікті емес бөлігінің сәйкестену ұмтылыстарының жаңғыруы да бар. Бұған біршама дәрежеде Қазақстан Республикасының екінші Конституциясы мүмкіндік жасады.

Қоғамның азаматтық жағдайға бет бұру қиындықтары мен қайшылықтары, Қазақстандағы азаматтық қоғамның қалыптасуы қоғамның құндылықтық жікке бөлініп, әлеуметтік жауапкершілікті рефлексия мен өзіндік бағалау рөлінің, ортақ түсінік пен жалпы құндылықтардың бекітілуіне катысу және белсенді көңіл бөлудің жоғалуымен қиындай түседі, яғни онсыз ешқандай қоғамдық жүйе тиімді және ізгілікті бола алмайды. Құндылықтық жағдайдың өзектілігі көбінесе адамдық қатынастарда рухани-адамгершілік және азаматтық өзара түсіністіктерді нығайтудың орнына үйлесімсіздікке бағдарды детерминациялайды.

Нормативтік-құндылықтық реттеу тәсілдері мен құралдары жүйесі нормативтікке дейінгіден (салттар мен дәстүрлер), нормативтіктен (саясат, құқық, мораль) және нормативтіктен жоғарғыдан (дүниетаным, философия) тұрады және бұл реттеулер көп жағдайда адам тұлғасының тұтастығы мен сапалы анықтылығына жұмыс істеуден қалды. Соның нәтижесінде моральдік бағдардың бұзылуы тереңдей түседі, шетке шыққан өзімшілдіктің көріністері көбейе түседі, қылмыс көбейеді, адамгершілік сананың ішкі бақылау тетіктері әлсірейді, олар топтық, корпорациялық мінез-құлықтың кодекстерімен ауыстырылады, жеке адамдар арасындағы сауда-саттық негізіндегі жаңа қатынастардың дамуына алып келеді, бағдар байлыққа жету және адамдарды алдаусырата отырып, бәсекелестікте жеңіп шығу алға мақсат етіп қойылады.

Қоғам ескі мен жаңаның арасындағы шекаралық жағдайда ұзақ қала алмайды. Қазақстанның реформалау мен жаңғырту жолындағы қозғалысы адам әлемінің міндетті түрдегі рухани-адамгершілік қайта қалыптасуымен, барлық құндылықтар жүйесінің қайта қаралуымен және жаңа құндылықтық бағдарлардың ізделуімен және бекітілуімен, солардың негізінде тұлға болмысының басқа өмір мәндік және мінез-құлықтық ауқымдарын қалыптастырумен жалғасады.

Алдымен Қазақстанның өркениеттік дамуын және басқа да барлық үрдістердің жүруінің ерекшеліктерін анықтаушы базалық құндылықтар бойынша "бөліну", ережеге сәйкес, өзіндік сәйкестенудің негізі ретінде ізгіліктік, рухани-мәдени және адамгершілік (жалпы адамзаттық) құндылықтарды бекітетін позицияда тұратындар мен қоғамдық өмірдің әлеуметтік-экономикалық, саяси, ұлттық-этностық және басқа салаларында қалыптасқан белгілі бір корпоративтік құндылықтармен өздерін сәйкестендіретіндердің арасында өтеді.

Азаматтық құндылықтық бірлесу елдің тұрғындарының азаматтық қауымдастыққа кірігуін қамтамасыз ететін қатынастар типіне жатады. Оның артында қазақстандық қоғамның өзінің тұтастығы мен жаңа әлеуметтік-тарихи жағдайдағы ішкі бірлікті сақтауға деген ішкі қажеттілік тұр.

Қазіргі Қазақстан жағдайында азаматтық бірлесу үшін негіздемелерді қалыптастыру әр түрлі жасанды идеологиялық қайшылықтарды, тереңдеп кеткен әлеуметтік-психологиялық кертартпалықтарды, дәйектелмеген өркөкіректіктерді жеңумен байланысты. Олардың барлығына негіз болатын нәрсе қоғамның жаңа жағдайына өтумен байланысты объективті және нақты өмір сүріп жатқан қайшылықтар екенін ұмытпауымыз керек.

Қазақстандағы азаматтық қауымдастықтың қалыптасу үрдісінің сипаты мен мазмұнына әсер ету стратегиясы шешімі белгілі бір деңгейді анықтайтын негізгі мәселелердің бірі, біздің пайымдауымызша, азаматтық және ұлттық (этностық) сәйкестенудің өзара қатынасы мәселесі болып табылады.

Қазақстандық саясаттанушылар мен зерттеушілердің белгілі бір бөлігі азаматтық және мемлекеттік сәйкестенудің негізі жеке адамның ұлттық (этностық) өзін сәйкестендіруі болуға тиіс деп есептейді. "Қазақстан Республикасы тұрғындарының азаматтық өзін сәйкестендіру деңгейін бағалау" деген Қазақстан дамуы Институтында жүргізілген талдаудың авторлары төмендегідей тұжырымдарды келтіреді: "Мәдени, ғылыми, технологиялық, тұтастай алғанда, өркениеттік көтерілу үшін стратегиялық маңызды іштей ұстап тұратын және азаматтық сәйкестенуді күшейтуші ұлттық сәйкестендіруді күшейту және нығайту болып табылады...

... Өйткені ұлттық сәйкестенудің бірнеше факторының жеткілікті күші тәуелсіз мемлекеттіліктің қалыптасуына себеп болды. Азаматтық, мемлекеттік сәйкестенудің негізі ұлттық болып табылады деуге болады. Соңғысының әлсіздігі азаматтық пен отансүйгіштіктің әлсіздігіне алып келеді."

Осыдан (біз қаласақ та, қаламасақ та жеке адамның сәйкестенуі оның этностық белгілеріне тәуелді болады.

Біздің пікірімізше, әлеуметтік топтың субъектісі ретіндегі тұлғаның азаматтық бастауы оның субстанциалды сипаттамасы болып табылады. Бұл оның жеке адам болмысының жеке формалары мен құндылықтық төменгі деңгейлеріне қатысты (оған біз этностық белгілерді жатқызамыз) анықтаушы маңызын білдіреді.

Біз бұл мәселені принципті деп есептейміз, өйткені ол азаматтық қауымдастықтың қалыптасуының маңызды қырларын - оның жолдары мен тетігін қозғайды. Бұл ауқымда талқыланатын көзқарас қазақстандық қоғамның азаматтық жағдайға өту үрдісіне адекватты емес, ол этностық-авторитарлы нұсқасындағы қоғамдық өмірді қалыптастырудың архаикалық-саяси формасын сақтауға бағытталған.

Азаматтық қауымдастық ұлттық (этностық) өзіндік сәйкестіктің мүмкіндігін шектейді немесе жоққа шығарады деп қорқудың ешқандай негізі жоқ, өйткені бүл жағдайдағы этносқа жатушылық жеке іс және өзін-өзі анықтаушы субъект ретіндегі азаматтың еркін таңдауының нәтижесі болып табылады. Міне бұлар азаматтық қоғамның негізгі сипаттамаларының қатарында екені анық. Әрине, жергілікті ерекшеліктерді де ескеру керек. Бірақ оларды басты нәрселерді ескере отырып, жасау керек. П.Н.Милюков көрсетіп кеткендей, этнографиялық негіздемелер "өзінің қозғалмайтын сияқты көрінетіндігіне қарамастан ең босаңының өзінің біркелкілігімен қоғамды цементтеп тастауға қабілеті кемшіндеу" .

Біздің пікірімізше, азаматтылық пен отансүйгіштіктің қатынасының сипаты мен мазмұны жөніндегі мәселені анықтаудың маңыздылығы кем емес. Енді осыған тоқталайық.

Отансүйгіштік шынайы азаматты қалыптастыруға қажетті компоненттердің бірі болып табылады.

Мемлекеттік мүдделер Отанның мүдделерімен сәйкес келгенде азаматтық органикалық түрде отансүйгіштікпен бірігеді, ол өз кезегінде отан мен мемлекет ұғымдарын жақындата түседі.

Осындай ауқымда кейбіреудегі саналықтың жоғары деңгейі мен отансүйгіштікті атап өтер болсақ, онда мемлекеттік адам деген ұғым түсінікті бола түседі. Немесе, шынайы отансүйгіштік пен адамның оз ісіне зор қамқорлықпен қарауын біз: онда өзінің парызын орындауға мемлекеттік қатынасы бар дейміз.

Кейде өмірге мемлекеттік көзқарас отансүйгіштік, азаматтық синонимдер мағынасында қолданылады. Бірақ бүл оларды сәйкестендіріп жіберді деген сөз емес. Біз атап өткеніміздей, азаматтықтың объектісі мемлекет болып табылады. Ал отансүйгіштік сияқты құбылыстың объектісі - Отан - Ел.

Азаматтылық ұғымы өзінің деңгейі бойынша отансүйгіштікке қарағанда тарырақ. Мазмұндық жағынан алғанда азаматтылық ұғымында тұлғалық қыр басымдық танытады. Сірә, оларды тұтас пен бөліктің қатынасы деп алуға болатын сияқты.

Азаматтық отансүйгіштіктің белсенділігінің маңызды көрсеткіші, оның жүзеге асуының ішкі саласы болып табылады. Сыртқы салада осындай көрсеткіш басқа халықтарға, этностық қауымдастықтарға қатынас (оң және теріс) болып саналады.

Мемлекеттік мүдделер мен Отандық мүдделер сәйкес келмеген кезде мемлекетті отансүйгіштікке қарсы саясатты жүргізу тетігі ретінде қолдану мүмкіндігі пайда болады. Ол біздің санамызда Отан және Халық деген бейнені қалыптастыратын болмыс жағдайының (табиғи, әлеуметтік, рухани-мәдени және т.б.) тұтастығы мен төлтумалығын қиратуға бағытталған. Бұндай саясаттың тасымалдаушыларын өтірік отансүйгіштер немесе уақытша мүдде қуғандар деп атайды, олар тек өздерінің жеке немесе корпоративтік мүдделеріне сәйкес өмір сүреді, "менен кейін топан су қаптап кетсін" деген принципке сүйенеді.

Отансүйгіштік пен азаматтықтың қатынасын аша отырып, "ұлттық отансүйгіштік" деген терминді айналып өтуге болмайды.

Ұлттық отансүйгіштік кейде жеке адамның өзін қоршаған әлеуметтік ортаға гипертрофияланған формасы ретінде түсініледі. Бұндай қатынас объективті түрде Отандағы оз халқыңды басқа этникалық топтардан оқшаулауға бағдарлайды.

"Ұлттық отансүйгіштікке" деген теріс қатынас жасауға деген әрекеттерді дұрыс деп айта қою қиын.

Біздің пікірімізше, бұл ұғымның өмір сүруге құқығы бар. Себебі этностық құрылымды іс-әрекетпен қатынастардың субъектісі ретіндегі құқығын мойындағаннан кейін, ол біз ұлттық отансүйгіштік атаған қасиетке не болмауы мүмкін емес. Ешкімде ұлттық мәдениет, ұлттық сана, ұлттық тіл және т.б. ұғымдарды қолдануға қарсылық тудырмайтыны анық. Ұлттық отансүйгіштік өзіңнің аулыңа, қалаңа, аймағыңа ерекше рухани жақындық сезімі негізіндегі отансүйгіштік сияқты орынды. Ол шынайы отансүйгіштік болу керек, яғни ол өз халқына, мәдениетіне, табиғатына, яғни ұлттық отансүйгіштік көрініс беретін махаббатты, құрметті, сенімді білдіреді. Осындай сипатта ол өзінде теріс қасиеттерді ұстамайды, керісінше ...

Дегенмен отансүйгіштіктің, ұлтшылдықтың әр түрлі формаларына: этнократизмге, этноорталықтыққа, этнозорлауға және т.б. қарай эволюциялану мүмкіндіктері бар.

Олардың айырмашылығы төмендегідей: отансүйгіштік өз жақындарыңа деген махаббаттың басымдылығына негізделген және жүзеге асады, ал ұлтшылдық құндылықтық теріс бағдарлардан қуат алады, яғни этностық негіздегі басқаларға деген жек көрушіліктен көрініс табады. Негіздемелердің ауысуы көптеген факторларға байланысты. Қоғамның өтпелі жағдайында, әлеуметтік-этностық стратификация жүйесінде этностық топтар арасындағы қатынастардың тепе-теңдігінің бұзылуы кезеңінде үнемі көрініс беретін түрінің біреуі - кейбір мәдениеттің, тарихтың қырларын жоғарылап, дәріптеп, абсолюттеуге тырысып, отансүйгіш деп жалған түсінілген ұлттық абыройды алдыңғы қатарға шығару болып табылады. Бұл субъективті көріністердің объективті негіздері бар - этностық мемлекетті қалыптастыруға қарай бағдарлану немесе оны қалыптастыруға тырысу.

Отансүйгіштік ұлтсыз емес. Отансүйгіштіктің ұлттық сипаты - бұл бір халықты екінші халықтан айырмасын білуге мүмкіндік беретін "белгілердің" бірі ғана емес, ол өзі дербес өмірлік қызметінің субъектісі ретіндегі сипаттамасы.

Отансүйгіштік қарапайым түрден коп түрлі ұлттық формасы бар кейіпте көрініс береді: өз үйіңе деген қамқорлық, оз балаларыңды жоғарғы рухта тәрбиелеу, кең мағынада Отанға қызмет етуге баулу.

Азаматтық шынайы ұлттық отансүйгіштікпен қайшылыққа келмейді. Ол субъект -тасымалдаушылары мен толықтай қоғамның мүдделерінің көрініс табуы мен дамуына саяси-құқықтық негіздеме қалыптастырады, өйткені "азамат" мәртебесі заң алдындағы ұлттық отансүйгіштіктің тасымалдаушыларын теңестіреді. Олар адамаралық қатынастардағы ізгіліктік принципті орнықтырады. Жеке адамның таңдау құқығына араласпай мемлекет ұлттық отансүйгіштік сияқты нәзік мәселеде өркениетті жағдайды қалыптастырады.

Қазіргі жағдайда біз азаматтық және отансүйгіштік сананың тұтынушы деформациясымен кездесіп отырмыз. Отан мен мемлекеттің мүддесін жеке бастың жетістігіне жетудегі әрекеттермен ауыстыруға болмайды.

Бұл жалпы адамзаттық (батыстық) құндылықтарға, ұлттық нигилизмді тудыратын кейпіне белсенді түрде шақырумен астасып жататыны байқалады.

Соңғы уақытта осыған ұқсас үрдістер тек қана материалдық игіліктер саласында ғана кеңінен тарап коймай, интеллектуалды құндылықтар саласын да қамтуда. Бұл рухани өмірдің әр түрлі саласында көрініс табады. Білім беру мен ғылым жүйелерін ретсіз реформалаудан бастап, шетелдік кеңестер мен ұсыныстардың артынан жөнсіз ереміз деп тұтынушылықты өмір мәні етуге талпыну, өзіңнің жеке корпоративтік мүдделеріңді ғана қорғау деңгейіне дейін төмендеу байқалады. Сөйтіп, тұлға мен Отанның арасындағы рухани байланыс бұзылады, халықтың діліне бөтен рухани тұтынушылық дәріптеледі, соңынан олардың көзінің алдында өзінің мемлекеті болудан қалатын мемлекет пен азаматтың арасындағы байланыс әлсірейді.

Осындай негізде жеке адамдардың санасы мен мінез-құлқында бюрократтық-тоталитарлық өткенге оралтатын "екі ұшты" мораль қалыптасады, бірақ қазіргі жағдайда ол зор қауіпті мүмкіндікке ие болған.

Азаматтық және ұлттық өзіндік сананың қайшылықтары бірінші немесе екінші жағының абсолюттенуіне жол ашады. Отансүйгіштіктің ұлттық өзіндік сананың деңгейінде тұйықталуы ұлттық өркөкіректікте, мақтаншақтықта, ұлттың өткенін идеализациялауда, кадрлық және мәдени саясатты жүргізудегі моноэтностық бағытта көрініс беретін ұлттық шектелулерге алып келеді. Ұлттық шектелулік тұлғалық қарым-қатынастарда көрініс беруі мүмкін. Мысалы, ол ұлтаралық некелерге теріс қатынастардан байқалады. Ол мемлекеттік тіл мен басқа ұлттық тілдердің мүмкіндіктеріне скептикалық қатынастың, саналы немесе бейсаналы тұрғыда оларды елемеудің негізінде тіл саласында пайда болуы мүмкін...

Жеке адамның азаматтық сананың өзіндік жеткілікті абстракциясы деңгейінде тұйықталуы ұлттық мәдениетті, дәстүрлерді, салттарды жоққа шығаруға немесе оған нигилистік қатынасқа және түбінде ол мемлекеттік егемендікке қарсы бағытталған саясатты қолдауға, яғни азаматтықтың және отансүйгіштіктің негіздеріне қарсы күйге алып келеді.

Бұндай құбылыс космополитизм деп аталады, тарихи тәжірибе көрсеткендей оның субъект-тасымалдаушысы әлемдік экономикалық жобалармен айналысатын, капиталдың тез айналымын көксейтін және т.б. ірі байлықтың иегерлері болып есептеледі.

Шын мәнінде космополитизмнің объективті негізі әлеуметтік тұтастықты өзіндік реттеуші бірден-бір тәсілі ретіндегі нарықтық экономика болып табылады. К.Маркс айтып кеткендей, нарық әлемдік нарық ретінде нақты. Нарық агенттерінің пайда табу жолына түскен әрекеттерінің аркасында ұлттық-мемлекеттік мүдделер барынша жоққа шығарылуы мүмкін.

Азаматтық пен отансүйгіштіктің антиподы ретінде ұлтшылдық пен космополитизм тек қана өзара байланысты ғана емес, олар өзара өтпелі де. Олардың өзара әрекеттесуін анықтау барысында отансүйгіштік пен азаматтықтың оңды құндылықтарының бұзылуы байқалады.

Болашақта да қазақстандық қоғамның әр түрлі теріс себептерге байланысты отансүйгіштік пен азаматтылық бастаулары ұлтшылдық пен космополитистік бұзылулардан тәуелсіз болады деп айту қиын.

Гражданское общество в Казахстане: проблемы,

противоречия и прогнозы //

Казахстанское общество и социальное прогнозирование:

социологическое измерение.

Алматы: Институт Философии и Политологии

МОНРК, 2001. - С.95-111

4.3. ЕРКІН НАРЫҚ ТӘРТІБІНДЕГІ ЭКОНОМИКА МЕН МЕМЛЕКЕТТІҢ АРАҚАТЫНАСЫ

САҒАДИ БӨЛЕКБАЕВ

Осы уақытқа дейін өмір сүрген адамзат өркениетін, олардың көптеген түрлері мен нақты мәдени-тарихи болмысын қарама-қарсы екі дәстүрдің дамуы, өзара бірін-бірі жоққа шығаратын әлемге деген екі көзқарас ретінде қарастыруға болады. Бұлар центризм жүйесі (системоцентризм) мен тұлға центристік (персоноцентризм) жүйелері. Осы екі дәстүрдің таңбасы қоғам өмірінің барлық салаларында жатыр. Олардың арасындағы негізгі айырмашылық құндылықтар қайшылығында. Тұлғалық центристік дәстүрде - кісілік бағыт, рухани мәннің қайталанбайтыны, әрбір адамның дербестігі мен өзіндік ерекшеліктері мойындалады. Әрбір адамның маңызы оның әлеуметтік, орнына немесе басқа жүйелердегі, функциясына сыймайды.

Тұлғалық центристік ойдың алғашқы ұшқындарын біз антикалық әлемнен көреміз .

Оның дамуына келесі қуатты күшті алғашқы айқын христианшылдық берді. Егер христиандық моральға қоғам өмірінің ақиқат кодексі болу бұйырған болса, онда адамзат тағдыры дамуының жүрген жолы тіптен өзгеше көрінген болар еді. Дегенмен тарихи христиандық және ішкі шіркеу институтары, одан әрі оның қоғамдық санадағы түсінілуі, өкінішке орай шынайы христиандық идеялардан өте алыс болды. Шіркеулік ресми идеология, ілімнің екпін жасалатын терең мәнін, шіркеу атқаруларының салт-жораларын сыртқа шығарып, қоғамның толық функционалды бөлігі болып өз мәнінде центризм жүйесінде қала берді .

Тұлғалық центристік ой түрінің жаңа тарихы қайта өрлеу дәуірінде антикалық моральдық мұраның идеялық игерілуімен дайындалды, бірақ дұрысын айтқанда, оның мүмкіндіктерінің толық көлемде ашыла бастауы реформациядан басталды. Қоғам өмірінің көптеген салаларында тек осы сана түрінің салтанат құруы, соған дейін белгісіз және күннен күнге артатын түр дамуын қамтамасыз етеді.

Тек осы дәуір біз енді батыс өркениеті деп атайтын бүтіндіктің негізін қалады. Сондай-ақ, оның негізгі белгісі тұлғаны қадірлеу, демек, көзқарастардың абсолютті тәуелсіздігін және адамның өмірлік қызметі аймағындағы бейімділігін ол қандай да бір, тек өзіне тән және әрбір адамның өзіне тиесілі қабілетін дамыту керектігі сенімін мойындайды. Батыс өркениеті Маркстің анықтауынша, феодалдық құрылыс деп аталатын дәл ұйымдастырылған иерархиялық жүйенің бірте-бірте өрбуі жолымен жасалды. Осы жүйенің орнына еркін нарық қатынастары негізіне қондырылған жаңа жүйе пайда болады, егер тағы Маркс терминологиясына сүйенсек, ол капитализм болады. Жаңа жүйе ең соңғы өлшемде адамдардың өздеріне өз өмірлерін құруға талпынуларына оларға көптеген өмірлік қызмет түрлерінен не бейімділіктеріне сәйкес келсе, соны таңдауға мүмкіндік береді - осындай өту Хайектің пікірінше сауданың дамуымен байланысты.

Солтүстік Италияның сауда жүргізілген қалаларында пайда болған жаңа дүниетанымдық көзқарас сауда жолдарымен бірнеше еуропалық мемлекеттерге тарады. Ол өзінің ең үлкен гүлденуіне Нидерландия мен Британияда қол жеткізді.

Еуропаның жаңа тарихының осы ұзақ дәуірінің бәрінде дамудың басты бағыты адамның күнделікті өмірлік қызметін құрсаулаған әр түрлі ережелер мен белгілеулерден еркіндік алуы болды. Қашан осы үдеріс жеткілікті күш жинағанда, ішкі себептермен пайда болған және адамдардың бақылауға көнбейтін әрекеттері экономикалық қызметтің күрделі жүйесінің негізін құрауын түсіну мүмкіндігі өсе бастады. Экономикалық еркіндік принциптерінің негізделуі, осындай бейнеде саяси еркіндіктің жоспарланбаған және кездейсоқ жанама жемісі болып экономикалық қызметтің дамуының соңына ерді .

Тұлғалық центристік шамада кісі "барлық заттар өлшемінің" жоғарғы нүктесі болады. Табиғат немесе, әлеуметтік әлемнің (ішкі, рухани әлем туралы айтпағанның өзінде) барлық құбылыстарын тұлғаның көлеңкесі арқылы қарастырылады. Егер Батыс пен Шығыстың тұлғалық центристік және жүйелік центристік әлеуметтік қатынастар арқылы қарастыратын болсақ, онда Батыс тұлғалық центристікке көңіл қоятын болса, ал Шығыс жүйелік центристікке ұмтылады.

Осы қарама-қарсы келулер туындатқан әлеуметтік этиканың екі түрінің негізгі айырмашылықтары неде? И.Облонскийдің пікірінше, ол тұлға мен әлеуметтік жалпылықтың арасында пайда болатын моральдық қақтығыстардың шешілуінде болады. Жүйелік центристік дәстүр бұрыннан бүтіннің мақсаттарының демек, қоғамдар, мемлекет, әр түрлі деңгейлердегі ұжымдар (және осыған орай олардың атынан алға шығуға мүмкіндіктер алған адамдар) бастылығын шамаласа онда, тұлғалық центристік жеке мақсаттардың, демек, жеке тұлғалардың құқы мен мақсаттарының бастылығынан, құндылықтарының жоғарылығынан бастау алады.

Екі қарама-қарсы этикалық генотиптер арасындағы өзара қатынастардың әрқашан қақтығысты сипатта болғаны шындық. Жүйелік центристік түр тарихи бірінші болады, кейін одан тұлғалық центристік бөлектенеді. Мұнан былайғы уақытта олар параллелді дамиды. Сонымен бірге жүйелердің әрқайсысы өзгенің өмір сүруін өзі үшін қатер ретінде қабылдап, табиғи жақындасу және адал серіктестік орнына өздерінің оппоненттерін бірде жұтып қоюға талпынса, бірде оны бағындыруға ұмтылады. Сондықтан екі жүйе өкілдерінің арасындағы соғыстар да әрқашан өз әлдерінше айрықша қаталдықпен жүрді, ал идеологиялық күрес керек болса салыстырмалы бейбіт уақытта да толастаған жоқ. Сауда және мәдени байланыстар өзара тең құкықты қарым-қатынастарды мақсат тұтпай, керісінше өзінің серіктесін әлсірету, соның арқасында өзінің оған әсерін және қысымын арттырып біржақты пайда көру мақсатын ұстанады. Осындай қарым-қатынастар сипаты тарихтың барлық ұзақтығында өзгеріссіз қалды. Қатынастар түрлері өзгерілді, тактика, идеологиялық рәміздеме ауыстырылды, бірақ мән ешқашан өзгерген жоқ. Өз мәнінде барлық әлемдік өркениеттердің қалыптасуының объективті алғышарттарына қарамай, адамзаттың өзін бүтін бірлікте түсінуге табанды талпыныстарына қарамай қарама-қарсы бағытта әрекет жасайтын мұндай жағдай бүгін де сақталып отыр.

Егер еуропалық тарихты қарастыратын болсақ, онда буржуазиялық революциялар кезінде бәрінен бұрын экономика саласында бірінші кезекте адамдардың дербестігі, еркіндігімен байланысты индивидуализм идеялары үлкен дамуын табады. Бұл үшінші сословиенің (өзара тең құқықты адамдардың тобы - ауд.) талаптарымен анықталды: феодалдық қамқорлықтан еркіндік алу және өндірісте өзінің қабілеттеріне еркін иелік жасау мүмкіндігі пайда болды. Индивидуализмнің - жақтастары (Д.Локк, А.Смит, Б.Констан, С.Милль, Т.Джеферсон және т.б.) өз мәнінде қазіргі заманғы адам құқы түсінігінің негізін қалады. Олар езгіге, кейбір үзілді-кесілділерге қарсылық білдіріп, өмірге, еркіндік пен жеке меншікке, адамдар арасындағы өзара қатынас тәртіптері мен билік, адамның негіздік құқықтарының түсініктерін дәлелдеді.

Сонымен бірге құқықтың табиғылығы, олардың адамға туғанынан адамзаттың түріне жататындығының салдары болатынын білдіреді; жан иесі ретіндегі адамға тиесілігін ажыратуға болмайтынын сонымен қатар адамға өмір сүретін жалпы уақыт пен кеңістіктен тәуелсіз оған тәндік ретінде сай болатынын, адамның қасиетті құқықтарының құрметтелуін және ең жоғары қадірленуін, олардың қоғамдық құндылықтар иерархиясындағы құндылығының жоғары мәртебесін сипаттайды .

Мұнда, буржуазиялық революциялар және одан кейін де теңдік емес, еркіндік идеяларының үлкен қолдау тапқанын айту керек. Индивидуализмнің көрнекті өкілдері шектелмеген жеке еркіндіктің теңдік принципінің бұзылуына алып келетінін түсінсе де, осындай еркіндік құндылықтарын алғашқы деп есептейді.

Либералдық қоғамның ұраны болған индивидуалдық классикалық либерализмнің жетекші идеясына айналды. Бұл түпкі бастама, адамның феодалдық мемлекетке толық бағынуын алмастырып, оның қауымы, өндірістік бөлімшесі ордендері, кооперациясымен және т.б. жұтылды, әлеуметтік, саяси және экономикалық дамудың мықты жеделдетушісі болды, шығармашылық, өзіндік ерекшелік, өзін-өзі анықтауға, оның дербестігін бекітуге жағдай жасады. "Индивидуализмнің өзіндік ерекшелігі... адамдарға адам ретінде құрмет болады, демек, қаншалықты тар болса да, көзқарастардың абсолютті алғашқылығы және әрбір адамның өз қызметіндегі ұмтылыстары, сонымен қатар жеке таланттар мен бейімділіктер қалауына сенушілік мойындалады" .

Ф.Хайектің пікірінше, христиандық және антика философиясынан өсіп шыққан тек осындай индивиуализм, алғаш рет Қайта өрлеу дәуірінде толық қалыптасып, батысеуропалық өркениетке жалғасты.

Осы өркениеттің ең маңызды құндылықтары құқықтық мемлекет және адам құқы болды, адам даралығы - оның жекелігі мен еркіндігі туралы түсініктерсіз пайда болуы мүмкін емес. Құқықтық мемлекет өзінің алғашқы бастауында адамның өзіндік қасиеттерін, оның құқы мен еркіндігін кімнен де болса, соның ішінде өзінің жеке араласуынан қорғауға бейім болды.

Сонымен Д.Локк мемлекеттің мақсатын жеке меншікті қорғау сұраныстарынан көрді және оның осы мақсат шекарасынан шығу құқығын жоққа шығарды. Қоғамның экономикалық дамуы шебінен А.Смит те осындай көзқарасты ұстанды.

Болашақта біз А.Смиттің экономикалық қызметтегі мемлекеттің рөлі көзқарасын толық қарастырамыз. XVIII ғасырдың өзінде Томас Пэн АҚШ-ты дәлел ете отырып, күнделікті үкіметке жүктелетіндердің бәріне жуығын қоғамның өзінің жасай алатын жағдайының болатынын дәлелдеді. Оның ойынша соңғысы, қоғамға тек көмектесіп қана қоймайды, сонымен қатар оның дамуына кесірін де тигізеді. Экономикадағы мемлекеттің орны өз мәнінде "түнгі күзетші" ісіне теңдестірілді.

Батыс өркениетінің, әсіресе либералдықтың сіңірген тарихи еңбегі, адамзаттың ізгілікті мақсаты ретіндегі адам құқы сұрақтарын сөзсіз негіздеуі ғана емес, сонымен қатар олардың практикалық жүзеге асуының ең маңызды тәсілдерін табуы болады. Бәрінен бұрын оларға халықтың дербестігі принциптері мен билікті бөлісу жатады. Олардың біріншісін Локк және Руссо сияқты философтар жете зерттеді. Олар биліктің адамға, өз еріктерімен біріккен халыққа (қоғамға) бағыныштылығын және егер билік адамның өмірге, еркіндікке және жеке меншікке деген негіздік құқықтарына қол сұғатын болса, онда мұндай жағдайда оны халықтың оз еріктерімен құлатуға, "қоғамдық шартты" бұзуға құқығы барлығын білдіреді. Жеке еркіндікке кепілдеме беретін екінші принцип, - заң шығарушы, атқарушы және сот биліктерінің бөлінісі, осы биліктерге қарсы салмақ тетіктерінің жасалуы. Бірінші болып оны 1748 жылы Шарль Монтескье логикаға келтірді. Бұл түпкі бастама бүгінгі күні де адамды билік жағынан болатын қиянатшылдықтан қорғайтын маңызды құрал болып отыр.

Алғаш рет адам құқының либералдық концепциясы өзінің жүйеленген заңды көрінісін 1776 жылы Вирджиндік декларацияда тауып, 1791 жылы қабылданған АҚШ Конституциясының құқық туралы Билл бастауына қойылды. 1789 жылы жеке меншік, қауіпсіздік және езгіге қарсылық білдіруде негізге алынатын құқықтар - азаматтар құқы француз декларациясында Конституция жүзінде бекітілді.

Буржуазиялық қоғамның болашақ дамуы өзіндік ерікпен байланыстырыла бастаған шектен шыққан индивидуализмнің қауіптілігін көрді; "әрбір азаматты өзі тәріздестер бұқарасынан бөлектейтін және тар отбасы, достар шеңберімен тұйықталуға итермелейтін сезім. Осылайша өзі үшін кішкене қоғам жасаған адам бүтіндей қоғамдағы барлық нәрселер туралы қауіптенуін тоқтатады". Нәтижесінде индивидуализм "бастапқыда" тек қоғамдық сипаттағы ізгіліктің бастамасын туындатады, ұзақ уақыттарың өтуіне байланысты ол қалғандардың бәрін залалдандырады және жояды, ең соңында өзі де, өзіне-өзі құмар, шектен шыққан сүйіспеншілікке, әлемдегі барлық нәрселерге адамды тек, жеке мақсат тұрғысынан ғана қарауға мәжбүр қылатын, өзін басқа адамдардың бәрінен жоғары қоятын эгоизмге айналады" .

Жеке тұтыныстар мен құмарлықтарды әсірелеу ерте ме кеш пе қоғамның әлеуметтік, құлықтылық түр өзгертулеріне оның әр түрлі таптары мен топтарының мақсат-мүдделерінің қарсы күрестеріне, өткір қарама-қарсылықтарға алып келеді. Олардың өзара байланысы, жауапкершілігі, ниеттестік сезімі жойылады. Қоғамда осылар туындатқан, ұлғайып келе жатқан шиеленісушілік және оны әлеуметтік қайта құрулардың кажеттілігі өткір сезіледі.

Шектен шыққан индивидуализм мен классикалық либерализм идеяларының дағдарысын және өзгерістердің қажеттілігін либералдық ағым өкілдері XIX ғасырдың аяғынан, әсіресе XX ғасырдың басынан сезіне бастады "Жеке эгоизмді басуға қабілетті жалғыз күш, - деп сақтандырады Д.Дюркгейм, - бұл топтың күші" .

Қоғамда пайда болған қайшылықтар мен шиеленістердің ұлғаюы жағдайына мемлекеттің жауап қайтаруының мақсаты революциялық дүмпулердің алдын алатын жаңа тәсілдердің қажеттілігін анықтау болады. Мұның алғы шарттары қоғамның қарама-қарсы жақтарға бөлінуі, адамдардың шын мәндегі теңсіздігі дәрежесінің ұлғаюы ғана емес, сонымен қатар кең көлемді таралымын тапқан және мойындалған маркстік доктрина әсерімен де қалыптасты.

Бір жағынан басқаруға келмейтін және анархияға алып баратын тар индивидуализмді жеңуге талпыну, екіншіден топтың адамды жаппай жұтуы; бір жағынан орталықтандырылған мемлекеттік жоспарланатын экономика және екінші жағынан, экономика шараларына мемлекеттің қатысынсыз, еркін нарық шаруашылығы, бір жағынан нәтижелердің теңдігі және екінші жағынан еркін мүмкіндіктер көрсетілген баптардың парасатты ұштасуын іздеумен анықталды. Жаңа либералды теоретиктер мемлекеттің міндеті әлеуметтік бағыт ұстаған саясат жүргізу, "әлеуметтік теңсіздіктерді" теңестіретін, адамды да, әлеуметтік топтарды да қолдауды білдіретін еркіндіктің "жағымды" түсінігін алға тартады. Еркіндіктің жаңа "жағымды" түсінігі П.Новгородцевтің сөзінше, "құқықтық мемлекеттің дамуындағы жаңа сатыны білдіретін түсініктердің бүтіндей төңкерісі'".

Осындай келісім ақиқатында нені білдіреді? Біріншіден, мемлекеттік әсердің шекарасына жекелей алғанда экономика аймағына көзқарастың өзгеруін білдірді. Екіншіден, А.Дюгийдің айтуынша "даралық доктриналарды кеміту" және әкімдердің міндеттері "олардың қол астындағы ең үлкен күштерді қоғамдық өзара тәуелділік үшін" қолдануы болады. Олар тек тартынып қана қоймай, әрекет істеулері де керек, сонда бүл міндеттер білім беру және еңбекке кепіл болуды қамтамасыз ететін заңды міндеттерге айналады. Қоғам мен мемлекетке кедейлікті және теңсіздікті жою, әлеуметтік әділеттілік орнату міндеттері жүктеледі. Әлеуметтік қайта құрулар адам құқының әлеуметтік-экономикалық және мәдени "екінші буынын" мойындауға әкелді. Сол арқылы мемлекет пен кісі арасындағы қатынастардың жаңа өлшемдері бір қалыпқа түсіріледі. XX ғасырдың екінші жартысында мойындалып, кең таралымын тапқан "әлеуметтік мемлекет" идеясы пайда болады .

Бұл идеяның практика жүзінде өмірге енуі жеңіл болған жоқ. Батыстың әлеуметтік мемлекеттері дамуының тәжірибесі нарық еркіндігі және мемлекеттің экономикаға ықпалы арасындағы теңдікке жетудің өте қиындығын көрсетті. Жоғарғы әлеуметтік тұтынулар мен қамтамасыздандыру өз кезегінде өндіріске тежеу болатын салық салулардың көтерілуімен байланысты. Мұндай жағдайда үкімет уақытша әлеуметтік бағдарламаларды қысқартуға мәжбүр болады. Сосын тағы да қоғамның белгілі бір бөлігінің қамтамасыз етілмеуінің күшеюіне байланысты әлеуметтік шағындарды ұлғайтуды талап ететін уақыт келеді. Даралық пен ұжымдық, еркіндік пен теңдік, еркін нарық пен экономиканы мемлекеттік реттеу арасындағы кішігірім (челночное - ауд.) қозғалыс салыстырмалы түрде жан-жақты өрбіп, халықтың әр түрлі топтары мен әр түрлі таптарының әлеуметтік қатынастарының салыстырмалы тендігін қамтамасыз етеді. Басқаша жағдайда солшыл және оңшыл батыл әрекетшілдіктің күшеюі, біз жоғарыда айтқан әлеуметтік қолайсыз жағдайларға ұшырататынын бәрі түсінеді.

Нарық экономикасы мен экономикаға мемлекет әсерінің қатынасындағы теңдікті іздеудің мысалы батыс елдерінің теориясы мен практикасы болады. Басқаруға келмейтін, нақтырақ айтсақ, билік қолдау көрсетпеген, реттемеген мемлекет бәсекеге төзімді және еркін экономиканың капитализмді бүкіләлемдік тоқырауға алып келгені, оны шешудің жаңа жолдарын іздеуді туындатқаны баршаға белгілі.

Осы мәселені шешудің бірден-бір тәсілі экономика ісінде мемлекеттің рөлі айтарлықтай болмаған, еркін нарық экономикасына балама сапасында, экономиканы басқаруда мемлекеттің ролін күшейту ұсынысы болды.

Үкіметтік бақылауды, нарықтық бақталастық шеңберіндегі экономика өміріне мемлекеттің араласуы идеясын негіздеуші болған Батыстың ірі экономистерінің бірі - Дж. Кейнс. 30-жылдардың Ұлы кейін кетуі, тоқырауы жағдайында ол, еркін бақталастық дәуірі өзін мемлекеттің араласпауы туралы идеясымен өткен шаққа кетті деген ойға келеді. Оның пікірінше, капитализм көптеген қатынастарда өте сәтсіз құрылыс болады, бірақ оны "парасатпен басқарса", оның "басқа кез келген, осы кезге дейін өмір сүріп отырған балама жүйелермен салыстырғанда экономикалық мақсатқа жетуде тиімділігі үлкен".

"Мен мемлекетке сүйенемін; шындығында мен "Laissez faire" көзқарасынан ықылассыз бас тартамын, ол бүл ізгі доктринаны сыйламау сезімінен емес, керісінше, бүл сізге ұнай ма, әлде жоқ па, оның жетістіктері уақытының өтіп кеткендігінен" .

Оның теориясының қысқаша мәні осындай. Мемлекет сұраныстар қосындысының көлеміне эсер ете алады және тек сұранысқа дем беруші белсенді қаржы саясаты, тұтыну өндірісінің дамуы мен ұлғаюына, дағдарыстарды жоюға кепілдік болады, ал бүл үшін мемлекет бәрінен бұрын ірі қаржыландыру және әлеуметтік саясат аймағындағы шараларымен экономика ісіне араласады.

Оның салауатты экономика жағдайын қолдауының рецепті осындай. Мемлекет экономикалық өрлеуі сатысында салық мөлшерін көтеруі және мемлекеттік шығындарды арттырып, қаржы құралдарын жинақтайды. Ал қашан тоқыраудың ауыр уақыты келгенде салықты азайтып, мемлекеттік шығындарды арттырып сол арқылы экономиканы жандандырады.

Осы кезде жұмыссыздықты қысқартудың бір жолы ретінде қоғамдық жұмыстарды көбейту жорамалданады. 30-жылдардың екінші жартысынан Батыста Кейнс теориясы бірнеше себептермен үстемдікке ие болды. Біріншіден, шындығында Кейнс пен оның жақтастары XX ғасырдың екінші ширегіндегі алдыңғы қатарлы капиталистік елдердің шаруашылық механизмінде пайда болған өзгерістердің мәнін таба білді. Бұл соғыстар арасындағы нарық экономикасының өзін реттеуі және өзін автоматты жөнге салу тетігінің көптеген өзгерістерге ұшырағанының дәлелі болды. Ал екіншіден, бүл теория мемлекеттік құрылымдарға экономиканы басқарудың тетіктерін оз қолына алуына сылтау болуы.

Осы саясатың нәтижесі ретінде мемлекеттің экономика ісіне араласуы айтарлықтай өсті. Ол салықтарды батыл көтере бастады, фирмаларға қаржы бөліп шығару өлшемдерін директивті көрсетеді. Банктерге төменгі сақтандыру және сақтық қорлардың көлемін анықтады, кәсіпкерлерге жалданған жүмысшылар мен қызметшілердің ауырпалықтарын көтеру, қамқорлық жасауды міндеттеді, сонымен қатар шектеді, көмектесті, қолдап дем берді, тыйым салды, тапсырмалармен міндеттеді және т.б. Демек, мемлекеттің экономиканы реттеуі сөзсіз болатын кәсіпкерлік белсенділіктің, еркіндіктің қысқаруына әкелді, туындайтын барлық салдарларымен теңдікке ұмтылу тенденциясын ұлғайтты. Басқаша айтқанда, бұл теорияның өзінің әлеуметтік күйзелістерін тудырды.

70-жылдардың ортасынан Кейнсиандықтың салмақтың тоқырауы басталды. Мемлекеттік реттеудің кейнсиандық концепциясының тоқырауына көптеген факторлар себепші болды, олардың ортасында ғылыми-техникалық революция туындатқан әлеуметтік және технологиялық алға басулар, сонымен қатар өндірістің және капиталдың жан-жақты интернационалдануы бірінші орында тұр. Бірінші фактор, шығарылған өнім номенклатурасының өте үлкен деңгейде ұлғаюына, оның шұғыл өзгергіштігіне себепші болды, өздерінің ара салмақтарының бұрын болмаған ауыспалығына әкеліп, майда және өте майда өндірістердің ара салмағын ұлғайтты. Осындай жағдайда ынталандыру және ішкі себептермен пайда болған нарықтық реттеу тетіктері объективті күшейіп, мемлекеттік реттеудің мәні салыстырмалы азаяды. Жетекші капиталистік елдер шаруашылығының интернационализациялануы осындай экономикаға ұлттық-мемлекеттік тәсілдер ықпалының әсерін төмендететін бағытта әрекет жасады.

Экономикаға мемлекеттің әкелік қамқорлығынан бас тартудың тағы бір факторы бүл еркін, жеке кәсіпкер экономиканың тиімдірек, икемдірек және өнімдіректігінде. Мемлекеттік реттеу бағытын қолдайтын елдердің, мысалы АҚШ еркін нарық экономикасы бар елдерден оз дамуларында кейін қала бастады.

70-жылдары Дж. Кейнстің ізбасарларына біріншілік жүлдесін, басты екпінді жеке кәсіпкерлік еркіндігіне, экономикалық және әлеуметтік өмір салаларына мемлекеттік қолдаудың айқын шектелуін, нарық дағдысын қолдауға жасайтын жаңарған, жаңа классикалық доктрина теоретиктеріне беруге тура келді. Осыған байланысты Чикаго мектебінің басшысы, теориясы "рейга-номика" негізінде орынды жатқан, оның көмегімен Рейган АҚШ-ты ұзаққа созылған тоқыраудан шығарып, Батыс Еуропа, Жапониямен салыстырғанда экономикасының бәсекеге қабілеттілігін арттырған Фридменнің монетарлық концепциясын қарастыруға болады.

Оз теориясында Фридмен тек капитализмнің ғана өзінің еркін нарықтық күштерінің ойындарымен, еркін бәсекелестік жағдайында саяси еркіндік пен экономикалық тиімділікті сәйкестендіре алуға қабілеттілігін дәлелдеуге ұмтылды. Фридмен пікірінше, экономикалық еркіндік өзінен-өзі мақсат ретінде алға шығады және сонымен бір кезде саяси еркіндіктің жүзеге асуының да тәсілі болады. Экономикалық еркіндік - бұл үкіметтің араласуын жоққа шығаратын нарық еркіндігі. Ол жақсы жұмыс істейтін нарық еркіндігі ұлтаралық кемсітушілікті жоя алады және еркіндік үшін жағдай жасайды деп есептейді.

Фридмен ойынша, Америка прогресінің негізі еркін бәсекелестік принципінің саяси демократиямен қосылуы, яғни экономикалық және саяси еркіндіктердің бірігуі болады. "Береке қоғамы" жариялаған әлеуметтік теңдік идеясын Фридмен дұрыс емес деп есептейді.

Америка саяси ойында теңдік ешбір экономикалық тендікті емес, құдай мен заң алдындағы теңдікті білдіреді. Теңсіздік бір жағынан адамдардың жеке айырмашылықтарымен, екіншісі - бұл бастысы - капиталистік бәсекелестік рухымен, оны нығайтатын экономикалық ынталандырулармен түсіндіріледі. Мұнан бірінші орынға еркіндікті, немесе қоғамды қоюдың керектігі туындайды, кімде-кім бірінші орынға теңдікті - оны табыс теңдігі ретінде түсініп қоятын болса, онда ол еркіндік те, теңдік те болмайтын жағдайда жетеді.

Саяси теңдіктің бір көрінісі деп Фридмен білім жүйесіне берілетін мемлекеттік қаржыны айтады;

- мемлекет тарапынан бағаны реттеуге ұмтылыстар;

- қуат шығындарын реттеу мен қоршаған ортаны бақылау және қорғау шараларының сақталуының шамадан тыс бақылануы;

- есірткі және азық-түліктің кейбір заңсыз түрлерін сатуға тыйым салатын заңдар.

Тек еркін нарық экономикасы өзінің барлық мәселелерін шешуге қабілетті, "экономикаға кесірін тигізетін басқа құрылымдар жағынан кез келген реттеу зиянды, сондықтан капитал ісіне мемлекеттің араласуын жою керек, және осыдан: жұмыссыздарға жәрдемнің қысқаруы, шаралары неде?" Жұмыс күшін пайдалануда нарық еркіндігі үлкен мүмкіндіктер береді, сондықтан жалақының көтерілуі еңбек өнімділігінің артуымен, ақша қаражатын жұмсаумен, жұмысшы мамандануының өсумен бірге жүру, тек осылар арқылы жалпының бірдей игілікке жетудің жағдайы жасалады. Сонда жұмыс істемейтіндер жұмыс істеуге мәжбүр болады, еңбек тәртібі артады. Жеке кәсіпкерлікті ынталандыру, жеке ақша қаражатын жұмсауды ұлғайту үшін ең керекті амал салықтың азайтылуы деп есептейді Фридмен. Өйткені, салықтың үлкендігі өндірісті жаңарту мен кеңейтуге жұмсалуға тиіс қаржының үлесін кемітеді. Ақшаның құнсыздануын ол бірінші кезекте айналымда болатын ақша көлемінің өндіріске қарағанда тез өсетінін куәландыратын монетарлық құбылыс екенін басып айтады. Ақшаның құнсыздауын тежейтін жалғыз тәсіл бар ол, айналымдағы ақша көлемі үлесін азайту. Осындай жағдайда ғана өндіріс өзінің рөлін атқара алады. Негізінен, мемлекеттің атқаратын ісі нарық дамуы және жеке кәсіпкерлік үшін заңды негізді қамтамасыздандыру болады. Мемлекет пен экономиканың қатынасы сұрағында монетарлық капитализмнің классикалық түріне, мемлекеттің экономика ісіне араласпауына көңіл аударылады.

Нарық жүйесі шеңберіндегі мемлекет пен экономика мәселелерінің эволюциясы қысқаша осындай. Бүл мәселенің құқықтық баптарына келетін болсақ, онда адам, коғам мен мемлекеттің өзара әрекеті адам құқының нормативті тәсілі ретінде жеке мен қоғамдық, ұжымдық мүдделерде пайда болған сәйкессіздіктің әсерін ең бір сергек сезінетінін айту керек. Егер либерализм дамуының алғашқы сатыларында "міндет" категориясы адамның жеке бостандығы аймағына қол сұғу ретінде қарастырылса, онда алдағы уақытта эгоистік тар мақсаттар (соның ішінде мынандай "жеке меншік міндеттейді" есебінде тұжырымдап айтылған қорытынды) конституцияда дәйектелуі керек болады.

1948 жылғы адам құқының жалпыға ортақ декларациясы адам мүддесін қоғамдық мүддемен, тек құқықтық қана емес, сонымен қатар адам еркіндігін қамтамасыз ететін, оның қоғам алдындағы және басқа адамдар алдындағы борыштарын ұштастыратын құлық принциптерін қалыптастырудың басты белгісін анықтады: "барлық адамдар дүниеге өзінің абыройлары мен құқықтарында тең және еркін болып келеді. Олар парасат пен намыс үлесіне ие болғандықтан бір-біріне ағайындық ниетпен қарым-қатынас жасаулары керек", "Әрбір адамның қоғам алдындағы борыштары бар, тек сонда ғана еркіндік пен оның кісілігінің толық дамуы мүмкіндігі бар". Осылайша дарашылдық пен ұжымшылдық арасындағы кейбір теңдік белгіленеді.

1995 жылғы Қазақстан өзінің бірінші Ата заңы бабында парасатқа сай дарашылдық идеясын баянды етті. Ол "Қазақстан Республикасының жоғарғы құндылықтары адам, оның өмірі, құқы, еркіндігі болатын өзін демократиялық, зайырлы, құқықтық және әлеуметтік мемлекет", - деп дәйектеді. Ата заңда мазмұндалған адам құқы мен еркіндігінің тізімі халықаралық құқық үлгілеріне сай келеді. Дегенмен, қоғам дамуының қазіргі сатысында бүл құқықтар әлсіз қорғалғанымен (қорғаудың нақты заңдық тетіктері жоқ, оған экономикалық қиындықтар, әлеуметтік қайшылықтар сақталып қалған адам құқын сыйламау және т.б.), бәрібір негізгі заңның мәтінінде адам басымдығы, дербестігі, жеткілікті мойындалған.

Дарашылдық пен ұжымшылдық қандай да бір әлеуметтік қайшылықтың қарама-қарсы жақтары емес. Ақиқатында олардың ортасында көптеген өткелдер және болуы мүмкін аралас нұсқалар да өмір сүреді. Адамның Ата заңдық құқықтарын айтқанда, оның заң ережелерінде тек даралықты ғана емес, сонымен қатар: әрбір адам үшін және ұлттың қалыпты өмір сүруі үшін маңызды - адам денсаулығын қорғау, олардың білім алуы, саяси өмірге араласулары және басқа құқықтары қоғамдық мүддені де бейнелейтінін көрсету керек.

Ғаламдық үрдіс ретіндегі демократия дамуының шамасымен, өркениет тәжірибесі жинақталуымен, ұжымдық құқық аталатын қауымдастық, ассоциациялар, этностар, халықтар, халықаралық қоғамдастық мақсат-мүдделерін жүзеге асыратын адам құқының "үшінші буыны" қалыптасты. Осы категорияға халықтардың дамуға құқын, өз тағдырын өзі шешуі құқын, қоршаған таза орта жағдайындағы өмірге құқын және басқаларды қосуға болады. Ұжымдық құқықтың пайда болуы - бүтіндей адамзат қауымдастығының, жеке қауымдастықтардың ынтымақтас мақсаттарының куәсі, оны елемеу адамзаттың, халықтың, әлеуметтік топтың қалыпты дамуын үзуі мүмкін .

Капиталистік қоғам шеңберіндегі тұлға центристіктің қалыптасуы мен дамуының тарихын аша отырып, біздің ойымызша, капиталистік өндіріс монополияларын тарату, орталықсыздандыру бағыты тұлғалық центристіктің экономикалық негізі болатыны жағдайын еске алу өте маңызды; оның нәтижесінде өндіріс жүйесіндегі жеке адамның рөлі мен орны, оның өзіндік құндылығы артады. Бүл тек жеке меншік негізінде және оның ұдайы бөлшектеуінде мүмкін болады. Жеке меншік қожаны мемлекеттен тәуелсіз қылады. Мұнда мәселе оның мемлекеттен экономикалық тәуелсіздігінде. Және керісінше, егер меншік мемлекеттік болса, онда адам толығынан мемлекетке тәуелді. Бұл жағдайда жеке адамның дербестігі, өзіндік құндылығы туралы айтудың реті келмейді.

Бұл сұрақтарды тыңғылықты қарастырамыз.

Іс халық шаруашылығымен байланысты болған кез келген қоғамда, ұйымдастырушы құрылымға және онда болып жатқан үрдістерге тиесілі, сонымен қатар экономикаға жетекшілік жасау үшін жауапты, оны басқаратын және экономикаға белгілі ұйымдастырылған түр беретін мекемелер жиынтығы, анықталған ережелер қажет.

Хайнц Ламперт ойынша кез келген экономика бірінші кезекте мына үш міндетті шешуі керек: біріншіден, экономиканың жұмысқа қабілеттіліктігі қамтамасыз етілуі және қалыптасуы керек, екіншіден, экономикалық қызметтің барлық түрлерінің бір мақсатқа бағытталған келісімділігі жүзеге асуы керек; үшіншіден, негізгі қоғамдық-саяси мақсаттар шешілуі керек.

Бірінші міндеттің мәнінде, көптеген элементтерден тұратын өзара миллиондаған байланыстарға түсетін халық шаруашылығы кешенді түрде өмір сүруге қабілетті болады, яғни алмастыру әрекетін жүзеге асыруды жеңілдету, экономика үрдістерінің ұтымды өтуі. Ал халық шаруашылығының мүмкін болатын элементтері, барынша кедергісіз өзара әрекетке түсуі үшін ұйымдастырушылық жайда "тәртіп" керек, яғни, олар белгілі бір институттар, мысалы тауар айырбасы мен ақша және экономикалық әрекеттерді мөлшерлеу, мысалы, экономикалық қатынастардың заңдық негіздерін тұжырымдау.

Екінші міндеттің мәні, миллиондаған шаруашылық субъектілерінің экономикалық қызметін жоғары деңгейде мамандандырылған деп есептелетін еңбек бөлінісіне негізделген, ұйымдастырушылық, уақыт және кеңістіктегі бытырап орналасу жағдайында жүретін экономикалық үрдіс тек кедергісіз өтіп қоймай, сонымен қатар кең ауқымды тиімділігімен сипатталатындай етіп үйлестірілуінен тұрады. Үшінші міндет экономикалық тәртіпте - ол, негізгі қоғамдық-саяси мақсаттарға жету. Кез келген қоғамда бұл мақсаттарға жету, белгілі бір түрде экономикалық шешімдер қабылдау құқын, жеке тұлғалар мен мемлекет арасындағы - әсіресе өндірістік факторларға иелік жасау құқына, өндіріске қатысты шешімдер қабылдау құқы (демек қандай мөлшерде және қандай сапада, қайда және қалай жүзеге асуы керек) және тұтыныстардың қанағаттануына қатысты шешімдер қабылдау құқының бөлінулеріне тәуелді болады. Пайда және сонымен катар экономикалық әрекеттердің еркін өмір сүруі шындығында өзінің анықтылығында қоғамдағы бөлініске тікелей байланысты. Шешімдер қабылдау және әрекеттің жүзеге асуының экономикалық еркіндік түріндегі айырмашылықтары бір уақытта біріншіден, шешімдер қабылдау еркіндігінің саяси түрін және мемлекет пен жеке тұлғалар арасындағы әрекеттердің жүзеге асуы айырмашылығын, екіншіден шешімдер қабылдау мен әрекеттің жүзеге асуы еркіндігі деңгейінің жеке тұлғалар арасындағы айырмашылығын білдіреді .

Ең жетілген әлеуметтік құрылымда адамдардың бәрінен бұрын қажет еткені, сол барынша қамтамасыз етілетін болса, әлеуметтік құрылымның субъектісі мемлекет, ал объектісі халық болатынын түсіну қиын емес. Сонымен қатар мемлекеттің әлеуметтік құрылымдағы тиімді рөлі, оның жетістікпен дамуына тікелей ықпал жасауы болатынын қосамыз. Осыдан мәселенің мәні, яғни ұлттық гүлденуді қамтамасыз етуде мемлекеттің рөлінің қандай болатынды шығады.

Негізінде, адамдардың экономикалық қызметін реттеудің тек екі тәсілі өмір сүреді. Біріншісі, мәжбүр етуге ілесетін орталықтанған жетекшілік; әскерилер мен тоталитарлық мемлекеттер тәсілдері осындай. Екіншісі адамдардың ерікті кызмет жасауы; нарық пайдаланатын тәсілдер осындай.

Еркін өндіру арқылы реттеу мүмкіндігі - келісім әрбір жақпен еркін және толық саналы түсінілген болса, онда экономикалық келісімнен екі жақта пайда табады деген жиі талас тудыратын қарапайым тезиске негізделеді. Сондықтан тауар ауыстыру зорлық жасауды керек етпей-ақ, реттеуді қамтамасыз етуі мүмкін. Ерікті өзара ауыстыру арқылы ұйымдастырылған қоғамның жұмыс істеу үлгісі, жеке еркін кәсіпкерлік, нарық экономикасы демек, еркін бәсекеге негізделген қоғам ақталатын капитализм болады.

Мысалы, әдеттегі нарық шаруашылығы үшін өндіріс тәсілдеріне меншіктің басым бөлігі мемлекет қолында болмай, экономикалық субъектілер өздерінің экономикаға қатысты шешімдерін қабылдауларында еркіндікті сезінулері керек.

Мұндай қоғам қарапайым түрінде бірнеше дербес шаруашылықтардан турады. Осындай шаруашылықтардың әрқайсысы басқа шаруашылықта өндірілген тауарлар мен қызметке ауыстыруларына болатын, тауарлар өндіру мен қызмет көрсетудің өздерінде бар мүмкіндіктерін пайдаланады және мұның келісімге қатысатын екі жаққа да өзара тиімді болуы жағдайын жасайды. Осылайша ол тікелей емес жанама әдіспен басқалар үшін тауар мен қызмет түрін жасап, өзінің сұраныстарын қанағаттандыру мүмкіндігіне ие болады, демек, өзінің жеке пайдалануы үшін тауарлар өндіреді. Осындай жанама түр нұсқасын қабылдауға еңбек бөлінісі және мамандану функциясының артуымен өмірге келген өнім жиынтығының өсуі себебінің түрткі болатыны түсінікті. Егер ол ауыстырудан еш нәрсе ұтпайтын болса, онда оған зат алмастыру мұқтаждығы болмайды. Сондықтан шаруашылықтардың әрқашан тікелей өзі үшін өндіретін баламасы болады. Егер екі жақ та ауыстырудан еш нәрсе ұтпайтын болса, онда ол жүзеге аспайды. Осылайша қарым-қатынастың ерікті болуының мүмкіндігі жасалады.

Нарық экономикасының кез келген түрінде кооперация мына жағдайларда жеке және ерікті болады: а) жеке меншік өндірістер, адамдар соңғы келісімге келетін жақтар болғанда; б) адамдар әрбір нақты келісімге келу немесе келмеу еркіне толық ие, яғни барлық жасалатын шарттар ерікті болғанда.

Ең бастысы — бұл заңды құқықтардың қамтамасыз етілуі, бір адамды екіншінің күшпен мәжбүр етуіне жол берілмеуі және шарттар жасаудағы еріктіліктің сақталуы.

Әзірге өзара алмасуда шынайы еркіндік сақталуда, экономикалық қызметті нарыққа сай ұйымдастырудың басты ерекшелігі көп жағдайларда оның бір адамға екіншінің қызметіне араласуына рұқсат бермеуінде. Тұтынушыны сатушы жағынан мәжбүрлеуден оның басқа сатушыларымен келісімге келу мүмкіндігінің болуы сақтайды. Сатушыны тұтынушы жағының мәжбүрлеуінен оның оз тауарларын сатып алатын басқа тұтынушылардың болуы қорғайды. Жалданған жүмысшыны жұмысты беруші жағының мәжбүрлеуінен оның жалдануға мүмкіндігі болатын, басқа жұмыс берушілердің бар болуы қорғайды және тағы осы сияқты. Нарық мұның бәрін алаламай, екі жаққа бірдей, кез келген орталығынсыз билік жасайды. Басқаша айтқанда нарық экономика жүйесі нарық, тұтынушы талап ететін ережелерге сәйкес өмір сүреді. Сол немесе өзгеше себептермен нарық тетіктерінің жетімсіздіктері анықталған жағдайларда ғана мемлекет сырттан енжар қараушы бола алмайды. Керісінше бар билік тетіктерін нарық механизмдерін жетілдіру мақсатына, оның негізінде жатқан - тікелей бәсекелестік пен бағаны еркін қалыптастыру бастауларына пайдалануы керек.

Еркін нарық түріндегі қоғамның өзіндік ерекшелігі, үкімет пен парламенттің тауарлар мен өндірістік факторларды өзінің сатып алу мүмкіндігіне орай пайдаланып, осы тауарларды белгілі бір мөлшерде иелене алу қабілетінде болады. Осы сатып алу мүмкіндігін тек жанама жолмен иеленуге болады, өйткені нарық шаруашылығына сай экономикалық тәртіп, ақша мен несиемен жабдықтауға жауап беретін және үкіметтен айтарлықтай дәрежеде тәуелсіз сатының, атап айтқанда оларға тек сатып алу қабілетінің, салық, қарыз немесе несие сияқты құралдарын алып пайдалану, қалатын орталық эмиссиялық банктың болуын қажет етеді, демек, үкіметтің экономикалық кызмет аймағында басқа шаруашылық субъектілерімен бастапқы жағдайы бірдей. Мұнан басқа, көп партиялығымен сипатталатын демократиялық мемлекетте қаражат және экономикалық саясат күшті бақылауға алынған болуы да мүмкін. Сондықтан өндіріс тәсілдерінің басым бөлігі мемлекет меншігінде болатын, немесе мемлекеттік жоспарлау орындарының нұсқауларына тәуелді болатын экономикада орын алатын әкімгершілікке қарағанда, бүл экономика, мемлекетке айтарлықтай аз дәрежедегі мақсатқа жету құралы болады.

Осындай түсіндірмені алғаш рет А.Смит өзінің белгілі "Халықтар байлықтарының себебі және табиғаты туралы зерттеулер" кітабында қалыптастырды (1776 ж.) Автор нарықтың өзіндік реттеуінің айқын жақтасы ретінде көзге түседі. А.Смит пікірінше, жеке тауар өндірушілер нарқы мемлекеттік бақылау үстемдігінен толық еркіндікте болуы керек. Тек осы жағдайда ғана тұтынушылар базарда өзіне қажеттілерді ала алады. А.Смиттің бейнелі сөзінше, нарықтың өзіндік икемделуінің "көрінбейтін қолы" ешбір сырттан араласусыз өндірушіні бүкіл қоғам мақсаты үшін әрекет жасауға мәжбүр етеді. Осымен бір уақытта еркін нарық қатынастарының болуы үкіметтің қажеттілігін жоққа шығармайды. Керісінше үкімет "ойын ережесін" анықтаудың түрі ретінде, және орнатылған тәртіптерді түсіндіруші және оларды бұзбауды қамтамасыздандыратын қазы ретінде қажет. Нарық саяси тәсілдермен шешілуі керек болатын сұрақтар ауқымын шұғыл тарылтады, осылайша шаруашылық қызметіне үкіметтің тікелей араласуының қажеттігін азайтады. Саяси шаралар арқылы қам жасау әрекетінің ерекше сипаты айтарлықтай біркелкілікті тану, немесе оны талап ету шартынан тұрады. Екінші жағынан нарықтың айырмашылығы барынша әр түрлілікке жол береді. Саясат сөзімен айтқанда, ол, пропорционалды үкімет жүйесі болып көрінеді. Былайша айтқанда, әркім өз галстугінің түсіне дауыс бере алады; оған көпшіліктің қандай түсті қалайтынына қам жеудің керегі жоқ және ол азшылық жағында болып қалса бағынады да.

Капиталистік қоғам экономикалық демократия деп аталатынның жүзеге асуы болады. Мезис: "Біз қашан капиталистік коғамды тұтынушылар демократиясы атағанда, капиталистер мен кәсіпкерлерге тиесілі өндіріс тәсілдерінің үстінен қарайтын биліктің тек қана тұтынушылардың күнделікті базарларда жинақталатын даусы көмегімен алынған болуы мүмкін. Бір ойыншықты екіншіден жоғары бағалаған әрбір бала дауыс жинау үшін қойылған қорапқа өзінің бюллетенін салады, сол арқылы, соңғы есепте өндірісті кімнің басқаруының керектігі анықталады. Бұл демократияда шын мәнінде теңдік жоқ, кейбіреулер көптеген дауыстарға ие болады. Бірақ үлкен пайдамен келетін көбейген дауыстар құқы тек сайлаулар барысында ұсталынуы және алынған болуы мүмкін. Егер кедейлер тұтынуымен салыстырғанда байлардың тұтынуы таразы табағын артығырақ басатын болса, тұтынудың жалпы салмағында дәулетті таптың тұтынуының көлемін асыра бағалауға ынталылықтың аз еместігін байқау керек, - онда осы да өзінен-өзі "сайлау нәтижесі" болады, өйткені капиталистік қоғамда байлық тек тұтынушылар сұраныстарының мақсатты қанағаттандырылуы өлшемімен алынған және сақталған болуы мүмкін. Табыс табушы ептілердің байлығы әрқашан тұтынушылар кедейлігінің нәтижесі болады және бір кезде еңбегі сіңген бұл байлық тек, тұтынушылар сұраныстарына сай пайдаланылса ғана сақталып қалған болуы мүмкін. Орташа адам ол саяси сайлауға қатысқан кездегіден гөрі тұтынушы шешім қабылдаған кезінде артығырақ мағлұматтанған және жемқорлыққа аз шалдыққан болуы мүмкін. Өйткені, еркін сауда мен протекционизм арасын, алтын үлгі мен ақшаның құнсыздануы арасын таңдау мүмкіндігі пайда болғанда өз шешімінің салдарын есептеуге қабілетсіз сайлаушылар да бар ғой. Әр түрлі шоколад немесе сыра сұрыптарының арасынан таңдау жасауына тура келетін сатып алушы, әрине жеңілірек тапсырманы шешеді.

Еркін нарық түріндегі қоғам, сол сияқты саяси құқықтардың жүзеге асуы мүмкіндігін де анықтайды: шындығында баспасөз еркіндігінің жүзеге асуы мүмкін бе және еркін "ерік білдіру баспа өнімін еркін дайындау мүмкіндігіне тәуелді".

Егер өндіріс тәсілі, демек, соның ішінде баспа орны да мемлекет меншігі болса, ол баспа өнімдеріне экономикалық бақылауды орната алады.

Сонымен катар жеке еркіндік пен экономикалық тәртіп арасында тығыз өзара байланыс өмір сүреді: мысалы, елдің конституциясы адамның ерікті қозғалысын және оның негізгі құқықтар ретінде дамуын қамтиды. Ол ақиқат үміттенуге болатын және пайдалануға болатын формалды кепілдендірілген құқықтың, құқыққа қайтадан құрылуы валюталық шектеу мен валюталық үлес болмайтын экономикалық тәртіптің өмір сүруімен байланысты.

Егер валюта пайдалануды реттейтін жарлықтарға тәуелді валюталық шектеу болатын болса, адамдардың қозғалыс еркіндігі және шетел тауарларын алу еркіндіктері азды көпті шектеледі (мысалы, саяси немесе ғылыми публицистикалық немесе ақпараттық сипатқа жалпы ақпараттық басылым). Сонда шетелге баруға немесе шетел әдебиетін тек кім валюта алатын болса, сол сатып ала алады.

Сонымен катар, коп жағдайларда біздің түсінетініміздей, адамның еркін дамуы тағы экономикалық тәртіппен де байланысты: адамның өзінің алдына қоятын, мүмкін ол музыкамен, әдебиетпен, спортпен, дінмен, эстетика немесе гигиенамен байланысты мақсаттарының көбіне қол жеткізуі үшін экономика өндіретін инвентарлар жиһаз немесе киім сияқты жеке сұраныстарға өндірістік немесе қолөнері тәсілдерімен икемделген тауарлар қажет. Өндіріс және тұтыну еркіндігінсіз мамандық таңдау және экономикалық қабілет дамуы еркіндігінсіз адамның дамуы тежеледі, өйткені ол осымен бір уақытта дара тұлғалық даму да болып көрінеді.

Экономикалық тәртіппен үлестіру мәселесі де тығыз байланысты. Осы жағдайды байқаған Хайек: "Бүгін біздің алдымызда тұрған таңдау - бұл, қандай да бір әмбебап өлшемге сәйкес қоғамдық игіліктерден сіңірген еңбегі бөлігін қайдан алатыны жүйелері арасындағы таңдау емес және адамның игілік улесін қайдан алатыны жүйелер арасындағы таңдауға емес, қандай да бір өлшемде кездейсоқтыққа тәуелді". Ақиқат балама - бұл адамдардың кішігірім тобының еркіне бағындырылған игіліктердің таратылуы және жеке адамның кәсіпкерлігі мен қабілетіне жарым-жартылай, бірен-саран алдын ала көріп білмейтін жағдайларға тәуелді. Дегенмен бақталастық жағдайындағы мүмкіндіктер шындығында тең емес, өйткені мұндай жүйе сөзсіз жеке меншіктен және оның мұрагерлігінен тұрғызылған (алайда, соңғысы болмауы мүмкін), "бастапқы" мүмкіндіктердің табиғи айырмашылықтарын жасайды, бірақ бүл істі өзгертпейді. Мүліктік айырмашылықтарды, бақталастық өзінің жақсыз сипатын сақтай отырып және әркімге, кімнің де болса пікіріне жалтақтамай тағдырын сынауға жағдайлар жасайды. Мүмкіндік теңсіздігінің қандай да бір өлшемде тігісін жатқызуға болады .

Нарық экономикасында игіліктерді болу жарым-жартылай жеке адамның кәсіпкерлігі мен қабілетіне, сонымен катар алдын ала көріп білмеген жағдайларға да тәуелді. Бақталастық жағдайында мүмкіндіктер шындығында тең емес, өйткені алғашқы жағдай мен мүмкіндіктер жеке меншік пен оның мұрагерлігіне тұрғызылған, бірақ бүл істі өзгертпейді. Ешкімге жалтақтамай тағдырды сынауға мүмкіндік беретін мүлік теңсіздігін және бақталастықтың өзінің жансыз сипатын сақтап, мүмкіншіліктер теңсіздігін белгілі бір деңгейде теңдестіруге болады.

Егерде жеке меншік жойылып, мемлекеттің қолына берілетін болса, онда мемлекет барлық табыстарды таратуға мәжбүр болатын жағдайға жетеді. Бұл жағдайда мемлекет қарамағына берілген билік өте үлкен болады. Және мұнда билік бір қолдан екінші қолға өтті деп ойлау дұрыс емес. Бұл бізге таныс емес мүлде жаңа түрдегі билік болады, өйткені ешкім оған ие болып көрмеген. Әрине жеке меншік тәуелсіз әрекет жасайтын көптеген меншік иелеріне тиесілі болғанда, олардың ешқайсысы да басқа адамдардың жағдайын және табысының көлемін анықтайтын ерікке ие болмайды. Ең көп болғанда бүл меншік иесі адамдарға тиімдірек жағдайды басқалардан артығырақ ұсынуы мүмкін. Жеке меншік тек - бүл меншікке ие болғандар үшін ғана емес, сонымен қатар оны иеленгендер үшін де еркіндіктің басты кепілі болады. Тек осыдан өндіріс тәсілдеріне бақылау өзара байланыссыз көптеген меншік иелері арасында бөлінген, сондықтан ешкім бізге шексіз билік жүргізе алмайды, және бізде адам ретінде шешімдер қабылдап, өз беттерімізше әрекет жасаймыз. Бірақ, егер барлық өндіріс тәсілдері бір қолға жинақталса, ол мүмкін шексіз билікке ие болған адам немесе көрсетілген "қоғамның бүтіндей мүшелері" болсын, біз сол жерде тікелей шексіз тәуелділікке түсеміз.

Шындығында, нарық түріндегі қоғамдағы меншік иесінің, жұмыс берушінің билігі, соңында үлкен езгі аппараты тұрған, менің қайда тұруым мен жұмыс істеуім оның орынсыз тілегіне тәуелді болатын кішігірім шенеунік билігінен айтарлықтай кем. Хайек өзінің "Құлдыққа жол" кітабында көзқарасы коммунизммен еркін нарық экономикасына эволюциялық жолмен өткен карт коммунист Макс Истменнің сөзін келтіреді. Ол: "Жеке меншік институтының адамдардың салыстырмалы еркіндігі мен теңдігін қамтамасыз ететін негізгі факторлардың бірі болатын қорытындысына мен өте баяу келсем де, ол енді мен үшін ақиқат болды. Маркс осы институтты жою арқылы адам еркіндігі мен теңдігін шексіз кеңейтуді ойлаған. Мұны түсінгендердің ішінде Маркстің бірінші болғаны таң қаларлық. Өткен уақытқа қарап тек сот жеке меншіктік капитализмнің еркін нарықпен дамуының біздің барлық демократиялық бостандықтарымыздың дамуын дайындағанын бізге мәлімдеді. Бірақ, бұл осылай болса, ол алға қарап ешқашан еркін нарықтың жойылуымен осы бостандықтар жоқ болып кетпейді ме деген сұрақты қойған емес", - деп жазады .

А. Смидтің жақтастары мен ізбасарларының көзқарасынша нарық тек қана айтарлықтай үлкен экономикалық бостандық болып көрінбейді. "Оның мәні, - деп есептейді М.Фридман, - экономикалық аймақ шегінен алысқа кетеді. Саяси бостандық бір адамдарды екіншілердің еріксіз көндіруінің болмауын білдіреді. Бостандыққа негізгі қауіпті мүмкін монархтің, өктем адамның, олигархтың немесе аз уақытқа көпшіліктің қолындағы еріксіз көндіретін күш төндіреді. Бостандықтың сақталуы биліктің барынша мүмкін болатын жинақталуын және бөлшектеуін жоюды керек етеді. Бұл тек билікті болу тетіктері көмегімен: заң шығарушы, орындаушы, сот, осы билікке қарсы салмақтар мен тоқтатулар механизмдерін жасағанда мемлекет пен оның саяси билігінің бақылауынан экономикалық қызмет алынғанда мүмкін болады". Өз кезегінде жеке меншік иелерінің мемлекетке кіріптар еместігі мемлекет жағынан болатын еріксіз көндіру билігінің бастауын жояды. Ол экономикалық қуаттың билікті нығайтушы емес, оның шектеушісі болуына мүмкіндік береді. Басқаша айтқанда, жеке меншікке негізделген қоғамда экономикалық билік кең бытырап орналасқан, ұсақталған болуы мүмкін. Екінші жағынан саяси билікті орталықсыздандыру күрделірек. Кішігірім дербес үкіметтердің коп болуы мүмкін. Дегенмен бір үлкен экономика шеңберіндегі көптеген экономикалық билік орталықтарымен салыстырғанда, үлкен мемлекет ішінде күштері тең бірнеше саяси орталықтардың болуы күрделірек. Бір үлкен экономика өзінде жүздеген және мың миллионды ұстай алады. Бірақ, шын мәнінде, отандастарының қуаты мен ынтасы жинақталған ұлы тұлғалар бір адамнан артық өмір сүре алады ма? Егер орталық билік өзінің билігін арттырса, бүл бәрінен бұрын жергілікті өзін-өзі басқару есебінен жасалады. Қандай да бір өзгеріссіз саяси биліктің өмір сүретін жалпы қосындысын бөлуге деген әрекеттің барлығы сезіледі. Сондықтан, егер экономикалық билік саяси билікпен біріктірілсе, шоғырлану болмай қоймайтындай болып көрінеді. Екінші жағынан, егер экономикалық билік саяси билік сияқты бір қолда болмаса, онда ол саяси билікті шектеуші қарсы салмақ болады.

Жоғарыда айтылғандардың бәрінен саяси, мемлекеттік, құқықтық және экономикалық тәртіптің өзара бір-біріне себепшілігі және бірегей өмірлік тәртіптің құрамдас бөліктері, әр түрлі өлшемдері болатыны айқындала түседі. Осындай себеппен олардың бір-біріне сәйкес келулері керек. Экономикалық тәртіп және басқа өмірдің бірегей құрамдас бөліктерінің арасындағы өзара байланыстың өмір сүруіне мүдделі. Экономикалық тәртіп әлеуметтік-техникалық функциясы және экономикалық басқару функциясымен қатар қоғамдық-саяси функция атқарады, демек, оның алдында қоғамдық-саяси мақсаттарға қол жеткізу, әсіресе адамның негізгі құқықтарын жүзеге асыру мақсаты тұр.

Егер экономикалық тәртіп түрлерінің өзіндік ерекшеліктері мен балама әрекет жасау принциптерін қарастыратын болсақ, онда мынаған екпін жасауға болады.

Нарық түріндегі қоғам өзінің әлеуметтік философиясында адамның қайталанбайтындығы және оның ажырамас құқының өмір сүретіндігі принциптерінен бастау алады. Сондықтан адамның қол сұғылмайтын сапасында қарастырылатын негізгі құқықтары: өмір сүруге құқы, және табиғатының дербестігі, дін және сенім еркіндігі, діни рәсімдерді атқару еркіндігі, бірігу еркіндігі, мамандық таңдау еркіндігі және жұмыс орнының болуы, тұрғын жайының сақталуы, жеке меншікке (соның ішінде өндіріс тәсілдеріне) құқының болуы. Арыздану және үндеу жасауға құқық берілетін болса, онда адамның мәніне тек сол қоғамдық тәртіп сай келеді деп есептеледі. Нарық түріндегі қоғамның мәні ең бір толық көрінісін тапқан либерализм философиясы бойынша заң шығарушы, атқарушы және сот биліктерінің бөлініп өмір сүруі, мемлекет билігін орталықсыздандыру және халық бақылауында болуы, бүтіндей қоғамға және оның саяси ұйымдасуына, демек, мемлекетке қатынасын, адамдардың және әлеуметтік топтардың ең аз дербестігін қамтамасыз ететін бірінші кезекте, көппартиялық жүйе негізінде жүзеге асырылған болуы керек. Адамдардың дербестігі саласына олардың экономикалық дербестігі кіреді.

Нарық экономикасы қоғамында және құқық демократиясы мемлекетінде негізгі қоғамдық мақсаттар санына экономикалық даму еркіндігі және экономикалық тағдырын өзі шешу кіреді. Бүл қоғамда жеке адамдар мен арнайы топтардың, мемлекеттің араласуынан қорғалған ең үлкен әрекет еркіндігі болуы керек. Сонымен қатар, міндетті түрде болатын жағдайдың сапасы - барлық әлеуметтік топтар мен адамдардың, қоғам мен адам мүдделерінің бағдарланған теңдігі. М.Фридманның бұлтартпайтын дәлелдерінше, бұл тек саяси және экономикалық биліктер бөлінген және бытыраған жағдайда мүмкін болады. Либерализм көзқарасынша мұндай қоғамның артықшылығы, біріншіден, мемлекеттің өз азаматтарына қатынасында экономикалық, сонымен қатар саяси биліктерінің шектелуі, екіншіден, шаруашылық бірліктерінің (қашан шаруашылық субъектілерінің бастапқы мүмкіндіктеріне және табысты бөлулеріне қатысты белгілі шарт орындалғанда) тек қана ресми мәлімделген ақиқат емес, шын мәніндегі еркіндігі; үшінші, ақпарат еркіндігі, ерікті еркін білдіру, қозғалыс еркіндігі, діни рәсімдерді атқару еркіндігі сияқты саяси және жеке бостандық құқықтарының қамтамасыз етілуі; төртінші, экономикалық биліктің орталықсыздандырылуы.





Нарық шаруашылығына негізделген үлгілердің тарихпен дәлелденген экономикалық артықшылықтары, қоғамның экономикалық қызметін тұтынушылардың тілектерін орындауға бағытталған қызметінде және бір уақытта шаруашылық үрдістерінің экономикалық ұжымдылығы мен тиімділігі есебінен тауарлар тапшылықтарын қысқарту болады. Келесі құндылықтар: өзара көмек көрсету, көмекке келу қабілеті, басқаны түсіну, ортақтастық сезімі, әлеуметтік ой, адамға лайықты еңбек жағдайын қамтамасыз ету және т.б. жойылады. Демек, күннен күнге артып отырған әлеуметтік ахуал бақталастығы орын алады. Сондықтан бақталастық және оның сапасы реттелетін белгілі бір өлшемдерге бағынғанда ғана нарықтық бастау тиімді болып көрінеді. Ол арам ниетті әдістермен жүргізілмейді, алдауға негізделмейді, дискриминациямен байланысты емес және әлеуметтік әділеттілікті сақтау, адамгершілік кепілдемелерін қамтамасыз ететін экономикалық әрекет бүтіндей қалыптасқан қоғамдық құқық өлшемдері шеңберіне сай келгенде жұтаушылыққа, кедейленуге соқтырмайды. Бұл тәртіпке келтіру қажеттілігі және экономикалық қызметтің реттелуі бәрінен бұрын кәсіпкерлік және еңбек қызметімен байланысты.

Экономикалық өмірде орны белгіленген және жеткілікті шектелген мемлекеттің, еркін нарық тәртібіндегі қоғамның әлеуметтік философиясының жалпы сұлбасы осындай.

Соотношение экономики и государства со свободным рыночным

порядком в альтернативных системах производства //

Соотношение экономики и государства –

Алматы: Гуманитарный институт

им. Д.А.Кунаева, 1997. - С. 82-104.

4.4. ҚАЗАҚСТАНДАҒЫ ҮКІМЕТТІК ЕМЕС ҰЙЫМДАР (ҮЕҰ) ЖӘНЕ АЗАМАТТЫҚ ҚОҒАМ ҚАЛЫПТАСУЫНДАҒЫ АЗАМАТТЫҚ ЫНТА

АНАТОЛИЙ КОСИЧЕНКО

ТМД елдерінде азаматтық қоғам мәні туралы талқылаулар көптен бері жалғасып келе жатыр.

Талдаушылар мәселенің күрделілігін және мәтінінің көп түрлілігін басып айтады. Біз көп нәрсені өзінің қарапайым түрінде қабылдаудан қалдық, ең болмаса М. Хайдеттердің кеңесіне еріп "азаматтық қоғам" сөз тіркесіне Құлақ түретін және көз тігетін болсақ, онда қарапайым азаматтық қоғам - азаматтар қоғамынан өзге еш нәрсе еместігі түсінікті болады. Қоғам құрушы азаматтар бар, сондықтан азаматтық қоғам болады. Сұрақ, бізде қоғам бар ма, біз азаматтармыз ба дегенге келіп тіреледі. Онда не айтылса да бізде қоғам бар, біз - азаматтармыз. Барлық іс соның және өзгенің жүзеге асуы өлшемінде. Демек, азаматтық қоғам белгілі жағдай емес, үрдіс болады.

Жалпы айтқанда, жұрттың азаматтық қоғам бар ма, әлде жоқ па онда шаруасы жоқ; олар құқыққа не болса және оны жүзеге асыра алса болғаны, осы үшін азаматтық қоғам керек болса, онда азаматтық қоғам жасасын. Сұрақ терминде емес, сұрақ ақиқатта.

Құқықтың берілмейтіні, оның алынатыны тарихтан белгілі. Сондықтан азаматтық қоғам құруда азаматтық ықылас және оны жүзеге асыру тәсілінен артығы жоқ. Осылай біз азаматтық ынта түсінігіне келеміз. Азаматтық ынталар жарияланған азаматтық құқықтың жүзеге асуының әсерлі түрі болады. Бірақ құқықты қалай жүзеге асыруға болады, ол жүзеге асатын сала қайда?

Қоғамның өмір сүруі үшін, оның еселі өндірісі жағдайында қаншалықты құқық қажет болса, кез келген қоғам адамға соған тең, соншалықты құқықты беретіні жалпыға белгілі. Құқықтың үлкен көлемде жүзеге асуы көбінесе қоғамдық құрылымды түпкілікті, оның негіздік бастауларына дейін өзгеруге қабілетті. Сондықтан қоғамның билік құрылымдары мақсаты мүдделерді тең ұстауға ұмтылады, және ең бір демократиялық елдердің өзінде де, мемлекет барлық елдерде адам құқығын шектейді. Сонымен қатар қоғам дамуы адам құқығы көлемі ауқымының сәйкес ұлғаюын талап етеді. Азаматтық қоғам осындай ұлғаю мен даму жүзеге асатын аймақ болады.

Демократиялық мемлекет дамуының барлық прогрессивтік мазмұнымен азаматтық қоғам болып табылады. Мұнда азаматтық ынталарды мемлекет қабылдайды және оны шыңдайды. Дамушы және "өтпелі экономика" елдеріне жататын мемлекеттермен іс біршама өзгеше болады.

Бұл соңғылар азаматтар ынтасына сақтықпен қарайды, ол түсінікті де. Азаматтар ынталары мемлекет құрлысының тікелей міндеттерінің ауқымынан тысқары шығады. Азаматтық ынталарды мемлекет тек аз ғана өлшемде қабылдайды; мемлекет бүл ынталарды өзінің дамуы түрлеріне ауыстыруға қабілетті емес. Мемлекет пен азаматтық қоғам тірі жүйенің бөлшектері ретінде әрекеттеспейді, бірақ сыртқы түрде; олар керек десең өзара белгілі қайшылықтарға түседі.

Қазақстан Республикасы өз дамуында, азаматтық қоғамның негізгі өлшемдерінің тездетіп қалыптасуын айрықша қажет ететін сатысында түр. Іс мемлекеттілік түрінің және қоғам жағдайының елдің экономикалық жүйесімен диалектикалық байланыста болатындығында, сондықтан өзара қатынастағы келісімнің жоқтығы бар жағдайды сақтап, экономика инфрақұрылымын дамытуға мүмкіндік бермейді; бәрі шикізат экспортының айналасына тұрғызылады.

Сонымен, азаматтық ынталар қарапайым ұйғарылатын немесе, қандайда тілекке сай болатын нәрсе емес, олар ел дамуы үшін қажет. Шынайы Қазақстан жағдайында азаматтық ықыластар негізінен үкіметтік емес ұйымдардан (ҮЕҰ) тарайды. ҮЕҰ мемлекеттің "қолы бармайтын", мемлекет пен қоғамның қалыпты дамуы үшін маңызды, өмір сүру аймақтарында белсенді іс-қимыл жасайды.

Анықтама бойынша ҮЕҰ кәсіби ерекшеліктерімен шектелмейтін ашық қоғамдық ұйым болады (сондықтан ҮЕҰ-ға кәсіподақтар жатпайды) және мемлекеттік билікке ұмтылмайды (сондықтан ҮЕҰ партияларға жатпайды). Дұрысында, ҮЕҰ өз алдына нақты әлеуметтік мәні бар мақсаттар мен міндеттер қояды және өз қызметінде басшылыққа алады. ҮЕҰ мемлекеттік құрылымдардан бос қалған орындарды толтырады. ҮЕҰ қызметі ұйымшыл, өсімділігі және ынталығы мен өз күшіне сенімділігі ерекшеленеді. Демек, ҮЕҰ - қоғамдық қайраткерлік түрі. Бұл қайраткерлік әділет орындарында тіркелу арқылы заң жүзінде қалыптасқан.

Қазақстан Республикасында 2000-ға жуық мемлекеттік емес ұйымдар тіркелген; олардың 850-і әрекет жасаса, тек 400-і белсенді жұмыс істейді. Адам құқығын қорғау, қайырымдылық, экология мен тендерлік мәселелер аймағындағы ҮЕҰ-ның қызметі айрықша көзге түседі. ҮЕҰ аз бөлігі ғана өзін-өзі қаржыландыруға қабілетті. Олардың негізгі бөлігі кез келген қорлар, демеушілік қаражат, халықаралық ұйымдардың гранттарымен өмір сүреді. Қазақстанда ҮЕҰ қызметінің тиімділігін бағалау көптеген себептерге байланысты күрделі (қаржыландырудың айқын болмауы, тиімділігінің нақты белгілерінің жоқтығы, әрқашан белгіленген қызмет түрлерінің болмауы, қызметін қоғамдық бағалау мүмкіндігінің жоқтығы).

ҮЕҰ-ға Қазақстан қоғамының қатынасы әр қилы. Ең үлкен қабыл алу, біршама деңгейде қолдау адам құқығын қорғау, экология аймақтарында әрекет жасайтын ҮЕҰ-мен көрсетіледі. Бүтіндей алғанда, бұқаралық ақпарат құралдары тек осы салалардағы ҮЕҮ жұмысын бейнелейді. Әлеуметтанымды зерттеулер бойынша Қазақстан халқының ҮЕҰ туралы хабарлары нашар және тек қана көрсетілген қоғамдық салаларда жұмыс істейтін ҮЕҰ туралы біледі. Дұрысында, халық тек қайрымдылық көрсететін ҮЕҰ-ға сенім білдіреді. Өйткені, қайрымдылық көрсететін ҮЕҰ қызметі толық нақтыланған топтарға жасалады.

Сонымен бірге көптеген сарапшылар бұқара халықтың ҮЕҰ қызметі туралы және олардың міндеттері туралы нашар хабарландырылғанын айтады. Тек БАҚ ақпараттары шығып тұратын ҮЕҰ туралы ғана көзге көрінетін, белгілі, ақиқат әрекет жасаушы респонденттер ретінде айтады. БАҚ пен ҮЕҰ байланысының өте үлкендігі мақаламыздың тікелей тақырыбы болмаса да, реті келіп тұрғанда олардың өнімді байланыстарын дамытулары керектігі туралы ұсынысты айта кетейік.

ҮЕҰ-ға қоғамдық мәнді мәселелерді емес, оларды құрушылардың жеке (бірінші кезекте ақша) мәселелерін шешу мақсатында құрылған ұйымдар ретінде халықтың ашық көрініс табатын сенімсіздігі бар. Сонымен қатар ҮЕҰ елді демократияландыру саласындағы жетістіктерін дәріптеу үшін, билік құрылымдары тарапынан арнайы ұйымдастырылады деген пікірлер де айтылады. Жалпы халықтың ҮЕҰ қатынасын (ең аз қорғалған әлеуметтік топтармен тікелей жұмыс жүргізетін ҮЕҰ-дан басқаларға) сақтық деп сипаттауға болады. Бұл ҮЕҰ әлі халықтың мүддесін ақиқат көрсетуші бола алмағанының дәлелі. Жағдай таң қаларлық емес: ҮЕҰ өте сирек ынта ұйымынан (шындығында қоғамдық емес, партикулярлық (азаматтық-ауд) мақсат үшін құрылған) қоғамдық және мемлекеттік өмірдің көптеген салаларына әсерін тигізу мақсатында құрылған азаматтардың өзіндік ұйымына өтуі үшін белгілі бір уақыт керек.

ҮЕҰ-ның әлі қоғамда айқындаушы рол атқаратын құрылымдармен, мысалы, мемлекет және кәсіпкерлікпен әзірге нақты қарым-қатынасы қалыптасқан жоқ. Бұл қатынастар екі жақтан де терең емес. ҮЕҰ өкілдері - мемлекетті билікке ие болған, сүлесоқ, халық мұқтажын нашар білетін, әлеуметтік бағдарламаларды жүзеге асыруға тиімсіз бюрократиялық құрылым ретінде қарастырады. Мемлекет ҮЕҰ-ды, қаржылық жағынан қолдамайды бүл, жалпы айтқанда ҮЕҰ үкіметтік емес ретіндегі мәртебесінен шығады. Мемлекет, мемлекет қызметкерлері ҮЕҰ-ға шынайы мән бермейді. Әлеуметтанымдық зерттеу сұрақтарының бірінде "ҮЕҰ Қазақстанның қандай өзекті мәселелерін шешуге қабілетті" деген сұраққа мемлекеттік бөлім сарапшылары: "ақпараттық және білім беру бағдарламаларын ұйымдастыруға, - деп жауап берген. ҮЕҰ-дың одан артық мүмкіндіктерін сарапшылар мойындамайды.

Соңғы жылдарда мемлекеттің әлеуметтік бағыт ұстаған ҮЕҰ-ды қаржыландыруына, олардың әлеуметтік мәні бар жобаларды орындауына, оларға мемлекеттік тапсырыс арқылы қатыса алу мүмкіндігіне екі түрлі пікір қалыптаса бастады. Мұнда белгілі бір ой бар, өйткені осы уақытқа дейін ҮЕҰ ұстанымы мемлекеттікпен үнемі сәйкес келмейтін халықаралық ұйымдармен қаржыландырылды. Бірақ, мемлекеттің ҮЕҰ-ның әлеуметтік бағыттағы жобаларын қаржыландыруының қиыншылықтары, керек десең қауіптілігі бар. Мемлекеттің бір ҮЕҰ-ды қаржыландыруы (өзінің жобасын тендер арқылы өткізіп, онда жеңіске жеткен) және басқаларды қаржыландырудан бас тартуы ҮЕҰ қатарына айтарлықтай жіктеу сала алады. ҮЕҰ-дың мемлекеттік тапсырыстар үшін бақталастығы зиянды болуы мүмкін. Ақиқатында, экономикалық қатынастары дамыған елдерде көптеген әлеуметтік мәнді жобаларды, бәсеке негізінде гранттар арқылы мемлекет қаржыландырады. Бірақ, бүл елдерде өмір сүретін тұрақты демократиялық дәстүрлер ҮЕҰ-ды қаржыландырудың жариялы, демократиялық таңдаудың дәлелді болатынына мүмкіндік беретінін ұмытпау керек. Бізде әзірге мұндай әрекеттер ақиқаттармен соқтығысып, бәрінен бұрын жаңылыстарға әкеледі - мемлекеттік қаржының ең бір лайықты, нақты әрекет ете алатын ҮЕҰ қолына тиетініне ешқандай кепілдеме жоқ. Дегенмен әрекетшіл ҮЕҰ-дың лайықты мемлекеттік қолдаудың түрін ойша елестетуге болады. Олардың қаржыландырылуы мақсатына арнайы құрылған қор қаржыны Қазақстанның ҮЕҰ Конфедерациясының (ұйымдар өкілдерінің мәжілісі - ауд.) кепілдемесі арқылы бөледі, бірақ мұның бәрі тек Конфедерация қызметінің ашық, айқындығы жағдайында тиімді болуы мүмкін.

ҮЕҰ-мен кәсіпкерлік араеындағы арақатынастың айтарлықтай болашағы бар болып корінеді. Қазақстандағы өте ірі шетелдік кәсіп орын ғана болмаса, бүгінгі таңда кәсіпкерлік құрылымдар ҮЕҰ- ды өте әлсіз қолдайды. Мұндай жағдайды елдегі кәсіпке ҮЕҰ әсерінің аз болуымен түсіндіруге болады, осы ойда олар Қазақстан үкіметімен қатынаста болуға қызығушылық танытады.

Дегенмен, кәсіпкерлік пен ҮЕҰ қатынасы жақын арада жақсы өзгеруі мүмкін. Қазірдің өзінде, азшылықтың байлығы көпшіліктің өмір деңгейінің құлдырауымен және Қазақстан халқының басым бөлігінің кедейшілікке ұшырауы арқылы жасалды деп есептейтін халық санасына ҮЕҰ кәсіпкерлікке қысымды азайтатын, жұмсартатын рөл атқарып отырғаны негізсіз емес. Елде нарық қатынастары жаңа меншік қатынастарының заңдастырылуынсыз нық тұрып кете алмайды. ҮЕҰ қоғамның әр түрлі топтары арасындағы қандай да бір "ара ағайындық" жағдайымен, жаңа экономикалық жағдайда халық алдында ақиқат мүмкіндіктерді ашады, қоғамдағы қатынастардың жаңа принциптерін көрсете алады. Бір жағынан бүл халықты қайта мамандандыру, қызметшілерді оқыту салаларында жұмыс жүргізетін ҮЕҰ-мен қазірдің өзінде жасалады.

Кәсіпкерлік өзінің ҮЕҰ-ғы мүддесін, қоғамдағы өзінің жеке мақсаттарын "көздеудің" тәсілі ретінде көруі мүмкін. Онан басқа, ҮЕҰ-ды қолдай отырып, кәсіпкерлік қоғамның соңғы уақыт өзгерістерінен ең коп зардап шеккен топтармен қатынасын жақсартуға қабілетті. ҮЕҰ мен кәсіпкерлік қатынасы дамыған елдерде жан-жақты және бірден көзге түседі, сонымен нарық қатынастары кезінде кәсіпкерліктің жүйе құраушылық рөл атқаратыны заңды. Сондықтан бізде де бүл қатынастардың жақсы болашағы болады.

Дегенмен мақалада тікелей көтерілетін тақырыбымызға келейік: ол, Қазақстандағы ҮЕҰ-нан шығатын азаматтық ынта арқылы азаматтық қоғамының дамуы. Біздің алдын ала ҮЕҰ қызметінің тек азғана бөлігін талқылау нәтижесінен Қазақстан қоғамының ең бір ынталы бөлігінің (өздеріне орынды кәсіпкерліктен таба алмаған) өз беттерінше ҮЕҰ ұйымдасатынын көргенбіз. Сондықтан, ҮЕҰ азаматтық ынта көрініс табатын бұқаралық түр болады деп те айтуға болмайды. Халықтың қоғамдағы болып жатқан өзгерістерге наразылығы немесе бұзақылық көріністерді қоспағанда, тек ҮЕҰ азаматтық ұстанымды көрсету құралы ретінде алға шығады (біз бұл жерде партиялар мен қоғамдық қозғалыстар орнын қарастырмаймыз, осы қатынаста - бұл бөлек, үлкен сұрақ).

Қазіргі уақытта ҮЕҰ көрсететін азаматтық ынта қоғамдық өмір салаларының шағын бөліктеріне жинақталған. Бұл, демократияның қажетті дамуымен байланысты әлеуметтік мәселелер аймағы: жұмыссыздық, кедейлік, коп балалы отбасылары, мүгедектер; бұл бір жағынан денсаулық сақтау; бұл тендерлік мәселелері; экология т.б. салалар. Міне, осы салаларда Қазақстан азаматтары негізінен ҮЕҰ көмегі арқылы өздерінің мүдделері мен талаптарын қалыптастырады және алға жылжытады. Мұнда жұртшылықтың сіңірген еңбегінің барлығы сөзсіз: зейнетақы жүйесі реформасы, диабеттер ассоциациясының ашылуы және оның белсенді жұмысы, мүгедектер қоғамы, "Мөлдір" (жалғыз басты аналар) ассоциациясы, "Поколение" (зейнеткерлер) қозғалысы, "Баспана" қоғамы ассоциациясы (үйсіздер мен оралмандар), экологиялық ҮЕҰ.

Осы ҮЕҰ көтерген мәселелердің шешілімі билік құрылымдарында қолдауын тапты деп ойлауға болмайды. ҮЕҰ негізінен, өз мәселелерін тек жеке мүмкіндіктері аймағында ғана шешеді және ҮЕҰ-дың барлық ынталары биліктен қолдауын таппайды (қайта керісінше). Бірақ бүл табиғи үрдістер; ҮЕҰ ынталарына билік құрылымдарының дер кезінде үн қосуын күту аңғырттық болар еді. Билікке қысымның белгілі бір деңгейіне қол жеткізгенде, сонымен қатар билік өзі үшін ҮЕҰ пайдалылығын түсінгенде, бүл ынталар азды-көпті жүзеге асатын болады.

ҮЕҰ-дың мемлекеттік, соның ішінде жергілікті деңгейіндегі билік құрылымдарымен бірлесе қызмет істеуінің дамуын күтуге болады. Өйткені, ҮЕҰ өздері мақсат етіп, шешуге ұмтылатын мәселелерін "ауадан" алмайды, бұл мәселелер билік үшін де, бүтіндей ел үшін де өзекті болады.

Мемлекет және ҮЕҰ-дың бірлескен жұмыстары үшін өзара түсіністік және шыдамдылық жетіспейді: олардың әрқайсысы қазіргі кездегі өз қызметін ең маңызды ретінде қарастырады және өзгеге жеткілікті көңіл аудармайды, сыйламайды. Бірақ біз олардың мақсаттары мен міндеттері сәйкес келгенде бір-біріне деген қатынастарының қалай өзгертетінін көріп отырмыз. Сонымен, азаматтық ынталарды өмірге енгізудің маңызды қадамдарының бірі, ҮЕҰ арқылы бүл ынталардың мемлекеттік деңгейге көтерілген, жалпыға мәнді сапаға ие болуының нақты тетіктерінің жасалуы болып табылады, сонда ғана мемлекет осы ынталардың жүзеге асырылуына одақтас, серік болып әрекет етеді.

Қазақстанда азаматтық қоғам дамуы үрдісінің көптеген қырлары мен жақтары бар: кәсіподақтар, партиялар, ұйымдасқан азаматтық қызметтің көптеген түрлері және адамдардың жеке ынтасы; билік құрылымдарымен жағымды өзара қатынас - осының бәрі оз жиынтығында бізді дамыған азаматтық қоғамға жақындатады. ҮЕҰ және ұжымдық, сонымен бірге жеке азаматтық ынталар осы үрдістер жиынтығындағы маңызды бағыттардың бірі, әрі бұл тікелей азаматтық қоғам дамуына қатысудың тәсілі - оның құндылығы және практикалық күші осында. Азаматтық ынтаның дамуы пайдасына тағы да, бұл ынталардың заңды қарсыластарының жоқтығы куә (дегенмен "көлеңкедегі" қарсыластары болуы мүмкін); демек, қоғам азаматтық ынталардың алға шығуына қызығушылық танытады, өйткені олар қоғамды нығайтады, алға жылжытады. Бұл салада қандай жұмыстар істелуі мүмкін дейтін болсақ, онда азды-көпті бұл ынталарды тиімді жүзеге асыратын ұйымдастырушы және заң шығарушы негіздердің жетілдірілуі керек, ынталардың Қазақстан қоғамы үшін маңызы жоғарылығына күмәнданбауға болады. Сондықтан, біздің қоғамымыздың болашақтағы өзгеруіне мүмкіндік туғызатын жақын арадағы уақытта халық ынтасының көлемінің, сапасының (әсіресе әлеуметтік-саяси салада) айтарлықтай өсуін күтуге болады.

Неправительственные организации и гражданские

инициативы в становлении гражданского общества //

НПО и гражданские инициативы в становлении гражданского

общества в Казахстане.

Алматы: КИСИ, 2002. - С. 47-54.





5. ҚОҒАМНЫҢ РУХАНИ САЛАСЫ

5.1. КОНФЕССИЯАРАЛЫҚ СҰХБАТТЫҢ ГУМАНИСТІК НЕГІЗДЕРІ ЖЭНЕ ӨЗАРА ТҮСІНІСТІК ФИЛОСОФИЯСЫ

ӘБДІМӘЛІК НЫСАНБАЕВ

Орталық Азия мәселесі, оның өркениеттік дамуы, конфессиялардың сұхбаты мен оны дамыту жолдары жөніндегі сауал соңғы кезде өзекті мәселеге айналып отыр. Мұнда жаңа тәуелсіз мемлекеттер құрылып, өзіндік айқындалу жолдарын іздестіруде, өзіндік мәдениет ретінде жүзеге асуға ұмтылуда.

Жаһандану - әлемдік қауымдастық дамуының жетекші үрдістерінің бірі, ол экономикалық және саяси үрдістерге ғана емес, сондай-ақ мәдени-өркениеттік саладағы қарым-қатынастарға да өз әсерін тигізеді. Ол батыстыққа қарағанда басқаша құндылықтық, өмірлік мәнді, діни негіздерге сүйенген мемлекеттер алдына қазіргі замандық жаһандық үрдістер мен қатынастарға өзіндік дәстүрлі құндылықтық бағдарларын сақтай отырып, үйлесе кірігіп кету міндетін қойды. Өкінішке орай, Батыс өзінікінен басқа пікірлерге өте салғырттықпен қарайтынынын анықтай кеткен жөн. Ислам сондықтан да батыс өркениетінің ислам және соның негізінде қалыптасқан мәдениет қазіргі замандық әлем конфессияларының сұхбатында тең дауысқа ие емес деген көзқарасының үстем болуына қарсы идеологияға айналуда.

Мемлекет пен діннің қарым-қатынастары және әлемдегі жаһандық үрдістер сан алуан сипатты болып келеді. Шығыс елдеріндегі қайсыбір діни-өркениеттік іргетастың беріктігі мемлекетті дәстүрлерінің күш-қуат дәрежесімен үйлесе отырып, олардың қазіргі замандық саяси жүйелерінің өзіне тән ерекшелігін анықтайды.

Әлемдік діндердің басым бөлігінен айырмашылығы - исламда зайырлы және діни негіздерге бөлу жоқ. Орталық Азияда этногенездің айтарлықтай ерекше жүргенінің және ұлттық айқындалудың негізгі өлшемдері дәстүрлі Шығыс елдеріне қарағанда басқаша болғандығының да маңыздылығы кем емес. Басты орынды бір этностың немесе бір діннің құрамында болу емес, субэтностық туыстық, рулық және басқа қатынастар мен байланыстар жүйесі алып келді және әлі де алып келеді. Сонымен катар, жаһандану барлық осы қатынастарды бір ізге салу дегенді білдіреді.

Діни фундаментализм, діни экстремизм мәселесі де және т.с.с. жаһандық үрдістер аясында аса маңызды және көкейтесті болып отыр, себебі бұл соңғылары экстремизм мен терроризмге халықаралық сипат беруде.

Ақырында, конфессиялар сұхбаты тақырыбын сөзсіз өзекті ететін тағы бір жағдай - бұл нағыз әлеуметтік-саяси, экономикалық және мәдени мәселелердің толық кешені, олардың діни жағдайға әсері және керісінше, діни үрдістер мен бірлестіктердің Орталық Азия аймағы елдеріндегі жағдайға әсері.

Осы жағдайларда нәтижелі мәдени-өркениеттік байланыстарды реттестіру мен конфессияаралық сұхбатты қалыптастыру жолдарын іздеу және табу қажет. Сонымен бірге, жаһанданудың, сыртқы байланыстарды кеңіту мағынасындағы, келеңсіз аспектілеріне, адамдар мен мәдениеттер арасындағы ішкі, рухани байланыстарды, сондай-ақ жаңа өзара түсіністік философиясын қалыптастыруды қарсы қою аса маңызды.

Бұрынғы тоталитарлық идеологияның күйреуімен қоғамымызда діннің рөлі айтарлықтай өсуде. Халықтың басым бөлігі осы дін арқылы дәстүрлі құндылықтар мен қоғамның әдептік қағидаларын қайта жандандыруға ұмтылуда, мұны, жалпы алғанда, тек құптау қажет. Дегенмен, бүл жерде қоғамның этностық және діни сипаттамасын араластыруға болмайды (бүл жағдай қоғамда жиі кездеседі), яғни кез келген орыс автоматты түрде православтық христиан немесе қазақ мұсылман болып табылмайды.

Қазіргі уақытта белгілі бір конфессияға сенетіндердің санын бағалау барысында қайсыбір этностың өкілдері коп жағдайда тек ұлттық ерекшелігіне байланысты осы немесе басқа діни қауымдастыққа жатқызылады. Шындығына келгенде, нағыз діни адамдардың, яғни әлеуметтік жүріс-тұрысы сәйкес постулаттармен анықталатындардың пайызы этностың және ұлттық диаспораның тек бір бөлігін ғана қамтиды. Бұған қоса, бұл бөлік, біздің транзиттік қоғамның ерекшелігіне сай, этностық топтың азшылығын да құрауы мүмкін.

Осылайша, Ресей территориясы мен одан тыс жерлердегі бірқатар этностық қақтығыстардың алғышарты ретінде көбінесе христиан және мұсылман халықтары арасында бар сияқты саналатын жаһандық қарама-қайшылықты атайды. Мұндай жұпыны ақ-қара түсті әлеуметтік картинаның негізінде жағдаятқа жалпы баға беріліп қана қоймай, сондай-ақ әр түрлі болжамдар мен ахуалдың даму сценарийі жасалады, туындаған қарама-қайшылықтарды шектеу мен шешу ісі бойынша нақты шаралар ұсынылады.

Шындығына келгенде, бұрынғы Кеңес Одағы территориясындағы ислам ұлттық диаспоралар мен жергілікті тұрғындар арасындағы этностық қақтығыстарды анықтаушы фактор ретінде мүлдем болған емес, ал оның христиандықпен бірге, мемлекеттің тарихи қалыптасқан евразиялық сипатына сай, қатар тіршілік етуі әлеуметтік және рухани өмірдің қажетті компоненті ретінде танылады. Сондықтан біздің елімізде исламды мойындамаудың қандай да бір көрінісі әлеуметтік тұрақтылық мүдделеріне қайшы болып қана қоймай, сонымен бірге кері нәтижеге алып келеді.

Себебі әлеуметтік шиеленіс үдей бастаған жағдайда, ор түрлі саяси күштер дәстүрлі ислам мәдениеті мен руханилығын сақтау, ұлттық бастаулар мен тамырларға қайта оралу, халықтың ұлттық рухын жандандыру және т.с.с. ұрандарды өз пайдаларына қолдана отырып, өздерінің корпоративті мүдделерін қорғай бастайды.

Қазіргі күрделі әлемдегі жағдай діни келіспеушіліктер мен діни фанатизм өзегінде пайда болатын қақтығыстардың өсуі мен күшеюіне байланысты одан әрі күрделене түсуде. Сондықтан бүгінгі таңда қоғамдық өмірдің дін және діни бірлестіктер сияқты саласына, әсіресе, олардың мемлекет және қоғаммен практикалық өзара әрекет ету формаларына терең назар аудару аса маңызды.

Осы тұрғыда жаһандану аясындағы қазіргі поликонфессиялық қазақстандық қоғамды танытатын картина қандай? Тарихи қалыптасқан мейірбандық дәстүрлердің, толерантты еуразиялық (славян-тұрандық) діл ерекшелігінің, Қазақстан Президентінің салмақты ішкі және сыртқы саясатының арқасында республикадағы жағдай анағұрлым тұрақты. Қазақстанда ауқымды және ұзақ, тіпті қантөгісті діни қақтығыстарға итермелейтін ішкі алғышарттар жоқ және болуы екіталай. 2001жылы республикада 40 астам конфессиялар, 2124 ғибадатханалары бар 2618 діни бірлестіктер болды, ал 1990 жылы олар барлығы 670 болған.

Әрине, қайсыбір сенімді ұстанатын дін өздігінен қандай да бір әлеуметтік зұлмат болып табылмайды. Керісінше, шынайы мағынасындағы дін қоғамның дамуында оң рөл атқаруға қабілетті және көбінесе атқарып та келеді. Шынында, исламдық сенім өз уақытында — Қазақстан территориясында таралған тарихи кезеңінде, қазақ этносының шоғырлануына, қазақ ұлтының қалыптасуына оң әсерін тигізді. Діндарлықтың мұндай оң бастамасы адамдардың осы немесе басқа үлкен идеологиялық топқа сырттай қатысты болуымен ғана байланысты емес, сонымен қатар әрбір шынайы діннің адамзат қоғамының жоғары құндылықтарына қойған ішкі талаптарымен де сабақтас. Сондықтан қазіргі кезде қоғамның өзгеру үрдісінде діни және демократиялық құндылықтардың үйлесімділігі мәселесін зерттеу аса маңызды.

Дегенмен егер діни дүниетаным немесе қандай да бір нақты дін адамзат болмысының басқа формаларына немесе конфессия ретінде қалыптасқан басқа бірлестіктерге қарама-қайшы қойыла бастаса, бүл, абсолютке айналдырылған кез келген идеология секілді, мемлекеттің ішкі және сыртқы қауіпсіздігіне қатер төндіреді. Бұлай болатын болса, бүгінде әлемнің көптеген аймақтарында, соның ішінде Қазақстан шекараларына таяу жерлерде болып жатқан түбегейлі қарама-қайшылықтарға, ашық дау-дамайға, қарулы қақтығысқа әкелетін жағдайға тап боламыз.

Сондықтан қазіргі кезде қазақстандық ішкі саясаттың басты міндеті - этносаралық келісімді сақтау және нығайту ғана емес, сондай-ақ бәрінен бұрын діни толеранттылық, конфессияаралық сұхбат пен келісімді сақтау және күшейту болып отыр. Егер бұл салаға дұрыс назар аудармай, көзден таса етіп алсақ, онда Қазақстанды мекендейтін халықтардың ғасырлар бойы қалыптасқан бірлігі шытынауы мүмкін, ал бұл, әрине, аса қауіпті зардаптарға, тіпті орны толмас қасіретке әкелуі мүмкін. Басқаша айтқанда, рухани келісімді келісімнің барлық басқа формаларының негізі ретінде қарастыруға болады, себебі ол - адамаралық байланыстардың ішкі, дүниетанымдық-дүниеқатынастық өзегі.

Егер тікелей Қазақстан туралы айтатын болсақ, мұнда бәрінен бұрын елде басымдылық танытатын ислам мен христиандық - еуразиялық континенттің екі: түркітілдес және славян суперэтностарының діни сенімі болып табылатын екі негізгі әлемдік дін арасындағы рухани келісім аса қажет. Қазақстанда Президент Н.Ә.Назарбаев өзінің 2030 жылға дейінгі республика дамуының Стратегиясында айтып өткен қазақстандықтардың толеранттылығы дәл осы "ислам - христиандық" осі бойынша қалыптасып, сақталуы тиіс. Бүл келісім - жай ғана уақытша күй немесе болашаққа деген ізгі тілек емес: ол жаһандану аясында Қазақстанның өркениетті тұрақты әлеуметтік-экономикалық және саяси дамуының негізінде, сондай-ақ сүйіспеншілікке, қайырымдылыққа, сенімге, ашықтыққа, жақын-алыс адамдарға құрметке, лайықты жүріс және қайырымды істер арқылы өсуге шақыратын ислам мен христиандықтың маңызды өсиеттерінің негізінде әбден мүмкін болатын құбылыс. Конфессияаралық сұхбаттың ізгілікті негіздері осындай. Осыған байланысты елімізде шынайы мүмкіндіктер бар, бірақ олар әлі жүзеге нашар асырылып жатыр. Әрине, конфессиялар сұхбатын ұйымдастыруда қиындықтар бар, бірақ олардан өтуіміз қажет.

Жалпы алғанда, адамдағы нағыз адамдықты (руханилықты) дамыту өнері ретінде танылатын кез келген шынайы діннің ұстанымдары осындай. Егер "діндар" атанған біреу басқа адамдарды "бөтендер", "күпірлер", "дінсіздер" деп қарастырса және бұған қоса, ол жаңағыларға қарсы шыға, қолына қару алса, онда мұны діни ұранды желеу етіп, діннің шынайы өсиеттерін таптайтын жалған сенімнің салдары ретінде бағалаудан басқа амал жоқ. Бұл жағдайда біз дінге емес, оның жаңарған партикулярлық формасына, оның бұрмаланған түрі - фанатизм және экстремизмге тап боламыз. Бұл жерде дін "күш патшалығы" саясатпен, ал руханилық - пенделік мүдделермен толық араласып кетеді, нақтырақ айтқанда, дін саясатты өзінің астында жаншиды, сонда саясаттың өзі радикалды идеяларды бойына сіңіре отырып, агрессивті және сондықтан да қауіпті саясатқа айналады.

Кейбіреулер, шындығында, мұндай саясаттандыруға, мұндай радикализмге барлық діндер, әсіресе, қоғамның барлық өмірін өзіне бағындыруға және мемлекетті тек исламдық негізде құрылған жүйеге айналдыруға ұмтылатын ислам бейім тұрады деп санайды. Бірақ ол шынымен осылай ма? Және әрқашан осылай ма? Тарих пен қазіргі заман исламның исламға ұқсамайтынын көрсетеді немесе, қатаңырақ айтсақ, діндарлар, соның ішінде мұсылмандар әр түрлі болады. Қазақ халқы ешқашан фундаменталистік бағыттағы исламды қабылдамайды: қазақтарға басқа ислам - әл-Фараби, Иасауи, Абай, Шәкәрім исламы жақын және түсініктірек.

Әрине, қазіргі замандық Қазақстанда зайырлы-діни және конфессияаралық өзара қарым-қатынастар саласының бәрін сәтті және қалтқысыз деп түсінуге болмайды. Республика ішінде "жалған діндердің" болуының өзі, бұған қоса бізге тікелей шет жақтардан қауіп төндіретіндер сергек болу керектігін көрсетеді. Иә, Қазақстанда діни бірлестіктер, бағымызға орай, ерекше немесе жалпы саяси күш қызметіне ие емес, бізде "әскери-діни" ұйымдар сияқты жан түршігерлік конгломераттар жоқ. Дегенмен мұндай күштер мен ұйымдар бізден аса алыс та емес. Демек, объективті түрде олар Қазақстан Республикасының ұлттық қауіпсіздігіне қатер төндіреді, олар республика тұрғындарының арасында шиеленіс пен конфронтация тудыруға қабілетті. Қалай болғанда да теориялық тұрғыдан болса да, мұндай қауіпті есептен шығармау керек. Бүгінде бұл мәселеге жайбарақаттық танытуға болмайды.

Рухани-әдептік қауіпсіздікті қамтамасыз етуде маңызды рөлді дін атқарады. Қазақстанның коп конфессиялы және көп мәдениетті халқын қауіпсіздендіру үшін бұл салада не істеу қажет? Бәрінен бұрын өз іс-әрекеттерін өмір және оның рухани игілігі - адамгершілік сияқты шынайы адамдық құндылықтарға қарсы бағыттайтын экстремистік діни ұйымдардың қызметіне тыйым салу қажет. Дін саяси ойынның объектісіне айналмауы тиіс. Конфессиялық қауіпсіздік жас қазақстандық мемлекеттікті нығайтуға, әрбір азаматтың діни сенімге қатысты еркін таңдауын іске асыруға бағытталуы қажет. Мемлекет діндарлардың құқықтары мен еркіндіктеріне қысым жасау әрекеттерін түбірімен жоюы тиіс. Мемлекет, сондай-ақ, рухани-әдептік ағартушылыққа бағытталған мемлекеттік жастар саясатын және сол адамдарды әлеуметтендіру ісін жүргізуі керек, себебі діндарлар контингенті көп нәрседен тәжірибесі мен берік дүниетанымдық тұғыры жоқ жастар есебінен толысып отырады. Діни ұйымдарды тіркеу барысында олардың идеологиялық платформасын зер салып оқу маңызды. Тіркеуге қойылатын талаптарды қатаңдатқан да жөн. Әлемдік қауымдастықта бар барлық діни бірлестіктер мен ұйымдарға катысты мәліметтер қорын жасау және олардың Қазақстандағы көрінісін сараптау керек, Орталық Азиядағы діни элиталар социологиясын зерттеу қажет. Біз конфессияаралық араздық отының тұтанып, этносаралық өзекке ауысып кетпеуі үшін, Қазақстанда оңайлықпен келмеген рухани және этносаралық келісімді сақтаудың барлық мүмкін жолдарын қарастыруымыз керек. Бүгінде біздің институт "Қазақстан Республикасындағы дін және конфессияаралық қатынастар саласындағы мемлекеттік саясат тұғырнамалары" атты жоба жасап, еліміздің Үкіметіне ұсынған.

Діннің мемлекет істеріне араласуына, бұған қоса, мемлекет еркін өзімен алмастыруына болмайтыны секілді, мемлекеттің де діни ұйымдардың істеріне дөрекі араласпағаны және ар-ұждан мен діни сенім бостандығы ұстанымын бұзбағаны жөн. Мемлекеттің ақылға салмай араласуы - тіптен, игі ниеттен болса да - жағымсыз нәтижелерге әкелуі мүмкін және көп этносты, көп конфессиялы социумда қақтығысты жағдайларды ушықтыруы мүмкін. Сонымен бірге мемлекет өзінің азаматтарының діни өмірінде болып жатқан құбылыстарын сырттай бақылаушы болып қана қалмауы тиіс. Мемлекет діни саладағы істерді зейінмен және жүйелі түрде бақылап отыруы қажет, бірақ өз қағидаларын діндарларға күштеп сіңдірмей, тұрақтылықты ұстап түру мен рухани қауіпсіздікті қамтамасыз ету және қоғамдық болмыстың рухани-әдептік бастамаларын дамыту мақсатында бүл саладағы жағдайлар мен қарым-қатынастарды бақылап және реттеп отыруы қажет.

Дегенмен өткен ғасырлар, әсіресе жақында ғана аяқталған жиырмасыншы ғасыр мүлтіксіз талапты - тек жай түсініп қана қоймай, яғни танымның кейбір нәрселерін меңгеріп қана қоймай, сонымен бірге адамдардың өзіне, олардың конфессияларына, дүниетанымдарына және мәдениеттеріне өзара түсіністікке келу керектігін көрсетті немесе, анығырақ айтқанда алға шығарды. Батыс және Шығыс дәстүрлерінен келе жатқан бұрынғы субъект-объектілі және интрасубъекті сипаттағы қағидалар қазіргі кезде адамзат аралық мәдени сұхбатқа біртіндеп жол салып келе жатқан үрдістермен алмасып келеді.

Сұхбат кеңінен жайыла түскен жаһандану дәуірінде тақырыпқа емес, мәселеге - өзара байланысты және дау-дамайлы әлемнің шарттылықтарында қазіргі замандық өмірдің барлық салаларын қамти түскен және өмірде нақты кездесіп отырған күрделі мәселеге айналып барады. Бүгінде этностар, мемлекеттер; халық пен билік; қоғам дамуындағы модернизм мен дәстүр; философия мен ғылым; ғылым мен дін сұхбаты; дәстүрлі және дәстүрлі емес діни сенімдер сұхбаты; конфессияаралық және конфессияның ішіндегі сұхбат; ұстаз бен шәкірт, педагог пен тәрбиеленуші қарым-қатынасындағы сұхбаттықты және т.с.с. жедел қалыптастыру қажеттігі жөнінде айту әділетті және бұл болашаққа алаңдаудан туындап отыр. Және бұл сұхбат теориясы мен өзара түсіністік пен келісім мәселесінің тек кейбір жақтары ғана. Әрине, мұндай мәселелер әрқашан болған, бірақ қазір, XXI ғасырда олар өте өзекті болып отыр. Мұндай жағдайдың себебі - қарама-қайшылыққа толы қазіргі әлемнің өмірдің бір саласында немесе бір аймақта пайда болған мәселе басқа салаларға және басқа аймақтарға берілетін; жергілікті масштабтағы қиындықтар мен қарама-қайшылықтар жаһандық мәселелер мен қарама-қарсылықтарға айналып, әлем тірі қалу мәселесі табалдырығында туратын даму кезеңіне тап болғандығымен түсіндіріледі. Бұған қоса, этноұлттық әлемдер дамудың қарқындылығына да және өзіндік жойылуына да әкелетін, бір-біріне кірігіп кететін немесе жай көршілес болатын конфессиялар арасындағы өзара әрекеттесу үрдісіне енген

Жалпы алғанда, мәдени-философиялық тұрғыдан, жаңа әлемді қалыптастыру мәселесі Батыс пен Шығыс арасындағы сындарлы сұхбат пен өзара өркениетті қарым-қатынастар жасау түрінде көрінеді. Батыс пен Шығыс дүниетанымның, дүниеге деген қатынастың, әлемдегі болмыс тәсілінің екі қарама-қайшы типін, мәдениеттің: іс-әрекеттік және пайымдаушылық, интеллектуалдық-рационалистік және образды-поэзиялық, белсенді-прогресшіл және ұстамды-консервативті, прагматикалық және экологиялық екі қарама-қайшы типологиялық формаларын білдіретіні белгілі.

Сондықтан Шығыс пен Батыс арасындағы берік, тең дәрежелі сұхбатты қалыптастыру қажеттігі, олардың өзара әсерлесу және өзара баюының салмақты, теңдескен және үйлесімді типін тілге тиек ете отырып, жаңа өзара түсіністік философиясын - бүл біздің жаңа мыңжылдыққа жинақталған бай қорымызбен енуге көмектесетін өзекті мәселелер мен міндеттерді шешуге бағытталған нағыз болашақ философиясы деуге болады.

Бастапқы түсіністік философиясы өзінің түп бейнелерінің бірі ретінде, мүмкін үлгілерінің бірі ретінде дәстүрлі қазақ, ал қазіргі күні еркін қазақстандық философияда көрініс тапқан десек, әсіре айтпаймыз. Қандай жағдайда болса да, өзінің мәдени-тарихи сипаты бойынша қазақ және қазақстандық философия таза күйінде немесе басым бөлігінде не батыстық, не шығыстық болып табылмайды. Ол - еуразиялық философия, демек, Батыс пен Шығыстың, Еуропа мен Азияның жетістіктерін біріктіре алатын философия. Дәл осылайша өзінің дүниетанымдық және идеялық әлеуеті мен мазмұны бойынша да отандық философиялық ой өзінде үйлескен мәдениеттерді құрметтеу, жиындық рух, басқа мәдениеттердің әсері мен жетістіктеріне деген бауырмалдық пафосын сіңірген. Бұл отандық философиялық өзара түсіністік мәдениеті үшін мақтаныш тудырып қана қоймай, сондай-ақ ол туралы жазып, айтып және сол мәдениетті жасап жүрген әрбір адамға оның гуманистік әлеуетін сақтап және іске асырып жүру жауапкершілігін жүктейді.

Сондықтан мүмкіндігінше Қазақстан философиясын өткені мен бүгінгі интегративтік мүмкіндіктері мен үрдістері тұрғысынан кең қарастырып, республикамыздың мәдени панорамасын қазіргі замандық өркениеттік үрдістер мен әлемдік мәдениет аясында көрсету қажет. Бұдан басқа, әрине, конфессиялар сұхбатын зерттеудің әдістемесін, өзара түсіністік философиясының сүйенетін ұстанымдарын және адамзатты қазіргі заманның қиын да күрделі жаһандық мәселелеріне тіреген XXI ғасырдың сұраныстары мен талаптарына жалғыз жауап беретін дүниетанымдық бағдарларды анықтап алу қажет.

Иран Ислам Республикасының Президенті С.М.Хатами: "Құдайдың үндеуіне жан тереңінен жауап қату болып табылатын діни сенімдер кенеттен пайда болмайды және өзгермейтін күйде болмайды. Діндерді біздің түсінуіміз және түсіндіруіміз сенім рухымен кереғар болмауы тиіс, ондай болмаған жағдайда, кез келген бейбіт өмірдің алғашқы қажетті шарты болып табылатын "діндер арасындағы сұхбаттың" болуы мүмкін емес... Сұхбат арқылы жасалатын бейбітшілік парасаттың, мейірімділіктің және адамның ең жақсы рухани қасиеттерінің жеңісіне айналады" .

Шығыс пен Батыс сұхбаты мен интеграциясы үрдісінде, конфессиялардың, мәдениеттердің, халықтардың, дүниетанымдардың сындарлы сұхбатын қалыптастыруда мәдениеттің барлық салалары: саясат, ғылым, дін және т.б. белсенді қатысып және өздері де осы сұхбатқа қамтылады. Мәселенің және қарастырылып отырған сұрақтар шеңберінің кеңдігі осы жағдайға да байланысты: себебі бүл сұхбатқа қатысушы маңызды бір сала ескерілмей кетсе, онда өзара түсіністік жайлы айту мүмкін емес болып қалады.

Бір-бірін өзара байытатын мәдениет интеграциясы кезеңдеріне келсек, олар кестелі түрде төмендегідей көрінеді. Адамзат тегінің бастапқы қауымдастығы (бірлігі) мәдениеттер, этностар, әлемге деген қатынас типтерінің дифференциациясымен алмасады; содан кейін, әсіресе қазіргі замандық көп полярлы әлемде өзара түсіністік пен өзара келісім жолдарын іздеу жүреді; сонымен сұхбатқа түсу, ал соның ішінде - басқа конфессияны, басқа мәдениетті тану мен түсіну жүзеге асырылады. Бұл үрдісте өзара байланысқа түсетін этностар, конфессиялар, мәдениеттердің өмір сүруі мен дамуы үшін қажетті құндылықтармен өзара алмасу жүреді, сәйкесінше, осының негізінде ұлттық мәдениет бірегейлігін сақтай отырып, рухы бір адамзат, нағыз тең құқықты адамзат бауырластығы қалыптасады.

Мұндай мақсатқа жету үшін, әрине, сұхбат та өзінен талап етілетін түсіністік пен келісімге әкелетін кезеңдерден, сатылардан өтуі тиіс. Сұхбаттың мұндай өте қажет бірінші саты кезеңі немесе оның шарты сұхбатқа түсетін жақтардың өзара сенімі болып табылады. Бұл жолдағы күмәндар алға басуды қиындатып, тежейді, тіптен, басқаның жағдайын түсінуге мүмкіндік бермей тастайды. Сенім мен ашықтық арқылы ары қарай бірін-бірі тану жүзеге асырылады және соның нәтижесінде өзара қызығушылық пен өзара құрмет пайда болады, себебі кез келген конфессияның құрамында басқа конфессияның қызығушылығын және құрметтеуін тудыратын рухани құндылықтар болады. Сонда ғана сұхбат осы немесе басқа ортақ мақсаттарға қол жеткізу ісінде, кешенді жаһандық және басқа да мәселелерді шешуде тығыз және өзара тиімді ынтымақтастыққа ұласады.

Конфессиялар сұхбаты туралы, өзара түсіністікке, келісімге және бірлікке қол жеткізу туралы айтқанда, біз шынайы сұхбат жөнінде, яғни сұхбатқа қатысушылар бір-бірін еститін немесе жоқ дегенде естуге тырысатын сұхбат жөнінде; басқа конфессия материалын теориялық түрде түсіну, баспен ғана меңгеру туралы ғана емес, жүрекпен мойындау жайында да айтып отырғанымызды баса көрсетіп кеткеніміз жон. Біз үшін келісім - бір-біріне "төзуді" міндеттейтін формалды түрдегі және мәжбүр етілген келісім емес, керісінше, ол - мақсаттар мен міндеттер ортақтығын көре білу және шын жүрекпен қабылдай алу. Ақырында, бірлікті біз бір конфессияның бір ізге келтірілуі немесе біреуінің басқасының бойына сіңіп кетуі немесе бірін-бірі жұтуы, "аннигиляция", тіптен, конфессиялық көптүрліліктің жасанды сақталуы деп те түсінбейміз. Бірлік туралы формалды түрде емес, мазмұндық-диалектикалық мағынада айтсақ, бұл өзара әсерлесетін жақтарды байыта түсетін серіктес шығармашылық байланыс (мысалы, адам мен Құдайдың, адам мен адамның, бір конфессияның басқа конфессиямен шынайы бірлігі). Басқаша айтқанда, бірлікті біз көптүрліліктің ішкі үйлесімді байланыстылығы, бірліктегі көптүрлілік, демек, көптүрліліктің дамуы ретінде түсінеміз. Себебі даму тұтастың алуан түрлі жақтарының шығармашылық өзара әрекеттесуінің, өзара баюының, өзара әсерлесуінің арқасында жүзеге асырыла алады, бұлай болмаған жағдайда алуан түрлілік дамымай, керісінше құлдырайды. Дәл осы көп мәдениеттілік Қазақстан Республикасындағы этносаралық және конфессияаралық сұхбат пен өзара әрекеттесудің сәйкес үлгісі болып табылады.

Соңғы жылдардың қайғылы оқиғалары көрсеткендей, оқшаулағыш нұсқаулар, жабық және қозғалыссыз мономәдениет талаптары жан суырта арпалыстыратын "не болса да, кез келген жолдармен" әрекет ететін формаларға, яғни радикализмге, экстремизге, терроризмге, халықаралық деңгейдегі фанатизмге әкеледі. Бірақ бұл - шынайы адамгершіліктің, ашықтықтың, толеранттылықтың, сенімнің, сүйіспеншілік танымның нәрлендіргіш сөлінен ажыраған және басқалармен бірге жасайтын шығармашылықтан ада болған мәдениет. Себебі мәдениет, сөздің тура мағынасында алғанда, сыртқы, заттық-практикалық көрініс пен руханилықтың - адамның әдептік болмысының шағылысы болып табылады. Кepi және қазіргі әлемде жиі кездесетін жағдай - мәдениет құр мақсатқа, жаны жоқ жалаңаш жасандылыққа, сыртқы формалардың соңына түсуге немесе оларды сақтап қалу талпынысына айналуы - бұлар рухани дүниесі жоқ мәдениеттің жағдайлары. Ал бұл соңғысы антимәдениет аталатынға айналады.

Конфессиялар сұхбатының қажеттігі туралы мәселенің осылай қарастырылуы, біріншіден, қазақстандық (рухы бойынша еуразиялық) философияның ерекшелігі қазіргі замандық көп полярлы әлемде кең жазылған әлемдік өркениеттік кеңістікке, конфессиялар, мәдениеттер мен өркениеттер сұхбатына шығуға мүмкіндік туғызатынын үлкен үмітпен және сеніммен айтуға негіз береді. Екіншіден, практикалық түрде жүзеге асатын конфессиялар сұхбаты арқылы ақыл-парасаттылық, мейірімділік және адамның рухани күштерінің жақындығының жеңісі болып табылатын рухани келісім мен азаматтық әлем қалыптасады. Үшіншіден, біз үшін жаңа мәдени-тарихи өлшемдерге осылайша ену Қазақстан мәдениетінің аясын басқа мәдениеттермен таныса отырып, кеңейтуге және осы үрдісте өзін-өзі жақсырақ тануға көмектеседі.

Гуманистические основы межконфессионального диалога

и философия взаимопонимания //

Глобализация и диалог конфессий

в странах Центральной Азии.

Алматы ИФиПМОНРК, 2002. - С. 13-25

5.2. РУХАНИ ҚҰНДЫЛЫҚТАР ӘЛЕМІ: ӘЛЕУМЕТТІК – ФИЛОСОФИЯЛЫҚ ТАЛДАУ

СЕРІК НҰРМҰРАТОВ

Құндылықтар теориясының философияда қалыптасуы

Теориялық сананың дамуының соңғы кезеңдерінде авансценада (сахнаның алдына) эпистемологиялық структурализмнің орнына құндылықтар мәселесі шыға бастады. Бұл үрдістердің түпкі тамыры Батыс пен Шығыс дүниетанымдарының өзара қатынастарының тереңдей түсуіне, модернизмнің постмодернизмге айналуына, "тарихтың ақыры" (Ф.Фукуяма) сияқты идеялардың кең таралуымен байланысты болып отыр. Міне, сондықтан да болар Батыста да, Шығыста да көптеген зерттеушілер құндылық мәселесіне жіті назар аударып, көзқарастарын екшелеу үстінде. Әсіресе, АҚШ пен Батыс Еуропа елдерінде ғалымдар жиі-жиі ғылыми конференциялар өткізіп, құндылықтық қатынастар мәселесінің әр түрлі көріністері жайлы пікірлерін ортаға салып, зерттеуді тереңдете түсуде. Біздің елімізде де соңғы кезде бетбұрыс байқалады.

Құндылықтық қатынастар философияның негізгі мәселесі "Адам-Әлем" қатынасының ажырамас бөлігі болып табылады. Ол танымдық, болмыстық және логикалық негіздермен қатар тұратын философиялық теорияның бір саласы, әлеуметтік философияның зерттеу объектісі.

Қоғамда қалыптасқан және өмір сүретін құндылықтық қатынастарға, олардың жүйесіне қарап, сол әлеуметтік болмыстың өзіндік келбетін, оның әлеуметтік портретін жасауға болады.

Әсіресе, қоғамдық жүйелер бір күйден екіншісіне ауысып жатқан кезеңде, бұрынғы үлгілер (парадигмалар) сараптан өтіп, жаңалары қабылдану уақытысында әлеуметтік кеңістіктегі құндылықтар бағдары үлкен өзгерістерге ұшырауы мүмкін. Сондықтан бүл мәселелерді теориялық сараптаулардан өткізу өзектілігі зор мәселе болып қала бермек.

Құндылықтарды зерттейтін саланы аксиология деп аталатыны зерттеушілерге белгілі. Ал енді сол құндылықтар мәселесіне философия тарихында қандай пікірлер білдірілді. Соған қысқаша тоқтала кетелік. Антика заманында өмір сүрген Сократ: "Игілік дегеніміз не?" -деген сұрақты қойған болатын. Ол уақыттағы философтар құндылықтарды болмысқа барынша жақындатып, кейбір жағдайда бір-бірімен сәйкестендіріп келді, яғни аксиология онтологиялық формаға ие болды.

Аксиология теориясы туралы айту үшін ол онтологиялық негіздерден өзінің салыстырмалы еншісін алу керек еді. Сондықтан Антика заманында өзіндік құрылымы бар, құндылықтар туралы ілім - аксиология қалыптаса қойған жоқ еді. Бірақ, құндылықтардың абсолютті және салыстырмалы қасиеттері туралы түсініктер ерте заманнан-ақ пікірталастар туғыза бастады. Мәселен, Платон үшін ең жоғарғы құндылықтар абсолютті түрде өмір сүреді, ал софистер болса, өздерінің атақты "Адам барлық нәрсенің өлшемі" деген тезисі арқылы барлық құндылықтардың адамдардың бағалауынан өтетінін білдіріп, олардың салыстырмалы қасиетіне назар аударған. Аристотель құндылықтар әлемін жіктеуден өткізу қажеттілігін айтады. Ол адамның даналығының өлшемі - оның қандай құнды нәрсені таба білуінде деген пікірді келтірген.

Сөйтіп, әр түрлі ойшылдар, тарихи кезеңдер мен діни ағымдар құндылықтарды өздерінің даму деңгейіне сәйкес анықтап отырған. Олардың бір-біріне өзара әсері зор болатын, бірақ өз заманынан аттап кету мүмкін емес еді.

Әлемнің миллиардтаған пенделерінен тұратын халқының дүниетанымының негізі болып табылатын діни көзқарастар ерте заманнан қалыптаса бастаған, сондықтан діни құндылықтарды дәстүрлі мәдениеттің қазіргі индустриалды қоғамға берген мұрасы деп қабылдауға болады. Үндістан, Таяу Шығыс, Араб жерінде пайда болған үш дүниежүзілік дін кездейсоқ рухани құбылыстар емес. Діндердің пайда болар кезеңдерінде қоғамда әлеуметтік дағдарыстар, құндылықтық құлдыраулар белең алып, әлеуметтік дүние өзін-өзі сақтап қалудың әрекетіне көшеді. Міне, осындай құбылыстардың нәтижесінде адамзат ірі-ірі діни ағымдардың туындауына куә болды. Сөйтіп, діни құндылықтар - адам табиғатына сай, өмір қажеттілігімен астасып жататын рухани құбылыс. Бірақ, оның да догмалық түрге айналып, саясат пен құқықтың қызметтерін оз мойнына ала бастауы көптеген мәселелерді туындатуы мүмкін. Мәселен, Қайта өрлеу кезеңінің өкілдері гуманизм принциптерін алға тартып, ғылым мен білімге бет бұру қажеттігін бекер айтқан жоқ. Содан кейін Жаңа заманда ғылым мен техниканың рөлі қоғамдық үрдістерде нығая тусті. Бұл рационалистік үлгілердің кең өрбуінің нышаны еді. Ал осы үрдістердің абсолюттенуі қоғамды руханилықтан алыстата түсетіні де байқалды. Әсіресе, технократиялық дүниетанымның пайда болуы - осы үрдістердің нәтижесі.

Кезінде немістің улы философтары Кант пен Гегель де құндылықтар мәселесіне назар аударып, әрқайсысы өзінше талдаулар жүргізген. Кант аксиологиялық түсініктердің қалыптасуы үшін әлемді нақты (реалды) және идеалды деп екіге болу керек деген шартты ұсынады. Ал құндылықтар болса адамның алдына қойған мақсаттарына жету жолындағы факторлардың мәнділігінен туындайды деген ойды білдіреді.

Құндылықтар теориясының алуан түрлі көріністерінен біртұтас құрылым туындап, өзінше философиялық келбет қалыптасады. Енді құндылықтар теориясының әр түрлі типтерін қурайтын философиялық және социологиялық концепцияларға тоқтала кетелік.

Алғашқы типке - натуралистік психологизмді жатқызамыз. Оның өкілдері құндылықтардың қайнар көзін адамның биологиялық және психологиялық сұраныстарымен байланыстырады. Объективті дүниедегі кез келген құбылыстың, заттың өзіндік қайталанбас құндылығы болады деген пікір айтылады. Бүл бағыттың ерекшелігі -әрбір заттың нақты табиғи қасиеттерін, оның құндылықтық айшықтарымен астастыруында. Сонымен, құндылық негізінен эмпирикалық феномен ретінде қарастырылады.

Екінші типке - аксиологиялық трансцендентализмді жатқызамыз. Оның негізгі өкілдері -Г.Риккерт, В.Виндельбанд және т.б. Бұл бағыттан натуралистік көзқарастарға өзіндік оппозицияны байқаймыз. Оларды жаңакантшылдардың Баден мектебінің өкілдері деп есептейді. Бұл ағымның ерекшелігі - құндылықтарды идеалды, трансцендентті әлеммен тығыз байланысты нормалардан іздеуінде. Бұл нормалардың қалыптасуы өте күрделі үрдіс және ол бір сәттілік құбылыс деп есептелмейді, оның құрылымы әр түрлі рухани қатынастардың өзіндік қордалануы деп қарастырылады. Бұл құндылықтардың қатарына Ақиқат, Сұлулық, Игілік, Еркіндік сияқты рухани әлемнің құбылыстары жатады. Сонымен құндылық - қоршаған ортаның нақты нәрселері емес, сананың қатпарларында қалыптасатын трансценденталды нормалардың әр қилы формасы.

Құбылыстардың мәнін доп басып, олардың коп қырлы қасиеттерін әлемдік қатынастардан екшелеп шығарып, айрықша сипаттамалар беру оңай шаруа емес. Барлық ғылымдар рационалдық тұрғыдан құбылыстардың әр түрлі қасиеттерін ашуға тырысады. Ал философия рухани дүниенің ерекше саласы ретінде, осы бағыттың өкілдерінің пайымдауынша, құндылықтардың сипатын ашуға жақынырақ тұрады.

Құндылықтарды философиялық тұрғыда жан-жақты зерттеуде жаңакантшылдардың еңбегі зор, яғни олар бұл ұғымды философиялық талдаудың объектісі ретінде қарастырудың арқасында біршама философиялық пәндерге тән бытыраңқылықты біріктіре білді. Бұл дегеніңіз, адамзат мәдениетіне тұтастықты, сабақтастықты, өзара байланысты мойындауға жасалынған қадам болатын. Адамзаттың мәдениетін біріктіруші құрал - күш ретінде құндылықтарды тану Канттың сыни идеализмінен бастау алатын. Сөйтіп, құндылықтар теориясының іргесі мәдениеттің түпкі мәнін ашумен, адамның тарихи-әлеуметтік қасиеттерін сипаттаумен байланыстырылды. Трансцендентті синтез -мәдениеттің логикалық және дүниетанымдық негізі, ол тіптен болашақтағы мәдени дамудың іргетасы деп аталынады. Әрине, егер трансцендентті синтезді адамзаттың шығармашылығы, жаратушылығы деп түсінілсе, онда бүл түсініктердің өзегі Ақиқатқа жақын.

Жоғарғы зерделі құндылықтардың ыдырауы адамдар арасындағы жіктерді туғызып қана қоймайды, сонымен қатар бүкіл мәдениеттің іргетасын шайқалтады. Мұны, әсіресе жаңакантшыл Э. Кассирер оз еңбектерінде жақсы талдай білген. Оның пікірінше, әркімнің жеке арманы, тілек-талабы, ой-қиялы дараланған (оқшауланған) күйде өмір кешкен жағдайда мәдениеттің пәрменді дамуына елеулі үлес қосылмайды. Ғылым, онер, тіл және мәдениет, жалпы алғанда рухани дүние "тұтастанған ғаламды құрамай, социумда өзіндік ортақ мақсат қойылмай адами рух тек ойнаумен, өзін-өзі алдарқатумен айналысады .

Міне, осы ортақ мақсаттың қандай болатындығы кез келген өркениеттің тағдырын шешеді. Шынымен де алға қарай жылжудың түп тамыры қандай бағдарда жылжуда.

Тарихи дамуда әр түрлі соқпақ болады. Тұлғалық онтологизмді үшінші типке жатқызуға болады. Бүл бағыттың өкілі М.Шелер . Басты ерекшелігі - құндылықтар дүниесінде өзіндік иерархия бар деп есептеуінде. Бұл жүйенің ең жоғарғы сатысына шексіз субстанция - құдай қойылады. Ал оған деген махаббат - адам сезіміндегі ең жоғарғы форма деп есептеледі. Бұл құндылықтардан кейінгі орындарға "әсемдік" йен "танымдық" құндылықтары қойылады. Сөйтіп, діни этиканың принциптері бүл бағыттың негізгі тірегі болып табылады.

Келесі типке - мәдени-тарихи релятивизм тұғырнамасы жатады. Бұл бағыттың өкілдері -Дильтей, Шпенглер, Тойнби, Сорокин және т.б. Олар аксиологиялық пікір алуандығы идеясын ұсынады, яғни әр құбылыстың көпжақты құндылығы болу мүмкіндігіне тоқталады. Бұл концепцияның ерекшелігі - ол бір ғана "шынайы" құндылықтық жүйесінің шеңберінде шектеліп қалмауында, әрбір мәдени-тарихи кезеңде басымдық танытатын құндылықтар жүйесі мен құндылықтар бағдары болатындығын мойындауда. Тағы бір айта кететін жағдай Дильтейден кейін мәдениеттің құндылықтық мағынасын интуитивтік (көкейкөздік) тұрғыдан талдау жасау кең тарай бастады. Сөйтіп, бұл бағыт әлеуметтік философия мен әлеуметтік психологияның түйіскен жерінен өз тұжырымдарын қалыптастыра түсті.

Құндылыктардың социологиялық концепциясы тағы бір тип болып табылады. Бұл бағыттың негізін салушы М.Вебер . Ол жаңакантшылдармен келісе отырып, олардың құндылықтық нормаларын әлеуметтік іс-қимыл мен әлеуметтік білімді тұжырымдауға қолданады. Сөйтіп, социологияда алғашқы рет құндылықтар мәселесі күн тәртібіне қойылады. Құндылық - әлеуметтік субъектіге қажеттілігі бар, маңыздылығы айқындалған норма деп алынады. Осы көзқарастарға ұқсас құрылымдық-функционалды талдау мектебінде (Парсонс және т.б.) кұндылықтар ұғымы - әлеуметтік байланыстарды анықтау, әлеуметтік институттардың қызметін қарастыруға әдіснамалық негіз болған.

Маркстік философия құндылықтарға арнайы тоқталмаса да, оларды әлеуметтік-тарихи, экономикалық және таптық мәселелермен тығыз байланыста қарастырады. Марксизм көтерген құндылықтар "теңдік", "еркіндік", "еңбек", "әділеттілік" және т.б. жалпы адамзаттың рухани құндылықтар қатарына жатады. Бірақ, бұл қасиетті құбылыстардың қоғамда орнауы, орнығуы жөніндегі мәселеге келгенде, үлкен ағаттық жіберілді, яғни күштеу, зорлау, басқа сөзбен айтқанда революциялық жол таңдалды. Бұл біреуді бақытсыз етіп, екінші адамды бақытты етуге тырысушылық еді. Құрбандығы мол коммунизм жолы оз ықпалын азайтып, тарих сахнасынан бірте-бірте өткен күндерге ауысуда.

Аксиологияның ілім ретінде қалыптасуына үлесін қосқан философ Ф.Ницше болған . Ол өзінің "Мораль генеалогиясы" деген еңбегінде құндылықтар дүниесімен философтар айналысуы керек екендігіне, негізінен адамдардың "жақсы мен жаман", "игілік пен зұлымдық" сияқты қарама-қарсылыққа болу дәстүрін терең талдаудан өткізу қажеттілігіне назар аударады. Шынымен де, кез келген құбылыс өз көріністерін әр түрлі жағдайда әр қилы байқатуы мүмкін. Сондықтан құбылыстар қасиетін абсолюттеуге болмайды. Мәселен, "игілік" деп есептелген құбылыс уақыт өте келе өзінің қарама-қарсы мағынасына ие болуы мүмкін. Әрине, құндылықтардың бәрін сынға алып, олардың мағынасын үнемі өзгерте беруге де болмас. Өйткені, мәдени дамудың, адамның жетілуінің өзегі болатын құбылыстарды алайық. Мәселен, әлемге, адамдарға, әсемдікке деген махаббат, кешірімшілдік, қанағатшылдық, мейірімділік, еңбекқорлық және т.б. сол сияқты құбылыстар қай ғасырда болмасын өздерінің тұрақты қасиеттерін сақтай алады, рухани дамудың іргелі категорияларына айналады, рухани сабақтастықтың өзегі болып табылады.

"Философияның мақсаты құндылықтарды анықтауда" - деген Ницше. Ол болмыс пен құндылықты бір-бірімен тығыз байланыста, ажыратпай, сіңістіре қарастырады. Ал М.Хайдеттер болса ол екеуінің ара-жігін ашуға тырысады.

Ницше XX ғасырдың басында Еуропаны жайлаған нигилизмнің сипатын ашады және оның қазіргі батыстық мәдениеттің іргетасына айнала бастағанын көрсетеді. Нигилизм -батыстық мәдениеттің дағдарысы ретінде құндылықтарды жалпы түрде жоққа шығарумен байланысты екеніне назар аударады.

Ницшенің пайымдауынша, құндылық мәндік категорияға жатпайды, ол тек бағалау (интерпретациялау), немесе Субъектінің әлемді танудағы ішкі интенциясы, тәжірибесі. Бүл көзқарасты кейін Дильтей дамытып, геременевтикалық багыт деңгейіне дейін көтерді.

Феноменология экзистенциализм және өмір философиясы сияқты бағыттар үшін теориялық бағдарға айналды.

Ницше Шопенгауэр сияқты өмірдің мәнін, құндылығын бағалағанда, оның тек қана эстетикалық келбетін көре алады, оны өнерге, ойынға балайды. Ал жауапкершілік тұрғысынан алғанда бұл тек қана "әдемі иллюзия" деген пікірді ұстанады.

Бұрынғы Кеңес елінде соңғы отыз жылдан бері құндылықтар мәселесіне назар аударылып келді. Оған дейін аксиология "буржуазиялық философия" деген атпен шеттетіліп келді. Ал қазіргі кезеңде әдіснамалық негіздер ретінде синергетикалық, герменевтикалық тұғырларды ашу кең тарап жатыр (мысалы, Қаған және т.б.)

Жоғарыда атап өтілген тұғырнамалардан басқа да бағыттар баршылық. Мәселен, кейбір бағыттар құндылықтарды тек адамға пайдасы тиетін нәрселер мен заттар деп түсінсе, екіншілері әлеуметтік топтардың ауқымына маңыздылығы бар құбылыстарды жатқызады.

Сөйтіп, теориялардың алуан түрлілігі оның шеңберін кеңейтіп, бір-бірін толықтыратын жаңа жүйенің пайда болуына себеп болып отыр. Сондықтан тұғырнамалардың әрқайсысының өмір сүруге құқы бар.

Қорытындылай келе, құндылықтарға жалпылама түрде сипаттама беруге тырыссақ, онда бүл ұғым дүниедегі әр түрлі құбылыстар мен деректердің жеке тұлғалық, қоғамдық және өркениеттік деңгейдегі маңыздылығын білдіреді деуге болады. Құндылықтар өзіне негіз болатын маңыздылықтарға, қалып (норма) пен мұраттарға (идеал) тікелей теліне салынбайды. Олар әлеуметтік практикадағы субъектаралық, адамаралық қатынастарды реттеуші рухани мәнділік. Сөйтіп, құндылықтар адам өмірінің мәнділігін, бағыт-бағдарын анықтаушы рухани күш ретінде қала бермек.

Құндылықтарды зерттеу: әдіснамалық негіздер мен принциптер

Әлемдегі, әлеуметтік шындықтағы құбылыстардың ішкі Мәнін анықтауда философиялық концепциялар көптеп кездеседі. "Адам мен Әлем" арасындағы қарым-қатынастың белгілі бір деңгейі, сапасы қалыптасуы керек. Сонда ғана Субъекті мен Объектінің, Субъекті мен Субъектінің арасында, басқаша айтқанда адам әлемінде құндылықтар жүйесі толық мағынада қалыптаса бастайды. Бұл үрдіс Субъектінің, яғни адамның құбылысты өзінің жеке Мендік тұрғысынан бағалауынан басталады. Әрине бағалау деңгейіне жеткенге дейін әрбір жеке Мен біршама қалыптасу, даму сатыларынан өтеді. Сөйтіп, ол өз тұжырымдарын белгілі бір өлшемдер, ұғымдар, ойлар түрінде жеткізу деңгейіне жетеді. Сол арқылы әрбір зат, құбылыс өзінің сипаттамасына ие болады, танылады, әлеуметтенеді.

Ал енді философия тарихында құндылықтарды анықтаудың барысында көрініс берген бірнеше ағымдардың әдіснамалық негіздеріне тоқтала кетелік. Мәселен, рационалистік және иррационалистік көзқарастағы философтардың бұл мәселені түсіндіру, қарастыру деңгейін талдауға тырысып көрелік.

Белгілі иррационалист Шопенгауэр дүниенің, құндылықтардың терең мәнін тек интуиция арқылы ашуға болады, ал сыртқы қатынастардың сырын түсіну үшін ақылдың мүмкіндігімен шектелуге болады деген пікірді білдірген .

Ф.Ницше өзінің "өмір философиясында" адамның әлемге жеке қатынасына үлкен мән бере отырып, әлем туралы түсінік - ол субъектінің әлемді интерпретациялауы (айшықтауы) деген тұжырымдар жасайды. Оның ойынша дүниенің әр алуан мағынасы мен түсіндірмесі бар. Сондықтан адамзат мистикалық интуиция, миф және адам иллюзиясынсыз мәнді (құндылықтарды да) толық қамти алмайды деген ойды ұсынады .

Бұл иррационалистік бағыттардың әдіснамалық негіздерімен түбегейлі келіспеген атақты немістің ойшылы Г.В.Ф.Гегель өзінің "Pyx феноменологиясы" атты еңбегінде ақиқатты (бүл жерде құндылықтар да енеді) интуитивистік тұрғыдан қамтудың кейбір кемшіліктеріне тоқталады. Гегельдің пайымдауынша, "бұл білімнің жақтаушылары өзіндік сананың тұманымен тұмшаланып, пайымнан бас тартып, оларға құдай тек түсінде даналық жіберетіндей елестеді. Сөйтіп, олар іс жүзінде оны ұйқыда ғана қабылдайды, жасайды, сондықтан түс көрумен шектеледі"'.

Әрине әрбір философтың өзі құдірет тұтқан принциптері, ұстанымдары мен әдістері болады. Гегельдің рационалистік негіздегі дүниетанымы әлемнің бәрін абсолютті рухқа бағындыра отырып, материалды болмыс пен рухани дамудың жігін ажыратпайды, оларды бір ғана біртүтас дүниенің екі қыры деп қана алады.

Рационалистік әдіспен, тәсілмен қаруланған зерттеуші негізінен зерденің құдіретіне, қабілетіне, мүмкіндіктеріне сүйенеді. Ал зерде болса өмірде адам үшін ненің пайдалы немесе зиян екенін, ненің оң немесе теріс екенін саралаумен болады. Бірақ бұндай саралаудың ауқымы тар, шамасы шектеулі. Егер рационалистік негіз - барлық мәселелердің шешімін, даусыз шешімін тауып беріп, адамдар тек соған ғана арқа сүйеп өмір сүретін болса, онда адамзат тарихы тіптен басқаша пішінге ие болған болар еді. Қандай тарихымыз бар - біздің деңгейіміз, табиғатымыз, кемшілігіміз бен жетістігіміз де сондай. Сондықтан дүниедегі құндылықтарды анықтауда тек қана зерделік, пайымдық мүмкіндіктермен шектелуге болмайды, адамның шексіз потенциясы (шама-шарқы) болып есептелетін интуицияның (ішкі ықыластың) да күш-қуатын пайдаланғанымыз орынды. Ғаламдық ырғақпен үйлесімді болуды көксеген тақуалық тәжірибе де сыңаржақты болып келеді. Өйткені, адамның шынайы рухани дамуы қоғамдық ортада.

Дегенмен де құндылықтар әлеміне әдіснамалық негіз бола алатын принципті, әдісті тұрғыны философия тарихындағы бір ағыммен ғана байланыстыра алмаймыз. Әрине көптеген бағыттар бұл мақсатта өзіндік талпыныс, әрекеттер жасаған болатын.

Мәселен, герменевтикалық әдіс "тарихи оқиғалардың, құбылыстардың, мәтіндердің мағынасын қазіргі кезеңге сай концептуалды - сыни тұрғыдан ашуға тырысу керек" -деген тұжырымға сүйенеді . Бұл жерде герменевтиканың өзіндік ұмтылысы - өткен мен қазіргі кезеңді біртүтас дүние етіп қарастыруында болып тұр. Ал енді "қабылдау теориясы" деген бағыт бүл герменевтикалық ұстанымдарды әрі қарай дамытып, әдебиетті оқушының жасаған образдарымен мәтінді түсіну талаптары мен әлем туралы білімнің арасындағы байланысты көрсетуге тырысады.

Гадамер герменевтиканы қазіргі кезеңнің универсалды (әмбебап) философиясы деп атайды. Бізді қоршаған ортаны қалай түсінуге болады? Болмыс ақиқаты қандай түрде көрініс береді? Сөйтіп, осы мәселелерге философия жауап бере алатын болса, онда ол құндылықтар болмысына, табиғатына жауаптар бере алады. Гадамердің пайымдауынша, құндылықтарды түсіну үшін, жеке адамды, халықты, мемлекетті түсініп, олардың қалыптасу тарихына үңілуіміз керек. Сонда ғана Ақиқаттың сырын ашудың кілтін, яғни тиімді әдісін табамыз.

Гадамердің философиясында ғылым мен білім утилитарлық, пайда, тиімділікті көздеу деңгейінде қалмау керек делінген. Өйткені, адам рухани тіршілік иесі болғандықтан жалпы адамзатқа тән құндылықтар мен мүдделер, мақсаттар мен бағдарлар ауқымында қызмет етуі тиіс, сол адамзатқа ортақ жалпы мәселелер жөнінде ойлануы тиіс.

Гадамердің пікірінше тек қана философия адамзаттың болашағы алдында моральді және әлеуметтік тұрғыда жауапты. Философиялық әдіс-интеллектуалды таным мен интуицияға негізделген.

Сөйтіп, Гадамер зерде мен ғылымның өмірді танып-білуге, тарих әлемін айшықтауға шамасы келмейтініне меңзейді.

Э.Гуссерль "өмір - трансценденталды редуцияланған субъективтілік... барлық объективтенудің қайнар көзі"' деген тұжырымды айтады.

М.Хайдеттер өзінің "Болмыс пен уақыт" деген еңбегінде болмысты (ондағы құндылықтарды), ақиқатты және тарихты (ондағы құндылықтарды) абсолюттік уақыт тұрғысынан қарастырады. Ол бәріне (ақиқатқа да, болмысқа да) уақыт төреші дегенді білдіреді .

Ал енді кеңестік дәуірде философияда құндылықтарды зерттеу кейін қалыптаса бастады. Әрине, ол маркстік әдіснамаға сүйенген аскиология болатын.

Құндылықтардың қалыптасу негіздерін адам сұраныстары, мұқтаждықтарымен және мүдделерімен байланыстыру дәстүрлері кеңестік философияда орныға бастаған болатын. Мәселен, С.Ф.Анисимов құндылықтар қажеттіліктермен, сұраныстармен, немесе мұқтаждықтармен тығыз астасып жатады десе, басқа зерттеушілер (мысалы, А.Г.Здравомыслов ) құндылықтар негізінен, адам мүдделерінен туындап отыратын құбылыс деп түсіндіреді.

Әрине, бұл екі көзқарастың арасында принциптік түрдегі алшақтық жоқ. Өйткені, адам сұраныстары мен мүдделері бір-бірімен мәндік жағынан өте жақын ұғымдар болып табылады. Ал жалпы маркстік философия қоғамдық тарихи практиканың рөлін жоғары қойғандықтан құндылықтарды (басқа рухани құбылыстар сияқты) әлеуметтік тұрғыдан қарастырады. Сондықтан адам қажеттіліктері, мұқтаждары, мүдделері, құндылықтары қоғамдық сананың көрініс беру формасы ретінде, әлеуметтік іс-қимылдың түпкі себептері түрінде танылады.

Құндылықтар рухани өндірістің өнімі, нәтижесі ретінде, қоғамдық сананың элементі ретінде қарастырылады. Марксизм әлеуметтік ортадағы әр түрлі әлеуметтік топтардың (таптардың) қоғамдық санасында құндылықтар өзіндік элемент болып орнығады деген тұжырымды білдірген.

Қоғамдық сана қоғамдық болмысты бейнелейді, өрнектейді деген қағидаға сүйенген бұл бағыт құндылықтарды зерттеуде "Адам мен Әлем" арақатынасын таптық негіздерге бағындырып келгені белгілі. Сондықтан, марксизмде қолданылған іс-әрекет принципі көбінесе сыңаржақты формада ғана Ақиқатты айқындай алатын. Әрбір құндылықтың түпкі мәні, шынайы табиғаты белгілі бір схемалардың шеңберінен шыға алмайтындай күйде болды. Бұл жағдайда квази-құндылықтар жүйесі мен шынайы құндылықтар арасындағы жік жоғалып, санада бұрмалану орын алады.

Кеңестік философияда құндылықтар мәселесін зерттеуде өзінің қомақты үлесін грузин мектебі қосты (А.Т.Чавчавадзе және т.б.). Олар негізінен, өздерінің құндылықтарды зерттеудегі әдіснамасы философиялық антропология және мәдениет философиясы арқылы қалыптастырды.

Сонымен катар "Адам - мәдениет - құндылықтар" жүйесі арқылы қоғамдағы үрдістердің түпкі байланысын ашуға тырысты. Осы тұғырнаманы түсіндіру мақсатында бұл философтар маркстік әлеуметтік практика, мақсаткерлік іс-әрекет сияқты тұжырымдарға сүйенеді. Бүл зерттеушілер құндылықтардың әлеуметтік болмыста бар екенін мойындап қана қоймай, олардың арасында өзіндік иерархия орнайтынын және оларды бір-бірімен салыстыруға болатындығына назар аударады.

Бұл бағыттың жетістігі құндылықтарды әрбір тарихи нақты кезеңге сай жіктей білуді үйрету болып табылады.

"Бізге осыған дейінгі белгілі болып келген құндылықтар шын мәнінде адам үшін арналған, соған "адрестелген" және кез келген құндылық өзінің нақты тарихи ұғынылуында және жүзеге асуында салыстырмалы болып келеді. Бірақ бүл дегеніңіз, нақты тарихи кезеңдегі адамдар мен әлеуметтік топтардың қажеттіліктері мен мүдделеріне сәйкес келетін игіліктер ғана құнды деген сөз емес және адамның алдында шешуші талап ретінде тұратын және басқа құндылықтарға адамның өзін құндылық ретінде және оның құндылықтарға қатынасын қосқанда да өлшем болатын мақсат-құндылықтар жоқ деген емес" .

Осы құндылықтар иерархиясы арқылы антропоцентризм, субъективизм, релятивизм сияқты бағыттардың әлсіз жақтары анықталып, жоғарғы құндылықтарға жеткілікті түрде назар аударылады.

Бірақ бұл әдіснамалық негіздердің де кейбір осал жерлері көрініс береді. Аталмыш бағыттың бір ерекшелігі - мәдениетті телеологиялық түрде түсіндіруі. Бірақ адамның кейбір мақсаткерлігі Ақиқаттың заңынан алыста жатуы да мүмкін ғой. Мақсат жүрекпен емес, зердемен, ақылмен ғана өрнектелсе, өмірде кейбір қателіктерге ұрындыруы ғажап емес. Сондықтан еркіндікке, әділдік пен әсемдікке деген ұмтылыс зерде анықтаған бірегей жолмен өрбіп, дамуы да мүмкін, ал ол қысқаша уақытқа ғана адамның өмірінде псевдоүйлесімділік орнатуы да мүмкін. Бұған мысал ретінде нашақордың өзін "бақытты" сезінген күйін, өмірдегі барлық мәселелерді ұмытқан шағын айтуға болады. Өмірдің, ақиқаттың барлық үрдістерін адамның оз жеке басының мүддесіне қарай тели беруі және оны абсолюттеуі құндылықтардың иллюзорлық жүйесін түзейді. Сондықтан антропоцентризм де кейде сыңаржақтылық деңгейде көрініс береді.

Мәселен, антропоцентристік принциптің осал жері - ол адамды табиғаттан, қоршаған ортадан, яғни космостан жоғары қоюға тырысатындығы. Ол табиғат заңдылығын түсініп, онымен үйлесімдікте өмір сүрудің орнына, қоршаған ортаны бағындырып, өзіне қызмет етуге тырысады. Қоғамдағы мәдени болмыстың құрылымын шексіз еркіндік арқылы жасағысы, қалыптастырғысы келеді, бірақ бүл еркіндікті пайдалану ұстанымы мен бағдарларды анықтау әдісі үлкен жаңылысуларға ұшыратып отырады.

Өйткені, адам тән мен зердеге табиғаттың арқасында ғана ие болған. Ал хайуанат дүниесіне тән психикалық қасиеттердің жиынтығымен адам болмысы шектелмейді. Адамда оның еркіндігінің түпкі субстанциясы болатын "Жан" деген құдірет бар. Ол материалдық өлшемдермен айғақталмайтын ерекше құбылыс болып табылады. Ол жан-жаққа нұрын төккен, сәуле шашатын кішкентай нүкте іспетті. Міне сол жан арқылы біз (адамдар) жоғарғы Рухани Күшпен байланыстамыз. Сол арқылы хайуанаттар әлемінен сапалы айырмамыз бар. Сондықтан адамның мәнін маркстік философиядағыдай тек әлеуметтік қатынастардың ансамблімен ғана байланыстыруға болмайды. Әрине, ол қатынастар тұлғаның рухани дамуына негіз болатындығын да ескерген жөн.

Әрбір қоғамның мәдени тұтастығы, оның ішкі бірлігі әлеуметтік ортадағы жоғарғы құндылықтардың, таным мұраттарының, әсемдік пен адамгершіліктің ішкі бірлігіне негізделеді. Ал егер сол құндылықтар мен мұраттардың біртүтас өрісі ыдырай бастаса, онда кез келген мәдениеттің іргетасы қирай бастайды, құрылымы ыдырап, өркениет күйреуге мәжбүр болады .

Ал енді құндылықтарды зерттеудің жаңа әдіснамасы әзірге толық түрде қалыптаса қойған жоқ. Бірақ, біздің ойымызша XXI ғасырдың аксиологиясы "Ақиқатқа сәйкес келу принципіне" сүйену арқылы қалыптасады. Себебі, рухани дамудың өзіндік ерекшелігі бар және ол материалдық болмыстың заңдылығымен сәйкес келмейді. Ал құндылықтар рухани құбылыс ретінде рухани болмыстың ішкі заңдылығына бағынады, сол арқылы әлеуметтік ортада өрбіп отырады. Бүл принциптің кейбір негіздерін жоғарыда айтып кеттік. Сондықтан құндылықтар туралы қалыптасқан теориялық конструкцияның жалпылама сипаттамасына тоқталайық.

Аксиология - құндылықтар табиғаты, олардың әлемдегі орны туралы философиялық ілім. Бүл философиялық сала құндылықтар әлемінің құрылымын, оның ішкі өзара байланысын анықтайды. Ол әлеуметтік және мәдени факторлардың негізімен, сонымен қатар тұлғаның қалыптасуымен астарласып жатады және философиялық рефлексияның өзегі болып есептеледі.

Бұл философиялық жүйенің аксиологиясыз толыққанды еместігін танытады. Адам әлеуметтік дүниеде өзінің қатынастарын қарапайым қажеттіктерді қанағаттандырудан бастайды, яғни субъектінің объектіге қатынасы түзеледі. Бұл деңгейдегі аксиологиялық ұмтылыс, әрекет бағалау деп аталады. Сөйтіп, баға беру де өзіндік құрылымы бар құбылыс болып табылады. Ол баға беру қатынастарынан, бағалау ұғымынан тұрады. Біріншісі үрдіс болса, екіншісі нәтиже болып есептелінеді. Ал құндылық болса субъектаралық қатынастардың типтерін анықтайды. Ол адамның ішкі Мәнімен байланысып, қалаған мақсаттарға қарай жетелейді.

Бұл тұрғыдан алғанда құндылықтар мәселесін әр түрлі кең мәтіндерде қарастыруға болады. Біріншіден онтологиялық тұрғыдан - болмыстық тәсіл мәселесімен байланыстыра, екіншіден, гносеологиялық тұрғыдан - танымдық қалыптар мен бағдарлар астастыра қарастыруға болады.

Құндылықтар онтологиясы туралы әр түрлі философиялық бағыттағы пікірлер әр қилы: жаңакантшылдар, натуралистік эмпиризм, социологизм бағыттары құндылықтардың объективті табиғаты бар, олар не материалды, не идеалды болады деп есептейді, нигилистік релятивизм, психологиялық эмпиризм, логикалық эмпиризм сияқты бағыттар құндылықтардың субъективті табиғаты бар деп санайды, олар әрбір адамның ішкі дүниесінен құндылықтардың қайнар көзін іздейді, феноменология, аксиологиялық формализм, диалектикалық материализм субъекті мен объектінің өзара қатынасынан туындайтын құбылысқа құндылықтарды жатқызады. Біздің ойымызша, бүл бағыттардың бәріндегі ортақ кемшілік құндылықтардың болмысы тұтас, нақты қамтылмауында, кейбір қасиеттерін айырықша атап көрсетуінде. Әрбір топтың айтқан пікірінде өзіндік мағына бар. Бірақ құндылықтың онтологиясы субъектаралық деңгейде қарастырылса ғана нақтыланады, біртүтас күйге енеді.

Құндылықтар гносеологиясына келетін болсақ, онда кейбір философиялық бағыттардың ерекшелігін де атай аламыз. Мәселен, феноменология бойынша құндылықтар тек феноменологиялық тәжірибе арқылы танылатын қасиеттер деп түсініледі; Аксиологиялық сцентизм - құндылықтарды бақыланатын құбылыстар және оларды ғылыми әдістер арқылы индуктивті зерттеуге болады дейді; формальді аксиология - логикалық ұғымдардан тұратын мағына деумен шектеледі; логикалық эмпиризм - құндылықтарды танылмайтын эмоциялық маңыздылықтарға жатқызады; неореализм - құндылықтарды логикамен анықталмайтын, тек әлеуметтік және психологиялық әдістермен тануға болатын құбылыстар деп түсінеді; экзистенциализм - бұл құбылыстарды онтологиялық тәжірибелерде экзистенциялық анықтамалар беру арқылы тануға болады; лингвистикалық формализм - семантикалық мағынасы жоқ, өзіндік ерекшелігі бар пікірлер деп түсінеді.

Релятивизм болса - құндылықтарды әрбір жағдайға байланысты ерекше табиғаты бар пікірлер деп түсінеді; материалистік диалектика - құндылықты негізінен субъект пен объектінің арасындағы қатынастан туындайтын маңыздылық ретінде қарастырып, оны тарихи және әлеуметтік критерийлер арқылы тану қажеттігіне назар аударады.

Біздің ойымызша, нақты тарихилық принципі белгілі бір деңгейде қолдануға болатын тәсіл Бірақ, ол көбінесе субъектінің даму ауқымынан аса алмағандықтан белгілі бір деңгейді қамти алады, құбылысты терең, тұтас, жан-жақты түсіндіре алмайды, тек қана белгілі тенденциялардың (үрдістер) қозғалысын, эволюциясын сипаттай алады. Ал логикалық түрде түсіндіріле бермейтін, бейсаналық шамада қабылданатын құндылықтар жүйесі сыртта қалып қояды. Сондықтан "Ақиқатқа сәйкес келу" принципі - әсіресе рухани құндылықтарды зерттеуде негізгі іргетас, бағдар болатынына сенімдіміз. Өйткені, ол адамның субъектаралық қатынасына сүйенеді, Ғаламдағы рухани дамудың ерекше қасиеттерге толы жетілу ережесін басшылыққа алады, адамның Мәндік орнын анықтайды.

Құндылықтар құрылымы мен типологиясы

Әрбір құбылыстың өзіндік құрылымы, басқа болмыстың элементтерімен байланысы, қатынасы болады. Осы тұрғыдан алғанда, құндылықтар жүйесіне де әр қилы сипаттамалар беріліп, оның құрылымдық негіздерін анықтауға талпыныстар жасалынуда. Олардың ішінде қайсысы Ақиқатқа сәйкес келетінін әлемдік практика көрсете жатар. Сондықтан осы мәселе жөніндегі көзқарастар мен ой-тұжырымдарына экскурс жасап көрелік.

Кант алғашқылардың бірі болып философияның нағыз айналысатын мәселесі құндылықтар екенін айтқан болатын. Ол өзінің аксиологиялық жүйесін баршылық пен болуға тиістілік арасындағы, нақтылық пен идеалдылық арасындағы жікті ажыратудан бастау қажеттілігіне әкеліп тірейді. Осы орайда Қ.Әбішев философияның жалпы ғылымдардан айырмашылығы - оның болуға тиістіліктермен айналысуында деген ойды тұжырымдайды. Сөйтіп, И.Кант құндылықтарды ерік пен жігерге бағынған талаптар; адам алдындағы мақсаттар; кейбір факторлардың адамдар үшін маңыздылығы деп түсінеді.

Ал енді Гегель болса құндылықтарды екі үлкен топқа жіктейді - экономикалық (утилитарлық) және рухани құндылықтар деп. Бірінші құндылықтарға негізінен тауарларды жатқызады. Олардың маңыздылығы (тауарлардың) құндылығында, ерекше қасиеттерінде емес. Ол адамдардың сұраныстарына, қажеттіліктеріне байланысты анықталады, яғни үнемі салыстырмалы қасиетке ие құбылыстар деп бағалайды .

Екінші топқа жатқызған құндылықтарды рухтың еркіндігімен байланыстырады. Ол "барлық құндылық пен маңыздылыққа ие болған нәрселер оз табиғаты бойынша рухани", - болып есептеледі деген ойды білдіреді .

Философиялық әдебиетте құндылықтардың табиғаты мен құрылымы туралы әр түрлі көзқарастар бар. Мәселен, кейбір зерттеушілер (кәдуілгі санадағы түсініктегідей) құндылықты адам қажеттігіне жарайтын зат, нәрсе ретінде қарастырады; басқалар идеал (мұрат), немесе норма (қалып) десе, сонымен катар әлеуметтік субъектілік үшін маңыздылығы бар құбылыс деп қарастырады.

Біздің ойымызша, жоғарыда айтылған көзқарастардың әрқайсысы жалпы құндылық феноменінің әр түрлі қырын ашады, бір-бірін толықтырады. Сондықтан құндылықтар туралы біртүтас концепцияны қалыптастыруға іргелі рол атқарады.

Бұл жерде құндылықтық қатынастар мәселесі туындайды. "Адам мен әлем" қатынасында -адамның дүниеге деген қатынасы қандай ұстанымдарға, іргелі принциптерге арқа сүйеген міне осы мәселе құндылықтарды анықтауда үлкен маңыздылыққа ие болады. Мәселен, діни наным-сенімдегі адам мен атеистік бағытты ұстанған адамның, моральдік -адамгершілік принциптерге сүйенген адам мен өзімшілдік, нәпсіқұмарлық қақпанында жүрген адамның құндылықтар әлемі әр түрлі болып келеді.

Құндылықтарды зерттеу барысында оның өзіндік ерекшелігін, оны айшықтаушысын (материалдық және рухани игіліктер), оған берілетін бағаны ажырата білу керек. Құндылықтардың өзінің айшықтаушыларынан айырмашылығы - олар өзінің субъектілерінің өмірдегі көңіл-күйлерімен біріге отырып, көрініс береді, яғни шындықта анықталуы "Адам Әлем" қарым-қатынасына байланысты. Ал бағалау жүйесі әр түрлі тарихи-нақты кезеңде, әлеуметтік болмыста, тіптен, әлеуметтік-демографиялық топта әр түрлі кейіпте байқалады.

Әлемдегі құбылыстарға адамның құндылықтық қатынасы екі түрлі формада көрініс береді - "нәрселік құндылықтар" және "субъектілік құндылықтар".

Әлемнің көп түрлі құрылымы "нәрселік құндылықтар" түрінде сипатталып, олар жақсылық пен зұлымдық, ақиқат пен жалғандық, әсемдік пен құбыжықтық, әділдік пен әділетсіздік және т.б. дилеммаларда көзқарастық сұрыптаулардан өтеді. Бұл құндылықтарға адамды қоршаған табиғи орта және оның өз қолымен жасаған туындылары (материалдық және рухани) жатады. "Субъектілік құндылықтарға" - әр түрлі нормаларды танытатын принциптер, рәміздер, ұстанымдар, талаптар, бағалаулар, шектеулер, ділдік ерекшеліктер және т.б. жатады.

Құндылықтар негізінен, адам арқылы анықталатындықтан және олар адам үшін, оның дамуы, жетілуі үшін қажет болғандықтан әлеуметтік сипатқа ие болады. Сондықтан адамның іс-әрекетінсіз, әлеуметтік тәжірибесінсіз ешқандай құбылыс құндылықтық маңызға дейін көтеріле алмайды. Адам құндылықтың мәнін анықтауы үшін алдымен әлеуметтік дүниеде өмір сүруі керек.

"Талғамда Талас жоқ", - деген канатты сөзден-ақ құндылықтар жүйесін, иерархиясын қалыптастыруда адамдардың сан алуан түрге бөлінетіндігіміз көрінеді. Сондықтан әрбір субъектінің өзіндік құндылықтар жүйесі болғандығы жалпы ғаламның көптүрлілігіне сәйкес келеді және еркіндік заңдылығының адам үшін маңыздылығын танытады. "Қарға балапанын аппағым", - дейді, "Кірпі баласын жұмсағым" - дейді. Ләйліні тек Мәжнүннің көзімен көріп қана жүрегімен шынайы сүйе білуге болады (естен танып, құлап қалардай).

Философиялық әдебиеттерде құндылықтарды әр түрлі тәсілдермен жіктейді, топтайды. Мәселен, мақсат-құндылықтар, немесе жоғарғы (абсолютті) құндылықтар және құрал-құндылықтар (инструменталды құндылықтар). Материалды және рухани құндылықтар, оң және теріс сипаттағы (жалған) құндылықтар деп бөлу де кездеседі. Бүл бөлінудің бәрі салыстырмалы түрде екені белгілі, өйткені олардың бәрі адам өмірінің біртүтас әлемін құрайды.

Мақсат-құндылыққа көп зерттеушілер адам өмірін, ақиқатты, еркіндікті, әсемдікті, әділдікті, жақсылықты жатқызады .

Құрал-құндылықтарға - әлеуметтік, саяси, экономикалық құбылыстарды жатқызуға болады. Олар тарихи үрдістің, мәдени кеңістіктің қоғам алдына қойған мәселелерімен байланыста көрініс беретін құндылықтар.

Қоғамда дәстүрлі құндылықтармен қатар әрбір тарихи кезең туындататын, әрбір әлеуметтік қауымдастық үшін маңызы бар ерекше құндылықтар өмір сүреді. Этникалық қауымдастықтар өзіндік ұлттық құндылықтарын түзсе, жалпы адамзатқа ортақ құндылықтар бәрімізді біріктіреді.

Құндылықтар қоғамда адамға маңыздылығы жағынан кейде орындарын ауыстырып отырады. Бұл көбінесе қоғамдағы үрдістердің даму логикасына байланысты болып келеді. Бірақ, кейде тұлғаның өмірде әр түрлі себептерге байланысты құндылықтық бағдарларын күрт өзгертуіне де тәуелді болып келетін кездері болады. Сондықтан жағымды мағынадағы тұрақты доминанта - құндылық өте сирек кездесетін құбылыс. Ол тек жоғарғы идеалды үнемі биік ұстап, рухани дамудың белгілі бір деңгейіне көтерілген адамдардың қасиеті.

Енді құндылықтардың негізгі типологиясына тоқтала кетелік. С.Пеппер құндылықтарды әлеуметтік, мәдени, тұлғалық, биологиялық тірі қалу құндылығы деп жіктеп, Парсонстың торт саладан тұратын әлеуметтік іс-қимыл жүйесіне сүйенеді (мәдениет, қоғам, тұлға, ағза) .

Р.Вильямс мақсат-құндылық пен құрал-құндылықтардан басқа, доминанта-құндылықтар болғандықтан оларға бағынышты-құндылықтар болады деген пікірді білдіреді .

Ресчер өзі ұсынған құндылықтарды анықтау типологиясын адамның әр түрлі қажеттіліктері, мүдделері мен қалауларына байланыстыра қалыптастырады. Бұл типологияны төменгі кестеден көруге болады.

H. Ресчер жіктемесіндегі құндылықтар категориясы

Кейбір мысалдар



1. Материалдық және денелік

Денсаулық, жайлылық, денелік қауіпсіздік



2. Экономикалық

Экономикалық сенімділік, өндіргіштік, тиімділік.



3. Моральдық

Адалдық, әділеттілік.



4. Әлеуметтік

Қайырымдылық, сыпайыгершілік.



5. Саяси

Еркіндік, теңқұқықтық, заңдылық.



6. Эстетикалық

Әсемдік, үйлесімділік, симметрия.



7. Діни

Мойынсұнушылық, төзімділік, сананың нұрлануы.



8. Интеллектуалды

Білім, анықтық, логикалық.



9. Кәсіби

Табыс, мойындату.



10. Сезімдік

Махаббат, тартымдылық, достық.



М. Рокич өзінің "Нанымдар, ұстанымдар және құндылықтар" (1968), "Адам құндылықтарының табиғаты" (1973) және "Адам құндылықтарын түсіне отырып" (1979) деген еңбектерінде құндылықтардың екі тобы бар екенін айтады: біріншісі адам көзімен көретін, нәрсе түріндегі құндылық болса, екіншісі әлеуметтік сананың, өзіндік сананың элементі ретіндегі құндылықтар. Ол сонымен қатар құрал-құндылықтарды инструменталды, мақсат-құндылықтарды - терминалды құндылықтар деп атайды. Осы соңғы терминалды құндылықтардың ішінде интраперсоналды, яғни адамның жеке басына байланысты (жанды құтқару, өмір мәні сияқты мәселелер) және интерперсоналді, яғни әр түрлі топтарға бағытталған (әділдік, бауырмалдық сияқты мәселелер) салалар бар. Біздің ойымызша, осы терминалды құндылықтардың жүйесі негізінен, қоғамдағы рухани құндылықтар жүйесін құрайды.

Әрине инструменталды құндылықтарсыз жалпы құндылықтар жүйесі қалыптаспайды. Өйткені, олар нақты тарихи жағдайдағы ерекшеліктерге байланыста қалыптасқан мәселелерді қамтиды. Инструменталды құндылықтардың негізін моральдық құндылықтар құрайды және олар қоғамда реттеуші, тәрбиелеуші функцияларды атқарады. Сонымен қатар кез келген құндылықта танымдық (когнитивті), эмоциялық және рационалдық элементтер бар екенін ескерген жөн.

Шетелдік зерттеушілер арасында 70-80-жылдары құндылықтар өзгеріп отыруы мәселесі кеңірек зерттелінді. Мәселен, Р.Вильямс құндылықтардың өзгеру типологиясын адамдардың қауымдастығындағы әлеуметтік-саяси өзгерістеріне, жеке және топтық көзқарастардың ауытқуларына сүйене отырып қалыптастырды:

1. құндылықтардың жасалынуы (креация) - тәжірибенің кеңеюіне байланысты бағалаудың жаңа үлгілерін, өлшемдерін жасау және оны іс-қимылды, мінез-құлықты реттеп отыру үшін қолдану;

2. құндылықтар деструкциясы - әлеуметтік өзгерістердің негізінде белгілі бір құндылықтардың жойылып кетуі;

3. құндылықтардың әлсіреуі - адамдар арасында белгілі бір құндылықтардың маңыздылығының төмендей бастауы;

4. құндылықтардың күшеюі - керісінше, құндылықтардың әлеуметтік ортада жаңа беделдерге ие болып, ауқымын кеңейтіп, жаңа объектілерді қамтуы;

5. құндылықтарды қолдану - қоғамда бүл құбылысты рационалды түрде қолдану, оның рәміздік деңгейінің өсуін ескеріп отыру;

6. құндылықтық қатынастарды нақтылау, яғни құндылықтарды әрекет ету ауқымын анықтау;

7. құндылықтарды шектеу - басқа бір маңыздылығы бар құндылықтарды қолдану арқылы әр құбылыстың мөлшерлі әсер ету облысын қалыптастыру;

8. құндылықтар экспликациясы, яғни олардың жасырын күйден жарыққа шығуы, белгілі бір формаларға ие болуы;

9. құндылықтар келісімі, яғни құндылықтар аралық шиеленістерді шешу мақсатында әрбір құндылықтың басымдылығын анықтап, жүйедегі орнын белгілеу арқылы үйлесімділікке қол жеткізу;

10. құндылықтарды интенсификациялау және абсолюттеу - белгілі бір құндылықтардың адамдардың өмірлік бағдарларында шешуші рөл атқарушы күшке айналуы, көп адамдар үшін маңыздылығының артуы.

Сөйтіп, жоғарыда аталған М.Рокич пен Р.Вильямстің құндылықтарды жіктеу, типологиялау әрекеттері әлемдік ғалымдар үшін нақты социологиялық зерттеулерді жүргізуде негізгі құралдар ретінде қолданылып келеді. Біз де өзіміздің социологиялық зерттеулерімізде бүл әдіснама мен әдістеменің тиімді тұстарын қолдануға тырыстық.

Құндылықтар жүйесінің әр түрлі элементтері болып есептелетін жеке, топтық, қауымдастықтық, жалпы адамзаттық құндылықтар иерархиясы бар. Әрине, адамның жеке басының тұлғалық құндылығы жалпы адамзаттық құндылықпен сәйкес келіп жатса, онда әлеуметтік болмыста үйлесімді ахуал қалыптасар еді. Өйткені, жалпы адамзаттық құндылықтар, шынайы діни құндылықтар сияқты (оларды дін атын жамылып адамдарды алалауға, бір-біріне қарама-қарсы қоюға шақырып жүрген іс-әрекеттермен шатастырмау қажет) адамдардың "Эгосына", өзімшілдігіне қызмет етпейді. Олар моральдік жағынан тазаруға, тәубеге келуге, ізгілікті іс-қимылдарға шақырады. Ал жеке бастық, немесе топтық құндылықтар (оның этникалық, әлеуметтік қауымдар, ұйымдар түріндегі формалары болсын) көбінесе өзінің шектеулі мүдделерін қорғау мақсатында қалыптасады. Сондықтан, олар өздерінің кейбір жағымсыз іс-әрекеттерін ақтап алуға бейімділік танытумен болады.

Қылмыс жасауға барған қылмыскердің "дәйекті" дәлелдеріне (отбасын асыраудың қамы ғой - деген) ұқсас өзімшілдік әрекеттер өрбиді. Міне осындай жағдайда "Тұлғалық -Ұлттық – Жалпы адамзаттық" құндылықтар қатынасының ізгілікті нормаларға, ұстанымдарға, принциптерге сүйенгені құба-құп. Онсыз қоғамда біртұтас мәдени құндылықтар қалыптаспайды, құндылықтар жүйесі оз функцияларын тиімді атқара алмайды.

Енді қоғамдағы тұрақты әлеуметтік субъектілердің қатарына жататын әр түрлі халықтардың этникалық санасындағы құндылықтардың атқаратын функцияларына (қызметтеріне) тоқтала кетелік:

1. этникалық артық көрушіліктерге сәйкес (әрбір этностың өзінің құндылықтар жүйесіндегі этноцентризм қағидаларының деңгейлеріне қарай бағалауларына байланысты) реттеу функциясы (әрбір этникалық топ өзінің этникалық мүдделеріне тиімдірек бағытта реттелгенін қалайды);

2. біріктіруші (консолидация жасаушы) функция - бұл негізінен белгілі бір рәміздер арқылы, моральдік нормалар арқылы ішкі топтық ынтымақтастыққа қол жеткізу;

3. этнодиференциациялау функциясы (бұл этноцентризм мен этномәдени төзімділіктің қайшы келуінен туындайтын құбылыстар);

4. идеологиялық функция - ұжымдық этникалық іс-қимылдардың ақ-қарасын саралауда жағымсыз істерді "ақтау", қиындықтар мен қайшылықтарды жеңуге этносты жұмылдыру.

Мәдени құндылықтарды бағалау жүйесі ғасырлар бойы қалыптасқан және олардың (құндылықтардың) иерархиясы нақты тарихи кезеңде оз бейнесін айшықтай түседі. Қазіргі XXI ғасырға келіп қалған биіктіктен тарихтағы құндылықтар жүйелеріне (әр түрлі өркениеттегі) үстірт баға беру мардымды іс емес. Өйткені, тарих қойнауындағы әрбір іс-әрекеттің, әрбір қатынастың, әрбір ой-талғамдардың рухы оз күшін жоғалтқан жоқ, оның бәрі әрқайсымыздың түпкі санамызда орналасқан, оның көріністері бейсаналық іс-қимылдар түрінде байқалып отырылады.

Сондықтан әрбір халықтың мәдениетінің әлеуметтік портретін анықтау үшін - олардың құндылықтар жүйесін зерттеу қажет. Сол құндылықтар жүйесінде адамсүйгіштік, ізгілікті нормалар басымдық танытса, онда рухани құндылықтар әлемінің қалыптаса бастағаны, ал оның орнына өзімшілдік, өзгеге деген қаскөйлік етек алса, онда бұндай қоғамның "белді құндылықтар жүйесі" осы әлеуметтік-этникалық ортаның түбіне жетеді, әр түрлі жанжалдар мен кикілжіңдер туындауына себепкер болады. Мәселен, кезіндегі жоңғарлардың құрып кетуіне себепкер болған факторға - олардың жаугершілік менталитетін, құндылықтық бағдарларын жатқызуға болатын сияқты. Ал енді тікелей соғысқа қатыспай-ақ, іштей іріп-шіріп, құлдырауға "жол ашылуы" мүмкін. Мәселен, маскүнемдік пен нашақорлық жайлаған жерде осындай құндылықтар жүйесінің деградациялану үрдісі жүруі заңды құбылыс. Қазіргі Америка жеріндегі "құндылықтар жүйесі" әлемге тасымалдануда, сол бұқаралық мәдениеттің элементтері әлемнің әр түкпірінен табылады. Бұл адамзаттың технократиялық дамуды пір тұтқан, сырты жылтыраққа әуестенген уақытша кезеңі деген ойдамыз. өйткені, адамның шынайы Мәні оның өз бойындағы руханилығын ашқанда ғана байқалады, ол өзінің негізгі байлығы етіп рухани құндылықтарды атағанда көрінеді деген ойдамыз.

Ал енді жоғарыда атап өткен "құндылықтар жүйесінің" адамның рухани мәніне сәйкес келмейтін, оны адасуға, ауытқуға бейімдейтін түрлерінің, типтерінің көпшілікке сіңімді болуы, әлеуметтік кеңістікте кең таралуы неліктен? Г.Ақмамбетов атап өткендей, әлеуметтік ортада ор түрлі адамгершіліктік қайшылықтар белең алуы мүмкін: адам мен қоғам арасында, тіптен адамның рухани, адам мен қоғамдық топтың, қоғамдық пікірдің арасында, әлемінде де моральді сананың қайшылығы құндылықтық бағдардың өзгеруінен туындауы мүмкін. Құндылықтар қайшылығынан шығудың осындай алдамшы түрі де болуы ғажап емес. Сөйтіп, адам әлеміндегі қайшылықтардың түпкі тамыры сол әрбір пенденің ішкі рухани әлемінде жатқаны белгілі болып отыр.

Рухани құндылықтар әлемі: әлеуметтік-философиялық талдау. –

Алматы, 2000. - С. 7-33.





6. ҚОҒАМДЫҚ САНА ХАҚЫНДА

6.1 ҰЛТТЫҚ ПСИХОЛОГИЯ ТАБИҒАТЫ

Иллюзия ма әлде шынайылық па?

НҰРЫМБЕК ЖАНДІЛДИН

Бұл тарауда ұлттық мінез бақылауға икемді, адам санасында көрінетін объективті шындық ретінде бар ма әлде бұл түсініктер өмірде шынайы болмысы жоқ елес пе деген мәселелер жөнінде айтылады.

Бұл сұрақ бұрын профессор И.С.Конның "Ұлттық мінез - миф немесе шынайылық па?" деген мағыналы мақаласында қойылған. Көптеген аса күрделі және қазіргі кезде ғалымдар арасында түйінді пікірталастың тақырыбына айналған ұлттық мінезге қатысты сұрақтарға И.С.Кон, біздің пікірімізше, дұрыс және дәлелді жауаптар береді. Ол "тарихи материализмнің әр түрлі халықтардың тек өзіне тән психикалық ерекшеліктері бар екенін жоққа шығармайтынын әділ айтып өтеді. Бірдей емес табиғи, әлеуметтік, мәдени жағдайларда дами отырып, әр түрлі халықтар мінез, ойлау жүйесінің, жүріс-тұрыс формаларының алуан түрлі типтерін жинақтады және ол типтердің әрқайсысы оны тудырған шарттылықтарға сәйкес болды. Ғылым осы ерекшеліктерді зерттеуден бас тарта алмайды" . Дегенмен мақала атауының басында қойылған сұраққа И.С.Конның басты қорытынды жауабы, өкінішке орай, қанағаттанарлықтай емес. "Ұлттық мінез деген не -миф пе әлде шынайылық па?" деген сұраққа жауап бере отырып, И.С.Кон: "Меніңше екеуі де", - дейді .

Біздіңше, бұл сұрақтың бір ғана мағынасы бар: әрбір ұлтқа оның тарихи шарттылық ерекшелігінен туған нақты, бірақ өзгеріп отыратын мінез сипаттары тон деген пайымдау объективті шындық болып табылады ма? Басқаша айтқанда, бұл пайымдаудың құрамында танушы субъектінің санасынан тыс, шынайы нәрсе бар ма? Мұндай бір-ақ мағыналы сұраққа бірден "иә және жоқ" деп жауап беруге болмайды (әрине егер кім және қалай түсіндіреді деген сұрақ қатар қойылмаса). Бұл сұрақ тек "иә" немесе "жоқ" деген формадағы жауапты талап етеді.

И.С.Конның соңғы қорытындысына деген қанағаттанбаушылық мынадан шығады: ол ұлттық мінез болмысының шынайылығы немесе иллюзиялығын бұл мәселе төңірегіндегі ор түрлі екі көзқарасқа әкеліп тірейді: егер ұлттық мінезді бір әдіспен түсіндірсе, онда ол миф, ал оны басқаша түсінсе, онда ол шынайылық. Нақты құбылыстың объективті мазмұны, шындығына келгенде, оның субъективті санадағы алмастырылған көрінісі болып шығады.

Ұлттық мінездің қалыптасқан әлеуметтік-психологиялық шынайылық ретінде өмір сүруін біз талассыз факт деп санаймыз. Бірінші тарауда біз халықтың психикалық белгілерінің жалпы ұлттық сипаты оларда таптық өзгешеліктердің жоқтығын білдірмейтінін көрсетуге тырыстық. Бұған қоса ұлттық мәселені таптық тұрғыдан қарастыру қажет деген марксистік талап кез келген ұлттық айырмашылықтарды, соның ішінде психология саласындағы өзгешеліктерді жоққа шығаратын тұрпайы әлеуметтанулық немқұрайдылықпен еш ортақтығы жоқ.

Әрбір ұлттық мәдениеттегі екі мәдениет туралы лениндік қағида мәдениеттің жалпы ұлттық маңызын жоққа шығарумен бірдей ме? В.И.Ленин капитализм жағдайында ұлттық мәдениеттің болмайтыны жайында ешбір ойға келмегені ме? Ұлттық мінезге қатысты мәселе де дәл осындай. Бір буржуаздық ұлттың ішінде мінездің әр түрлі таптық типтерінің болуы жалпы ұлттық мінездің жоқтығын білдірмейді.

Сан жағынан бірдей итальян, жапон және голланд жұмысшыларының белгілі бір жағдайдағы іс-әрекетін мұқият бақыласақ, олардың бойынан жалпы адамзаттық қасиеттері тұрғысынан ғана емес, сондай-ақ қоғамдағы олардың қауымдық жағдайынан, өмір және еңбек шарттарынан, олардың таптық идеологиясы, таптық мүдделері мен талпыныстарынан туындаған көптеген ұқсас психологиялық белгілерін табуға болады. Бұған қоса, мұндай бақылау олардың сыртқы құбылыс пен оқиғаны эмоциялық қабылдауларындағы, олардың ымдауы (мимика) мен дене қимылдарындағы (жест), өзін-өзі ұстау мәнеріндегі, бірімен-бірі амандасуындағы айырмашылықтарын көрсетер еді.

Осы этностардан құралған, сан жағынан бірдей буржуазия өкілдеріне жасалған дәл осындай тәжірибе, әрине, басқа картинаны береді. Олардың жалпы және ерекше мінез сипаттары жұмысшыларға қарағанда мүлдем басқаша болады. Бірақ олардың да іс-қимыл, жүріс-тұрыс, ым-ишараларында, сөйлеуінде, бір-бірімен араласуында осы этностардың әрқайсысына тән қандай да бір ерекше белгілері міндетті түрде бой көрсетеді.

Біздің елімізде өмірдің барлық салаларында жүзеге асырылған төңкерістік үлкен өзгерістер барысында, этностардың теңсіздігін жоюдың нәтижесінде, негізгі әлеуметтік-экономикалық құрылымдар мен өмірлік ұстанымдардың бірлігінің әсерінен кеңес халықтарының психологиясы өзгеріп, едәуір жақындаса тусті және мінездері мен олардың рухани болмысының басқа құрамдас бөліктері өзара байыды. Мұндай шарттың өзінде де адамдардың сыртқы жүріс-тұрыс формасында, қайсыбір жағдайларды қабылдаудағы эмоциялық-психологиялық реакциясында, сондай-ақ әр түрлі кеңес этностары мен халықтары өкілдерінің жеке индивидтері немесе топтарының құндылықтық бағдарларында белгілі өзгешеліктердің болуы әдеттегі жағдай саналады. Себебі ұлт өмірінің барлық жақтарының жалпы және қарқынды дамуын танытатын социализм аясындағы ұлттық мәселе үрдістерінің бірі ұлттық мәселедегі барлық прогресшіл нәрсенің дамуы мен гүлденуін, жаңа, шынайы халықтық, интернационалдық қасиеттерді жинақтауды қамтиды.

Барлық зерттеушілер дерлік, ұлттық мінезді зерттей бастағанда, мәселені жалпы ғылыми зерттеулерде қолданылатын әдістердің көмегімен зерттеудің қиын екендігін көрсетеді. Және олармен келіспеуге болмайды. Дегенмен, ұлттық мінез табиғатын зерттеу мүлдем нәтижесіз іс деп санайтын зерттеушілермен де келісуге болмайды.

Қазіргі замандық зерттеушінің қолында адамзаттың ғасырлар бойы жинақтаған көптеген этнопсихологиялық мәліметтері мен фактілері бар. Олардың ішінен ерте замандарда өмір сүрген және қазір өмір сүріп жатқан көптеген этностық құрылымдардың өзіндік ерекше мінездерінің әр түрлі сипаттамаларын табуға болады. Дегенмен, бұл сипаттамалардың шынайылығын анықтау үшін көп күш салу қажет. Көрсетілген этнопсихологиялық мәліметтердің басым бөлігі әдеттегі санадан бастама алады және ол басқа халықтардың өкілдерімен ұзақ немесе қысқа уақытқа қарым-қатынас жасауы мен таныс болуы нәтижесінде әр түрлі адамдарда әр түрлі уақытта қалыптасқан жеке әсерлер мен пікірлердің көрінісі болып табылады. Олар қарама-қайшылыққа, көп жағдайда біржақты қорытындыларға, үстірт пайымдауларға толы. Сондықтан мұндай мәліметтерге қатаң сынмен қараған жөн. Оларды ұлттық мінезді зерттеуде дереккөздердің бірі ретінде тек мұқият сараптама мен ғылыми сүзгіден кейін ғана ішінара пайдалануға болады. Ұлттың психикалық белгілерінің ортақтығына қарсылық білдірушілердің тарапынан көрінетін жалпы этнопсихологиялық мұраны бағалай білмеу, тіптен осы көзқарас тұрғысынан да мақұлдана алмайды, олар қарастырылып отырған мәселе бойынша кез келген мәліметті, кез келген ақпаратты назар аударуға лайықсыз нәрсе ретінде жоққа шығарады.

Сонымен қатар этнопсихологиялық мәліметтер арсеналында әр түрлі халықтардың әр түрлі тарихи кезеңдерінің рухани-психологиялық бейнесінің шынайы мінездемелік белгілері нақты және терең қамтылған құнды материалдар, идеялар, шынайы деректердің игерілмеген алаңы бар. Бұлар - ең алдымен, ұлттық психологияның әлеуметтік-тарихи табиғаты туралы, оны айқындайтын объективті факторлар жөнінде, бір халықтың ұлттық мінезінің басқа халықтардың мінездеріне әсері және т.с.с. жайында айтылған марксизм-ленинизм классиктерінің үлкен әдіснамалық мәні бар идеялары мен сөздері. Бұл жерде біз, кейбір зерттеушілер ойлайтындай, кездейсоқ немесе инерция бойынша айтылған "сәнді" сөздермен емес, Еуропа және басқа континенттер халықтарының тарихын, мәдениетін, рухани болмысын мұқият зерттеудің нәтижесінде қалыптасқан белгілі бір көзқарастар, сенімдер жүйесімен жұмыс істейміз.

Маркс пен Энгельстің ғылыми мұрасында бірқатар нақты этностардың ерекше психологиялық қасиеттерінің қысқа да дәл сипаттамаларын жиі кездестіреміз, бүл ғылыми коммунизмнің негізін қалаушылардың ұлттық мінездің тарихи шынайылығына еш күмән келтірмегендіктерін айғақтайды.

Жас кезінің өзінде-ақ Маркс кертартпа тарихи құқық мектебінің негізін қалаушы неміс заңгері Густав Гугоның халықтар арасындағы айырмашылықтарды жою тұжырымдамасын қатты сынға алған. Маркстің айтуы бойынша, бір параграфта Мұса мен Вольтерден, Руссоның "Қоғамдық келісімі" мен Августиннің "Құдай қаласынан" дәйексөз алған бұл профессор үшін ешқандай айырмашылықтар жоқ. "Ол халықтарды да солай қарастырады, - дейді Маркс, - ол халықтардың ара жігін жоқ етеді. Табиғат заңын мәңгілік санайтын сиамдық, патшасының бұйрығымен мылжыңның аузын тігіп тастайтын, нашар шешеннің аузын құлағына дейін жыратын сиамдық, Гуго бойынша, патшасы өз еркімен бір пфенниг салық салғанның өзін саяси жөнсіздік деп санайтын ағылшын секілді жағымды болып табылады. Ұятты білмейтін, жалаңаш жүретін не жоқ дегенде денесін лаймен жабатын кончи жай ғана киінбей, талғаммен киінетін французбен тең. Қызын отбасының қазынасы ретінде тәрбиелейтін неміс тәрбиелеу жүгінен құтылу үшін қызын өлімге қиятын раджпуттан асып тұрған жоқ" . Халықтардың рухани-психологиялық бейнесі туралы айта отырып, Маркс пен Энгельс бұл халықтардың бірдей емес экономикалық және табиғи жағдайларда өмір сүретінін, қоғамдық дамудың әр түрлі деңгейлерінде тұрғандарын және олардың санасы "ешқашан саналы түрде меңгерілген болмыстан [des bewuae Sein] басқа бір нәрсе болуы мүмкін емес, ал адамдар болмысы олардың өмірінің шынайы үрдісі" екендігін бастама ретінде алған Маркс пен Энгельс ілімі бойынша, өндірістің даму деңгейі ұлттың тұрмыс салтына, соның ішінде оның рухани тұрмыс салтына, оның басқа халықтармен қарым-қатынасына шешуші эсер етеді, ал соңғысы өз кезегінде, осы тұрмыс салтының құрылымына өзіндік өзгешелік енгізеді. "Әр түрлі этностардың арасындағы қарым-қатынастар, - "Неміс идеологиясында" жазылғандай, - әр ұлттың өз өндіргіш күштерін, еңбек бөлінісін және ішкі қатынасын қаншалықты дамытқанына байланысты... Бірақ бір ұлттың басқа ұлтқа деген қатынасы ғана емес, сондай-ақ ұлттың өзінің бүкіл ішкі құрылымы оның өндірісі мен ішкі және сыртқы қатынасының даму дәрежесіне байланысты". Ағылшын, француз және неміс халықтарының XVIII-XIX ғасырлардағы экономикасының даму деңгейі, сыртқы байланыстарының кеңдігі мен сипаты, ішкі қатынас формаларының айырмашылықтары бір-бірінен өте алшақ болды. Бұл айырмашылықтарға олардың әрқайсысының географиялық жағдайларының ерекшелігі қосылды. Ал осылардың бәрі бірге алынғанда, көрсетілген халықтардың ұлттық мінездеріндегі ерекшеліктерге жағдай туғызды және бұл Маркс пен Энгельстің қырағы көздері мен терең ақылдарынан тыс қалып қоя алмады.

"Ағылшын ұлттық мінезі неміс ұлттық мінезінен де, француз ұлттық мінезінен де едәуір ерекшеленеді", - деп жазады Энгельс өзінің "Англия жағдайы. Он сегізінші ғасыр" атты мақаласында. Осы ойын жалғастыра отырып, Англия жөнінде келесі бір мақаласында Энгельс: "Саяси іс-әрекет, еркін баспа, теңіздегі қожалық және Англияның алып өнеркәсібі әрбір индивидуум бойында ұлттық мінезге тон энергияны, шешімді іскерлікті және ең байсалды ақылдылықты кеңінен дамытты..." Будан әрі Энгельс континентте әлі күнге дейін "ағылшын тарихы мен ағылшын ұлттық мінезінің мәніне тереңдеу ешкімнің ойына келмегенін..." өкінішпен жазады. Энгельс ағылшын ұлттық мінезінің басқа да маңызды сипатын - өткеннің алдында бас ию, дәстүрге деген шектен тыс жақындық, әр түрлі шарттылықтарды қатаң сақтауға деген бейімділікті атап өтеді. Ол ағылшын мінезінің бүл ерекшелігін қоғам өмірінен алынған жалпыға таныс мысал негізінде көрсетеді. Англияда патша билігі жоқтың қасына баланған. Дегенмен "іс жүзінде монархиялық элементтің маңыздылығы неғұрлым мәнсіздендірілсе, соғұрлым оның әрбір ағылшын үшін маңызы өсе түсті" . Энгельс кызметі жай, формалды түрде ғана қалған лордтар палатасымен де дәл осындай жағдай болғанын көрсетеді. Десек те, ағылшын мінезінің осы сипатында қайсыбір маңыздылығын, практикалық түрде қажеттігін жоғалтқан конституциялық органның көлеңкесіне бас ию көрініс береді.

Бірақ Энгельс ағылшындардың дәстүрлі, кей кезде көнеге, ұзақ сақталған конституциялық тәртіпке деген тек сырттай берілгендігі олардың ұлттық мінезін тұрақты етеді деп санамаған. Тіпті XVII ғасырдағы буржуазиялық төңкеріс кезеңіндегі ағылшынды 1884 жылғы (Энгельс мақаласының жазылған жылы) ағылшынмен жай салыстырудың өзі осы кезең арасында ағылшын халқының психологиясында айтарлықтай өзгерістер болғандығын көрсетеді. "Өркениеттің жалпы прогресін ескермеген күнде де, ұлттың саяси сипаты сол кезге қарағанда мүлдем басқа". Маркс пен Энгельс ирланд ұлттық мінезінің өзіндік сипаттары, олардың ағылшын пролетариатының мінезіне әсері жайлы бірнеше рет жазған. "Ирланд иммиграциясы" мақаласында Энгельс керітартпашыл ағылшын жазушысы және тарихшысы, ирландықтардың Англияға жаппай иммиграциясын өз көзқарасы тұрғысынан бағалай отырып, ирландықтардың сыртқы келбеті мен мінезін нақты суреттеген Томас Карлейльдің мақаласынан үзінді келтіреді. "Барлық үлкен жолдар мен ауыл аралық жолдарда, - деп жазады Карлейль, - милезиялықтардың жасанды кішіпейілдік, еліргендік, аңғалдық, бишаралық және мысқылшылдықты танытатын жабайы бет-әлпетін көресіз. Ескі-құсқысын бойына ілген өмірге разы жабайы тек қара күшті ғана талап ететін кез келген жұмысқа әрдайым дайын, тек картоппен қамтамасыз етсе болғаны. Тағамның дәмін келтіруші ретінде керегі оған тек түз ғана; ал жатар орынға ол бірінші кездескен қораны немесе үйшікті қанағат етіп, сарайға жайғасады және жалба-жұлба киім кие береді..." Одан әрі Энгельстің өзінің ескертпесі беріледі: "Егер әсіре айтушылық пен ирландықтардың ұлттық мінезін бір жақты сөгуді ысырып тастасақ, Карлейль бұл жерде шындықты суреттейді". Ирландықтың жеңілтек мінезі, тұрпайы әдебі, болмашы сұранысы, оның ластығы және барлық ләззаттардан сескенуін Энгельс экономикалық және мәдени артта қалушылығымен және елдің кедейшілігімен, оның халқының әлемдегі өркениетті этностардан қол үзгендігімен түсіндіреді.

Ирланд ұлттық мінезі мәселесіне Энгельс өзінің "Англиядағы жүмысшы табының жағдайы" деген тамаша еңбегінде қайта оралады. Мұнда ол әрдайым бір-бірімен байланысқа түсіп отыратын әр түрлі халықтардың өзара әсерлесу және өзара жақсарту мүмкіндігі мен заңдылығын терең және дәлелді көрсетеді. "Ирландықтар мен ағылшындар арасында айырмашылық, - деп жазады Энгельс, - көп жағдайларда француздар мен немістер арасындағыдай; неғұрлым жеңілтек, тез әсерленгіш, қызу ирландық пен байсалды, ұстамды, ақыл-парасатқа салып бағалайтын ағылшын арасындағы қарым-қатынас ең соңында екі жаққа да тиімді болуы мүмкін. Ағылшын буржуазиясына тән қатып-семген эгоизм жүмысшы табында едәуір ұзақ сақталар еді, егер оған өзін-өзі құрбандыққа шалуға дейін баратын кең пейілді, бірінші кезекте сезімге бас ұратын ирланд мінезі қосылмағанда және егер санаға ғана жүгінетін суық ағылшын мінезі, бір жағынан ирланд қанымен, екінші жағынан, ирландықтармен әрдайым қарым-қатынасқа түсумен жұмсармағанда" . 1853 жылы жазылған "Үндістандағы британ қожалықтарының болашақ нәтижелері" атты мақаласында Маркс үнді халқының мінезінің текті сипаттарын, соның ішінде, "тіптен өздерінің ең төменгі таптарында" көрініс беретін талғамдық пен шеберлік секілді рухани-психологиялық сипаттарын атап көрсетеді. "Қандай жағдайда болса да, -деп жазады Маркс, - алыс не жақын болашақта біз осы ұлы және қызықты, тұрғындары өздерінің мойынсұнушылығын қандай да бір байсалды тектілікпен теңдестіретін, өздерінің табиғи шыдамдылығына қарамастан, ағылшын офицерлерін батырлығымен таң қалдырған елдің - біздің тілдеріміз, біздің діндеріміздің бесігі болып табылатын және джатта (Үндістанның солтүстік-батысындағы тайпа. - Н.Д.) көне германдықтың типін, ал браминде - көне гректің типін беретін елдің қайта өркендеуін күтуімізге болады" Маркс пен Энгельстің ұлт мінезінің негізгі айрықша белгілері оның философиялық ілімдерінде қандай көрініс табады деген ойлары үлкен қызығушылық тудырады.

"Француз және ағылшын материализмінің айырмашылығы, - деп жазады Маркс пен Энгельс өздерінің "Киелі отбасылық" еңбегінде, - осы этностардың арасындағы айырмашылыққа сәйкес келеді. Француздар ағылшын материализміне тапқырлық, тәндік сипат беріп, қан жүгіртті. Олар оған тағы да жетіспей тұрған темперамент мен сымбаттылық берді". Ғылыми коммунизмнің негізін қалаушылардың бұл сөздерін олар ұлттық мінезді осы немесе басқа елдің философиялық ілімінің ерекшеліктерін анықтайтын жалғыз шешуші фактор деп санады деп түсіндіру, әрине қателік болар еді. Ұлттық мінез, Маркс пен Энгельстің пікірі бойынша, елдің тарихи дамуының қайсыбір кезеңіндегі нақты бір ерекшеліктерімен біріге отырып қана философияға эсер етеді, оған бояу қосады. Және шешуші рол дәл сол ерекшеліктерге беріледі.

Гельвеций мен Гольбахтың пайдалылық және эксплуатация теориясының ағылшындардың осындай теориясымен салыстырғандағы ерекшелігі туралы айта отырып, Маркс пен Энгельс бұл француз ойшылдарының алдында ағылшын теориясы мен одан бұрын дамыған голланд және ағылшын буржуазиясынан басқа өзінің еркін дамуы үшін күрескен француз буржуазиясы да болғандығын көрсетеді. Бұған қоса, XVIII ғасырға тән коммерциялық рух бүкіл Францияны қамтыса, сол кезеңдегі Париж барлық этностардың өкілдері өзара жеке араласқан жалғыз әлемдік қала болды. "Бұл алғышарттар, - деп жазды Маркс пен Энгельс, - жалпы француздарға тән неғұрлым әмбебап мінезбен біріге отырып, Гельвеций мен Гольбахтың теориясына өзіндік әмбебап бояу берді, бірақ бұған қоса, оны біз ағылшындардан әлі де болса табылатын он экономикалық мазмұннан ажыратты. Ағылшындарда белгілі фактіні жай констатациялау болып табылатын теория француздарда философиялық жүйеге айналды". Ұлттық-психологиялық айырмашылықтардың бар екенін дәлелдей түсетін құнды және бай материалды біз осы айырмашылықтардың табиғаты мен шығу тегін арнайы зерттеген немесе сол халықтардың арасында ұзақ уақыт өмір сүріп, олардың өмір сүру жағдайларына және рухани тұрмыс салтына аса қызығушылықпен қарай, барлық байқаған нәрселерін асқан дәлдікпен тіркеп отырған көптеген белгілі ғалым-тарихшылар, экономистер, философтардың еңбектерінен табамыз. Мұнда біз бұл мәселеде ғылыми емес, таза саяси мүдделерін бірінші орынға қойған, өздерінің зерттеу объектісіне алдын ала дайындаған пікірлерімен, нәсілдік және шовинистік түсініктерімен келген және бәрінен бұрын саяси мақсаттарға сәйкес белгілі бір елдің белгілі бір "жоғары" ортасының коп таралған әр түрлі этнопсихологиялық стереотиптерінің "әділеттігіне" жаңа дәлелдемелер табуды маңызды санайтын ғалымдар жөнінде айтпаймыз. Қайсыбір "бөгде" халыққа деген жек көрушілік сезімінен ада, барлық этностардың еңбекші халқына терең сүйіспеншілікпен қарайтын шынайы, прогресшіл ғалымдар туралы сөз болып отыр.

Мысалға, XIX ғасырдағы тамаша француз тарихшысы, ұлы халық сүйер Жюль Мишлені алсақ. Оның қажырлы ізденістері мен үлкен ой толғаныстарының жемісі болып табылатын "Халық" кітабы халықтардың, соның ішінде француз халқының, ішінара ағылшындардың да ұлттық мінезінің ерекшелігі туралы терең, шынайы идеялар мен пайымдауларға толы.

"Халық қойнауынан шыққан, онымен бірге өмірімді өткізген, онымен бірге еңбек етіп, азап шеккен, - деп жазады Мишле, - және кез келген басқа біреуге қарағанда: "Мен халықты білемін" деуге неғұрлым басым құқығым бар мен, барлығына қарамастан, халықтың өз келбеті бар деймін". Мишле халық келбетін анықтайтын психологиялық сипаттарды көз жүгірте қарағанда немесе үстірт танысу барысында көру мүмкін еместігін, оларды тек қазіргі заманға сүйене отырып, түсіндіру киын екендігін көрсетеді. Қазіргі заманды қажетінше анықтап қарау үшін, ұлттың рухани өміріндегі ерекше құбылыстардың мәнін ұғыну үшін, халықтың жанына үңіле алу, бүл құбылыстардың пайда болуын бақылай алу, олардың тарихтағы бастамаларын іздей алу қажет. Анатомия жайында түсінік болмай, суретші болу мүмкін емес. Кімде-кім тек қана сыртқы көріністі аңғарып, бір форманы бейнелеумен қанағаттанса, ол осы форманы шындығымен анықтап қарай алмайды.

Мишле француздардың мінездерінің ерекше белгілерін зерттеуде қолданатын жеке өзінің әдісі туралы айта отырып, төмендегідей жазады: "Есімізде жартылай өшіп қалған, бір қарағанда түсініксіз және мәнсіз көрінетін көптеген әдет-ғұрыптарымыздың шығу тегін іздеп тапқанымда олардың ұмытылған әлем даналығының қалдықтары екендігіне көзім жетті... Аянышты, түрсіз қалдықтар! Олар менің жолымда кезіккенде, мен оларды танымайтынмын, бірақ қайсыбір алдын ала сезінушіліктің арқасында оларды жолда қалдырмай, бір керекке жарар деп, плащтың етегіне салатынмын. Содан кейін, оларға анықтап қарағанымда, тастар, жұмыр тастарды емес, оз ата-бабамның сүйектерін жинағанымды жаным дірілдей түсіндім". Өз халқының ерекше психологиялық белгілерін осы әдістің көмегімен ұзақ уақыт бойы және мұқият зерттеу, әр түрлі таптардың, бірінші кезекте француз шаруаларының және қалыптасып келе жатқан француз пролетариатының жанды өмірін, тұрмысын, әдет-ғұрыбын шыдамдылықпен зерттеу Мишлеге француздар өз мінездері бойынша көп жағдайда суреттелгеннен мүлдем басқа халық екендігін сеніммен айтуына негіз берді. Мәселе тұрмысты бейнелеп көрсететін біздің көптеген ұлы жазушыларымыздың әрқашан француз мінезінің мәнін бұрмалағанында емес дейді Мишле. Оларды әдеттегідей тек жеке дараланған белгілердің қызықтырғандығында.

Мишленің пікірі бойынша, француздардың ұлттық мінезінің кейбір арнайы сәттерінің сырттай көрінісінен тұрмысты бейнелеп көрсететін жазушылар мен зерттеушілер халықтың басты сипатын - "кедейшілік жағдай мен қажеттіліктен туған кінәраттарына қарамастан, қарапайым адамдар сезімдерінің мырзалығымен және жүрегінің мейірімділігімен - бай таптар адамдарында өте сирек кездесетін қасиеттерімен ерекшеленетіндігін" байқамады. Әрекетшіл күш пен адамның қабілеттері, оның жанының қасиеттері өз қолданысын таппайтын капиталистік шындық аясында олар көп жағдайда өздерінің қарама-қайшылығына - бұзақы бейімділіктер мен кінәраттарға айналады. Дәл осы кереғарлық, Мишленің айтуы бойынша, "жалған бағытталған талпыныстарға, бір қарағанда бірден көзге түсетін сөз бен іс арасындағы сәйкессіздікке жиі әкеледі". Дәл осы жағдай француздарға көп жағдайда жеңілтектік, қиялшылдыққа, әдемі қимылдарға және т.с.с. бейімділікті таңудың себебі болды. Бірақ біздің халқымыздың мінезі, осындай тек сыртқы белгілерге келіп тірелмейді, себебі ол "делқұлы қылықтарына, қиялдың елірген шарықтауына және донкихоттық (осылай атағанды жақсы көретін) ұстамаларына қарамастан дұрыс мағынасын сақтайды. Ең жоғарғы шарықтау сәттерінде одан байсалды, орынды сөз өзінің таянышынан айырылып қалмай, қуанышының құрбанына айналып кетпегенінің дәлелі ретінде шығып қалады".

Мишленің бұл жерде ұлттық психологияның қайсыбір белгілері ұлттың барлық ішкі келбетін сипаттай алмайды деген пікірі дұрыс, бұл белгілер арқылы ұлттың ақылдық қабілеттіктері мен рухани нышандары, оның интеллектуалдық және әдептік дамуының бағыттары мен деңгейлері туралы пікір айту мүмкін емес. Әлеуметтік, табиғи және мәдени ортаның жемісі болып табылатын көрсетілген белгілер әр түрлі халықтардың осы қабілеттіктері мен нышандарының көріну формаларына ғана кейбір өзгерістер енгізе алады және олардың мазмұнымен, сондай-ақ олардың дамуына не себепкер болатын, не мұндай дамуға кедергі болатын объективті мәліметтермен ешқандай себептік байланыста болмайды.

Кейбір жеке өзіндік психологиялық белгілерді жалпы ұлттың мінезіне жатқыза отырып, Мишле, сонымен катар, еңбекші таптың этностық-рухани қасиеттерінің үстем тап қасиеттерінен өзгешеленетінін де түсінген. Бұл тұрғыдан оның ағылшын буржуазиясының ұлттық келбетіне берген сипаттамасы қызықты болып табылады. "Ешбір жерде, - деп жазды ол, - таптар дәл Англиядағыдай өзгерістерге ұшыраған жоқ және қазіргі таңда байыған көпестер және олардың балалары лордтарға айналу үшін барын салып ұмтылды. Көпестер, соңғы екі ғасырда мүлдем жаңарған ағылшын дворяндығы өздері сатып алған жер иеліктерінде гербтер мен титулдарды, жиһаз, тарихи коллекцияларды мұқият сақтап қана қоймай, сол жерлерді бұрын мекендеген отбасылардың әдептері мен мінездерін өздеріне қабылдады. Кеуделері мақтанышқа толы олар көне барондардың тілін, қылықтарын және әдеттерін қайталауға тырысты... Буржуазия (мейлі басқаша киінген, дворянданған буржуазия болсын, ол маңызды емес) Кромвель кезеңінен бастап билікке келді; оның құдіреті, байлығы өлшеусіз өсті, оның мәдениетінің орта деңгейі көтерілді, бірақ мұнымен бірге бұл джентельмендер бір-біріне қос тамшыдай ұқсас болды. Адам болсын не заттар болсын - барлығында жабырқаңқы бірдейлік". Патшалық Ресейдің кейбір халықтарының ерекше этнопсихологиялық белгілерінің тамаша сипаттамасын әйгілі орыс экономисі В.В.Берви-Флеровский қалдырған, оған Маркс "салмақты бақылаушы, батыл еңбеккер, әділ сыншы, күшті суретші және бәрінен бұрын қанаудың барлық түріне қарсы, әр түрлі ұлттық гимндерге төзбейтін (баса көрсету біздікі - Н.Д.) және өндіргіш күштердің барлық тауқыметі мен талпыныстарын ынтыға бөлісетін адам" ретінде мінездеме берген" .

Флеровский Астрахань губерниясының жазық даласын көп аралаған, сол кездегі кең аймақты мекендеген барлық дерлік этностардың - орыс, татар, қалмық, немістер және т.б. этностардың өмір сүру жағдайларын зерттеген, олардың тұрмысы мен әдет-ғұрпының ерекшеліктерін, жүріс-тұрыс, отбасылық-тұрмыстық әдеттері мен әдебі, талғамы мен қажеттіліктерінің өзіндік белгілерін сипаттайтын этнографиялық және этнопсихологиялық бай материал жинаған. Бұған қоса, ол бірқатар жылдар бойы татарлардың арасында өмір сүріп, олардың рухани өмірін, олардың ұлттық мінезінің ерекше көріністерін тікелей бақылаған. Флеровскийдің осы халықтар жайында жинақтаған мәліметтері, сондай-ақ оның өзінің жеке әсерлері мен ой-толғаныстары оның "Ресейдегі жұмысшы табының жағдайы" атты атақты кітабында керемет жинақтап қорытылған.

Орыстар, черемистер, чуваштар, мордва, татарлар мен немістер туралы айта отырып, Флеровский олардың мәдени деңгейі бойынша өзара азды-көпті теңдес болып келетінін және олардың бір-бірімен араласып кеткені соншалық, тек бір жерде ұзақ уақыт өмір сүре отырып қана, олардың алғашқы кезде ұлты бойынша жақындасқылары келіп, сызық-сызық болып қоныстанғанын көруге болатынын; ал соңырақ олардың араласып кеткені соншалық бір ауылдың өзінде үш немесе торт этностар өмір сүретінін айтады. Дегенмен Флеровскийдің айтуынша, әрбір ұлттың өмірдің әр түрлі салаларында тек өзіне ғана тән ерекшеліктері бар.

Флеровский ұзақ уақыт бойы жүргізген бақылауы мен зерттеуінің нәтижесінде көре алған жоғарыда аталған этностар арасындағы этнопсихологиялық айырмашылықтар қандай?

Бұл, бәрінен бұрын, еңбек іс-әрекетінің әр түрлі сипаты мен қалыптасып қалған ерекше дәстүрлер, осы халықтардың тұрмыстың қолайлы жағдайлары және отбасы жайлылығы туралы, сұлу және сұлу емес жайлы, жанұя бақыты мен отбасы мүшелерінің қарым-қатынасы туралы әр түрлі түсініктері, көңіл көтерудің әр түрлі әдістері, құштарлықтың әр түрлі көріністері, адам іс-әрекетінің әр түрлі аспектілеріндегі үнемділік пен тиімділік туралы бірдей емес түсініктер және ақырында мейірімділік, әсершілдік, мінез ұстамдылығы, көпшілдік, әдептілік, сыпайылық және т. с. с. адам жанының сипаттарының жүзеге асуының ерекше формалары.

Флеровский ұлттық психиканың осы халықты қоршаған тарихи жағдайға, оның кәсібінің формасы мен сипатына тәуелді екенін көрегендікпен түсінеді. Ол халықтардың өмір сүру жағдайларында тым кереғар айырмашылықтар болған кезде, бір ұлттың адамдары үшін оғаш, тіптен жағымсыз көрінетін кейбір құбылыстар басқа ұлттың адамдары үшін өзінен-өзі түсінілетін және жарамды болуы және керісінше болуы мүмкін.

Флеровский бөгде біреулерге малшының, мысалға номадтың өмірі төзгісіз көңілсіз көрінуі мүмкін екендігін көрсетеді. Шынымен, номад күні бойы малдары жайылып жатқан шексіз жазықтыққа қарап отырады, жергілікті түсінік бойынша, малды көзімен бағады. Кей уақыттарда атына қарғып мініп, қиқулап малын жинайды. Ал бай номадқа келсек, ол танысынан танысына барумен уақытын өткізеді, оның тұрған тұрысы толған қамсыздықты білдіреді, оның бар мақсаты - келіп, бірқатар рәсімдерді сақтау, үндемей отырып, қайта қайту. Номадтың шығармашылығы, оның бар рухани тұрмыс салты оның жағдайымен байланысты, оның көз алдында әрдайым тыныштыққа және құпиялылыққа толы шексіз дала. Дегенмен, оның жанының, оның сезімдерінің қажеттіліктері осындай жағдайға бейімделіп, ол толығымен осы өмірмен сіңіседі және "онда шексіз ләззат табады. Оған төбесінде ашық аспан, көз алдында шексіз дала, айналасында үнсіз жолдастары болғаны керек, оған монахпен құпия түрде кеңескені мен діни рәсімдерді орындағаны қажет" .

Қалмықтарды ақ көңіл және еңбекқор халық ретінде сипаттай отырып, олардың осыған ұқсас өмір сүру жағдайлары жөнінде Флеровский: "Қалмық үшін өмір қаншалықты қиын болса да, оның көз тартатын әдемілігі де бар, әрине ол қазір-ақ оның қиыншылықтарынан құтылуға дайын, бірақ оған өмірдің ерекшеліктерімен қоштасу қиын. Адам шатырда, әрқашан ашық аспан астында өмір сүргенде, оның организмі мен оның бүкіл болмысына табиғаттың әсері аса мол, тіпті аяздың өзі жабық ғимаратты таңдауға көп жағдайда мәжбүр ете алмайды. Өзінің жартылай жабайы жолдастарымен ол дүниеде бәрінен де қымбат өмір мен ләззаттарды табады", - деп жазады . Оның бойында өмірдің қолайлы жағдайларына деген қажеттіліктің дамығаны соншалық, ол өзінің ағаш үйінде тазалық пен жайлылықты сақтауға тырысады және жабдықтары әсем болу үшін барлық мүмкін нәрсені жасаған. Ұлт абыройы мен әдептілік сезімі оның бойында басқаларға қарағанда күштірек және анығырақ байқалады. Татарларда салтанаттарға, әсерлерге ерекше сүйіспеншілік көрінеді, әсіресе оларға мешітте құдайға жалбарынудың салтанаттығы мен құпиялылығы ұнайды. Оларға жұмыстан бос уақытты тек еркектер болып өткізу - топ болып отырып, барлығы жайында айта, қалжыңдарды ермек ету асқан рақаттылық сезімін береді. Татарлар арасында коп жылдар өмір сүре отырып, дейді Флеровский, ауылда көшелерде мен бірде-бір рет әйелдердің жиналғанын да, он айтып, би билеп жатқандарын да көрмедім. Бірақ татар әйелдері отбасында артықшылыққа және үлкен беделге ие, сондықтан олар көрші халықтардың әйелдерінің өміріне асқан қызығушылықпен қарай да қоймайды.

Татарлардың өмір сүру жағдайлары мен мінезінің ерекшеліктерін орыстардың сол секілді ерекшеліктерімен салыстыра отырып, Флеровский олардың арасында айтарлықтай айырмашылықтар бар екеніне көз жеткізеді. Біріншілерінде формалардың қандай да бір жұмсақтығы мен құмарпаздық, ал екіншілерінде сыртқы қатаңдық басым. Ол: "Татар барлық жерде - эпикуршыл, ал орыс стоицизм мен ұстамдылығымен ерекшеленеді, татар атын жеммен бағып, оның үстінде қиқулап шапса, орыс оны сұлымен бағып, батылдық көрсеткендей болғанмен, шындығында атын аяп, тек желе түседі... Мұндай өзгешеліктерден әрқайсысы өзінің үстемдігін көреді" .

Флеровский татарлардың арасында болған ұзақ уақыттан кейін орыс ауылына жақындай келе, "орыс өмірі татардың өмірімен салыстырғанда, рақаттардан ада болған" деп ойлауға болатынын айтып өтеді ... Бірақ шындығында ол бұлай емес. Орыстың бірінші ерекшелігі - бүл оның үлкен сүйіспеншілікпен орындайтын әндері. Өзінің әр апталық демалыс күнін орыс өте қызу тойлайды. "Түстен кейінгі мезгілден бастап түннің бір уағына дейін көшелерде қол ұстасып айтылған он мен би және сауық-сайран. Бір жерде гармонь ойналса, басқа жерде - балалайка дыңғырлайды, үшінші-төртінші жерлерде - ойындар мен сүйісе биленетін билер; бозбалалар мен бойжеткендердің нәзіктігіне қарап, ең кәрілер мен ұстамдылардың жүректері шымырлайды, жүгенсіздеу сақалды бір немесе бірнеше стақанды тартып жіберіп, массымақ болғандай биге араласып, қыздармен сүйісе бастайды. Сол сәттерде алаңда жекеленген серуендер, әр түрлі махаббат ойындары ойналады" .

Флеровский сондай-ақ мордвиннің бірқатар өзіндік белгілерін көрсетеді. Егер орыс пен татар - практикалық құрылымды адамдар болса, олар үшін "барлық ләззаттар елесте емес, барлық ләззаттар шын мәнінде болатын болса" , мордвин, керісінше, прагматикқа қарағанда ақынға жақын, байлық пен ақшаны ол өте төмен бағалайды, өмір жағдайы оны аз қызықтырады, лас өмір мен нашар тағам аса қобалжытпайды, ол алынған әсерлерден шынайы ләззат алады. "Епті және жас мордвин жеңілтектігімен және әсершілдігімен ерекшеленеді, әйелдермен ешбір мақсатсыз, тек өз әсерлеріне беріле отырып, әзілдесіп, ойнайды" . Мордвин стақан сыра ішуден ләззат алуы мүмкін, ал бұл орыс позитивизмі үшін аңғал және күлкілі болып көрінеді. Ол жасқаншаққа қарағанда, ұялшақтау, жақсы сөйлеп, күткенге сондай сезімтал болып келеді. Кедейлігіне қарамастан, өзін үйінде достық пен тығыз ынтымаққа толы үлкен отбасымен қоршағанды жақсы көреді.

Әрине, Флеровскийдің барлық айтқандарының бүге-шүгесі дұрыс болмауы мүмкін, оның көрген және ар-ұятымен адал суреттеген осы немесе басқа сәттерінің дәлдігін жоққа шығаруға болады. Біз үшін аса маңыздысы - мәнді және басты нәрседе оныкінің дұрыс болғаны және оның суреттемелерінде өзі зерттеген халықтардың біреуін де менсінбеу және жақтырмаудың көлеңкесі де жоқ екендігі, керісінше, оқырман автордың әр халық туралы әрқашан іш тарта, сүйіспеншілікпен жазғанын сезіп, көріп отырады. Флеровский қалдырған байыпты этнопсихологиялық мұра ұлттық мінездің - елес емес, шынайылық екеніне көзімізді жеткізеді.

Флеровскийдің "Ресейдегі жүмысшы табының жағдайы" кітабын оқып шығып, Маркс Энгельске 1870 жылдың 12 ақпанында жазған хатында басқа беттермен қоса, халықтардың мінездеріндегі ерекшеліктерді суреттеуге арналған дәл сол беттерді жоғары бағалайды. "Монтей секілді, - деп жазады Маркс, - ол әp халықтың мінез ерекшеліктерін жақсы сезе қояды - "адал көңіл қалмық", "өзінің ластығына қарамай, ақынжанды мордвин" (мұны ол ирландықпен салыстырады), "епті, еті тірі эпикурлық-татар", "дарынды малоросс" жэне т.с.с... Флеровский арнайы бөлімінде басқа этностарды "орыстандыру" шығыстың өзінде де таза оптимистік қиялды білдіретінін көрсетеді" .

Ғұлама орыс ойшылдары: ақындар, жазушылар мен төңкерісшіл демократтардың жалпы алғандағы ұлттық мінездің шынайылығы туралы, соның ішінде орыс ұлттық мінезінің нақты ерекшеліктері туралы мазмұны бойынша терең идеялары мен сөздері ғылыми-танымдық тұрғыдан қызықты болып табылады және ұлттық психология мәселесін зерттеуде маңызды бағдар ретінде қызмет ете алады.

А. С. Пушкиннің айтуынша, жазушы шығармашылығында оның отандастары үлкен игілік ретінде бағалайтын ұлттық нақыштар басқа этностардың адамдарында мүлдем болмауы мүмкін, тіпті кінәрат болып көрінуі де мүмкін. "Ғалым неміс Расиннің кейіпкерлерінің сыпайылығына ашуы келсе, француз Кальдероннан өз қарсыласын дуэльге шақырып тұрған Кариоланды көріп, күлкіге батады. Мұның бәрінде, дегенмен халықтық таңба бар".

Ары қарай Пушкин былай деп жазады: "Климат, билік түрі, сенім әрбір халыққа азды-көпті поэзия айнасында көрінетін ерекше физиономия береді.

Ойлар мен сезімдер бейнесі бар да, тек қайсыбір халыққа ғана тән әдет-ғүрыптар мен сенімдер және әдеттер бар".

Ұлы ақынның келтірілген сөздерін тарихты материалистік түсіну және кейбір ұғымдар мен терминдердің қазіргі замандық мағынасы тұрғысынан талдауды орынсыз деп санаймыз. Пушкин халықтың "ерекше физиономиясының" мәнін қалай түсінсе, солай жазған. Мұндағы ең маңыздысы - ұлы ақын-ойшылдың әрбір халықтың қайталанбас, яғни тек өзіне ғана тән мінезінің белгілері бар екенін көре білгендігі. Пушкин орыс шаруасының мінезінде құлдық кемсіну сезімінің жоқтығы, батылдық, зеректік, ептілік, шапшаңдық және алғырлық секілді ұлттық ерекшеліктерді атап өтеді. "Саяхатшы, - деп жазады ол, - орысша бірде-бір соз білмей Ресейдің ана шетінен мына шетіне ел кезеді және барлық жерде оны түсініп, оның талаптарын орындайды, онымен шарттар жасайды. Біздің халқымыздан сіздер француздар un badand (ашық ауыз. - Ред.) деп атайтынды ешқашан кездестірмейсіздер, одан дөрекі таң қалысты да, бөгдеге деген надан жек көрушілікті де байқамайсыздар" .

Орыс мінезінің осы сипаттарын В.Г.Белинский мен И.С.Тургенев те көрсетті. Орыс мұжығы туралы дәл осы секілді нәрсені А.И.Герцен жазды. Герцен орыс шаруасы "жеңілді, бірақ ол мүлдем малай емес. Оның қатаң, демократиялық және патриархалдық тілі алдыңғы қатарлылардың білімін алмаған. Оның ер жүректі сұлулығының келбеті қос құлдық - патша мен помещик құлдығына төтеп берді. Ұлы және Кіші Ресей шаруасының бойына өте зерек ақыл мен оңтүстікке тән еті тірілік (мұны солтүстікте таба отырып, таң қаласың) дарыған..."

Пушкин жазған орыс алғырлығы туралы айта отырып, Герцен Батыста осыған катысты таралған нұсқаға айтарлықтай түзету енгізеді. Герцен шынымен орыс мінезі үшін басқа этностарды түсінуге кедергі жоқ екенін көрсетеді. Бірақ буған міндетті түрде мынаны қосу керек: мұндай орыс алғырлығының негізінде белгілі бір төлтумалық нәрсе, сыртқы әсерлерге берілсе де, өзіндік мінезін сақтайтын белгілі бір нәрсе бар.

Герценнің ұлттық психиканың өзіндік ерекшелігі философиялық идеяларды баяндаудың формаларына қандай әсері бар екені жөніндегі кейбір ойлары Маркс пен Энгельстің ойларымен үндесіп жатқандай.

Ағылшын және француз философиясының арасындағы айырмашылық, Герценнің айтуы бойынша, осы екі ұлы халықтардың ұлттық мінездеріне толығымен сәйкес.

Қайсыбір уақытта Декарт қоздырған философиялық ой қозғалысы сөнді. Бұл бағыттың одан әрі дамуы француздардың мінезіне тон емес болып шықты. Олардың ойлау құрылымына XVIII ғасырдың басындағы ағылшын философиясы көбірек сәйкес болды. Бірақ Бэкон мен Локкты дамыту Францияда шебер қолдардың көмегімен жасалды. Ағылшындардың еңбектері француздардың көпшілікке түсінікті етіп баяндау формасының және француздар толтырған мәліметтердің арқасында асып-тасты. "Франция Англияда егілгеннің бәрін пайдаланып қалды; Бэкон, Ньютон Англияда болды, бірақ Франция олардың ойларын бүкіл әлемге жеткізді" .

Орыс философиясының неміс философиясымен салыстырғандағы ерекшелігі туралы да Герцен осы рухта жазады. Философиядағы тек ақылға сүйенген неміс бағыты орыс мінезіне қарама-қарсы болып шықты, орыс рухы гегельдік ілімді өздігінше қорытады және орыс табиғатының еті тірілігі, барлық қиыншылықтарға қарамастан, бүл істе өзінікін алады .

Герцен ағылшындар мен француздар мінезінің Еуропаның көрнекті ойшылдары атап көрсетіп отырған ерекше қасиеттері туралы да тамаша көркем және көңілге қонымды жазады.

Кез келген жалпы мәселені, дейді ол, ағылшындар жергілікті, ұлттық мәселеге айналдырады, ал кез келген жергілікті, жеке мәселе француздарда жалпы адамзаттық мәселеге айналады. Ағылшын қандай өзгеріс жасағысы келсе де, ол өткенді де сақтауға тырысады, ал француз болса, тікелей және ашық түрде жаңаны талап етеді. Ағылшын бала кезінен оз отанының өткенін құрметтеп, оның заңдары мен әдет-ғұрыптарын сыйлауға үйренген; ол өз ойының желісін қолданыстағы тәртіптен ауытқыған жерінде үзеді. Француздарға келсек, оларда өткенге деген мұндай құрмет жоқ. "Людовик XIV Мирабо секілді өткенді сондай-ақ аз құрметтеді; ол ашық түрде өткенді жекпе-жек күреске шақырды" .

Әр түрлі "типтер", осы типтерге тән психологиялық белгілер туралы барлық мүмкін мәліметтерді қамтитын сондай-ақ басқа да дереккөздер бар. Бұл буржуазиялық ғалымдардың, сондай-ақ дипломаттардың қайсыбір халықтың ұлттық мінезі туралы арнайы еңбектері. Бұл жұмыстардың басым бөлігі не олардың шектен тыс біржақтылығына қарай, себебі бұл жұмыстардағы негізгі қағидалар мен тұжырымдар әр түрлі кертартпашыл, империалистік топтардың саяси мақсаттарын көздейді, не олардың әдіснамалық негізінің әлсіздігіне байланысты назар аударуға тұрарлық емес. Дегенмен олардың арасында объективті келетін және нақты материалдарды таңдаудағы асқан дәлдікпен ерекшеленетін авторлар да кездеседі.

Буржуазиялық Батыстың зерттеушілері, дипломаттары, журналистері жапон ұлттық мінезін зерттеуге едәуір назар аударады (шамасы, кездейсоқ емес шығар). Жапондықтардың өзі де осы мәселе бойынша бірқатар еңбектер жазған. Еуропалық, жапондық және америкалық бақылаушылар байқаған және белгілеген жапон мінезінің қырларын мұқият салыстыру олардың кейбіреулерінің шынымен жапон ұлттық психологиясына тән екенін және аталған бақылаушылардың кейбір шығармаларында олардың азды-көпті нақты сипаттамалары берілетінін айтуға негіз береді.

Мысалы, Жапонияда басына жаңа ғана бақытсыздық түссе де, сізбен күлімсірей сөйлесетін адамды жиі кездестіруге болатынын жалпыға мәлім нәрсе деп санауға болады. Бүл күлімсіреудің жасырын мағынасын әр түрлі адамдар әр түрлі түсіндіреді. Біреулері мұны жапондықтың "туа біткен" эмоциялық-психикалық енжарлығымен, басқалары жапондық жанының өзгермейтін, бастапқы қасиеті - тағдырға мойынсұнушылықпен түсіндіруге тырысады.

Бұл құбылыстың шынайы себебін анықтау біздің міндетімізге кірмейді. Дегенмен бұл тұрғыда қауіп-қатер алдында жапондықтың сабырлығы - бұл қатаң өмір жағдайларының әсерінен ғасырлар бойы жинақтаған мінез қасиеті деген пікір шындыққа жанасады. Жапон аралдарында әрдайым қайталанып тұратын апатты жер сілкіністерге жапондық таңғаларлық баяу реакция танытады. Бірақ бұл эмоциялардың жоқтығы немесе жетіспеушілігі емес, оларды қатты тежеп ұстағанның нәтижесі. Қатты жер сілкінісі кезінде мұндай эмоциялық тежеуді тек жапондықтар ғана емес, сондай-ақ көп жағдайда бір орында мелшиіп тұрып қалуға дейін баратын шетелдіктер де сезінеді.

Қатты моральдық-психологиялық күйзелістерді жиі бастан өткізу және олардың алдында өзіңнің дәрменсіздігіңді сезіну адамда, уақыт өте келе мінез ерекшелігіне айналатын енжар-селқос эмоциялық реакцияны тудыруы әбден мүмкін.

Жапон ұлттық психологиясы жөнінде жазатындардың басым көпшілігі жапондықтың тағы бір ерекше сипатын аңғарады - оның бойында тек жас мөлшері тұрғысынан ғана емес, сондай-ақ қоғамдағы лауазымына қарай үлкен адамдарға деген құрмет аса күшті дамыған. Қоғамда өзін-өзі ұстаудың қалыптасып қалған ережелерінің сырттай көрінісін болса да азғантай бұзу Жапонияда "өз келбетіңді жоғалту" деп аталатын ұғыммен тең.

"Өз келбетін жоғалтпауға" тырысу адамды тіпті өзінің намысын құрбан етуге және тек енжарлықпен ғана әр түрлі шарттылықтардың талаптарын орындауға мәжбүр етеді. Қастандық жасаудың нәтижесінде жапондық бір министр аяқсыз қалады. Ал қастандық жасаған адам өзіне "харакири" жасап, ұлттық батыр дәрежесіне көтеріледі. Адамдар оның отбасының пайдасына жанашырлық жәрдем жинап, жәбірленген министр де өз жарнасын қосуды қалыпты жағдай деп санады.

Келтірілген сөздер, фактілер мен мысалдар, біздіңше, "ұлттық мінез" деген ұғымның таза қиялдың жемісі емес, рухани өмірдің белгілі бір саласында бір этностық қауымдастықты басқасынан ажыратып тұратын объективті түрде бар әлеуметтік-психологиялық құбылыстың көрінісі екенін дәлелдейді.

Ұлттық мінез, "халық рухы" тұғырнамасының кейбір жақтаушылары ойлағандай, ұлттың бағытын және оның бүкіл ойлауы мен іс-әрекетін анықтайтын мәңгілік субстанциялық қасиет немесе монолитті-тұтас нәрсе болып табылмайды.

Ұлттық мінез деп біз қайсыбір әлеуметтік-этностық қауымдастыққа өзінің дамуының нақты тарихи-экономикалық, мәдени және табиғи жағдайларында азды-көпті дәрежеде тән болған психологиялық сипаттарының жиынтығын түсінеміз. Бұл сипаттар әрқашан бірге, "ұжымдық түрде" жүзеге аса бермейді, олардың өздерін бөлек-бөлек көрсетулері өте жиі болып тұрады. Бұл, біріншіден, кез келген индивидуум бойына сол ұлтқа тән мінездің барлық белгілерін жинақтамайтынымен, екіншіден, кез келген халықтың әлеуметтік психологиясы ерекше сипаттардан ғана тұрмайтындығымен түсіндіріледі. Мінезде барлық басқа халықтарға тән және күннен күнге жаңа интернационалдық қасиеттер жинақтай отырып, үздіксіз жаңарып отыратын жалпы белгі басым орынды иеленеді. Әрбір индивидуум, бәрінен бұрын, өзіне тән атрибуттары бар, белгілі бір қоғамға, тапқа жататын адам болып табылады, тек содан кейін ғана ол - ұлттық белгілері мен ерекшеліктері бар ұлт өкілі.

Іскер күшті және ұлт қабілеттіктерін жүзеге асыру үрдісінде өзгеше нәрсе жалпымен араласып кетеді және олардың біріккен көрінісі мен ажырамас байланысының ағысында мінездің ұлттық ерекше қасиеттеріне олардың толық таралуы мен "қатты әсер етуі" үшін "орын да, жағдай да" қалмай қалады. Дегенмен, олар бұл ағыста еріп кетпейді, оларды өмірге бейімді ететін ұлттық негіз бар кезінде олар "өз келбетін" сақтап қала береді. Олар белгілі бір дәрежеде бөлек-бөлек болып, бір кездері сол ұлт адамдарының ұжымының әдеттері, жүріс-тұрысы мен қылықтарында неғұрлым анық, ал бір кездері жеке индивидуумның сол жаңағы өмірлік көріністерінде неғұрлым анық емес, байқалмай көрінеді, әдет-ғұрыптар мен дәстүрлерде, өнер мен философияда қолданысын табады.

Ұлттық психология белгілері қалай бірте-бірте және баяу қалыптасса, дәл солай бірте-бірте және баяу өзгеріп, жойылады. Олардың көбісі жаңа тарихи дәуірде өмірдің жаңа шарттарының әсеріне ұшырайтын және ақыр соңында толық өзгеріске енетін өткеннің жемісі ретінде әрекет етеді.

Ұлттық мінез ұғымының өзіне қарсы тұратын кейбір зерттеушілер әдетте былай айтады: белгілі бір ұлтқа телінетін психологиялық сипат сол мөлшерде басқа халықтарға да тән болып табылмай ма? Егер, қазақтар қонақжай халық болып саналса, делік, онда орыстар, өзбектер мен басқалары қонақжай емес болғандары ма!

Шынымен, тек сол ғана халыққа тән қайсыбір ерекше сипатты табу қиын. Дегенмен, кез келген әлеуметтік-психологиялық сипат, мейлі қонақжайлылық болсын, белгілі бір эмоциялық-психологиялық бейімділіктің көрінісі ретінде әр халықтарда әр түрлі көрінеді. Бәрі халық мінезінің сол бір сипатының оның басқа сипаттары арасында қандай орын алатынына, бүл халықта ол қандай нормативті-бағамдық маңыз алғанына және қандай формаларда жүзеге асатынына байланысты. Егер мінездің қайсыбір қырының ұлттық-психологиялық көрінісі өзінің айқындығымен, колоритімен және оған халық арасында берілетін мәнімен ерекше көзге түссе, онда оны әдетте осы халықтың ерекше сипаты деп санайды, бірақ мұның шартты түрде екені белгілі.

Ұлттық мінезді шынайылық ретінде мойындауға қарсы қойылатын басқа бір дәлел мынаған келіп саяды: ұлтты құрайтын адамдар оз рухани болмысы бойынша бірдей емес және өздерінің моральдық-психологиялық қасиеттері бойынша әр түрлі болып келетін адамдарға мінездің ортақ белгілерін қалайша таңуға болады?

Ұлттың мінездері жағынан әр түрлі болып келетін адамдардан құралатынын ешкім жоққа шығармайды. Кез келген қоғамдық тап та өздерінің ішкі қасиеттері бойынша бір-бірінен өзгеше болып келетін адамдардан құралады ғой. Дегенмен, бұл таптық психологияның, яғни қайсыбір тапты құрайтын адамдарға тән әлеуметтік-эмоциялық белгілердің бар болуына кедергі жасамайды.

Кез келген қоғамдағы әрбір жаңа ұрпақ тек белгілі әлеуметтік жағдайларда ғана емес, сондай-ақ белгілі бір ұлттық ортада тәрбиеленеді. Ол балалық шағынан бастап, үстемдік етуші экономикалық және әлеуметтік қатынастар мен идеологиялық мекемелердің, сондай-ақ ұлттық-ерекше құбылыстардың: өмір сүру салтының ерекше сәттері, мәдениет пен тұрмыс формалары, халық әдет-ғүрыптары мен дәстүрлерінің әсеріне ұшырайды, алдыңғы ұрпақтардың адамдарынан ұлттық тіл байлығын, өз халқының рухани құндылықтарына деген жақындықты, халыққа тән әдеттерді, жүріс-тұрыс нормаларын, талғам мен өмірлік қажеттіліктердің өзіндік болмысын және т.с.с. өзіне қабылдайды. Осының бәрі осы ұрпақ мінезінің ерекше сипаттарына айналады.

Өз ұлттық ортасында тәрбиеленіп, өмір сүретін әрбір адамда мінездің жалпы адамзаттық, әлеуметтік-таптық, яғни интернационалдық белгілерінен басқа қандай да бір ұлттық, өзіндік сипаты болады. Адамдарды тікелей қоршаған кіші ортаның нақты бір ерекшеліктеріне байланысты осы ұлттық өзіндік сипатқа біреуі көбірек, екіншісі азырақ деңгейде ие болады. Жеке-дара ерекше болып келетін (ұлттық) психикалық қасиеттердің көптүрлілігінен немесе олардың әр түрлі қосындысынан осы ұлт мінезі қалыптасады.

Природа национальной психологии.

Алма-Ата: Казахстан, 1971. - С. 102-124.

6.2. ҚАЗІРГІ ЗАМАНҒЫ КӨПЭТНОСТЫҚ ҚОҒАМДЫ ТОПТАСТЫРУ ФАКТОРЫ РЕТІНДЕ ҰЛТТЫҚ ИДЕЯНЫ ҚАЛЫПТАСТЫРУ

ӘБДІМӘЛІК НЫСАНБАЕВ

Қоғамдық сананың қарама-қайшылықтарын шешудегі және жаңа құндылықтар жүйесінің қалыптасуындағы тағы да бір өте маңызды тарихи кезең – жалпы ұлттық қазақстандық идеяның жаңа дүниетанымдық негіздерін анықтау мен айқындау болып табылады.

Соңғы жылдарда баспасөз беттерінде өте қарқынды түрде ұлттық идеяның нағыз ақиқат ретіндегі маңызы, мәселесі талқыға түсе бастады. Өзіміздің мойнымызға осы күрделі, сан қырлы мәселені арта отырып, біз бейтарап қала алмаймыз. Әңгіме тек қана Қазақстан халқын рухани топтастыруға бағытталған құндылықтар мен дүниетанымдық бағыттар кешенін анықтау, сонымен қатар біздің жас республикамыздың тәуелсіздігі мен қауіпсіздігін күшейту және де әлеуметтік-экономикалық, рухани-мәдени бірқалыпты дамуы жайлы болып отырған жоқ. Немесе тек қана ойлау формасы ретінде идеяның ұғымдық мәртебесін, оның теориялық логикалық мазмұнын анықтау жайлы болып отырған жоқ. Әңгіме одан да ауқымдырақ - оны іске асырудың практикалық формалары жайында өрбіп отыр. Тәуелсіз Қазақстанның қалыптасуының барысында қазақ ұлттық идеясы қазақстандық ұлттық идеяға өзіне біріншісінің бүкіл байлығын сіңіру арқылы қалыптасты (трансформацияланды). Қазақстандық идеяны әлеуметтік қарама-қайшылықтарды шешу формасы ретінде қарастыруға тура келеді. Қазақстанның бүкіл көп мәдени халқын құрайтындардың жеке келісімдері, мақұлдауларын, сонымен қатар ішкі сеніммен боялған біздің транзиттік (көшпелі) қоғамның беріктігі мен тұрақтылығы, ішкі бірлікке эсер ететін, өзіне әмбебап интегративті мазмұнды сіңіретін экзистенциал ретіндегі құндылықты нормативті анықтама. Осы мағынада Қазақстандық идея - Қазақстандық арман деп аталуы мүмкін. Батыс ғылымында аса әйгілі емес ұғым, әйтсе де баспада белсенді түрде қолданылады. Арман - бүл таза түсініктің шеңберінен тыс шығатын және рационалды талдаудан тыс өзімен "жүрек логикасын" білдіретін, тұлғаның рухани-ізгіліктік тәжірибесіне сүйенеді.

Біздің таңдап отырған кешенді тақырып өзінің мазмұны жағынан понаралық болып табылады: философия, саясаттану, мәдениеттану, әлеуметтану, диаспорология, құқықтану, экономика, құндылықтар теориясы, тарих, лингвистика, гендерлік пәндер, синергетика. Осы ғылымдардың бүкіл теоретикалық байлығы осындай күрделі қазақ ұлттық ойы деген феноменді түсіну мен ұғынуда пайдаланылуы тиіс. Ол күрделі феномен — сонымен қатар біздің тұлғалық көзқарастарымыз, эмоцияларымыз, біздің туған республикамыздың жаһандану дәуірінде қалыптасып, гүлденуіне деген ұмтылысымыз, бәрі есепке алынуы тиіс.

Герменевтиканың талаптарына сүйене отырып, біз өзіміздің алғашқы өзімен зерттеуді талап ететін бір контурлық бірлікті білдіруші жобамызды ұсындық.

Осы алғытаңданушылық (предвосхищение), алғышешім (предрешение), алғыбілімде (предзнание) өте құнды ақиқаттың дәндері бар. Өте күрделі тақырыптың бүкіл қырлары мен аспектілері белгіленеді. Қазақ идеясының әлеуметтік-мәдени қайшылықтарын шешуші форма ретінде нақты және жекелік ұғынуға алып келетін бұл мағынаны дамыту осы бағытта бастапқы тұтастықтың мазмұндылық ашықталуына, нақтылануына аталмыш бағытта жемісті жүріп отыруға мүмкіндік береді.

"Қазақ ұлттық идеясы" деген тақырыпты зерттеу барысында өздерінің белгілі бір кезеңдерінде алдарында осыған ұқсас мақсат тұрған басқа халықтардың тәжірибесіне сүйену логикалық тұрғыдан түсінікті. Бірақ та бұл жерде біз бірден (парадоксқа) тірелеміз. Қазақстандық идея түсінігі біз оған беретін мағынада әлі еш халықта болған емес - бұл қанатын жайып келе жатқан жаһандану шарттарында Қазақстандықтардың тағдырына деген өзіндік тарихи мақсат. Бұл дегеніміз басқа мемлекеттермен халықтардың тәжірибесін ұлттық идеяны іздеу барысында қажет емес дегенді білдірмейді, қажет бірақ та тек қана мазмұндық жағынан қазақстандық идеяның негізін анықтау үшін менің ойымша, ұлттық ойдың қалыптасуы үшін біз оның негізгі субъектілерін анықтауымыз қажет. Оның мақсат-мүдделерін унитарлы мемлекет шеңберінде қорғауы тиіс. Шындығында да негізгі қазақ ұлтының, сонымен қатар белгілі бір мәдени бірлік ретіндегі этностардың, диаспоралардың мүдделерін қорғайтын қазақстандық идея бар.

Орыс идеясы жайлы еске сала кетейік. Өйткені, біріншіден орыстар қазақстандағы ең басым этностардың бірі. Екіншіден, бүл идея кешені орыс ойшылдары Ф.М.Достоевский, В.Соловьев, Н.Бердяев, Н.Трубецкой, Л.Гумилевтардың тарапынан өте мұқият қарастырылған. Олардың ойынша орыстардың миссионерлік санасы Мәскеуді "үшінші Рим" ретінде қарастырған тарихнамалық ойдың ықпалымен болды . Православты Византиялық мемлекеттің құлдырағанынан кейін жалғыз нағыз православиелық сенімді ұстаушы және де қорғаушы ретінде Мәскеу орын алды. В.Соловьев орыс ойын осылай түсінуді жоққа шығарады. Орыстарды, дейді ол Құдай басқа миссияға дайындаған болатын. Ол - оз ішіне православтар, католиктер және мұсылмандарды да алатын тұтас вселендік шіркеуін қалыптастыру еді. "Орыс ойы" деген түсінікке Н.Бердяев болса басқа мазмұн береді: Орыстар дін мен мәдениеттің бірлігі мен өзара түсіністігіне, олардың құндылығы мен жеке-даралық деп танылуын негізге ала отырып, қолдау көрсетуді құптайды. "Ресей шығыс пен батыстың арасындағы делдал қызметін атқарушы ретінде адамзатты бірлікке алып келетін ұлы жолда маңызды қызмет атқаруға шақырылған.

...Мессиандық сана дегеніміз ұлттық сана емес. ...Ол - әмбебап сана" .

Орыс идеясын қазақ идеясымен қатар салыстырмалы түрде бір этностың ойы ретінде қарастыруға болады. Бірақ та, орыс идеясына қарағанда қазақ идеясы адамдардың тағдырын реттеуші мессиандыққа ұмтылмайды, алайда туған жерді "Атамекен" - "Ата-баба" жерін иеленуге бағытталған. Осы дарқан, дара ой ежелгі түріктер дәуірінде қалыптасып сабақтастық арқылы ғасырдан-ғасыр асып бізге жетті.

Қазақ халқы қайғылы "Елім-ай" әні арқылы, ұлы Мұхтар Әуезовтің айтуы бойынша, "жүзжылдар бойына даланы кезіп жүрген, кеудесін қайғы жайлаған көшпелі секілді", "Жерұйықты" талмай іздеген зар үнді Асанқайғы тәрізді тәуелсіз ұлттық мемлекет құрудағы қазақтың ұлттық идеясын жасаудың арманы мен бақытты және бейбіт өмірді аңсаған.

Бүгінгі күнде қазақ идеясы, тәуелсіз ұлттық мемлекет Қазақстан түрінде қалыптасып, жүзеге асты. Әлем картасында осыдан он жылдан астам уақыт бұрын өзі жайлы бар даусымен халықаралық сахнада жар салған, демократиялық мемлекеттердің қауымдастығының құқықтары бір серіктесіне айналған жаңа тәуелсіз мемлекет пайда болды. Бірақ осы үлкен мақсаттың шешімі Қазақстанды өзге бір үлкен мәселемен бетпе-бет қойды: қазақ ұлттық идеясының үлкен әлеуетін пайдалана отырып, республикадағы бүкіл этностар мен диаспораларды жаһандану дәуірінде бір арнаға біріктіре алатын қазақстандық идеяны қалыптастыру. Бұндай миссия орыс идеясында болған емес.

Шығыс мемлекеттерінің ішінде көзге ерекше түсетіні Жапония. Жапония өзінің ұлттық идеясын басшылыққа ала отырып "жапондық рух" оған қоса "батыстық технологияны" қолдана және дәстүрлі мәдениетпен синтезді іске асыра отырып, жаһандану үрдісінде өзінің этностық ұқсастығын сақтай отырып, мықты экономикалық жүйені құра алды. Оңтүстік-Шығыс мемлекеттерінде де "Жаһанды ойланып, жергілікті қимылда (Думай глобально, действуй локально)" деген жаһанданудың маңызды принципі іске асырылды. Бүл мәдени және конфессиялық көптүрлілікті тұтас мемлекет шеңберінде сақтап тұруға мүмкіндік береді.

Осылайша орыс идеясымен шығыс тәжірибесінің ұқсастығы бізге ерекше сапаны қарастыруға мүмкіндік береді. Қазақстандық ұлттық идеяның мәндік ерекшеліктерін оның өткен тарихындағысында ұқсамайтындығын, сондай-ақ күн тәртібіне ұлттық идеяның әлеуметтік қарама-қайшылықтарды шешудің формасы ретінде Қазақстандық үлгісін қалыптастыруды қояды.

Ұлттық ой өзінің ұлттық тарихы мен мәдениетінің логикасынан шығуы тиіс. Сонымен қатар жалпы адамзаттық құндылықтар мен мемлекеттің конституциясына сүйенуі тиіс. Ол болашақтың детерминациясы ретінде болашақтың контурларын анықтайды. Тарихи тәжірибені жалпылай келе, тарихи дамудың тенденцияларын айқындай келе біз оған ұмтылып, оны қатты қалаған нәрсемізден идея ұсынылып отырған тәжірибенің шеңберінен тыс шығарады.

Қазақстан президенті Н.Назарбаев негізінде Қазақстанның ұлттық идеясы жатқан мына бес принципті қалыптастырды.

1) Республиканың барлық этностарының заңдық және фактілік тепе-теңдігі; 2) Қазақ халқы мемлекетті құрушы этнос болып табылады. Сондықтан да ол басқа этностардың алдында үлкен жауапкершілікте, ал басқа этностар қазақ ұлтына түсіністігін білдіруі тиіс, 3) Халықтардың діни бірлігі мен толеранттылығы; 4) Қазақстандық патриоттықты тәрбиелеу; 5) Қазақстандық орта таптың қалыптасуы, шағын және орта бизнестің дамуы.

Басқа этностардың барлығы қазіргі кезде бүкіл мемлекеттің 60%-ға жуығын құрайтын өте байсалды да байыпты қазақ халқының оларға үстемдік етуге деген ешқандай ұмтылысы жоқ екендігін өте терең ұғынуы тиіс.

Оның жаны мейірімді, қайырымды, шыдамды және ол нарықтан өзгелерден де көп зардап шегуде. Себебі ол нарыққа не тарихи тұрғыдан, не психологиялық тұрғыдан дайын емес еді. Бұның айқын көрінісі болып әлі күнге дейінгі жалпы мемлекеттің 44% құраушы ауыл қазақтарының ауыр жағдайы болып табылады.

Қазақстандық идея - ол демократиялық ашықтық идея, әлеуметтік шындықтың жаңа рухани-ізгіліктік кеңістіктің қалыптасуы және осының негізінде әр ұлттың өзіндік ұлттық жаңғырту, күшті, өркениетті тәуелсіз мемлекетті бейбітшіліктің кепілі ретінде құрастыру.

Қазақстандық ұлттық идея ол - ішкі бірлікке эсер етуге, тәуелсіз мемлекетті нығайтуға, өзара түсіністік пен бірлікті және де қоғамның тұрақтылығы мен шыдамдылығын нығайтуға бағытталған. Ол әр түрлі этностардың, конфессиялардың әлеуметтік таптардың қарама-қайшылықтарын шешу үшін өз үлесін тигізуге, бүкіл Қазақстандық халықтың әлеуметтік-экономикалық, саяси, ең бастысы - рухани-ізгіліктік тұтастығын сақтауға негізделуі тиіс.

Осы тезисті ұсына отырып біз қарсы пікірлер естуіміз мүмкін. Біріншіден, "халық" деген конституциялық ұғымды бүкіл қазақстандықтарға қатысты қолдану өте даулы мәселе болып отыр. Этнос және ұлтшылдық деген бірқатар категориялар түсініктерінің қатарына, оларды біріктіруші "ұлт" терминінің дәстүрлі мағынасын қалдырсақ қалай болар екен? Екіншіден, егерде біз "қазақ халқы" деген терминді қолданатын болсақ тоталитарлық дәуір кезінде "совет халқы" деген түсінікпен байланысты кереғар ассоциациялар пайда болады, оның үстіне қазіргі заманғы әлеуметтік және саяси ғылым одан баяғыда бас тартқан.

Осы даулы сұрақтар жайын коп ойлана келе мен мынандай ой тұжырымға келемін, ескі терминдерді өте сыни және салмақты қолдану керек, одан кейін жаңаларын енгізу керек. "Халық" деген бәрінен бұрын этностық тұрғыдан бірлікті, өзара түсіністікті білдіреді. Осы бірлік қазақ халқы мен орыс халықтарының этностық туыстығымен, менталдық бірлігімен шартталған болуы мүмкін. Бірақ сонымен қатар ол басқа негізде де іске асырылуы мүмкін - аралас азаматтық, әлеуметтік-экономикалық, сонымен қатар рухани-ізгіліктік және де мәдени бірліктік. Осындай мағынада Л.Н.Гумилевтың терминін қолданатын болсақ, көптеген этностардан тұратын көпхалықты қазақстандық ұлт туралы айтуға болады. Этносаралық және мәдениетаралық өзара әрекеттестік пен өзара түсіністік арқасында бірлік жүзеге асырылады. Ал түсіністіктің құпиясын герменевтика тұрғысынан алып қарағанда, жандардың бір-бірімен құпия байланыста болуында емес, керісінше олардың ортақ бір мағынаға қатысты мағынада болуы. Бұл деген не магына? Осы сұраққа жауапты қазақстандық идея береді.

Қазіргі замандық демократиялық мемлекеттерді бірінші орынға этностық түп тамыры емес, ал аралас азаматтығы бір ортақ әлеуметтік және экономикалық кеңістікке кіруі шығады. Осы жаңа бір жағдайды суреттеу үшін өте күрделі мағынамен түсініктерге толы "ұлт" деген сөзді қолдану міндетті емес. Одан жеңілірек түсініктерді қолдану әбден мүмкін, мысалы аралас-азаматтық. Азаматтық өзін-өзі идентификациялау векторы халықтың этностық ұқсастығы арқылы іске асырылып, әрі күшейтілетін болады.

Егерде біз "қазақстандық халық" және "совет халқы" деген сөздердің келеңсіз ассоциациялар тудыруын еске алатын болсақ, онда келесіні айтуға болады. Бұл ұғымдар мағыналық және принциптік тұрғыдан бір-бірінен өзгеше, себебі бір-бірімен келіспейтін әдістемелік принциптерге негізделген. "Совет халқы" деген ұғым белгілі бір жалпы ортақ пен бірліктің арақатынасын білдіруші белгілі бір ұғым, біріншісі екіншісін басып, бағындырып алады және бірлікке дәл осындай басудың арқасында қол жеткізіледі. Егерде совет заманында ұлттықтың құндылығы жайлы айтылған болса, ол тек қана бір ұран ғана, идеологиялық қалыптар болды. Шынында да ұлттық мәдениет туралы айту мүмкін бе еді, егер қазақ философиясының, сонымен катар орыс діни-философиясының бар екендігі мойындалмаса. Егерде ұлттық мәдениеттің ұлы ағартушылары репрессияға ұшырап, қаналып, атылған болса?

Мүлде басқа жалпы бірлік пен бірліктің арақатынасының ұстанымын "көпэтностық қазақстандық халық" деген ұғым білдіреді. Бұл ұстаным постклассикалық әлемде қалыптасады деп айтуға болады. Бірлік басып қанау есебінен емес, керісінше ерекше бір кезеңдердің ерекше дамуының арқасындағы мәдени көптүрліліктің бірлігінде. Бұл дегеніміз неғұрлым еркін, маңыздырақ ұлттық мәдениеттер дамыса соғұрлым олардың бір-біріне деген тартымдылығы, олардың мәдени арақатынасы және коммуникациясы артады. Н.Бердяевті еске алайық: "ұлттық дегеніміз - оның сыртында адамзаттың өмір сүруі мүмкін емес жеке-дара болмыс. Ол - өмірдің ең түпкіріне жасырынған және де ұлттық тарихпен жасалатын құндылық" . Бүл туралы В.Соловьев те жазған: "ұлттық ерекшеліктер ғасырлар соңына дейін болуы тиіс. Халықтар іс-жүзінде вселендік ағзаның мүшелері болып қала берулері қажет" .

Тағы да Соловьев біздің кең мәтін үшін өте маңызды болып табылатын бір нәрсені қосады: "Вселендік негіз немесе абсолюттік бастама басып немесе жұтып алмайды. Жекелеген элементтерді керісінше оларда өзін ашу арқылы оларға өзінде үлкен кеңістік береді. Лайықты, идеалды болмыс біртұтастық және "бөлшектер" үшін бірдей кеңістікті талап етеді. Осы "констелляция" немесе "ризома" принципі Н.Трубецкойдың еуразиялық концепциясында орталық мәселе болып табылады. Мәдениет дейді ол, тұтастылыққа және бірегейлікке ие болуы тиіс, бірақ ол сапалық өзіндігін басып тастамау керек. Керісінше осындай өзіндікті сақтау барысында іске асырылса игі. "Индивидуалды өзінділіктен алшақтап, синтездеу мүмкін емес, себебі дәл осы айқын индивидуалды нақты-тарихи бірліктердің қатар өмір сүруінде бірліктің негізі жасырынған" . Демек, жалпылық пен жекеліктің мүлде басқаша арақатынасы, синтездің өзгеше үлгісі қазақстандық халықты "совет халқынан" өзгеше сипаттайды.

Бірақ бұл демократиялық "күштемеуші синтез", мәдени және конфессионалдық көптүрліліктегі бірлік қалайша мүмкін? Әр түрлі этностардың біріктірілуінің демократиялық үлгісі қандай? Қазіргі кездегі өте атақты жауаптардың бірі -мультикультурализм, оның концепциясы кейбір көпэтностық мемлекеттерде мемлекеттік саясат деңгейінде сынақтан өткен Бірақ ғалым саясаткерлердің айтуы бойынша мультикультурализм перифериялық мәдениеттердің міндетті бағыты ретіндегі басым мәдениет ойынан бас тартушы, мәдениет саласында азшылық пен көпшіліктің қарама-қайшы қойылуы шынымен де мәдени және мемлекеттік ұқсастыққа деген айқын қарсылық. Анағұрлым салмақты және реалды болып маған герменевтикалық сұхбат позициясы көрінеді, ол өзімен ортақ негізді білдіреді. Сонымен қатар - мазмұны мен формасының арасындағы айырмашылығы жағынан да. Бұндай ортақ негіз ретінде Қазақстанда еуразиялық құнарлы жер болып табылады, демек түркі тілді және славян халықтарының еуразиялық ағайындастығы тарихи қалыптасқан мультимәдени мемлекеттерде бұндай жер жоқ. Сұхбат дегеніміз - әр түрлі ұстанымдардың қосындысы емес. Ол - бірігіп іздеудің жылжымалы көкжиегі, жаңаның, күтілмеген нәрсенің заттануы жүріп жатады, осылайша сұхбатқа қатысушылар біріккен болмыстың құнды қасиеттерін шығара отырып жаңарып отырады. Осы жерде Қазақстан халықтарының ассамблеясының өте маңызды қоғамдық институт ретіндегі іс-әрекетін атап өткен жөн болар еді. Оның көпқырлы іс-әрекеті түркі тілді және славян халықтарының бірігу үрдісіне ықпалын тигізуде .

Бірақ бұл сұхбатта шешуші рол этнос-доминантада. Өздерінің көптен бергі армандарын ұлттық тәуелсіздік түрінде іске асыруы, қазақ хақының идеясы "Атамекен" қазақтар шынымен де тарихи миссия екенін түсінді; Қазақстанда тұратын, оны өздерінің отаны деп санайтын, өте терең және адал ежелгі қазақтардың жерін сүйетін және де одан не бүгін, не ертең кеткілері жоқ бүкіл этносдиаспораларды мықты бір демократиялық мәдени бірлікке біріктіру қажеттілігін ұғынды. Бұл қазақ халқының ерекше мақтанышы - басқа этностардың қонақжай, досжанды жерде қалуға деген ниеті, олар өздерінің бүкіл жан-тәнімен осы жерге сіңіп кеткені және де өздерінің балаларының болашағын тек қана осы жермен байланыстыруы. Қазақ рухының төзімділігінің, ішкі кеңпейілділігінің, әдемілігінің, оның көмектескіш, сенім ұялатқыштығының арқасында - Қазақстанның кең жазық далалары және қарлы таулары өте үлкен державалар сияқты махаббатқа өте ашық алақанды болды, бауырларына басып, көптеген этностарға пана болды.

Бірлесіп жұмыс істеуге деген ниет туғыздыратын, бәрінен бұрын төзімді қазақ халқының өзара түсіністігі мен келісімділігі, ор түрлі этностардың сұхбаты, ұлттық ойға негізделген қазақстандық халықты қалыптастырудың негізі. Қазақстанның ары қарай тәуелсіз мемлекет ретінде дамуының барысында, мемлекеттегі этносаралық қарым-қатынастар жүйесіндегі қазақ ұлтының басым рөлі өсе береді. Сондықтан да біздің тақырыптың зерттеуінде бағыт беруші бағдар ретінде ұлттық тәуелсіздікті көпэтностық және көпмәдени қазақстандық халықтың және қазақстандық ұлттық идея мен ұлттық тәуелсіздіктің факторы ретінде қарастыру жатады.

Бүкіл этностарды біртүтас етіп біріктіріп, қазақстандықтардың барлығына ортақ негіз бола алатындай Қазақтың ұлттық идеясы қалай болу керек? Қазақ халқы ғасырлар бойы туған жер туралы "Атамекен" идеясымен сусындап тәуелсіздікті армандап келген. Тоқсаныншы жылдары қазақтардың осы байырғы (аңсаған) армандары тәуелсіз мемлекет формасында жүзеге асты. Қазақ идеясы, ұлттық мақтаныш иен намыс, ұлттық рух тәуелсіз ұлттық мемлекет түрінде, халықаралық аренада демократия мен бостандықтың принциптерін айқындайтын сипатта көрініс тапты. Қазақ идеясы тәуелсіздік идеясы ретінде жүрегі Қазақстан деп соққан, оның бауырмалдығы мен шынайы достығына бөленген, қазақтардың төзімділік мәдениеттілігі мен ашықтығына қанық барлық этностарға жақын әрі өте қымбат. Табалдырығымыздан аттап келе жатқан жаһандану тұсында ұлттық идея еліміздің ұлттық тәуелсіздігі мен идеологиялық кауіпсіздігін бекітуде, біртүтас мемлекет шеңберінде қазақтардың өзіндік төл мәдениетін және оның басқа этностардың мәдениеттерімен сұхбаттастығын сақтап тұруда өзінің маңыздылығын жалғастыруда.

Қазақ мәдениеті бай рухани-ізгі әлеуетке ие. Алайда оны ашу үшін көп күш жұмсау керек. Осы мақсатқа сай мәдениеттің орасан зор қабаттарын игеруге бағытталған, оның барлық саласын: философия, тарих, әдебиет, музыка, өнер, ғылымды қамтитын кеңкөлемді мемлекеттік "Мәдени мұра" бағдарламасы құрылды.

Егер біз қазақ ұлттық идеясы елдің рухани кауіпсіздігінің негізі және ұлттық идеологияда ұлттық мәдениетті, тәуелсіздікті, егемендікті жаһандану жағдайында сақтап тұрудың кепілі деп бекітетін болсақ мынадай сұрақ туындауы мүмкін: Басқа елдер мен мемлекеттер де тәуелсіздігінің негізі ретінде өздерінің тезистерін алға тартуда. Бұл жерде тікелей қазақылыққа ғана тән қандай ерекшелік бар? Қазақтың ұлттық идеясының мазмұны нақтылануы және айқындалуы қажет. Қазақтардың өздеріне тон ерекшелігі неде? Олардың ұлттық мақтанышы мен берік өмірлік ұлттық рухы неден көрініс тапқан?

Бұл сұраққа бізге қазақ даласының кемеңгер ойшыл, ақын ұлы Абай жауап береді. Тікелей ол ұлттық рухты бейнелеп, оның құндылықтық бағдарларын және императивтерін қалыптастырды. Ол әлемге өте маңызды ойлар айтып кеткен. Өзін тікелей білмесе де Хайдеттер оның өсиетті сөзін естіп, былайша үн қатады: Болмысты қорғаушы, бақташы және көрші болу, "адам-әлем" тұтастай қатынасын жаңғырту, заттардың "заттануына" мүмкіндік бермейтін табиғатқа үстемдік ету принципінен бас тарту, өзінің ішкі мәнін білдіру.

Батыстық дәстүрден айырмашылығы, оның тек ақыл-ойды дамытуға бағытталған рационалдығының ерекше түріне қарағанда Абай ақыл мен жүректің мәндік бірлігін, жанға көңіл қоя отырып сақтауды дұрыс көреді. "Кімде махаббат сезімі мен әділеттілік үстемдік етсе сол адам - данышпан, сол - ғалым" . Ғылым, ақыл, білім бәрі де өте қатал сот - жүрек, әділеттілік, ізгіліктің алдында жауап беру керек. Шәкәрім де арлы ақыл туралы былай дейді: "Адам көзін перделеуге болады, ал жанның көзін ешқашан жаба алмайсың" .

"Басқа жаһандану" арлылықты алға тартады және рухани- ізгіліктік пен жалпыадамзаттық құндылықтарға сүйенеді. Өзіне "арлы ақылды" қоса қамтитын мемлекет тәуелсіздігінің идеялық негізі ретінде ұлттық идея жүректің, жанның алғашқылығын мойындай отырып, сонымен бірге заманауи ғылым мен ақпараттық технологиялардың дамуын ақылға орнықтыруды қажет етеді.

"Арлы ақыл" - басымдығы жетістік пен пайда табу болып табылатын әлемдік нарықтың қыспағы мен қатаң бәсекесіне төтеп бере алмайтындай болып көрінуі мүмкін. Алайда, адамзат руханилықтың алғашқы екендігін сезінуде. Адамзат тарихының мәні тікелей рухани өсу мен жаңғыруда, ұмыт болған сүйіспеншілік құндылықтарын қайта игеру, өзара түсіністік пен қайғыға ортақтасуда екендігін пайымдап келеді. Абай мен Шәкәрім кеңмәтініндегі жалпыпланетарлық сана ретінде көрсетілген "арлы ақыл" принципі өте маңызды болып табылады.

Ұлттық идеяның Қазақстандағы бүкіл этностарды бір арнаға біріктіріп, ортақ азаматтық жасауға мүмкіндігі бар. Америкалықтар үшін мұндай идея ретінде әлеуметтік баспалдақтан көтерілуге мүмкіндік беретін табыс болып табылады. Қазақтар және Республиканың басқа да этностары үшін басты идея ретінде өз бойында Абай мен Шәкәрім айтқан "арлы ақылды" қамтитын тәуелсіздік идеясы болуы қажет. Алайда, бұл шындыққа сәйкесе ме? Егер айналамыз толған арамдық пен сұмдық болса біз мұндай "арлы ақылды" қайдан кездестіреміз? Біз идеяда адам баласының қалай екендігі, оның жеке қасиеттері жайлы емес, оның қалай толыққанды адам болу керектігі туралы айтылатындығын ұмытпауымыз керек. Адам өзінің амалы мен іс-әрекетіне сай жоғары мәртебеге лайық және осынау күнәға толы жер бетінде қалып қоймай аспанға қарай ұмтылады.

Қазақтың ұлттық идеясы барлық уақытта ұжымдық, ізгіліктік, арлылықты бірінші орынға қойып, ұлттық маңызы зор болып табылатын орыстар үшін түсінікті әрі жақын. Осы жерде қазақтар мен орыстардың бір-біріне етене жақындығы көрінеді. Олар мәдениет аралық дәстүрлер сұхбаттастығының негізінде бір еуразиялық топырақта өсті.

Қазіргі жағдайдағы сұхбат - қақтығыстар мен қайшылықтарды шешудің басымды формасы, келісім мен өзара түсіністікке ұмтылған қазіргі әлемнің қалай құрылуда екендігін білудің тәсілі. Соңғы уақыттарда сұхбаттастыққа келуді жиі айтуда, бірақ маңыздысы оны айтып қана қоймай оның әр түрлі типтері мен деңгейлерін пайымдай отырып шын мәнінде сол сұхбатқа бару қажет. Сұхбаттың мынадай да типі бар, қарсыластың пікірі есепке алынады, алайда ол біздің жеке ұстанымымызға әсер етпейді. Ал терең, экзистенциалды сұхбат - бұл сөйлеу барысында ортақ, жаңа мазмұн қалыптастырып, сұхбаттасушының жеке ұстанымын өзгертеді немесе өзінің шегінен шығып өзгеруді қажет етеді.

Міне осындай терең сұхбаттың көмегі арқылы қазақ ұлттық идеясы барлық этностар мен ұлыстарды бір арнаға біріктіретін, өзінің мәдени, ұлттық бірлігін сақтап қана қоймай қазақстандық мәртебеге лайық болады. Әлемнің бәсекеге қабілетті елу елінің қатарына қосылуда осы ұлттық идея маңызды күшке ие бола алады.

Бұл идеология алдағы 5-7 жыл ішіндегі мемлекет саясатын айқындайтын бірнеше ұлттық мүдделерді де қамтиды. Бұл ең алдымен қазақ ұлтының экономикалық және мәдени жақтан өсімі, ауылдарды, елді мекендерді қолға алу. Өйткені, Қазақстан халқының өзегі іспеттес бұл жерлер өте мықты болу керек. Ұлттық мүдде қазақтар мен басқа этностардың рухани және материалды дамуына байланысты әр түрлі арнайы әлеуметтік қолдау көрсету бағдарламаларын жасауды жобалауда.

Идеялар жүйесі мен мүдделер сұхбаттастық принципіне сәйкес құрылуда. Ұлттық идеологияның негізгі бағыты - күш пен қатыгездік культінен сұхбат пен келісім культіне қарай бағытталған.

Осындай идеология Қазақстанның азаматтық және мәдени бірлігінің, ұлттық тәуелсіздігі мен қауіпсіздігінің нығаюына септігін тигізеді. Бұл елді тек өсіп келе жатқан жаһандану жағдайында өз ұлттық келбетін сақтап қана қоймай, оның "басқа жаһандану" белгісі бойынша жүзеге асуының трансформациялық алғышарты бола алады.

Стандарттау мен унификациялау қаупінің алдында не тура алады? Басқа елдерге үлгі боларлық ерекше, баға жетпес, әлемге өзінің мәдени және әлеуметтік құрылымымен үлгі боларлық сондай бір тәжірибені паш ететіндей бір нәрсе болу керек. Қазақстанның да өзінің әлемге көрсетері бар. Террористік актілер жасалып жазықсыз жандар жапа шегіп жатқан сәтте, бір алып держава оз еркін жүзеге асыру үшін еркіндік пен әділеттілік ұранын жамылып бейбіт халықтың үстіне бомба тастап жатқанда, тәуелсіз Қазақстанның әр түрлі этностар мен конфессиялар арасындағы татулықты сақтап тұруы - әлемге үлгі боларлық іс.

Ертеден белгілі болғандай, күшті тек күшпен тоқтату үрдісі баршамызға мәлім. Даналар болса осыған дәл қарсы бағытты ұстанған: "Кекті кекпен тоқтата алмайсың. Оны тек махаббатпен тоқтатасың". Қазақстан әлемге қарапайым, бірақ өте ұлы ақиқатты дәлелдеуде. Қақтығыссыз-ақ келісім мен бейбіт қатар өмір сүруге, сұхбаттастық арқылы мәдени және діни әр түрлілікті сақтай отырып бірлікке қол жеткізуге болады. Күшке шынында да күшті - Ұлттық Рухтың күшін қарсы қою керек.

Осылайша жаһандану жағдайында Қазақстанның тұрақты дамуының күрделі мәселелерін білуде маңызды түсіндіруші принцип ретінде ғылыми айналысқа түсіп отырған қазақтың ұлттық идеясы маған қазақстандық ұлттық идея ретінде елестейді. Кез келген ғылыми зерттеуде ұғымдық дәлдік қажет. Сондықтан қазір казақстандық идея туралы айтқанда оны ұлтаралық қайшылықты шешу, қазақстандық халық қалыптасып жатқан қазақ ұлты мен басқа да ұлттық диаспоралардың мүдделерін өте шебер түрде есепке ала отырып, тұтас мемлекет шеңберінде ұлтаралық келісім мен ауызбіршіліктің тәсілі ретінде қарастыру қажет.

Жоғарыда айтылған бүгінгі қазақстандықтардың ұмтылыстары, өмірлік ұстанымдары мен өркениеттік идеалдары Қазақстанның ұлттық идеясының мазмұнын, жоқ дегенде алдағы онжылдықтағысын көрсете алады. Осылайша біздің ойымыз бойынша ұлттық идеяның мәні тезистік түрде былайша болады:

"Шыққан тегімізді ұмытпастан, біз, барлығымыз бірге әрбір қазақстандықты ң игілігі үшін қуатты, гүлденген және демократиялық Қазақстанды құрамыз".

Алға тартылып отырған ұлттық идеяның үлгісі барлық көпұлтты қоғамды біріктіріп, азаматтық бірліктің бағытын күшейтіп, маңызды әлеуметтік-экономикалық және саяси мәселелерді шеше және мемлекетті нығайта отырып жаһандану жағдайындағы Қазақстанның ұстанымының нығаюына мүмкіндік береді. Ұсынылып отырған формадағы ұлттық идея жаһанданудың қазіргі қауіптеріне қарсы барлық елдердің қарқынды дамуының тәжірибелік тетігі бола алады.

Разработка национальной идеи как фактора консолидации современного полиэтнического общества // 15 лет независимости Казахстана: Становление нового общественного сознания. -Алматы: ИФиПМОНРК, 2006. - С. 95-115.

ЖАҚАН МОЛДАБЕКОВ

6.3. ИДЕОЛОГИЯ ЖӘНЕ ИДЕОЛОГИЯЛЫҚ ЖАҢАРУ

Бұл еңбектің негізгі мақсаты - идеологияға деген әлеуметтік-философиялық түсінік пен бағдарламалық көзқарасты қалыптастыру. Бірінші міндет - идеологияның қалыптасуы мен дамуының заңдылығын анықтау, ол туралы білімді қоғамдық сананың, әлеуметтік-мәдени шығармашылықтың және саяси іс-әрекеттің факторы ретінде қарастыру және тереңдету. Екінші міндет - гумандық-демократиялық қоғамдағы онды, жағымды, озық бастаулар мен тәжірибелерді қорғау, қолдау және өзара түсінісуге, көмектесуге кедергі болатын жағымсыздық пен бүлікшілік сынау, әшкерелеу. Бұл күрделі де кешенді, өткір де өзгермелі мәселе.

Қайта жаңғыру дәуірінен бастап, идеология мәселесі әp қыры мен сырынан үнемі талқыланды. Өтпелі кезеңнің ауыртпалығынан езілгендер, қысым көргендер "идеология қажет емес" деп кесіп айтты, идеялық ықпалдың қалыптасқан байырғы дәстүріне күдікпен қаралды. Керісінше, өтпелі тарихи жағдайдан үміт күткендер "идеология керек" деп жатты. Қосалқы көзқарастардың кемшілігі неде? Біреулер идеологияның салыстырмалы дербестігіне баса көңіл бөліп, оның құрылымын ескере бермеді; енді біреулер идеологияның мән-мағынасын, оның түрлері мен көріністерінен ажыратып жатпады. Бастапқылары идеология қызметінің алуан объективті жағдайлары мен субъективті жақтары болатынын жоққа шығармады, бірақ оларды тұтас өлшем ретінде қарастырмады. Кейінгілер идеологияның өзіне қажетті қызмет функциясымен шектелінді. Екі жақта қоғамдық сананы, соның ішінде идеологияны тұтас құбылыс, өзіндік қалыптасу және жетілу заңдары бар рухани жетістіктер ретінде талқылай бермеді. Оған төрт фактордың кемшілігінен - идеялық платформаның, теориялық негіздің, әлеуметтік бағдардың, саяси сауаттылықтың жетіспеуінен деуіміз орынды. Қоғамдық жүйенің бірі күйреп, жаңасы аяғына тура алмай жатқанда, бүл олқылықтар лезде лаңкестікке айналып, олардың зардабын ескере алмаушылық жиіледі. Бүйір мен шекеден тиетін соққылардың кейбірін талдалық.

XX ғасырдағы қоғамдық-саяси шиеленістер ұлттық болмыстағы, адам тұрмысындағы әлеуметтік дертті қоздырды. Әлеуметтік дерт асқынып, ғасыр басында алдымен капиталистік жүйені іштен, аяғынан матады, соңына социалистік жүйені алып соқты. Бір жүйе ақсады, бір жүйе күйреді. Не себептен? Содан не өзгерді, не жаңаруда?

XX ғасырдағы өркениет пен мәдениеттің басты бағдарламалық өзгерістеріне тоқтамауға болмайды. Біріншіден, әлемдегі экономикалық дамумен, қоғамдағы саяси-әлеуметтік күштердің жетілуі әрқалай, бір-біріне қарама-қарсы бағыт пен ағымда өрбіді. Содан халықтың әлеуметтік құрылымы тұтастығынан арыла түсті, бір ұлттың өзі түрлі топтарға бөлінді, қоғамда әлеуметтік-демократиялық қозғалыстар тұншыға түсті, нақты идеялық бағдарынан ауытқыды. Ауытқушылық тереңдеген сайын қоғамдағы күштердің жіктелуі, өзара қарсыласуы күшейді, саяси-мемлекеттік қатынастар әр сарында, бір қырынан өрбіді.

Екіншіден, экономикада да, саясатта да, мәдениетте де көптеген жаңа қозғаушы күштер, топтар қалыптасты. Олардың қоғам мен мемлекеттік биліктегі рөлі де, орны да бірдей бола бермеді. Сондықтан олардың мақсат-мүдделері әрқашан демократиялық қоғамның даму бағдарынан және гуманистік дүниетанымнан туындамады және соларға қызмет ете бермеді. Мүддесі бөлек саяси ағымдар идеяны өздерінше кейде дұрыс, кейде бұрыс материалдық күшке айналдырды, бас мүддені өздеріне, оз кейпіне тартқылап, "жұлмалап" жатты. Бір қайнамы ішіндегі қоғамдық-саяси өмірде идеялық жіктелу күшейіп қоймай, оған қарама-қарсы күштердің табан тіресе күресуі қосылды.

Үшіншіден, капитализм мен социализмнің байырғы теориясы мен жаңа практикасының арасындағы алшақтық артты. Осы алшақтыққа деген таптық көзқарас пен түсінік қайшылықты қолдап қоздырды. Таптық көзқарасқа догматикалық түсінік те, скептикалық көзқарас та, салыстырмалы қосалқы талдау да, абсолюттік принциптер де тән. Мысалы, буржуазиялық пен социалистік идеологияда капитализм мен социализмді адамзат өркениетінің негізінен бөле-жара қарады, өркениет жеңісін бір таптың (буржуазияның немесе жұмысшы табының) мүддесіне пайдалануға күш салды немесе өз партияларының бағытын қоғамға тұтас телімек болды.

Төртіншіден, капитализм мен социализм дәуіріндегі өмір сүрудің ескі нұсқауынан арылудың және өркениеттің жаңа деңгейіне көтерілудің идеологиялық алғышарттары көбейді, олар алуан салаға бөлінді және пікірталасты күшейтті. Идеологиядағы білімнің, арманның, елестің, мифтің элементтері жасанды түрде араластырылды, онда аңыздық сарын күшейді.

...Өтпелі кезеңде әлеуметтік қозғалыстың шеңбері тарылып, ол туралы ой-пікірлер әрқалай жіктелініп, шашыранды күйге ұшырады. Содан әрбір саяси-қоғамдық күштің іс-әрекеттерінің дұрыс-бұрысы туралы пікірталастар үдеді. Бұл белестерге жеке адамның, белгілі бір қоғамдық-саяси күштердің және мемлекеттің ресми көзқарастары болды, бірақ олар бірін-бірі жоққа шығарды. Егер үш субъект - жеке тұлға, саяси ағымдар, мемлекет демократиялық дәстүр мен құқықтық негізді үйлестіре алмаса, сол ортақ құндылыққа қызмет етпесе, онда қоғамда жіктелу, бір-біріне қарсы идеологиялық шабуылға шығатыны, халықты топқа бөліп, соңғыларды бір-біріне айдап салушылық тәжірибеге енетіні әйгілі. Мемлекеттің өндірістік-шаруашылық, ұйымдастыру-басқару, саяси-тәрбие жұмыстары жасанды түрде бір-біріне телінеді, не үгіт-насихат жұмысы, оның үстіне номенклатуралық түрі дүрлікпені көтерді. Әрдайым фактілер, оқиғалар бұрмаланды, басты бағыттың параметрлері "ұрланды". Өмірдегі және санадағы күрт өзгерістерден кім "не ұтты немесе нені құртты"?

Саяси күш және мемлекет өздерінің іздену және әрекет деңгейлерінде жарастығын тауып жатса, онда тұтас қоғамдық түсінік тамырын тереңдетіп, қоғамдық сана жағымды оң ықпалын арттыратыны хақ. Керісінше, тоталитарлық тәртіп пен догмата сүйенген теория жарастығы іштей күйретеді. Догмалық теория идеологияны жалаң объект шеңберінде жалпы, бірыңғай сипаттайды. Мысалға, феодалдық қоғам идеологиясы, капитализм немесе социализм идеологиясы, шаруашылық немесе басқару идеологиясы және т.б. сірескен объектіден туындаған атаулар. Тоталитарлық режим идеологиялық монополия мен диктатты тудырды, идеологиялық стереотип субъектінің сірескен тіршілігі мен қызметін қоштады. Сонымен, таптық, партиялық, ұлттық және басқа да қоғамдық қозғалыстар идеологиядағы бірсарындылықты, оған деген түрлі әлеуметтік сұранысты қоздырды.

...Идеология субъектісі, а) адамдық, ғылыми-мәдени және әлеуметтік факторларды белдеулейді, ә) саналы болмыстың, субъективті іс-әрекеттің жиынтығы мен көрсеткіші іспеттес, б) өзінің егемендігі мен еркін қоғамдық қажетке жұмсауға әрекеттенеді, в) өзара байланысты тиянақтауға тырысады. Қоғамның тарихи даму барысында жеке ойшылдар мен қайраткерлер, кемеліне жеткен әлеуметтік қауымдастықтар мен саяси ұйымдар, таптар, ұлт пен мемлекет әр деңгейде идеологияның субъектісі рөлін атқарды. Соңғының тынысы мен тіршілігі идеология объектісінің тұрлаулы түріне қатысты. Идеология объектісінің табиғаты қосалқы немесе коп жақты. Идея, ой мен іс-әрекет, тәжірибе, рухани факторлар мен әлеуметтік-саяси құбылыстар, мекемелер дара күйінде және өзара қарым-қатынаста - идеологияның объектісін қурады, оның қызметін құрастырды. Саяси-әлеуметтік қайшылық барысында, әсіресе капитализм жүйе ретінде күйрей бастағанда идеологияның объектісі де, субъектісі де күрт түрленді, идеология туралы көзқарастар да әрқалай таралды. Идеология қызметіне деген реформа керек болды, идеология объектісіне деген ықпалдың алуан болатынын мойындаушылық қалыптасты.

Солай десек те, француз ойшылы Дестют де Траси (1811- 1815 жж.) ескерткендей, идеология анау-мынау "идеялардың" жиынтығы, әрі консервативті идеямен либералды бағдарламаның арасындағы идеологиялық күрес дәуірі басталды деген көзқарасты біржолата жоймады. Әйтсе де, оның утопиялық сипаты да айқындалды. Бұл көзқарас қозғаушы күштің қоғамдағы орнын қарастырмады, жеке бастың арманын қоғамға теліді.

Үлкен бетбұрыста теориялық иллюзия да, билікке деген талпыныс та талас-тартысқа ұшырайды. Қоғамдық қайшылық шиеленіскенде үстем тап идеологиясы шындықты оз мұқтажына орай ықшамдап бұрмалайды. Сондықтан Маркс пен Энгельс үстем саяси күштің идеологиясы жалған сананың түріне жатады деп тұжырымдады. Идеялық дағдарыстан шығу үшін, олардың ұйғарымынша, идеология қоғамдық болмыстың да, қоғамдық сананың да тек бір түрімен немесе теориялық, насихаттық, ұйымдастыру қызметінің жалаң жағымен шектелінбеуі керек.

...Мұны теориялық ізденістің принциптері дерлік. Оның ұстанымы: ортақ міндетті түсінбей, өзіңді өзгеге түсіндіре алмайсың; идеология тұтас және көпжақты феномен. Өзін түсінбеген, өткен-кеткенге күйінген, жаңа ортада сүрінген, белгісіздікке ұрынған. Идеологияның қалыптасуы мен дамуы өзара тепе-тең үрдіс емес. Осыдан үш бірдей көрініс - көңілде енжарлық, көп пиғылында тарлық, биліктен таралатын жарлық қаптады. Режим зорлығы адамның ойындағы дағдарысты, адамның болмысындағы әлеуметтік ауытқушылықты асқындатты.

XIX ғасырдағы буржуазиялық ойшылдардың идеологиялық көзқарастарына екі ерекшелік тән. Онда тарихқа деген жалпақ түсінік және болашақты иррационалдық тұрғыдан елестету айқын. Сондай-ақ үстем тап пен басты қоғамдық-саяси күштердің талпынысын өздерінше марапаттау, ақтау үрдісі де кең таралды. Шектелу, тұйықталу, жіктелу, іштей бүліну - бәрі де идеялық амалсыздықтың дүрлікпесі. Олар әлеуметтік ауытқушылықтың түрлерін орнықтырды. Идеялық амалсыздықтың тағы бір салдары - діттегенді тіке теліп қою, сандырақтап шеткері шығу, еліктеп дегенін істеу, демократиялық өзгерістердің жаңа міндеттерін көруге кесір-кесепатты үдету. Бұл - идеологиялық асқындаудың сырт көріністері. Олар фактіні емес, "принципті" басшылыққа алды немесе оларға өздері қалайтын мағынаны ендірумен әлектенді.

Бұл болжам XX ғасырда қарама-қарсы тұрғыдан ұмытылмас дәйегін тапты. Шиеленіске толы бұл ғасырда түрлі таптық, ұлттық, партиялық және т.б. саяси идеологиялар және олардың түрлі ағымдары қалыптасты, олардың функциялары да көбейді. Содан қажетті экономикалық, саяси, ғылыми көзқарастағы жағымды идеяларды жалған идеялардан, сондай-ақ жасампаз идеологияның жүйесін бүлдіргіш идеядан ажырата білу басты мәселеге айналды. Бұдан туындайтын ой: идеологиядағы ақиқат пен жалғандықтың, дәстүрлі идеология мен жаңа идеологияның ара жігін ажырату мәселесінің маңызы артты.

XX ғасырдағы идеологияның объектісі де, субъектісі де құбылмалы сипатқа ұшырады. Идеология бір сарында немесе бағытта жаңғырмады. Оның құрамында ғылыми элементтер спекулятивті, иллюзиялы, догматикалық, мадақтау, әкімшілдік, қуғын-сүргіндікті қолдайтын қызметтермен араласып жатты. Осыдан идеология туралы түсініктер, оған деген бағдар әрқалай, алуан сарында толқыды. Идеология коп мағыналы, коп қызметті құбылысқа айналды, оның кызметіне деген ықылас жаппай да, жартылай да артты.

Оның үстіне коммунистік партия идеологияның әлеуметтік функциясын тарылтты. Оның саясаты а) демократия, либерализм, консерватизм идеологиясын біржақты ығыстыруға тырысты; ә) көпвариантты құрылымдық қызметті қабылдамады; б) әлеуметтік субъектінің мүддесіне қалыптық түсінік пен өлшемді енгізді. Коммунистік идеология екі ұстанымға баса күш салды: социалистік идеяны ғана тікелей, бірден жүзеге асыруға тырысты, әрі саяси факторды әлеуметтік және мәдени өзгерістерден жоғары қойды. Осындай идеялық жүдеушілікте партия қызметкерлерінде бірбеткейлік және схемалық ойлану дәстүрі бой алды. Соңғы тенденция жалпылама сипат алды, ұнамайтын ақиқатты жасыру немесе бұрмалау стилі асқындады.

XX ғ. 80-жылдарына дейін ғылыми әдебиетте идеология туралы мынандай түсініктер айқындалынды:

- шындықты бағдарламалық тұрғыдан бейнелейтін теориялық сананың бірі;

- белгілі бір таптың идеялары мен көзқарастарының жүйесі, оның қоғамдық санасының нақты-тарихи деңгейі;

- қоғамдық, алдымен экономикалық қатынастардың жиынтығын бейнелейтін таптық сананың нәтижесі;

- қоғамдық сананың белгілі бір аясы, оның қалыптасу себептері ерекше. Сонымен идеологияның қалыптасу шарттары мен себептері көбейді, идеология мәселесіне деген бағдарламалы көзқарастар да көбейді. Идеологияның ескі және жаңа функциясын, практикасын шатыстырушылық күшейді. СОКП идеология жұмысы мен саясатында осы шиеленісті ажырата алмай тежеліп қалды. Идеология жүйесін зерттейтін әдіснамалық негіз қайта жаңғырмады, ал оның ескі үлгісіне көңіл толмады.

Жаңа идеология немесе идеологияның жаңа функциялары құбылмалы да түрлі, әйгілі идеяларды, әрқалай дамыған бағдарламаны, принциптерді, мұрат пен нормаларды қамтыды. Сөйте тұра оларды қабылдайтын, тасымалдайтын тәсілдер мен құндылықтарға мұқтаж болды. Мұқтаждық адамдардың, түрлі әлеуметтік топтардың жаңғырған ортадағы орнын дұрыс бейнелеу қажетінен, идеологияны жаңа мемлекеттік тәртіптің қозғаушы күшіне айналдыру мүддесінен, әрбір жаңа саяси-әлеуметтік ағымдардың өз идеологиясын жасамақ талпынысынан туындады. Кеңейген әлеуметтік кеңістікте жаңа идеологияның объектісі шектеулі, субъектісі тұрақты бола бермеді. Осы кезде идеология саласындағы мемлекеттік саясатта бірқалыпты емес еді. Содан "идеологияның керегі жоқ" деген шүйлікпелер тарихқа, тіпті ұйымдық танытатын болашақ әрекетімізге топырақ шашты.

Идеологияның ғылыми негізін нығайтпақ ізденістер кенже қалды. Тар жол, тайғақ кешуде идеологтардың ғалымнан айырмашылығы сол, олар ақиқатты сезімдік тұрғыдан басымырақ сараптады, бұрыннан қалыптасқан үстемелі көзқарастарды қызбалықпен жақтап, талдамай қабылдады, адамдар тәртібіндегі үстем мүддені ғана ақтады. Әр ағым өз идеяларын негізгі деп ұсынды, бірақ идеологияны жаңа әлеуметтік-саяси деңгейде мазмұндайтын, жалпы идеологиялық үрдісті тұтас жетілдіретін идеологиялық қызметті қолға алу қажеті толық ұғынылмады, жер-жерде қолдау таппады.

Сала-саланы өре қуған субъективті ынта-ықыластар алғашында әлеуметтік өмірге деген көзқарастардың желісін белгіледі, ал әлеуметтік-саяси өмір әр қырынан болса да, бірсарынды объект ретінде "додаға" ілікті. Қоғамдық өмірде өзінің әлеуметтік бағдарын іздестіретін, идеяларға объективті сипат енгізетін идеология субъектісі өз күшіне әлі ене қойған жоқ еді. Екі қызмет те әлеуметтік байланыстың түрлерін құрайды. Бірақ идеологияның әлеуметтік бағдарын қалыптастыру - оның белсенділерінің мүддесіне үйлес, объективті сипатпен астасуы - оның ақиқатты іздестіруі екенін ұғынушылық жетіспеді. Идеологиялық мүдде мен идеологиядағы ақиқаттың үйлесуі, не үйлеспеуі негізсіз емес. Идея мен индивидтің қоғамдық болмысқа енуі - көпдеңгейлі, түрлі қарқынды, бағыты әрқалай үрдіс екенін түсінгендер, сол қағиданы басшылыққа алғандар кем де кенже болды.

Әкімшілік жүйедегі идеологияда мақсаткерлік пен бағалы талғам тоғыса бермеді, тарих шындығы мен бүгінгінің ақиқаты бірге қабылданбады, қатар бағаланбады. Идеология қатынастарындағы қозғалыстар адам санасында дұрыс бейнесі мен бағытын таппады. Идеологтар өмір талабынан шеттеп қала берді. Идеология жұмысына құрылымдық талдау, яғни идеологияны тарихи үрдістің түрі ретінде қарастыру жетіспеді.

Идеологияға саналы талғам дегеніміз а) қоғамдық өмірді ғылыми тұрғыдан бейнелеу және саралау; о) адам санасына жаңа идеяны, мақсат-мұратты, мүддені әрдайым және дұрыс ендіру; б) қабылдаған рухани құндылықтарды адамдардың наным-сеніміне, азаматтық көзқарасына айналдыру; в) идеологиялық институттар арқылы рухани ықпалды коғамдық практикаға және ішкі қозғаушы күшке айналдыру. Мұндай талпыныс пен әрекеттер идеологиялық үрдісті қалыптастырады, идеяны, мүддені, мұратты қоғамдық қажеттілікке жақындатады. Идеологияның мұндай әр түрлі қызметін бір әдіспен түсіндіру ыңғайға келмейді. Тек қоғамдық дамудың заңдылығын ашатын, идеологияны үрдіс ретінде қарастыратын саналы талғам керек болды.

Қоғамдық күштерді үлкен мүдде-мұратқа топтастыруда және сол мақсат үшін бар мүмкіндікті жұмылдыруда ғана идеологиялық бағдарлама құралады. Идеологиялық бағдарламаның тиімділігін қоғамдағы келісім мен әріптестіктің орнықтылығынан және қоғамды бүліншіл күштерден сақтандыру тетіктерінен аңғарамыз. Идеяны "объективтілеу" тәсілі, индивидтік қызметті "әлеуметтендіру" түрі, әлеуметтік қатынасты "индивидтеу" деңгейі - идеологиялық бағдарды реформалаудың кезеңдері мен бастамалардың өлшемдеріне жатады. Осы үш бірдей бебұрыс қатар жүрмеді, тіпті олар бір-біріне қарсы, қайшы келіп жатты. Бұрынғы тәрбиелік тәжірибе қанағаттандырмады, жаңа тәсілді жүйелеу қолға алынбады. Тоқыраушылық Кеңестің ұлттық саясатында айқын білінді. Өзара тәуелді факторлар мен функцияларды зерттеу, қолдау арқылы идеологияны жаңғыртуға болатын еді.

Біздер үшін жаңа талаптар неден туындайды? Алдымен, қоғамтанудан, адамтанудан, қазақтанудан. Қазіргі өмірді дұрыс бейнелеу, ондағы еңбекші халықтың бағдарлы практикалық мақсатын көрсету, демократиялық күштердің іс-әрекеттерінің бағдарламасын жасау, адамдардың теориялық санасының тетігін таба білу - әркімнің де, қоғамдық-саяси ұйымдардың да ізденістеріне ауадай қажет тебіреністер. Содан кейін - көзқарас пен қоғамдағы жағымды бастаудан, озат бетбұрыстан. Идеология тек идеялық-теориялық ізденіс немесе көзқарас қана емес. Оны соңғы кезде "әлеуметтік-идеологиялық", "рухани-идеологиялық", "саяси-идеологиялық" деп бекер қосақтап айтып жүрген жоқ. Тек жіктелу мен жанасу бірлестігі негізінде идеология жаңармақ.

Бұл сұраныстың қажетін сезінгендер, түсіне бастағандар алғаш ат төбеліндей болды, бірақ оны басшылыққа алмақшы болғандар тұмсығымен жиі-жиі қара жерді сүзді. Маңдайын тасқа ұрғандар идеялық бастауға, ұйымдастыруды басқаруға әрқалай талпынды, кейде олардың бағыты да, тәсілдері де бір-біріне көлденең кес-кестеп жатты. Өйткені мүдделер үйлеспегенде субъект-объект, "жоғары-төмен" арасындағы диалектикалық та, иерархиялық та байланыстар бұзылды, өз қалпын тиянақтау баяу жүрді. Нарық өз тәртібін енгізе бастады. Қоғамдық меншіктің қауымдасқан тіршілігіне сұраныс болмай қалды, оның объектілері сұраусыз қалды. Жеке адамға кенет берілген еркіндікті әркім өзінше қабылдады, қолданды. Содан бұрыннан қалыптасқан тәртіп пен қабылданған заңды бұрмалаушылық, өз бетінше икемдеушілік ашық сипатқа айналды, бақылаусыз ахуалға ұшырады.

Теріс ағымдар идеологиялық ауқым мен идеологиялық танымның заттық негіздерін және әлеуметтік өрісін жасанды түрде тарылтты. Талпынғандар "жаңа дүние қандай болуы керек?" деген мәселе төңірегінде ортақ тоқтамға келе алмады. Сүрініп, адасып талпынғандар өздерінің кім екендігін де таныта алмай жатты. Олардың арасында ұрандар үдегенімен, құндылықтар күйзелді. "Ненің не екенін, не істеу керектігін, нені істеуге тиісті" екендігін ұқпай жатқанда - әркім өз көрпесіне қарай көсілмей, өз діттегеніне ұмтылды. Ондайда өзімшілдік өрбіді, өзімсінген өктемдік күшейді. Солақайлық та, олқылық та іштен алды, стихиялы алып аяқтан шалды.

Жаңа өмірдің шындығын іздеу, жаңа талаптың әділеттілігін тізгіндеу қашан да тапшылық пен қайшылыққа толы. Әлеуметтік кем-кетікте алдымен және әрдайым мәдени-демократиялық дәстүрлер мен идеялар өрісі тарылады. Мәдени және демократиялық дәстүрсіз бірде-бір қоғамдық-саяси күш еркіндік пен естілікті таңдай да, әлеуметтік енжарлыққа қарсы тұра да алмайды. Тарихтың үйреткен сабақтары аз емес. Өтпелі кезеңде, а) әлеуметтік топтар мен әлеуметтік қозғаушы күштердің арасындағы идеялық жіктелу немесе идеялық қарсыласу күшейе түседі, ә) көне әлеуметтік қатынастардың қиыншылығы мен ауыртпалығынан шықпақ талпыныстар үдегенде, халықтың идеялық бірлесуге деген мұқтаждығы артады. Сонымен екі бірдей міндетті шешу деңгейі - ескіден арылу, жаңаны дұрыс түсіну қатар қалыптаса қоймады. Не себептен?

Қоғамдық өмірдің өтімді талаптарын, ортақ принциптерін басшылыққа алмағанда, адам күнделікті тіршілікте ескіден арыла алмай, жаңа деңгейге жете алмай, салауатты өмірдің ережелерін ескере бермейтіні даусыз. Ескіден есін жинай алмаған әлеуметтік ортада қоғамдық заңдылықты таңдау кенже қалады, белсенді топтардың - ойшылдар мен саясаткерлердің арасында талғамдық тапшылық, қалың жұрт пен "шабармандардың" арасында қилы-қилы қайшылық күшейеді. "Шабарманға" жергілікті ортада таңның атысы, күннің батысы тынымсыз қимыл мен қозғалысқа ұйтқы болушыларды, соларға жетекшілік ететіндерді балаймыз.

Айтыс-тартыста, жеңіліс пен жеңісте өтетін оқиғалар - өтпелі кезеңнің нышандары. Өтпелі кезеңдер адамзат пен әрбір халықтың тарихында аз болмады. Өтпелі кезеңнің басты мақсаты - ескіден, нашардан, әлсізден, жаманнан арылып, жаңа сұранысқа орай аяққа түру, жаңа қажеттілікке бейімделе білу. Болашақтың бұл бағытына, шындығына тұлғалары тірескен, бір-бірімен сірескен халық пен мемлекет қана тезірек және нық жете алды.

Қоғамда саяси күштердің бұрын-соңды жіктелуі мен бір-біріне қарсы күресі басылмағанда, ара жікті біржақты арандатушылық пиғыл мен жасырын қимыл-әрекеттер өшпеді. Табантірес сана-сезімдік деңгейден идеялық шиеленіске айналса, практикалық іс-әрекетте саяси мағына иемдене түседі. Идеялық шиеленіске не нәрселер ұйтқы болды? Белсенді саяси күштер үш міндеттің басын қоса алмады. Олар қоғамның жаңа сұранысы мен заңдылығын дұрыс түсіндіре, сендіре алмады, өздерінің әлеуметтік рөлін айқындап, оны қолдайтын, қорғайтын қоғамдық сана-сезімді жетілдіре, жеңе алмады, ел мен мемлекетті басқаратын идея мен бағдарды ұсына немесе сол ұстанымды ұстай алмады. Содан санадағы сенімсіз, ойдағы жетістіксіз, идеялық-рухани басқарусыз - адамдар өрелі мұратқа топтаспады, қоғамдық қозғалыстар жаңа арнасына түспеді. Онсыз ел арасында ықпалды қауымдастық пен саяси күштердің түрлі қимылдары күшейе берді, оларды түсіндірушілердің деңгейі де әр сарынға жырмаланды. Түсінбеушілікте пікірлер коп, доктрина, яғни ғылыми теориялар жетіспейді, билік құжаттары жасанды түрде төлдейді.

Сонымен дәйексіз пікірлер, теориялық түсініктің кенже қалуы, билік құжаттарының қоздауы - жасандылықтың дерті, босаңдықтың белгісі, идеологиялық үстемдікті үдетудің нышаны. Осы олқылықтар жөнделінбей, ретін таппай сергек ойлаушылық, мұрат-мақсатқа жығыла сенушілік орнығады, идеялық бетбұрыс басталады деу, тек екі ұштылықты ғана маздатады. Бұлардың бәрін идеялық сұраныс пен қозғалыстардың алғышарттарына жатқызуға тұрарлық.

Көзқарастың әр түрлі болуының әлеуметтік себептері де баршылық. Олар: 1) қоғамдық дамудың жеке кезеңдерімен шектелінді. Мысалға, тәрбиедегі біржақтылық кездейсоқ, аяқсыз, бірсыдырғылыққа ұшыратты. Бұдан ұрпақты баулу жұмысында халық дәстүрінен, қоғамның қажетінен тыс қарайтын бұраңдық пен бұлтарушылық белең алды;

2) қоғамдық қатынастың бір түрі мен тетігін ғана ескерді. Сөйтіп басқа күштер мен ағымдардың ықпалы дұрыс, әрдайым, толық ескеріле бермеді;

3) бір мүддені жоғары қойып, соған жығыла кызмет етті. Содан бір субъектінің, мысалға, мемлекеттің экономикадағы, әлеуметтік саясаттағы, мәдениет пен саяси жүйедегі өтпелі рөлі мен дара орны анағүрлым көтеріліп, басқа әлеуметтік-саяси күштердің мүддесімен байланыста талқыланбады;

4) қоғамдық өмірді жетілдірудің байырғы бір түріне назар аударды, сол салт-дәстүрмен тұйықталынды, соған сүйенді.

Мұндайда өнер мен өндірістің қозғаушы күштерінің түрлі жағдайдағы, оқиғадағы қимыл-әрекеттері немесе сол қызметтердің салдары толық, дер кезінде ескеріле бермеді.

Түсініктердің әр түрлі болуынан көзқарастар қоғамдық дамудың жеке кезеңдерімен, салдарымен шектелінді; қоғамдық қатынастың жеке бір түрі (саяси) мен тетігі (психологиялық) ғана ескерілді. Содан күнделікті оқиғаны дұрыс бағалаумашылық, оны дұрыс іріктей алмаушылық белең алды; бір мүддені жоғары қойды, соған қызмет етуді ұсынды, қоғамдық өмірді жетілдірудің байырғы бір әкімшілік түріне сүйенді. Мұндай сарында стереотипті, кертартпалы көзқарас басымдық етті. Содан көзқарастар жаңаны дәл қабылдамай, дұрыс түсіндірмей, болашақты батыл болжай алмады, үстем күш әрекеттері жағдайды жаңартудың тың тәсілдерін ұсына да, ұқтыра да алмады.

Не керек, жалаң түсініктен, тар прагматикалық көзқарастан, үйреншікті әдет-ғүрыптан біржақтылық күшейді. Біржақтылық теориялық елес, идеологиялық диктат, әміршіл билік сияқты қыңырлықтан қолдау тапты. Біржақтылық басалқы болғанда жіктелу, қарсылық білдіру, тұйықтық және диктат түрлері ойға да, әрекетке де көлденең кедергіні көбейтті, түрлі теріс әрекет пен ағымдарға түрткі болды, керағар дәстүрлерді бетке тұтты. Мұндай тұрақсыздықта идеологиялық бағдарлама жасау, оның бағдарын жаңғырту реалды мәселеден гөрі, жасанды шараға айналды. Бағдарламаның жоқтығынан немесе кемшілігінен идеология ауқымындағы өзара тәуелділік ескерілмеді; идеологияның әлеуметтік және әдістемелік негізін жаңғырту жүзеге аспай қалды; партиялық принцип тарихи және әлеуметтік детерминистік көзқарастан жоғары қойылды, шындыққа жол бір ізбен тарылды. Содан идеология практикасының өзекті мәселелері талдаусыз, міндеттері дұрыс шешімсіз қалып қойды.

Оның астарында не жатыр? Алдымен, жасанды, жасырын бейнелеуді аңғарамыз. Идеология субъектісі өз объектісін, яғни әлеуметтік топтар өзінің кызметіндегі объективтілікті, қоғамдықты "жұлмалап" бейнеледі, яғни оз қалауымен түсіндірді. Сондай-ақ, субъективті немесе рухани өмірге ықпал ететін қоғамдық қозғалыстар табиғаты "сынық айнамен" шағылыстырылып көрсетілді. Идеологияда шындық пен жалғандық, теріс пен оң, прогрессивті бағдар мен керағар ағым нақты тарихи-әлеуметтік жағдайда талданылмай, дәйекті бағасын алмай, қайсысы болмасын алма-кезек насихат құралына айналды. Объективтіліктің тұтастығы үнемі бұрмаланды немесе жасырын жапсарланылды. Біржақтылықтың астары сыни талдауға ұшырамады, керісінше, оның тетігі қысым күшіне айналды. Қысқасы, идеологиялық жүйенің философиялық-әдіснамалық негізі айқындалынбай немесе ұстанымға айналынбай қалды.

...Ойды қайырып айтсақ, біржақтылық - көргеніне қадалып, көңілдегіден адасу, өз дегенін мақұлдап, өзгенің уәжін қабылдамау, тұрмыс тіршілігімен жартылай тыныстап, идеялық бастауларға деген бетбұрыстан алыстау. Мұндай біржақтылықтың екінші жағын -идеологиялық стереотип демекпіз. Идеологиялық стереотип - қысым көрсететін, шеттеткізетін, тұйықтайтын, қауіп-қатерді шиеленістіретін, ойлану мен әрекет бейнесін бір қалыпта ұстайтын қимыл-әрекеттердің құралы. Оның түп тамыры объективизмнің, скептицизмнің, субъективизмнің элементтерінен нор алады, сондай қызметтен көбейеді. Идеологиялық стереотип - а) тар таптық көзқарастың көрінісі, ә) идеялық шегіністің қылаңдары, б) әлеуметтік көзқарас пен принциптерді бұрмалау, в) қоғамдық-саяси күштердің егемендігін елемеу, ескермеу. "Идеялық тұтқынға" түскендер орталықтың нұсқауымен заттар мен оқиғалардың тәртібін анықтауға тырысады, қоғамның жаңа бетбұрысы идеологияның жаңарған, жаңғырған түріне мұқтаж екенін алдын ала ескермейді. Содан адамның, қауымдастықтың, қоғамның әлеуеті дұрыс көрсетілмейді, оның рухани өмірі бақылаусыз, басқарусыз қалады.

Ат салысқан саясатта идеологияға қатысты түсінік пен тәжірибе, теория мен практика арасындағы алшақтық күшейді, идея туралы ілім назардан тыс қала берді. Соның салдарынан, мысалы, СОКП саяси жүйедегі өзіндік сұранысты қоғамдық қатынастардың жиынтығынан басым тұтты, идеологияның үгіт-насихаттық қызметін оның идеялық ұйымдастыру, нақты практикалық жұмысынан жоғары қойды, идеологияның қызметкерлік және қорғаныс құралы өз мұқтажына ыңғайластырды. Саяси идеология не идеологиялық күреске қарсы әрекетті, қоғамдық құрылымның не объективті (әлеуметтік-экономикалық қатынас), не субъективті (оның идеялары, доктринасы, пікірталас) мәселелерін дара қарастыруға күш салды. Қатынастар жүйесіндегі қоғамдық, шаруашылық және шығармашыл бастамалар немесе адам факторын тәрбиелеу, жаңғырту және басқару міндеттері кешенді мәселе ретінде талқыланбай, әрі шешілмей қала берді.

Коммунистік партия үшін идеология таптық сананың құрамдас бөлімі ғана. Осы бағыттағы социалистік тәжірибе шеңберіндегі бел елге, қалыптасқан көзқарасқа күрмелді. Ол мемлекеттің саяси және идеологиялық қызметін оның әлеуметтік салдары мен экономикалық іс-әрекетінен жоғары қойды. Мәдениеттің мұрасын, өркениеттің өнегесін осы келте саясатқа жартылай қызмет еткізді, бәрін бір партияның бағдарламасына көз жұма бейімдеді. Сөйтіп аз топ халық болмысына өзіндік режим орнатты, ұстаным қойды. Қоғамдық күштердің экономикадағы, саясаттағы, мәдениеттегі келіспеушілігі халықтың партияға деген сенімсіздігін күшейтті.

Байыбына барсақ, алауыздықтың саяси астары бар. Біржақты саясат адамзат мәдениетінің негізіне үйлесе бермейді, ұлттық мәдениетті бұрмалайды, әлеуметтік қажеттілікті күнделікті саяси және үйреншікті міндетке бейімдейді. Мұндай бұрмалаушылық науқанға айналуы адамның да, қоғамның да жаңғыруына кедергіні көбейтпек, қоғамдық сана мен жеке адам икемділігінің сабақтастығын үзбек, жұмысты ұйымдастыру мен насихаттау принциптерін бұрмаламақ. Адам саяси ағымдардан ғана емес, қоғамдық жүйеден де аяғын тарта бастады. Әйтеуір мемлекет адам мүддесін жақтай алмады.

Осыдан идея - мүддемен, жекелік - қоғамдық сипатпен, таптық әрекет - адамзаттық құндылықпен қайшылыққа ұшырады, яғни қарама-қарсы ағымдардың алшақтығы идеологиялық мәселеге айналды. Идеологиялық мәселе қоғамдық қажеттіліктен және халықтық сұраныстан гөрі партиялық міндеттен басымырақ туындады. Соның салдарынан идея өзінің бүтіндік формасынан, қызметінен арылды. Идеологиялық мәселенің бастапқысы - идеологияның объектіні бейнелеудегі дәлдігін, туралығын қалыптастыру, жалғасы - идеологияны субъектінің белсенділігімен үйлестіру болса, соңы, салдары -идеологияның әлеуметтік мазмұны мен ықпалын жетілдірумен пара-пар. Идеологиядағы жүйесіздік қоғамдық-саяси күштер мен мемлекеттегі институттық құрылымның үйлестігін орнықтырмады, тіпті идеология туралы қос көзқарасты таратты. Тіктелген идеология таптар мен әлеуметтік топтардың шиеленіскен мүдделерін сипаттаумен және қоғамдық сана түрлерінің мәліметтерін өңдеумен шектелінді.

Идеологияға деген енжарлық пен міншілдік, иррационалдық және үстірт көзқарастар екі жақта, қатар үдей түсті. Одан саяси күштердің қоғамдық инициативасы әлсіреді, идеологиялық жұмысты жаңғырту бағдары жасалынбады, идеологиялық принциптерді қайта өңдеу жұмыстары біржақты, тікелей партиялық мұқтаждық арнасында жүргізілді. Осыдан біржақты ойлану мен бірыңғай әрекеттену идеологиясы күшіне енді.

Біржақтылыққа ұрынған идеологияда жалған бағдар басымдық етті. Идеологиялық ой қоғамдық прогресстен, оның заңдылығынан ауытқыды, артта қалды. Идеологияның теориялық негізі мен әлеуметтік базасы анықталынбағанда, идеологиялық жұмыс қиял мен логикасыздық ықпалынан шықпайды. Мұндай саяси-идеялық ахуалда тұрақсыздық, белгісіздік, бітімсіздік нышаны орнықты, партиялық идеологияның әлеуметтік ықпалы тарылып, қоғам алдындағы беделі үнемі әлсіреді. Құбылмалы саяси-әлеуметтік жағдайларда партияның өмірге, өзіне деген тұтас түсінігі жетіспеді, озық ғылыми көзқарастар бұрмаланды, тұтастыққа деген талпыныс түбірінен тоқырады, оның орнына бір-біріне қайшы келетін түрлі бағдарлар, талаптар ұсынылды.

Адам өзіндік және қоғамдық мәселелерден шеттегенде, әлгі өзгерістердің жағымсыз жақтары үдей бермек. Жаңа қоғамның идеологтары өзі немен шүғылданатынын білмегендіктен, олардың іс-әрекеттерінде алауыздық, кездейсоқтық, бірсарындылық үдеді. Не керек, идеологиялық қызметтің заттық алқабы анықталынбаған ахуалда, өмірден алшақтауы арта түсетіні тағы бар.

Идеологиялық көзқарастың беймәлім жақтары да аз емес. Мұнда "заттық нәрсе ұғыммен ұштастырылады", ал таным үрдісі жалпы түсініктен, жалаң нәтижеден туындайды. Идеологиялық таным уақыт пен кеңістіктен туындай бермейтін, мәңгі идеядан құрастырылды. Идеологтар түрлі идеялар мен жалпы сөздерді түрлі теориялық ағымдарға тели салды, олардың тарихқа, тағдырға тигізетін ықпалына бейжай немесе күмән-күдікпен қарады. Қоғам дағдарысқа ұшыраған кезде оны ақтау-жақтау, оның кемшіліктеріне сыни тұрғыдан қарамау, халықтың санасын улау - үстем тап өкілдерінің идеологиялық көзқарасына тән тәсілдер және құбылыстар. Консерваторлар, эклектиктер, мансапқорлар, большевиктер болмасын, бәріне ортақ бір мақсат айқындалды. Қандай тәсілге жүгінбесін, көздеген бір нәтижеге қол жеткізбек ұстаным - олардың қимыл-әрекеттеріндегі бытыраңқы басыңқылықты анықтады.

Партиялық ағымдар идеологиялық жүйенің сабақтастығын сыртқы және ішкі себептердің өзара әсерінен болатынын сезінсе де, бұл ұстанымды басшылыққа ала бермеді. Мұндай саяси практика үстемдік еткенде идеологиядағы идеяның, көзқарастың, ойдың, мұраттың қозғалыстары әрекеттегі субъектінің мүддесіне сәйкес келе бермеді. Саяси есеп, теориялық шатыс, сырт дәстүрді күштеп енгізу әрекеттері - идеологиялық танымның тұрақсыздығын күшейтті және оның қауіптілігін асқындатты.

Идеологиялық тұрақсыздық әлеуметтік қажеттілік пен мүддені таптық мүддемен теңестіргенде ауқымдалды. Әсірелеушілдік, ойдан шығарушылық, жанамалай болжаушылық - мұның бәрі ойдағы келтеліктің нышаны, қызмет ету бағдарламасы мен платформасының тиянақсыздығынан туындайды.





Қоғамдық сана мен әлеуметтік тәжірибенің ықпалы әлсірегенде, оларға деген теріс көзқарас қалыптасады, содан идеологияның қажетіне күмәнданушылық күшейеді, тіпті "идеология керек пе?" деген сұрақ жиі қойылады. Осыған орай, өткенде идеология қызметін кім, қалай қабылдады? Саяси күштер идеологияны қай деңгейде бағалады деген сауалдар да тіл ұшына оралды. СОКП идеологиясы ықпалы жағынан шексіз мәңгілікті орнатпақ болды, өзінің басты идеологтарын жазаға тарта бермейтін мораль бойынша, тек жалаң үгіт-насихат жұмысы бойынша ықпалын сақтап қалуға әрекеттенді. Идеологияға кейде прагматикалықтар өлшемді біржақты таратты. Әкімдік жүйе идеологияны таптық режиммен, дәлірек айтқанда, шиеленісу саясатының доктринасын қамтамасыз ететін құралмен байланыстырды.

Бұдан алауыздық асқындады. Басылмаған алауыздық жаңа қоғамның, оны қозғаушы күштерінің жетілмеуінен бе, әлде идеологиялық қатынастар бағыттарының ала-құлалығынан ба деген сауалдар ойды әр тарапқа алып қашты. Мүмкін, идеология мәселесіне бағдарламалық көзқарастың болмауы және идеология теориясының тығырыққа тірелуі осындай келтелікке ұрындырған да шығар деген ойлар көңілден шықпайды.

Идеологиялық таным идеологияға, идеологиялық жаңғыру мен идеологиялық жүйеге деген түсінік, көзқарастарды жинақтаудан, саралаудан құралады. Идеологиялық таным субъект пен объектінің нақты жағдайдағы, уақыт пен кеңістіктегі қарым-қатынасының белгілі бір түрін қарастырады, әрі қарастырылып отырған құбылыстардың зерттелінбеген жақтары мен астарын қамтуға бағдар ұстайды. Идеология мұнда субъектінің мөлтек мүддесін және жеке ерекше іс-әрекетін тануға күш жұмсайды. Содан идеологиялық таным сыртқы қарекеттен туындайды, танымдық белсенділікті тар арнада арттырады, яғни гностикалық және орындаушылық қызметін білдіреді деген түсінік қалыптасты. Содан қоғамдық сананың коп субъектілі екенін ескермеушілік, идеологиялық мәселеге көпжақты қарастыру қажеттігін қабылдай бермеушілік орнықты.

Қайшылығы мол мұндай жағдайда үстем күш құбылыстың құбылмалы көп жағын өз ниетіндегімен шектейді немесе оған идеологияның түрлі қызметтерін өз діттегенінше араластырады. Бұл да идеологиялық танымның бір көрінісі немесе түрі. Бұл көріністің жағымсыз жағы - субъекті қарым-қатынасының байлығын толық қамти бермейді. Ал оның жағымды жағына шындықты идеялық-теориялық және рухани-практикалық тұрғыдан игеру жолын жатқызамыз. Соңғы бағыттың әлсіз де күрделі үш мәселесі бар. Олар - пісіп жеткен идеяларды жүзеге асатын міндетке айналдыру тетігі, идея мен фактінің арасындағы алшақтықты тарылту тәсілі, ықпал ететін әдістерді идеологиялық жұмыстың практикасына орай жетілдіру. Мұның өзі қоғамдық маңызы зор, танымдық қарқыны еселі міндеттерді алға тартады.

Идеологияның, ойдың, сананың ерекше түрін топтастыратын, әлеуметтік болмысты белгілі бір құндылық шеңберінде бейнелейтін құралы бар. Ол - ұғым. Ұғымдық түсінік пен талдау идеологияның мазмұнын ашып беруге айрықша мән береді. Идеология ұғымы фактіні нақты-тарихи шындық ретінде қарастыра отырып, өмірге жақындай түседі және практикалық тоқтам-түйін жасатқызады. Мұндай идеологиялық танымның ерекшелігі сол, ол қоғамдық болмысты, оның қондырмалары мен қоғамдық сананың түрлерін қатар, өзара байланыста бейнелеуге назар аударады; әлеуметтік көзқарасты қоғамдық қызметтің құралы ретінде іріктеп бағалайды; идеологияның теориясы мен тәрбиелік практикасын бір-біріне қарсы қоймайды.

Идеологиялық ұстаным қандай жағдай мен бағдарда толығырақ жүзеге асады? Егер ол халықтың ғасырлар бойы бостандық пен бейбітшілікке арнаған күресін қолдаса, халықтың әділеттілік пен адам құқығы мұратына деген ұмтылысын жинақтап жатса, осы бағыттағы нақты міндеттерді шешудің тиімді тәсілдерін ұсынса, сонда идеология бірлескен қауымдастықты ортақ мүдде мен міндетке жұмылдыратын әлеуметтік күшке айналмақ. Идеологиялық ықпал мен әрекеттің тәсілдері мен тетіктері бірін-бірі толықтырып жатса, онда қоғамдық қозғалыс мүмкіндік пен шындықтың арақатынасын уақытысында айқындайды, жетістікке жеткізетін кепілдікті әрдайым және әр аумақта арттырады. Ол үшін идеологиялық таным кейбір әдістемелі талапты қатаң орындауы керек.

Ол дегеніміз а) іс-әрекеттің ережелері мен құрамдас бөлшектерін айқын анықтау; ә) идеологияның түрлі бағытындағы ағысы бөлек әрекеттердің ырқын жақындататын мүмкіндікті кеңейту; б) әлеуметтік-мәдени мәтіндегі нақты талдау мен нақты тоқтамның маңызын көтермелеу. Бүл - қоғамдық сананы тұйықтықтан шығаратын идеологиялық ауқымның жағымды бағыттары. Тоталитарлық жүйеде мемлекеттік идеология өзі жариялаған негізгі постулаттарды сақтай бермеді. Ондағы субъектінің іс-әрекеттері қоғам мен адамды бірлесе дамыту заңдылығымен үйлеспеді, адамзатты дамыту қиыншылықтарын сыртқы жаулардан іздеді немесе оны бірізділікпен ақтауға тырысты. Сөйтіп, кінәлі ізделінді, күнә жалғастырылды, саяси бағдар жиі құбылды. Мұндайда идеологиялық жұмыс адам мен қоғамға, ұлт пен тапқа не береді деген сауал жауапсыз да аяқсыз қалды. Себебі, демократиялық және консервативті идеологияның өз түбірін өзгертетін теориялық негізі болмады, бюрократиялық жүйе еркіндік бермеді, үстемелі ұстанымға ыңғайласу, бейімделу тактикасы бетке ұсталынды. Шегіністің мұндай түрлері мен көріністері мәселені идеялық-саяси тұрғыдан игеру және әлеуметтік қатынастарды басқару қажеттілігін қабылдай бермеді. Содан заңдылық бұзылды, жүйелілік сақталынбады, нақтылық бұрмаланды.

Жаңарушы қоғамға керегі - идеологияның жағымды, оң, өтімді қызметі. Қоғамдық бастау идеологиялық жаңарудан бұрын басталады. Қоғамдық бастау азаматтық және ұлттық келісімнен қуаттанады. Бүл талап қоғамдық-саяси көзқарастардан адамдық ақиқат анықталынғанда және мәнді тоқтамдар нақты рухани құндылыққа айналғанда қолдаушыларын тапты. Жаңаны қолдаушылардың ойы мен іс-әрекеттері бір арнадан табыла түсті. Олар алдымен болмыс өзгермей, сана сабақтаса бермейтінін және ой еркіндігі, идея бәсекесі, бірлескен әрекет болмай, идеологиялық жаңғырудың аяқсыз қалатынын тез ұқты.

Автор көзқарастағы алшақтықты тарылту және идеологияның жаңа қызметін көрсету мақсатында: а) идеологиялық таным және идеологиялық сана терминдерінің әдістемелі ерекшелігін жинақтап берді; ә) қоғамдық қозғалыс бағдарламасын жасау және сол үшін демократиялық күштер өздерінің идеялық-саяси сапаларын топтастыру қажеттігін айқындады. Ол үшін демократиялық күштер өзінің идеологиялық жүйесін жасауы керек. Өйткені, жағымды күштің идеологиялық жүйесі көптеген танымдық функцияның басын қосады. Атап айтқанда, ол нақтылық пен ол туралы білімді, факті мен теориядағы айқындылықты ажыратады; ақиқатты бүкпей, әсірешілдіктің түп тамырын отайды; бөліну, шеттеу, жауласу және үрей рухына жол бермейді. Озат саяси күштер осы қызметтерді мақсатқа орай жүйелі және саналы жүргізуге тырысады және бұл талпыныс идеологиялық танымның жаңа, жоғарғы сатысын қалыптастырудың заңдылығын құрайды. Мұндай идеологиялық жүйе алдыңғы қоғамдық күштерді идеялық топтасуға және демократиялық қозғалыстардың сабақтастығын орнатуға ұйтқы болады.

Идеологиялық сана а) субъект-объект немесе субъект-субъект қарым-қатынастарына, олардың ішкі қарекетіне, яғни үздіксіз өзара әрекеттесуіне және қызметтің орындаушылық, ізденушілік қызметіне негізделеді; ә) озат саяси күштердің әрекеттерін жалған идеологиядан және сананы жалған жолмен идеологияға айналдырудан сақтандыруға бағытталады; б) жаңа және ескі саяси күштердің идеологиясына деген талаптарын, идеологияның жаңа мазмұны мен турлерін жинақтап, оларды нақты тарихи жағдайда қолдану мүмкіндігін тәркілейді. Осыдан идеологиялық сана әрекеттегі қоғамдық-саяси күштердің әлеуметтік байланысы мен белсенділігін саралай білу қажеті туындайды. Идеологиялық сана - таптық қоғамның нәтижесі. Оның өзіне тән ерекшелік бар. Олар жалпы идеологияны арқау тұтады; әр қоғамдағы идеялар, көзқарастар, доктриналар оның негізін құрайды; танымдық және практикалық қатынастарды бөле-жара қарастырмай, оларға бірдей сүйенеді.

Бетбұрыс неде? Идеологиялық сана осы аталынған шарттар мен талаптардың бірімен шектелінбейді, күнделікті сананың тәжірибесіне парасаттық сипат енгізеді. Ол қоғамдық сананың салыстырмалы даралығымен шектелінбейді, қайта сана әлеуетін әрекеттегі субъектінің ерекше және жеке мүддесін қатар ескеруге, сөйтіп, адамның рухани-практикалық қызметін және әлеуметтік белсенділігін қарқындатуға бағыттайды. Оның субъектісі өзін-өзі тану және өз санасын жетілдіру қабілетін жоғары қояды. Идеологиялық сана қос қатынастарды - сана мен объективті шындықтың, қоғамдық сана түрлері мен әлеуметтік жағдайдың тәртібін қатар қамтитыны, ескерілуі тиіс. Сонда ғана оны материалды күшке айналдыратын кепілдікке деген мұқтаждық артпақ.

Идеологиялық сана жаңарған өмірдің түрлерін игергенде және жаңа деңгейге өтудің не екенін түсіндіргенде - белсенді адам санасында екі мәрте сілкініс тудырады. Идеологиялық сана - қоғамдық ойланудың түсіндіру мен игеру кезіндегі жаңарған дәрежесі және қызметі.

Сондықтан ол әлеуметтік-саяси белсенділіктің мақсаты мен мүддесінің нақты ұқсастығын анықтауға, олардың қай әлеуметтік жүйеге жататынын белгілеуімен маңызды;

- саяси күштер ойларының, сезімдерінің, көзқарастарының, ғылыми ұстанымдарының тұтастығын, қозғалысын қамтуға өтімді;

- "қоғамдық сананың қоғамдық күшке айналуына" ұйтқы болады. Идеологиялық сананың қалыптасу деңгейі халықтық-демократиялық қозғалыстың бағдарын дұрыс білуден, терең ұғынудан басталады;

- идеологиялық сана түрлі субъектілер қоғамдық қатынастарының, іс-әрекеттерінің және санасының қиылысқан көріністерін ажарлауға, әлеуметтік субъектінің жалпы және жеке мүдделерін ұштастыруға бағытталған. Оны қабылдау және қолдау үшін қалыптасқан принциптерге сүйену керек. Бүл рухани еркіндік пен тепе-теңдік нышаны. Ондайда теориялық, рухани және материалдық құндылықтарды бір әлеуметтік жүйеге келтіруге, ізденуші мен әрекеттенушінің мүддесін өзара үйлестіруге мән беріледі. Мұның өзі идеологиялық қайта құрудың кепілдігі іспетті.

Осыдан идеологияға қатысты қоғамдық пікірлерді кеңінен қамтитын ұғымдық түсінік қалыптаспағанын, өмірге енгізетін шындық пен еркіндік өлшемі бұрмаланғанын аңғарамыз. Ұғымдық түсінік идеологияны тарихи-қоғамдық құбылыстың тұтас көрінісі, құралы және қызметі ретінде қарастырады, идеологиялық таным мен жұмыстың арақатынасын қамтып, оның бір түрімен шектелуден сақтандырады. Идеологиядағы ұғымдық түсінік дегенде қоғамдағы қозғаушы күштерді тұтас қарастыратын және адамның қоғамдық әрекетіндегі бас бағытты іріктеткізетін қабілетті ескереміз.

Онсыз алауыздық пен айырмашылықтың себептері мен тетіктері арнайы талқыланбай, назардан тыс қалып қояды. Соның салдарынан идеологиялық құрылымда үштік өлшем -теориялық, саяси, ұйымдастыру деңгейіндегі кешендік көзқарас жетіспейді. Оның кейбір себептері мынада:

- түрлі қоғамдық талаптарға деген тұтас, үйлесімді жауап кәмелетіне келмеді, өзіндік арнасын таппады;

- саясат пен идеологияның субъектісі өз идеялары мен құндылықтарын әлеуметтік-психологиялық күйлерге әрқалай ендірді, тіпті бұрмалап жіберді;

- әр түрлі күштер оз әрекетін қоғамдық-мәдени өмірдің табиғи жалғасы ретінде қарастыра бермеді. Сананың бұрмаланған идеологиялық түрлері қоғамда теориялық иллюзияны таратып, көпті, сауатсыз ортаны жұбатпақ болды. Адамды рухани дербестігінен және әлеуметтік еркіндіктен арылған абстрактылы индивид ретінде қарастырды. Идеологиялық иллюзия саяси ұйымдардың талабын өмір қажеті мен адамдар мұқтажынан жоғары қойды. Көзқарас айқын болмаған жағдайда, қоғамдық пікірді жіктейтін және өз қатесін мойындай бермейтін, сұхбаттасудан қашқақтайтын біржақтылықтың қарқындайтыны тағы бар. Мұны тар мағынадағы идеологизациялау үрдісі дерлік. Идеологизациялау - саяси ұстамдылық пен мінез-құлықтың айқынсыздығынан туындайды, адамдар санасын бұрмалау құралы болды. Идеологизациялауда кең мағынада, өзгермелі әлеуметтік өмірге бейімделу түрі, нақты әлеуметтік мүддені қорғау деңгейі, келісімге келу жолы деп түсінушілік те бар.

Түсінушілікте идеолог еркіндігі міндетпен ажарланады. Оның міндеті - негізгі фактіні дұрыс біліп, білгенін сыни тұрғыдан сараптауға және халықтың озық күштеріне қызмет жасауға әрдайым дайын да, бейім болуы шарт. Идеолог шындық пен практиканың, адамгершілік пен жаңашылдықтың талаптарына қатар жүгінбесе, өз принципінен арылып қалады. Идеологтың шымырлығы, шеберлігі, шыныққандығы мәселені көре және таңдай білуінен, іскер кәсіби адамдармен жақындаспақ талпынысынан, шындықты, әділеттілікті, ынтымақты қатар іздеу қабілетінен анық білінеді. Мұнда практикалық қадамға деген еркін мүдде, тәртіпсіздік пен анархияға қарсы күртер дайындықта басымдау көрінеді.

Екі талап та идеологты қоғамдық өмірдің, ұлттық саясаттың, идеологпялық қызметтің құрамдас бөлігі және құралы ретінде ұғындыруға бағытталған. Осындай өрлеуде идеолог түсінігі мен тіршілігі әлеуметтік әлеует және өлшем ретінде бағаланады, ал идеология жұмысына дискуссия, ойталас ашық енеді. Идеология ауқымында сұхбаттасу ғылыми негізде, белгілі бір идеялық желіде жүргізіле бермейді. Сұхбаттасудың қажеттілігі, әсіресе идеяны әлеуметтік байланыстың құрамына айналдыру, мәселені кеңінен, қомақты деңгейде талдау, кемшіліктерді шектеу мәселелерін талқылағанда айқын білінеді. Сұхбаттасуда идея мен факті, теория мен шындық, адам мен қоғам бір-біріне жақындай түсіп, оның негізі нақтыланып жаңармақ.

Идеологиялық жаңғыру ерекшелігі мынада: ол әлеуметтік субъектінің объектіге қатысын қарастырады, оны әлеуметтік мүдде тұрғысынан толықтырады, субъект қасиеттерінің әлеуметтік мәртебесін ашып береді, қозғаушы күштің қоғамдық қатынастардағы ұйымдастыру тәсілдерін тиянақтайды. Осыдан жаңару идеологиясының мақсаты -қоғамдағы жаңа қозғаушы күшпен жақындасу, демократиялық өзгерістерді дұрыс түсіндіру және жалғастыру, өркениетті жолды жақтаушылардың басын біріктіру, оларды ортақ мәселеге жұмылдыру көрінеді.

Идеологияның табиғатын, құрылымын және қызметін тарихи және логикалық тұрғыдан алсақ, бәрі де күрделі және аяқсыз, әлеуметтік құндылықпен бағаласақ, идеологияның қоғамдық болмыспен және қоғамдық санамен байланысы да біртекті емес, идеологияның әлеуеті мен ықпалы кеңеюде, саяси тәжірибеге орай ізденістің идеялық бағдары жаңарып, қарқындап келеді. Осы үш бағыт пен деңгейді ескермегенде, олармен дұрыс есептеспегенде идеология бұрмаланады, жаңа шындықтан қалып қояды. Содан идеологияның болжамдық және ұйымдастыру мүмкіндігі біржақты тарыла береді. Тығырықтан шығу жолы неде?

1. Жаңару идеологиясын қоғамдық идея мен әлеуметтік мүдделердің өзара ықпалдастығы, олардың адам қызметін жандандыруға тигізетін ролінде; 2. Әлеуметтік іс-әрекеттерді ұйымдастыруға және олардың бас бағдарларының қажеттігін ақыл-ойға құятын жаңа ұлттық идеяның ықпалында; 3. Қоғамдық санаға гуманистік және демократиялық белгілерді ендіретін ұйымдасқан мақсаткер насихатта.

Идеологиялық жаңғыру келісім мен еркіндіктің принциптерін жүзеге асырудан білінеді, жаңа қоғам мен әлеуметтік қозғалыс өлшемінің сынынан өтеді. Бұл - сыртқы шарт. Идеология өмірлік мәселемен байланысқан сайын, ескі түсініктерден - елестен, мифтен, стереотиптен арылуы, мұраты биік рухқа ұмтылуы шарт. Бұл жаңғырудың ішкі стимулы. Сонымен идеологияның жаңғыру жолы дегенде, алдымен, пікірталас пен көзқарастағы алауыздықты икемдей, игере отырып әлеуметтікке жақындау, бейімделуді, соңына сенім мен қабілетті икемдеуді, оларды халық шығармасының тұрғысынан игеру жолын айтамыз.

Көзқарастарды жақындату үшін а) қарым-қатынастағы жақтар ортақ іске, өздеріне деген әрекеттерін парасаттылық пен нақтылық өлшемімен толықтыруға мұқтаждық артты; ә) идеологтар өркениет, демократия құндылықтарын икемдеуге, үйренуге бейімделу керек еді; б) қоғамда мүдделер балансын орнықтыру барысында рухани сауаттылық пен салауаттылықты нығайту адамға ауадай қажет қадам болды. Мұндай бағыттарда үлкен үш мақсат діттелді: а) идеологиялық жаңғыру мен дамудың заңдылығын дұрыс, толығырақ білу; ә) адамның күш-қуатын жүзеге асырудың, қоғамдық күштерді бір арнаға келтірудің және әлеуметтік-экономикалық өзгерістерге тиімді ықпал етудің тәсілдерін іздестіру; б) ел ойшылдарының араласуымен, басқаруымен қоғамда жаңа әлеуметтік көзқарасты, саяси мәдениетті және жаңаша ойлануды қалыптастыру. Көзқарастардың өңделуі әлбетте оны талдау мүмкіндігін кеңейтті.

Халықтық қозғалыстың белсенділігі мен қызметтің бағдары идеологияның сыртқы жағдайлармен сәйкестігін жетілдіреді. Идеологияның жаңғыруы субъектінің ойы мен әрекетінің тоғысуынан, яғни ішкі детерминанттан туындайды, кейде объектінің қос табиғатына (объектісі - ой, идея ма, әлде іс-әрекет, тәжірибе ме) қарай, яғни сыртқы детерминантқа орай өріс табады. Ол үшін идеологиялық қатынастарды идеялық-ұйымдық және бағдарламалық тұрғыдан безендіру, түрлендіру қажет. Онсыз бізге ыңғайлы идеологиялық көзқарастың ерекшелігін дұрыс қабылдай және бағалай бермейміз. Өзге көзқарасқа түсінікпен қарау - өнер, үлкен көштің қажеті. Бұдан әріптестік пен бәсекелестік идеологиясы өріс алды. Әріптестік пен бәсеке практикалық іс-әрекеттің жаңарған түрін игергенде және жаңа деңгейге өтудің, көтерілудің не екенін түсіндіргенде, екі рет санада жаңғырып, адамның өмірлік белсенді позициясын жаулап алды. Өйткені, кәсіпкерліктің идеологиясы іске, іскерге және олардың қарым-қатынасына деген көзқарасты нық жетілдіріп, позицияларды жақындатуға ұйтқы болды. Оның идеологтары адамгершілік пен демократиялық болмыстың құндылықтарын (пікірталасты, ой жарысты, жариялықты, тұлғалық бастауды құрметтеуді) игеру тәжірибесін жинақтады, таратты. Кәсіпкерлік идеясының идеологтары халықпен тікелей қарым-қатынаста болды, олардың озық үлгілерін қабылдады.

Жаңарған идеология үш өлшемде - көзқарастың растығын, дәйектілігін және құндылығын бағалағанда, жеке адамның пысықтығын анықтап іріктегенде, әсіресе интеллектуалдардың бәсекесінде өзінің өміршеңдігін танытты. Жаңғырған идеология дәстүрлі әдіске, жаңа мәселеге деген сыни көзқарастың салмағы мен жауапкершілігін арттырды. Жаңғыру идеологиясы идея мен сол идеяға деген қозғалыс арасына, халық мақсаты мен қайсыбір саяси күш мүддесінің арасына теңдік қоймады. Жаңару идеологиясы шындыққа деген монополияны қабылдамады, идеядағы дұрыс мағына мен қоғамдағы демократиялық өзгерістер үшін саясатты құптады. Ол қоғам мен халықтың бағдарын жоғары қойса да, халық пен партияның, қоғам мен биліктің арасындағы байланысты күшейту қажеттігін алға тартты. Қоғамның басты қозғаушы күшінен мұндай құбылмалы жағдайда идея мен мүдденің мазмұнын толықтыруды күтті. Ол үшін мемлекет пен саяси-әлеуметтік күштер арасында тұрақты және жүйелі қатынастар орнығу керек. Сонда ғана қоғамдық сананың да, көзқарастардың да плюралистік көріністерін, баламалы түрлерін қолдау, оларды әлеуметтік және идеялық интеграцияға үйлестіру қозғалысы басталады. Арқау -либералдық дәстүрде.

Либерализм бүгінгі қайнаған өмірдің талабы мен тәжірибесінен туындайды, алуан ағымның тоғысын, оларды өзара үндестіруге жол іздестіреді. Либерализм түрлі күштің түсінісуіне, олардың талғамын тәрбиелеуге үлкен назар аударады, соған еркіндік енгізеді. Сондықтан либерализмді дамыған идеологияның санатына жатқызуға болады, әрі оны саяси мәдениеттің көрінісі мен айғағына жатқызамыз. Не себептен?

Либерализм, біріншіден, келісім мен бітімді қолдайды, демократиялық дәстүрге кеңірек сүйенеді, соны бетке ұстайды; екіншіден, әр елдің, әр саяси күштің әлеуметтік тәжірибесін ескереді; үшіншіден, алдымен индивидтің еркіндігін ұрандады, жоғары тұтты. Сондықтан ол нақты жағдайға тезірек ыңғайланады, бейімделеді. Өйткені, либерализм нақты тарихи жағдайда қалыптасатын ойлар мен іс-әрекеттердің жиынтығын дәлірек жеткізуді діттейді. Либерализм - саяси субъектілер арасындағы, әсіресе қоғам мен мемлекет арасындағы келісім идеологиясының бір негізі, олардың арасында иерархиялық құрылымды қалыптастыратын теориялық көзқарас және әдістің жүйесі. Индивид еркіндігі дегенде оны жеке адамның жеке меншіктегі саяси бостандығымен теңестіріп, алға тартты.

Сонымен либералдық дәстүр жеке кәсіпкерге бостандық ашады, бірдей құқық ұсынды, кәсіби практиканың тезірек қалыптасуына және екі жақты еркімен жақындауға кеңірек мүмкіндік береді. Либерализм идеологиясы "иемдену" принципін қолдады, материалды байлық адамның еркіндігі мен теңдігін қамтамасыз етеді деп ұйғарады. Бірақ өндіруші неге тоқтық үшін өзінің еркіндігін, теңдігін аяқ асты ететінін түсіндірмейді. Ол қоғамның экономикалық жетілу жолын және адамдардың басым көпшілігінің бақуатты болуын құптайды, тек адамдардың теңдігіне жету міндеттерін талқылай бермейді. Сондықтан либерализмнің тек Қазақстан шеңберінде ғана емес, оның саясатын да, шаруашылығын да, мемлекет басқаруын да, тәрбие жұмысын да өзіндік үлгілері болуы ықтимал Өйткені, либерализм көңіл-күйдегі, мінез-құлықтағы ашықтықты, төзімділікті құптайды. Десек те, либерализм күллі мәселені дұрыс шешуге жарай бермеді.

Идеологиялық дағдарыста бекем рух пен идеологиялық мәселеге деген жаңа идеяның да, тиянақты мүдденің де, соларға лайық идеологтардың да жетісе бермейтіні хақ. Жаңа идея идеологияның мәселесін жаңаша қарастыруда, өткен тарихи кезеңнің принциптерін жалғастырады ма? Оларды не үшін игеру керек, жаңа жағдайға қалай бейімдеуге болады деген сауалдар көкейден шықпайды. Тарихи қауымдастықтың іс-әрекеттерін осындай сұранысқа біріктірмей идеологияны жүйелеп жүзеге асыру екіталай. Оған қосалқы фактор ретінде рухани құндылықтарды икемдеудің, игерудің өтімділігін қарастыру абзал

Айтпағымыз, рухани тығырықтан шығарудың басалқы жолы - идеологиялық жүйеде. Идеологиялық жүйенің өзгеруі сыртқы және ішкі қарекеттің бірлестігіне, яғни гностикалық, орындаушылық, ізденушілік қызметінің үйлестігіне, қоғамның әрқалай қарқында, тіпті қарама-қарсы бағытта жаңғыруына байланысты. Таптық көзқарас идеологиялық таным мен ғылыми теорияға, олардың бағдарына сүйенетін болса, онда идеологиялық жүйе құрылады және ол қоғамдық дамудың заңдылығына негізделінеді. Бірақ бұрынғы саяси күштердің таптық күрестегі ұстанымы идеологиялық жүйесіздікті тарата беретіні даусыз.

Идеологиялық жүйе мәдени-демократиялық қозғалыстың принциптеріне сүйеніп, оның әлеуетін а) әрекеттегі сананың "қару- жабдыгына" алынган идеялар жүйесі және сенімнің аксиомаларын; ә) саяси жетілуді, өсуді қамтамасыз ететін қызметті; б) алдыңғы саяси күштің бағдарламасына ергізетін идеялық бірігуді жандандыруға; в) саяси еркіндікті қолдап, оңды бетбұрыстар мен жетістіктердің сабақтастығын нығайтуға жұмсайды. Идеологиялық жүйенің мұндай қызметінің қалыптасуы, әлеуметтен қолдау табуы, алдымен, сол саяси күштің өзіндік саяси және теориялық санасының кәмелеттігі мен идеялық икемділігіне қатысты деп жатамыз. Ол дұрыс. Бірақ байыбына барсақ, "идеология идеялық сенімі биік адамдардың мінез-құлқында өмір сүреді" (Иоанн Павел II). Басты қозғаушы күш осында. Идеологиялық қатынастардағы тәсілдер мен тәжірибелерді жүйелеу - идеологиялық танымның жоғарғы сатысына, тіпті міндетіне жатады.

Таптардың саяси күштерінің бірі - сананы әлеуметтендіруге, бірі - сананы идеологияландыруға күш бөлді, қаражат жұмсады. Сананы әлеуметтендіру, алдымен субъектінің еркіндігі мен шығармашылық құқығын шектеуге бағытталынды, содан адамды әлеуметтік топтармен теңестіріп, оны біртүтас бейімделінген объект ретінде қарастыру қалыптасты. Мұндай әлеуметтену субъектілердің әріптестігіне мән беріп, оның ішкі қарекеттерін кейінге, белгісіздікке ығыстырады. Сананы идеологияландыру объекті мен оқиғаны түсіндіруге, объекті мен субъектінің арақатынасын қамтып, көзқарастарды әйтеуір бір ымыраға келтіру мәселелерін айшықтайды. Екі үрдісте: а) субъект ретінде жеке тұлға емес, саяси ұйымдар қарастырылады, ә) идеялар мен құндылық қатынастарының әр түрлі нормативті үрдістері ойды жаулап алады. Бірінші жағдайда, адамдардың өзіндік интеллектуалды дамуы назардан тыс қалады, біржақтылық үстем етеді, екінші жағдайда - объект ішкі рухани еркіндігінен арылады да, қуыс кеудені биліктің үстем идеологиясына бағынуға мәжбүр етеді. Екі бағдар да түрлі деңгейде жүргізіледі, оларға дәйекті ақтау мен шектеу жетіспейді. Екі бағдар да адамның әлеуметтік мүддесімен үйлеспейді, тіпті әлеуметтік топтарды іштей бүлдіреді.

Осындай жағдайда теріс мағыналы идеологемдер жиі қолданылатыны, олар адам санасында тек үрей, елес, мифтер тудыратыны біздің ізденісте көрсетілді. Идеяның осы құралдық қызметі шындықтан да, адамдардың мұқтажынан да жоғары қойылды. Үгіт-насихатта құралдық қызмет атқарған идеологемдер идеяның екі бірдей басты ерекшелігін тікелей бұрмалады. Жағымды идея өмірде қандай қызмет атқаруы керек немесе бар және болатын нәрседен қалай жоғары болуы керек деген мәселеден ойды әдейі алып қашады. Сөйтіп, керітартпа күштер өмірді де, идеяны да жүйесіздікке ұшыратты, идеялық дағдарысты асқындатты.

Бүгінде жеке меншік пен қоғамдық меншік, мемлекеттік және партиялық, басқару мен тәрбиелеу идеологиясында бүл дәстүр жаңа саты мен құрылымға көтерілді. Ендігі интеллектуалды қозғалыс тек бір партияның, бір таптың және мемлекеттің идеологиясымен шектелмейді. Тәуелсіздігін енді алған елге егемендік пен келісім, бейбітшілік пен гуманизм идеологиясы қажет. Ол дегеніміз, жаңа идеологияның идеялық мазмұнын, тарихи түрі мен әлеуметтік кызметін жандандыру. Сонда ғана оларды қолданатын шеңберді кеңейту мен реттеудің маңызы анағұрлым артпақ. Осы міндеттерді іске асыру барысында идеологиялық сұхбаттасу күшіне енді. Идеологиялық сұхбаттасудың элементтері бұрын маркстік және реформистік идеология арасында қалыптасты, кейін бұл либералистер мен консерватистер арасында дәстүрге айналды. Либералдық демократия нақты мәселені дұрыс шешеді деген үміт те, сенім де күшеюде. Бүл жаңғыру идеологиясын ұсынуға ұйтқы.

Ғасыр соңында әр идеологияның қалыптасқан догмалары және ортақ мәселесін талқылау саяси практиканың өзекті мәселесіне айналды. Сұхбаттасу барысында идеологиядағы қасаң қағида мен жалған постулаттар айқындалынды, олар сынның объектісіне айналуда. Біртіндеп идеологиялық сананы жақындатқызатын басты идеялар, ұстанымдар, тәсілдер сараланды.

Сонымен қатар ымыраға келтіретін идеялардың демократиялық қозғалыстан бөлініп, билік пен саясаттан "қалқан" таппақ дүмпуінде бүлдіргіш күші артты; жеке меншік пен адамның индивидуалды болмысын бір-бірінен бөле-жара қарастыру, "билікке деген ерікті" түрлі-түсті идеялармен бүркемелеу, оны теориялық тоқтам негізінде қалыптастыру дерті асқындады; сондай-ақ қос меншіктің ұқсас элементтерін салыстыра қарастыру және демократиялық жолмен реттейтін экономикалық секторды жасау талпынысы күшейді.

Саясаткерлер, тіпті ізденушілер арасында идеологияны қоғамдағы бірде жасампаз, бірде бүлдіргіш күштердің қозғалысымен бөле-жара қарау, күрестің таптық мазмұнымен шектеу, қоғамтану мен адамтану теориясы мен тұжырымдарын ескермеушілік белең алды. Содан идеялық ауытқушылық жиіленіп, идеяның эволюциясы да, көзқарастардың логикалылығы да бұзылды. Логикасыздық келісімнің кепілдігі мен тетігін ескермеді, оған қол жеткізу мәселесі кейінге ығыстырды.

Әйтсе де идеологияға деген қажеттілік арта береді. Идеологиядағы өзгерістерді оңдаудың және жандандырудың қос бағытын қолға алу қажет-ақ. Ол дегеніміз шеттеу және қарсыласу идеологиясынан келісу және ықпал ету идеологиясына көшу, идеялық ықпалға деген партиялық немесе таптық принципті әлеуметтік-философиялық салиқалы тұжырыммен толықтыру. Идеология мәселесіне әлеуметтік-философиялық көзқарастың ерекшелігі неде?

Ерекшелік: 1. Идея, мұрат және мүдде арасындағы шындық пен құндылықтың мәнісін түсіндіруде, үлгісін талдап және деңгейін ашып беруде; идеологияның әлеуметтік функцияларын айқындап, олардың салыстырмалы даралығы мен құрылымын анықтауда және қалыптастыруда;

2. Болып жатқан оқиғалар мен қоғамдық мәселелердің адами және саяси мән-жайын жинақтап игеруде, саяси күштермен халықтық сана-сезімді топтастырып, оларды мемлекеттік құрылым тұрғысынан бақылаудың тәсілдерін реттеуде;

3. Идеологиялық үрдістің басты бағыттары мен бағдарламалық бағдарының негізін ашып көрсетіп, олардың қоғамдық әлеуетін айқындарлық тәсілде. Мұндай идеологиялық әрекетте оның әлеуметтік себептілігін, салыстырмалы дербестігін, адамға, коғамдық қатынасқа кері әсерін дара күйінде және біріктіре қарастыру дағдысы білінеді. Мәселе, білгенді саналы әрекетке, әлеуметтік қызмет түріне айналдыру дәстүрі мен тәсілдерінде.

Сонымен қоғамдық демократиялық өзгерістер мен мәдени жаңғыру рухани-идеялық мәселені нақты және кешенді тұрғыдан қарастыруды талап етеді, идеология мәселесін ғылыми-практикалық мәселе санатына жатқызады. Мұндай динамикалық жағдайға ескі әдіснамалық дәстүр жарамсыз. Идеологияның бір түрін толығымен, түбірімен жоққа шығару, ал екіншісіне, керісінше, жаппай біржақты сипат енгізу - таптық көзқарастың сарқыншағы. Ендігі идеологияның рөлі мен орны туралы жаңа әдістемелік ізденіс керек. Жаңа әдістеме идеологиядағы сындарлы идея маңызын ашады. Идеяның сындарлылығы, құрампаздығы оның үш бірдей өлшемінен білінеді. Идеологияға қойылатын жаңа талап: а) рухани келісімге және әлеуметтік бітімге жеткізер идеялық құрал-сайманды жетілдіру; ә) рухани-идеологиялық өмірдің мәнін шығармашылық және кешенді көзқарас арқылы саралау; б) идеологиялық саланың жаңа қызметі мен бағдарын көре білу. Осы бағыттағы талпыныстар адамды өмірге, өнерге, өзіне жақындата түспек.

Әлеуметтік-философиялық көзқарас идеология мәселесін, а) танымдық та, практикалық қатынастың да жеке аумағымен шектемейді, о) қоғамдық сананың таза теориялық түрі деп алшақтатпайды, б) субъект идеясын егемендік пен іскерлік ұстанымымен толықтырады. Мұның бәрі де көп салалы бетбұрыс, алуан деңгейлі үрдіс. Бір-бірімен кезігер осындай бетбұрыстың сыртқы көріністерімен қатар, ішкі мәндік өзгерістері де бар. Идеологияның табиғаты қос жақты ма? Идеологияның сыртқы қызметі сана субъектісінің объектіге жақындауын, бейімделуін, тіпті идеялық немесе әлеуметтік объект табиғатын дұрысырақ бейнелеуді алдымен мақсат тұтып, соған бағытталады. Идеологияның ішкі өзгерістері идеяны - үмітке, үмітті - үлгіге үйлестіргенде немесе мүддеге орай мақсат-міндеттерді ұйымдастырғанда, әсіресе қоғамдық сұранысқа лайықты қозғаушы күшті қалыптастырғанда қарқындайды.

Осыдан біз идеология туралы, дәлірек айтсақ коғамдық сананың, әлеуметтік шығармашылдықтың және саяси әрекеттердің факторы ретінде нені білеміз, ескереміз, негізге аламыз деген болжамымызды түйіндейміз. Біз идеологияны тек жүйелі идея ретінде ғана қарастырмай, әлгінде ескерткендей, қоғамдық сананың, әлеуметтік шығармашылықтың және саяси іс-әрекеттердің құрамдас бөлшегі және құралы ретінде қабылдаймыз. Біз идеологияны тұтас рухани-идеялық құбылыс ретінде қарастыра отырып, қоғамның идеологиялық әлеуетін әлеуметтік-философиялық көзқарас тұрғысынан қарастыруды қажет деп таптық.

Осы тұрғыдан идеологияны а) адамзаттық және әлеуметтік топтың құндылықтарын қоғамдық сұраныс тұрғысынан бейнелейтін, рухани қажеттілікті саяси тәжірибе тұрғысынан саралайтын, ор дәуірдің қозғаушы күшін қалыптастыруға қызмет ететін қоғамдық сананың түрі деп ескереміз; ә) әлеуметтік қауымдастықтың белсенділігін бағалауға, әлеуметтік-саяси күштерді топтастыруға қажетті және оларды қоғамдық өмір салтына жұмылдыру мақсатында, қоғамдық қозғалыстардағы саналы бастамаға ықпал ететін, оны ең басты мүддеге икемдеткізетін, қызмет еткізетін және өркениеттің жетістіктерін таратқызатын идеялық-шығармашыл әлеует пен рухани күш-қуат жиынтығына жатқызамыз; б) елі мен жерінің, соның белсенді азаматтарының болашағын қорғауға, сақтауға бағытталынған қоғамдық-ұлттық бастамадағы рухани фактордың, әлеуметтік тетіктің және саяси тәртіптің іштей астасқан, соны ұйымдастыруға жарарлық жүйенің деңгейіне балаймыз. Идеологияның көрінісі, қызметі, ықпалы жалқы да, жалаң емес. Осыдан идеологияны әлеуметтік-тарихи үрдістің түрі, субъективті ізденіс пен әрекеттердің саналы бағытталған динамикалық арнасына ұқсатып, мұны идеологиялық үрдіс дейміз. Ол қоғамдағы, мемлекеттегі жетекші күштердің әлеуметтік бейнесін қалыптастыруды, ондағы ұйымдасқан қоғамдық қатынастарды объект ретінде идеялық-теориялық деңгейде жаңғыртуды, адамдық және тұлғалық құндылық-қасиеттерді әлеуметтік субъект мүддесі тұрғысынан қабылдап таратуды мақсат тұтатын әдістемелі әрекеттің таңдамалы бағдарынан қалыптасады, сондай бетбұрыстар арқылы күшіне енеді.

Приоритет идеологии: переход к субъективно-сознательному.

А., 1992, - С.40-67.

Двойственная природа идеологии и ее восприятие //

"Известия НАНРК", 1992, №3. - С.23-29.

Тәуелсіз елдің идеологиясы // "Ақиқат", 1992. №6. З-7-бб.





7. БІЛІМ - ӘЛЕУМЕТТІК ФЕНОМЕН

7.1. БІЛІМ БЕРУДІҢ ҚАЗАҚСТАНДЫҚ ҮЛГІСІ: ШЫҒЫС ПЕН БАТЫС ТӘЖІРИБЕСІ

ӘБДІМӘЛІК НЫСАНБАЕВ

Қазақстан Республикасы мемлекеттік тәуелсіздігін алғаннан кейін бұрынғы әлеуметтік-мәдени кеңістіктің және соның шеңберінде қызмет етіп келген дәстүрлі білім беру жүйесінің толассыз құлдырауы басталды. Бәрінен бұрын төңкерістен кейінгі, яғни Орта Азия аймағы мен Қазақстанның Ресеймен тек экономикалық қана емес, сондай-ақ рухани бірігуі болған кезеңінде қалыптасқан мәдени-идеологиялық кешеннің жойылуы жөнінде сөз болып отыр. Бұрынғы геоэкономикалық, геосаяси шындықтарға және әлеуметтік-мәдени құндылықтарға қаншалықты жақын қарасақ та, олардың мүлдем басқа көзқарастармен алмастырылып, біздің өмірімізден жедел түрде өтіп бара жатқаны даусыз жағдай. Қазақстандағы жағдай туралы айта отырып, тоталитарлық қоғамның бір ізге салынған мәдениетінің орнын қазақ халқының біртүтас ұлттық мәдениеті емес, қалыптасып келе жатқан мемлекеттік социумның әр түрлі бағдарлары мен құндылықтар жүйесі бар мозаикалық мәдениет басып келеді. Тағдырдың бұйрығымен республика әлемнің әр түрлі ұлттық образдарының, қайта жаңғырған діни конфессиялардың, өтпелі қоғамның әр түрлі топтарының модернистік және дәстүршіл талпыныстарының қақтығысуының сахнасына айналып отыр.

Бұл үрдістер көп этностық қазақстандық қоғамның орталықтандырылған үлкен тоталитарлық мемлекеттен планетаның дамып келе жатқан елдерінің біріне айналуы аясында жүзеге асыруға болатын университеттік білім беру үлгілері таңдалатын әлеуметтік-мәдени ортаны қалыптастырады. Көптеген негізгі әлеуметтік-экономикалық сипаттамалар бойынша біздің республика өте шектеулі қаражаттық мүмкіндіктеріне қарамастан, жоғары білім беру жүйесіндегі негізгі басымдылықтарды таңдау міндетін шешетін дамушы елдердің бірі ретінде қарастырыла алады. Сондықтан болашақта біз білім беру жүйесінің барлық сатыларын бір ізге түсіру саласында күннен-күнге үдей түсетін қиындықтарға кезігеміз.

Егер бұрынғы Кеңес Одағындағы білім беру саласында әлеуметтік жатсыну едәуір анық көрініп, барынша бір ізге салынған орта және жоғары білім беру жүйелерінде халықтың барлық қабаттары үшін білім алудың теңдей мүмкіндіктерін қалыптастыру идеологиясы үстемдік етсе, қазіргі кезде жаңа тәуелсіз мемлекеттердегі жағдай өзгере бастады. Әрбір жаңа егеменді мемлекетте білім берудің әр түрлі сатылы болып келетін оқу орындарының көлденең және тігінен стратификациясы неғұрлым байқала бастайды. Соның ішінде, әсіресе, білім жүйесін барынша коммерцияландыруға тырысатын және оны транзиттік қоғамның қалыптасып үлгерген жоғарғы қабаттарының мүдделеріне қызмет етуге бағыттайтын элиталық университеттік оқу орындары, мектептер мен сәйкес факультеттердің қалыптасуы анық көріне бастайды.

Біз қоғамның барынша сәтті қызмет етуі үшін саяси, экономикалық және мәдени элитаға мұқтаж екенін және олардың әрқайсысының білім беру жүйесі бұқаралық болмауы тиіс екенін жиі айтамыз. Бұған қоса, тәуелсіз Қазақстанға қарағанда, көбісінің экономикалық жағдайы неғұрлым қолайлы әлемдегі дамушы елдердің тәжірибесі көрсеткендей, мемлекет қаржы қорларын шұғыл шектеу арқылы көптеген жоғары оқу орындары үшін бірдей экономикалық мүмкіндіктер мен жағдайлар жасай алмайды. Барлық жерде дерлік басым бөлігі жеке меншік және мемлекеттік емес болып табылатын бірнеше элиталық жоғарғы оқу орындары мен қалған жалпы білім беру жүйесінің білім беру деңгейінде үлкен алшақтық байқалады (қазір елімізде 113 оқу орындары бар). Мұндай демократиялық білім беру жүйесі біздің постсоциалистік қоғамдық сананың стереотиптеріне қатты қарама-қайшы келсе де, ол біздің республикамызда да жүзеге асуда. Мұнда өтпелі кезеңдегі Қазақстан үшін жақсы маман иелерін дайындауға бағытталған мемлекеттік және мемлекеттік емес жоғары оқу орындарын ақылға салып үйлестіру маңызды болып табылады.

Республикада жыл сайын мемлекеттік емес оқу орындарының саны көбейе түсуде, мұның оң нәтижелерімен қоса, кері салдарлары да бар. Баламалы мемлекеттік емес жоғары оқу орындарының пайда болуы қажетті білім алу мен таңдау мүмкіндіктерін кеңейтеді. Дегенмен білім беруді жаппай жекешелендірудің түбін қуалап, алынатын білімнің сапасы мен толыққандылығы назардан түсіп қалатын жағдайлар жиі кездеседі. Көп жағдайда үдемелі қарқынмен дамыған мемлекеттік емес оқу орындары, әсіресе жоғарғы оқу орындары, мемлекеттік оқу орындарының материалдық мүмкіндіктерін тартып алып қояды және толығымен немесе басым бөлігінде қабілеттіктер мен білім сайысының әмиян сайысымен ауыстырылуы сирек болмайтын құбылыс. Кез келген оқу орны ақшаны білікті білім үшін төлеу принципін ең маңызды міндет етіп қойып отырғанда, кейбір жеке меншік орта және жоғары оқу орындары білім алу үрдісін әдеттегі пайдакүнемдікке айналдырып, таза материалдық пайда мүддесін жетекшілікке алады. "Ақшалай-материалдық" принципінен туындап отырған мұндай ойлаудың университеттік білім беруді жоққа шығаруға әкелуі мүмкін.

Бүгінгі таңда басты мақсаттардың бірі XXI ғасырда ел мәселелерін көбіне шешетін болашақ ұлттық элитаны қалыптастыру болса да, біздің ойымызша, салыстырмалы түрде саны жағынан аз элитаның жүйелік дағдарысты және Қазақстанның ары қарай гүлденуі міндеттерін шеше алмайтынын да түсінуіміз қажет. Сондықтан, егер біз республикамызды белсенді түрде дамушы елдердің қатарынан көргіміз келсе, бүкіл халықтың білімділік және руханилық деңгейін біртіндеп көтеруге басты күш салуымыз қажет, ал бүл "бұқаралық білім беруге" балама емес.

Университеттік білім беру әлемдік білім беру кеңістігінде қабылданған белгілі бір деңгейге сәйкес болуы қажет.

Қажетті білім деңгейінің шеңберінде университеттік білім алудың жас ұрпақ үшін маңыздылығы білім берудің нормалары мен талаптарын анықтауды міндет етеді. Қазақстанда соңғы жылдары осы принциптен тайқу жағдайлары жиі кездесіп тұрады. Сондықтан мемлекеттік саясаттың тұрақты шамаларының бірі - қоғамдық-гуманитарлық, жаратылыстанулық және нақты ғылымдардың құндылықтарын ақылға сала үйлестіретін және барлықтары үшін міндетті минимум болса да, әрбір жеке тұлға үшін шектеу болып табылмайтын білім берудің толыққанды жалпы қазақстандық стандартына бұрылған бағдары болуы тиіс.

Қазақстанда бұл принциптің жүзеге асуы үшін Қазақстан Республикасының "Білім беру туралы" Заңы бар екені белгілі.

Әрине, білім беру жүйесінің дәстүрлі консерватизміне сай, бізде әлі бірқатар уақыт кеңестік билік жылдарындағы "россиецентристік" білім беру үлгісі үстемдік етеді. Бұған қоса, бүл білім беру жүйесінің негізінде қайсыбір сәтті жылдары оны әлемдік деңгейде бәсекеге қабілетті еткен кеңестік ғылым мен педагогикалық практиканың даусыз жетістіктері жатқанын да ескеру қажет.

Посткеңестік мемлекеттерде қалыптасқан демографиялық және әлеуметтік-мәдени жағдайларға, университеттік оқу орындарының әлеуметтік енжарлығына, оқытушылардың позициясы мен кәсіптік деңгейіне, түбегейлі реформаға мемлекет қаржысының болмауына қарай әлі де болса университеттік білім берудің "россиецентристік" үлгісі басымдылық танытады. Дегенмен ұлттық мемлекеттілік пен әлеуметтік кауіпсіздікті нығайтудың, жаңа ұлттық ділді қалыптастырудың, ұлттық мәдениет пен руханилықты қайта жаңғыртудың міндеттері әрбір жаңа тәуелсіз мемлекеттерде біржақты қайталаудан, тіпті қазіргі замандық ресейлік жоғары білім беру жүйесінің өзін көшіруден құтылуға деген кажеттілігі мен ынтасы туып отыр.

Жоғары білім беру саласындағы қалыптасып жатқан жағдайларға сүйене отырып, жаңа тәуелсіз мемлекеттердің тұрғылықты халқының басым бөлігі дәстүрлі ұлттық құндылықтар мен мәдениет нормаларына бағдарланатын білім берудің мүлдем жаңа демократиялық жүйесін құруға тырысатынын болжауға болады. Осы тұста, туындайтын мәселелердің аса күрделілігін де назарға алу керек, себебі дәстүрлі мәдениет құндылықтарына жай оралып қана қою халықтың қол жеткен өркениеттік деңгейден қол үзіп және XXI ғасырдағы әлемдік өркениеттің үдемелі қозғалысынан елдің түсіп қалу қаупін тудыруы мүмкін. Сондықтан өткен тоталитарлық дәуірден мұра болып қалған демографиялық жағдайдың, сондай-ақ геоэкономикалық және әлеуметтік-мәдени шындықтардың аса күрделілігіне байланысты тек қана қазақ халқының мәдени мұрасына негізделген дәстүрлі білім беру жүйесіне оралу тәуелсіз Қазақстан үшін мүмкін емес.

Біз мұны қаласақ та, қаламасақ та, біздің коп этносты қоғамның жаңа ұрпақтары дәстүрлі мәдениеттің ұлттық құндылықтарына жай қайта оралып қана қоймай, сонымен бірге білім іргетасын жаңа мыңжылдықтың еңбек нарығындағы бәсекеге қабілеттіліктің негізі болатындай етіп жеткілікті дәрежеде алулары тиіс. Өткеннің елесінен алшақтай отырып, қайсыбір жоғары білім беру жүйесінің тиімділігін бағалау кезінде, жастар үшін бастысы нарықтық көрсеткіштер болып табылатынын біз ескеруіміз қажет. Егер біздің жоғары оқу орындарын бітірген мамандар, тілдік, компьютерлік және әлеуметтік-гуманитарлық дайындық барысындағы жіберілген ақтаңдақтардың салдарынан әлемдік еңбек нарығына үйлесе алмаса, онда білім беру жүйесінің өзі жоғары талаптарға сәйкес болмағаны. Жүзеге асыру үшін ұсынылған университеттік білім берудің жаңа үлгісінің негізін құрайтын жоғары мәдени құндылықтар туралы қанша қажет болса, сонша айта беруге болады, бірақ оны нарық таразысына салып өлшемесе, мұның бәрі бос сөз болып қала береді.

Қазіргі таңда тәуелсіз Қазақстан жабық қоғамнан әрбір азаматы өзіне жеке жауапкершілік пен инициатива алатын әлемге, ашық қауымдастыққа көшуде. Сондықтан жаңа замандағы университеттік білім беру жүйесінің өзі жеке өзін материалдық жағынан қамтамасыз ете отырып, бүкіл қазақстандық қоғамның экономикалық гүлденуіне жағдай жасауға қабілетті, еркін, іскер және ынталы адамдарды тәрбиелеуге бағдарланған базистік құндылықтар мен нормаларға бағытталуы тиіс.

Жоғары білім беру жүйесінің қарқынды әлеуметтік-мәдени трансформациясының басты мәселелерінің бірі - жас ұрпақтың еңбек этикасының мүлдем басқа типін қалыптастырудағы жаңа бағдарларды іздеу болып табылады. Бүкіл білім беру жүйесі таза кәсіптік біліктілікпен қатар, адамның бойында еңбек этикасын тәрбиелеуі қажет, сонда қоғамдағы өндірістің ұжымдық үрдісіне қатысқан әрбір жеке адамның адалдығы мен ақ ниеттілігіне қол жеткізілуі мүмкін. Адамзат өркениетінің тарихында еңбек этикасының әр түрлі жүйелерінің ұлттық және діни дәстүрлерге, әдет-ғүрыптарға, субъект аралық және биліктік қатынастар типіне барып тірелетін күрделі және аса шиеленіскен тамырлары бар болғаны жақсы мәлім. Мысалы, Батыс Еуропа мен Америка Құрама Штаттарында көбінесе христиандық еңбек этикасы жөнінде, кейде ондағы протестантизм рухын ерекше көрсете айтады. Бұған қоса, дәстүрлі діни құндылықтарды қоғамның дамуы мен материалдық өркендеуінің негізгі қозғалтқыштары болып табылатын экономикалық еркіндік пен жеке инициативаның басты принциптерімен араластыруға тырысады. Мұнда экономикалық еркіндік, бәрінен бұрын, индивидтің өзінің еңбегі мен кәсіпкерлік ынтасы және іс-әрекетінің нәтижелері бойынша лайықты сыйақы алу құқығы ретінде түсініледі.

Оңтүстік-Шығыс Азияның бірқатар елдерінде әлеуметтік-экономикалық модернизация мен трансформацияның нәтижесінде еңбек этикасының қызықты, кей жағдайда өте тиімді жүйелері қалыптасты. Мұндай, соғыс жылдарынан кейінгі Жапониядағы экономикалық ғажаппен қатар Тайвань, Сингапур немесе Гонконгты атауға болады. Оларға ұлттық дәстүрлер, тәртіп пен өзін-өзі тәртіпке салу, еңбекқорлық пен өзара көмекті білім беру жүйесі арқылы меңгерілген батыстық бизнес жүйесімен, жаңа өнеркәсіптік технологиялардың кәсіпкерлік белсенділігімен және халықаралық сауда тәжірибесімен біріктіру ерекшелігі тән. Бұл мемлекеттер жаңа интеллектуалдарды және Қазақстан халқының жаңа ділін қалыптастыруда Қазақстан үшін көрнекті үлгі болып табылады. Жеке өзіндік еңбек этикасын қалыптастыру саласында қол жеткізген едәуір жетістіктерді Түркиядан және ислам әлемінің бірқатар басқа мемлекеттерінен көруге болады. Мұнда сондай-ақ ислам қоғамының дәстүрлі құрылымы мен батыстық экономикалық жүйеден алынған өнеркәсіптік өндіріс пен бизнесті ұйымдастырудың қазіргі замандық технологияларының арасындағы оңтайлы балансы іздестіріледі.

Ұлттық тәуелсіздікті нығайту аясында Қазақстан өзінің мотивациялық сипаттамалары бойынша бұрынғы дүниетанымдық құндылықтар жүйесінен өзгеше еңбек этикасының жаңа негіздерін шығаруға мұқтаж. Алдыңғы ұрпақтардың этикалық мотивациясында үлкен орын алған социалистік қиялдардың күлі көкке ұшқаннан кейін болашаққа деген сенімін жоғалтқан көптеген адамдар үшін моральдық нигилизм уақыты келді. Бүгінгі таңдағы дағдарыс қазіргі білім беру жүйесінің барлық сатыларына да ауыртпалық түсірді және сол жүйе аясындағы қоғам өмірінен алынған жағымды мысалдар негізінде тәрбиелеу ұғымының өзі құнсызданды. Сондықтан бүгінде педагогтар мен тәрбиешілердің өздері үшін жағдайды қайта қарап, одан шығудың ең лайықты жолын табуға талпынып көру өте маңызды. Осы ретте ескі идеологиялық стереотиптер мен соқыр нанымдарға жүгінудің немесе осы саладағы өзгенің тәжірибесін автоматты түрде, ойланбастан көшірудің қажеті жоқ. Әрбір мемлекеттің өз тағдыры және көптеген ұрпақтардың қажымас еңбегімен құрылатын болашақ өмірі бар.

Жақсы мәлім, әлеуметтік-мәдени және демографиялық факторларға байланысты елдің таза ұлттық, мономәдени және монолингвистикалық даму үлгісі Қазақстан үшін қолайсыз. Сондай-ақ еңбек этикасын әлемдік діндердің біреуінің, яғни осы жердегі ислам мен христиандықтың бірінің моральдық нормалары негізінде құруға болмайды. Қазақстанның тәуелсіздік пен егемендік алғаннан кейінгі тарихи тағдырының өзі ел басқару қабілетіне, саяси партиялар мен үкіметтік емес ұйымдарға, барлық республика азаматтарының шектен тыс жауапкершіліктегі өзінің үлесін ұғынуына және жас мемлекеттің басты мақсаттары үшін келісімдерге, азаматтық бейбітшілікке, әлеуметтік және саяси тұрақтылыққа баруына байланысты. Елдің және оның азаматтары өркендеу үшін қоғамда рухани келісім атмосферасына қол жеткізіп, оны сақтау университеттік білім берудің демократиялық жүйесін әлеуметтік-мәдени тұрғыдан таңдау барысында басты бағдар болуы тиіс, себебі қалғандары осы басты міндетке тәуелді.

Жоғары білім беру жүйесінің терең трансформациясы мен оның негізгі сапалық сипаттамаларының өзгеруі, біздің пікірімізше, эволюциялық жолмен, яғни қоғамның қол жеткізген рухани келісімі мен әлеуметтік тұрақтылық жағдайында жүруі тиіс. Сондықтан дамудың қазіргі кездегі деңгейінде транзиттік қоғам сауатты және өз бетінше ойлай алатын экономика мен халықаралық бизнес мамандарына, дипломаттар немесе жоғары мамандандырылған жүмысшыларға ғана емес, сондай-ақ өзінің жеке өмірін елінің тағдырымен бірге қабылдайтын патриоттарға да мұқтаж. Осыдан университеттік білім беру жүйесінің барлық сатыларында тәуелсіз мемлекеттілікті нығайтуға және республиканың жаңа Конституциясын жүзеге асыруға бағытталған арнайы күш салу қажеттігі туындайды.

Тұрақты даму үшін жалпыұлттық бірігу мен әлеуметтік серіктестіктің мұндай идеясы қазақ халқының және көпұлтты мемлекеттің басқа да халықтарының ең жақсы ұлттық дәстүрлерімен қатар адамзаттың тарихи дамуы барысында қалыптасқан құндылықтарын біріктіруі тиіс. Тек жеке адам ғана емес, сондай-ақ жалпы мемлекет казіргі замандық бетбұрысты кезеңнің тарихи үндеуіне сәйкес болуы тиіс.

Басқаша сөздермен айтқанда, біздің республикамызда азаматтық қоғам мен құқықтық демократиялық мемлекет құруға бағдарлану қажет және осы принциптерді білім беру жүйесінің, соның ішінде университеттік білім беру жүйесінің іргетасына салу қажет. Дегенмен, әрине, Қазақстан Конституциясында айтылған қағидаларды шынайы түрде жүзеге асыру едәуір тырысушылықты ғана емес, сондай-ақ ұзақ уақытты да талап етеді. Университеттік білім берудің оңтайлы және демократиялық жүйесін әлеуметтік-мәдени тұрғыдан таңдаудың негіздерін ғана қалай отырып, біз, бұған қоса, осы салада қабылданатын шешімдер үшін бүкіл жауапкершілік деңгейін түсінуіміз қажет.

Қазіргі замандық қоғам барлық деңгейде білім берудің тармақталған жүйесінсіз өмір сүре алмайтындықтан, қабылданып жатқан және жүзеге асырылып жатқан білім беру жобаларының салдарларын мұқият таразылау қажет. Барлық кемшіліктеріне қарамастан, бізде ең жақсы деген үлгілері әлемдік деңгейде бәсекеге қабілетті бола алған іргелі ғылым мен білім беру жүйесі болды. Бұған қоса, бұрынғы кеңестік экономиканың космостық және қорғаныс секторларында бірегей технологиялар мен зерттемелердің көптеген параметрлері бойынша әлемде бірінші орын алатын аса білікті мамандар шоғырланды. Сондықтан қазіргі кездегі университеттік білім беру жүйесінің трансформациясының өзі дифференциалды түрде, яғни жаңашылдыққа деген ұмтылыстармен қатар дамудың бұрынғы сатысының ең жақсы деген дәстүрлері сақталатындай етіп қарастырылуы тиіс.

Егер элиталық білім беру туралы айтар болсақ, бәрінен бұрын "элита" ұғымының әдептік-рухани мағынасын баса көрсету керек. Республикада қалыптасқан білім беру жүйесі стандартталған бұқаралық мәдениет механизмдерін жасауда және ол жеке тұлғалық бастамасынан ажыраған, бұқаралық қоғамның нормалары мен үлгілеріне жауап беретін орташаландырылған индивидті "өндіруді" көздейді. Мұқият жасыруға тырысатын бұл әсіре - міндет. Дегенмен білім беру үрдісін ұйымдастыру жүйесінің өзінен көрінеді: бір жағынан басқалардың идеясы мен басқалардың теорияларын ыждағатты баяндайтын (конспектілер бойынша "оқитын") оқытушылар, екінші жағынан - лектордың өзінен шықпаған "дәйексөз ретіндегі" ойларын жатсына қабылдайтын көпшілік аудитория. Әрине, бір қалыпта қалған атмосфераға "шығармашылық рух" беруге тырысатын талпыныстар да болып тұрады: шетел тәжірибесіне, жаңа білім беру технологияларына, циклдық білім беру, "мастерлік" идеяларына жүгінеді. Бірақ бүл технологиялардың бәрі оқытушы - студент диспозияциясының өзі өзгермейінше, тек игі ниеттер ғана болып қала береді. Студент шынайы білім алып, шығармашылық түрде ойлануды үйрену үшін, оқытушы үлкен әріппен жазылған Оқытушы болуы тиіс, яғни кафедрадан басқаның ойын айтып беретін емес, оз тұғырнамалары мен теорияларын жасайтын, жеке шығармашылық әлеуеті бар адам болуы тиіс.

Элиталық университеттік білім беру бәрінен бұрын "студент - оқытушы" қатынасының орталық нүктесі ретінде беймәлім нәрсені ашатын және ол жөнінде студенттерге айтып беруге қабілетті жасампаз, ойшылды қоюды көздейді. Ол көпшілік индивидке, лық толған аудиторияларға мәжбүр емес, бірлескен сұхбатта шығармашылық қарым-қатынас кеңістігін және ортақ зерттеу қызығушылығын қалыптастыра отырып, әрбір студентпен жеке жұмыс істейді. Элиталық жоғары оқу орнында барлық қазіргі замандық білім беру технологиялары сәтті қолданыла алады, себебі ең басты нәрседе жетістікке қол жеткізілген: білім берудің шынайы субъектілері - әйгілі, аты шулы Ғалым, ірі ғылым қайраткері ретіндегі Профессор мен көпшіліктік пен стереотиптіктен құтылған Студент қалыптасуда. Жеке тұлғалық-бағдарлық педагогикаға сәйкес дербес жұмыс зерттеу-оқыту, ортақ ғылыми ізденіс принциптерінен құрылады. Осы орайда элитарлық көпшілікке арналған білім беру шаблондарынан құтылу табиғи және әлеуметтік әлемнің мәнді ұстанымдарын шынайы меңгеру деген ұғымды білдіреді.

Элитарлы университеттік оқу орнында қандай мамандықтар басым бола алады? Бәрінен бұрын, алғашқы ұстанымдарды, алғашқы мәндерді, алғашқы себептерді зерттейтін және сезімдік қабылдаудан осы бірінші мәндерге біртіндеп көтерілуді жүзеге асыратын философия. Жаңа ұрпақтың философы постмодернистік - темпоралдық тарих стратегиясына сай, яғни әлемдік өркениеттік Шығыс және Батыс үрдісінің құрамдас бөліктерінің барлығының тең және тең әсерлі қатысуын мойындай отырып қалыптасады. XXI ғасыр философы философияның тұйықтығын "ашады", оның мәдениеттегі басым рөлін жеңіп шығады, гуманитарлық білімнің философия, өнер, ғылым және дін жанасатын экстерриториялық салаларын қалыптастырады.

Саясаттану. Элитарлы университеттік оқу орнында бұл мамандық орнықты философиялық іргетасқа, саяси тарихты тиянақты білуге, қалыптасқан жағдайларды салыстырып, талдай алуға, сараптамалық шолулар мен болжам үлгілер жасауға негізделеді.

Әлеуметтану. Элитарлық оқу орнында әлеуметтану тағы да сол философиялық негізге жүгінеді. Оның орталығында адамның постклассикалық гуманистік тұғырнамасына бағытталған жеке тұлға социологиясы орналасады. Сондықтан анықтаушы методология ретінде адамның жеке тұлғасының мүдделері мен ниеттерін шетте қалдыратын сандық социология емес, интерактивті қарым-қатынастағы индивидтердің ішкі дүниесін де зерттеуді көздейтін сапалық социология болады.

Логика. Элитарлы оқу орнында студенттер формалды логиканы ғана меңгеріп қоймайды, сонымен қатар олар аргументация, дәлелдеу және терістеу теориясын, пікірсайыс, жарыссөздер, пікірталас жүргізе білуді, толеранттылық позициясын сақтай отырып, оз позициясын қорғау мен қарсыластарының пікірлерін жоққа шығаруды үйренеді. Студенттер ойлаудың жалпы әмбебап формаларын, категорияларды, олардың тұрақты дамуын сараптайтын, яғни макро және микрокосмос үлгісін категориалды түрде, тұтас түсінуге мүмкіндік беретін диалектикалық логиканы да меңгереді.

Психология. Бұл пәнді оқытуда бүгінге дейін сақталған материализм мен идеализмді қарама-қарсы қою идеологиялық штампынан бас тарту өте маңызды болып отыр. Қазіргі замандық психологтарды дайындаудағы басты міндет - адам тұлғасын және оның психикасын түсінуде Шығыс пен Батыс дәстүрлерін жинақтау, Шығыстың рухани тәжірибесін Батыстың мәдени дәстүрлерімен біріктіру және байланыстыру.

Әлеуметтік жұмыс (паблик рилейшнз - ПР). Бүл саладағы мамандар саясат философиясы мен бизнес философиясының өмірдегі шынайы қызметінің көрінісін танытады және әлеуметпен байланыс жүйесін, сондай-ақ фирма немесе мекеме ішіндегі байланыстар ұйымдастырады. Элитарлы университеттік оқу орындары қабырғаларындағы әлеуметтік жүмысшыларды дайындаудың ерекшелігі олардың жақсы философиялық, әлеуметтанулық, психологиялық және логикалық білім, яғни "әлеуметтік жұмыстың" іргетасын қалайтынның бәрі жөнінде білім алатындығында.

Университеттік білім беру мен тәрбиелеу жүйелері адамды тұлға ретінде қалыптастыру, оның шығармашылық қабілеттерінің дамуына, рухани-әдептік әлемінің, дүниетанымдық мәдениетінің және т.с.с. қалыптасуына ықпалдасу мәселесін шешуге жұмылулары тиіс. Бұған қоса бүгінде басымдылық танытып отырған қазіргі замандық жалпы өркениеттік даму типі адамды нақты бір кәсіптің иесі, яғни, маман, кәсіпқой маман ретінде қалыптастыруды көздейді. Адам санатына келтірілген білім беру жүйесінде педагогикалық стратегияның осы екі бағытын оңтайлы үйлестіру мәселе болып отыр, олардың үдемелі түрде ілгерілеп отырған сәйкессіздігі XX ғасыр соңының жаһандық дағдарысының іргелі негізі болып табылады.

Оқушыларды адамгершіліктік-рухани тұрғыдан ағарту тақырыбы Қазақстан Республикасында білім беру жүйесін реформалау ісінде өте өзекті және аса маңызды. Батыс рационализмінің дәстүрлеріне бағдарланған қазіргі кездегі білім беру үлгісін қайта құру мен жаңа мыңжылдық талаптарына сәйкес келетін және әлемді біртұтас қабылдауға, жеке тұлғаның адамгершіліктік-рухани әлеуетін айқындауға бағытталған мүлдем басқа үлгіні қалыптастыру жаһандық міндеті қойылып отыр. Бұл жерде жаңа білім беру үлгісі негіздерінің ғылыми базасы ғана қажет, сондай-ақ оқу бағдарламаларын жасау, оқу құралдарының жинақтарын даярлау, оларды сыннан өткізу және соңында - оқу үрдісіне енгізу қажет.

Бұл мәселеге кешенді тұрғыдан келу керек: рухани-адамгершіліктік ағартушылық жеке тұлға қалыптасуының ең ерте кезеңдерінен - балабақша, мектеп, жоғары оқу орнынан бастап жүзеге асырылуы тиіс. Барлық осы әлеуметтік институттар адамды рухани-адамгершіліктік тәрбиелеу ісінде өзара сабақтастықпен байланысқан орындар ретінде қарастырылады.

Бұл жерде педагогтардың ғана емес, сондай-ақ философ, психологтардың, қазақтың дәстүрлі мәдениеті бойынша мамандардың да қатысуы көзделеді, бүл рухани-адамгершіліктік ағартушылықтың ғылыми негізделген тұғырнамасын жасауға мүмкіндік береді.

Шығыс пен Батыстың педагогикалық идеяларын қолдана отырып, әлемдік педагогика тәжірибесі мен отандық оқытудың ең жақсы деген үлгілерін қабылдауда қазақ халық педагогикасына, басты принцип ретінде ар-намысты ақыл мен ақылды жүрек принципін ұстанған әл-Фараби, Иасауи, Абай, Шәкәрім секілді қазақ топырағының гуманистерінің идеяларына басты екпін қою көзделіп отыр.

Әлемнің көптеген шығыс және батыс елдерінде қазіргі таңда білімдерді жеке тұлғалық мағынасынан, жалпы адамзаттық құндылықтар алаңынан тыс меңгеруге бағдарланған батыс білім беру үлгісінің тек шектеулігі ғана емес, бұның үстіне залалдығы мен қатерлігі анық сезілді. Үстемдік онтологиясы мен антропологиясы тудырған шектен тыс рационализм мәдениеттің барлық формаларын, соның ішінде білім беру жүйесін қалыптастырды, бірақ мұнда оның басты мазмұны - Адамның адам болып қалыптасуы, оның Махаббат мен Ізгілік құндылықтарына тартылуы ескерілмей қалды. Сондықтан Қазақстан батыс дәстүрінің шектен тыс рационализмін жеңетін, бойына шығыс тәжірибесін сіңірген және Қазақстан Республикасын мекендеген басқа этностардың педагогикалық идеяларымен сұхбатқа түскен қазақтың дәстүрлі педагогикасына бағытталған өзінің жеке ұлттық білім беру үлгісін табуы тиіс.

Казахстанская модель образования: опыт Востока и Запада //

Нысанбаев А.Н. Философия взаимопонимания.

Алматы: Қазақ энциклопедиясы, 2001. - С. 355-371.

7.2. БІЛІМ БЕРУ САЛАСЫНДАҒЫ ЖАТТАНУ

АЛЕКСАНДР ХАМИДОВ

Адам Микрокосм ретінде сапалық және мәндік жағынан Макрокосмға эквивалента. Дегенмен, бұл эквиваленттілік дайын бір нәрсе және біржола берілген нәрсе емес. Қайсыбір онтологиялық белгіленгендік ретінде ол әлеуетті түрде ғана өмір сүреді және біртіндеп жүзеге асады және өсе түседі. Адам - адамзатпен және Адам-индивидууммен де жағдай дәл осылай. Біріншісіне - қоғамдық және мәдени-тарихи үрдіс, ал екіншісіне -жеке тұлғалық өмір салты - осы эквиваленттіліктің өзектіленуінің, дамуы мен жетілуінің Жолы болып табылады. Бұған қоса, егер Адам Универсум секілді көпқырлы және көпдеңгейлі болса, эквиваленттіліктің өзі бір мәнді нәрсе емес, адам болмысының эквиваленттіліктерінің өзіндік иерархиясын, яғни деңгейлері немесе ярустары бар иерархияны құрайды. Сондықтан адамзат тарихы да, индивидтің өмірлік жолы да Адамның Универсумға баламалануының дәрежелерін өсірудің түзу сызықты, прогресті-кумулятивті жолы болып табылмайды. Бұл күрделі де қиын, шындығында драмалық үрдіс, мұнда тек жетістіктер ғана емес, кей кездері орны толмас шығындар да болып тұрады.

Осы айтылғандардан білім беру, біріншіден, тек мәдени-тарихи ғана емес, сонымен қатар мәдени-космостық феномен екенін түсінуге болады. Басқаша сөздермен айтқанда, ол болмыста тамырланған терең онтологиялық үрдіс. Макс Шелер "білім беру, білім мен бастан кешірудің емес, болмыстың категориясы" деп әділ айтқан .. Екіншіден, ол адамның Микрокосм ретінде қалыптасуының, ұдайы қалыптасуының үрдісі, яғни К.Маркс қалыптасудың абсолютті қозғалысы атаған үрдіс болып табылады . Басқаша сөзбен айтқанда, ол индивидтің қабылданған үлгіге сай қалыптасуы емес және оны аяқтаған соң, ол "білімді", дайын, жасалған болып санала алмайды. Ал егер ол осылайша болса, онда осы қалыптасу үрдісінде (алдын ала белгіленбеген ешбір масштабтармен шектелмеген шексіз қалыптасу білім мен тәрбие - қазіргі кезде (тек қазіргі кезде ғана емес) әр түрлі деп саналатын; жүзеге асу мақсаттары мен әдістері бойынша ор түрлі болып келетін феномендер сәйкес келеді.

Олардың бірлігіне мысал ретінде әлемге деген қатынастың шығыстық типі аясындағы тәжірибе трансляциясының сипатын алуға болады . Бұл жұмыста нағыз Шығыс ұғымы мен әсіресе, орталықтандырылған бюрократиялық билік (Қытайдағы), Социумның касталық жіктелуі (Үндістандағы) және т.с.с. бар эмпирикалық-тарихи / свази-Шығыс ұғымы ажыратылады. Мұнда, біріншіден, Адамның Универсумға (оның жоғарғы деңгейлеріне Адамның жоғарғы деңгейлерімен жету) қатынасы Адамның Социумға (мұнда Адамның Адамға деген қатынасы, қоғамның өкілі ретіндегі емес, бәрінен бұрын Микрокосмның Микрокосмға деген қатынасы ретінде көрінеді) қатынасына қарағанда басым.

Екіншіден, гносис пен праксис Адам болмысының ажырамас және бір-біріне қарама-қарсы қойылмайтын атрибуттары; мәні жағынан біріншісі екіншісінің бір сәті ғана болып табылады. Осы ретте білім мен тәрбие дүниеге деген қатынастың батыстық типіндегі секілді әр түрлі мақсаттарды көздемейді, сондықтан олар бір-бірінен бөлінбеген, олар сондай-ақ бір нәрсе болып табылады. Немесе - біздің ақиқаттың тілінде айтатын болсақ, олар әр жаққа бөлінген - білім тәрбиеге тәуелді және оған оның мезеті ретінде енгізілген.

Гносис праксистің бір сәті болғандықтан, тәжірибе трансляциясының осы типінде праксистен бөлінген және оған қатысты емес жеке өзінше білім жоқ. Сондықтан индивид ең басынан бастап білуге ғана емес, бар болуға үйренеді. Ал бұған қаншалықты шынайы және тыңғылықты болса да, білімнен ғана толығымен үйреніп коймай, сонымен бірге өзі бар бола отырып және білетін адамнан да үйренуге болады. Осыдан келіп Шығыстағы (Батыс үшін үйреншікті емес) ұстаздың мәртебесі шығады. Соңғысы білім алушыға Микрокосмның Макрокосмға деген қатынасын көрсетеді. Шәкірт сондықтан меңгереді, меңгергенін қайта шығарады және өмір сүру салтын жүзеге асырады, бүл жерде ұстаздың (жеке тұлға ретінде де, жалпы адам ретінде) да өмір сүру салтын жүзеге асырады. Білім де осылай меңгеріледі. Ең бастысы - мұнда нені үйренеді - Әлемдегі болмыс әдісінің өзін.

Бірақ бұл тараудағы біздің қарастыратын пәніміз Шығыс емес, Батыс болып табылады. Мұнда (Маркстің өндірістің азиялық әдісі деген ұғыммен берген Шығыстағы секілді) осы күнге дейінгі тарих бойындағы Адам мен Қоғам (жоспардан немесе әлеуметтік-мәдени өлшемнен басым келетін оның социумдық-өркениеттік жағынан алғанда). Біз тарихи және қоғамдық үрдісте екі жаһандық үрдістерді және оларды жүзеге асырған кезде құрылатын өлшемдерді - қалыптасудың абсолютті қозғалыс үрдісін жүзеге асыратын әлеуметтік-мәдени және қалыптасудың тек салыстырмалы қозғалысы үрдісін жүзеге асыратын социумдық-өркениеттік өлшемдерді көрсетеміз . Қарым-қатынасы барлық басымдылықтардың Қоғамға жинақталғанын көрсетеді. Әрбір адам индивиді қайсыбір форма мен дәрежеде (әлеуметтілік типі, қоғамдық құрылыс, тарихи кезеңге байланысты) Социумның құрамына енуші ретінде көрінеді. Мұнда социум бастаушы және анықтаушы шындық пен инстанция ретінде, адам индивиді болса - Социумнан туындайтын екінші, сондықтан да оған тәуелді шындық ретінде көрінеді. "Барлық бұрынғы формациялар, барлық қоғамдық организмдер, әлеуметтіліктің барлық типтері, әрине егер микромасштабты кейбір жағдайларды есепке алмағанда, өзінің құрамына жеке адамды кіргізетін және оған тек құрал ретінде, материал экономикалық, саяси, этномифологиялық және басқа категориялардың персонификаторы, тасушысы ретінде, функция ретінде, өз мүшесі мен аспабы ретінде қараған. Жаңа ұрпақтардың дайындығы да осыған сәйкес жүргізілді, тәрбие мен білімнің жалпы стратегиясы ғасырлар бойы осы ақырғы міндетке -әрбір тәрбиеленушіден алдын ала қойылып қойған талаптарды қанағаттандыратын топтар, тап, социум, персонаждың әлеуметтік-рөлдік мәртебесі, тасушы және персонификатор жасап шығаруға бағындырылды, оны өңдеу және бейімдеу, оған функционалды-рөлдік қасиеттерді және қажетті сапаларды таңу, бойына сіңдіру, егу және бекіту, бір сөзбен айтқанда, социумның сұраныстарына сай етіп қалыптастыру міндеті қойылды" . Осы жерден барлық тәрбиелік-білім жүйелері - гректердің пайдейясынан бастап, қазіргі замандық буржуазиялық және тоталитарлық режимнің педагогияларына дейін - өмірге келген әлеуетті Микрокосмның мүмкіндігінше неғұрлым көбірек өзектіленіп, біртұтас (яғни барлық деңгейлі) қалыптасу – білім алуы ғана емес және де толыққанды қоғамдық тіршілік иесі ретінде де дамыту және жетілдіру де емес. Бұлардың бәрі Социумның жүйесінде қызмет етуге жарайтын және соған пайдалы бола алатын индивидті қалыптастыру мақсатын көздейді. Демек, адамзат қоғамдарының тарихында педагогиканың басымдылық танытатын типі әлі күнге дейін Г.С. Батищев қалыптастыру педагогикасы деп атаған тип болып келеді . Оның мақсаттары, міндеттеріне және "технологиясына" сәйкес "педагогикалық үрдіс жеке тұлғаны тәрбиелеуді қамтамасыз ететін арнайы әдістерді көздемейді" . Адамның тұлға ретінде қалыптасу міндеті (ал бұл дегеніңіз тек қоғамдық қана емес, сондай-ақ оның космостық анықталғандығы) педагогиканың осы типіне сәйкес білім-тәрбие жүйелерінің барлығының жақшасының сыртына оу бастан шығарылып тасталған, немесе олардың ішіне әдейі кіргізілмеген.

Социумның өз ішінде жіктелуіне қарай және техникалық прогрестің кеңеюі мен қарқынды жүруіне байланысты Социум үшін жарайтын индивидті даярлау міндеті бір-бірінен барған сайын алшақтай түскен және әр түрлі социумдық салаларға бөліне бастаған екі міндетке жіктеледі. Олардың біреуі индивидті қоғамдық өмірдің сәйкес салаларында жақсы қызмет ете алу үшін қажетті білімдермен жабдықтау мақсатын көздейді; оны білім беру жүйесі шешеді. Мұнда білім берудің анық бір (тарихи және идеологиялық) көкжиегі болады, яғни бітімделеді (шексіз бітімделуден қалады). Келесі бір екінші міндет индивидке заңдық, саяси, моральдық және басқа да нормалар мен ұстанымдарды, социумның ішіндегі стандарттар мен таптаурындары егу мақсатын көздейді; оны сырт жағынан қарағанда, неғұрлым азырақ ұйымдастырылған, бірақ білім беру жүйесіне қарағанда, неғұрлым көбірек тармақталған және Социумның тарапынан қатаң бақыланатын және реттестірілетін тәрбиелеу саласы шешеді. Ол да біріншісі секілді бітімделген, яғни өзінің нақты белгіленіп қойған көкжиегі бар.

Енді тәжірибе тасымалдаудың батыстық әдісін жоғарыда сипатталған шығыстық әдіспен салыстырғанда, Әлем (Универсус, Космос) ақиқаттың артқы жағына итеріліп қойып, Социуммен қоршалғаны, адамның қалыптасуы оның жай ғана Микросоциум ретінде қалыптасуы үшін тұжырылғаны ғана емес, сонымен қатар мұнда ұстаздың жағдайы мүлдем басқа екені көзге түседі. Ол - Космостың емес, Социумның қызметшісі, ол - өзіне берілген ролді орындайтын қоғамдық индивид қана. Ол сондықтан мұнда әрқашан "кіші әріппен" беріледі; және тарихта оның қоғамдық беделінің төмендеу үрдісі күшейе түседі. Социумда тәрбие ісі мен білім берудің қызметтері мен мақсаттарының бөлінуі ұстаздың өзін бөліп-жарады, оны жартылай ұстаз - не тәрбиешінің, не білім берушінің қызметін атқаратын педагогқа айналдырады. Бұл қызметтердің бір индивид-педагогтың бойынан Социумның жалпы рухына сай қатар табылуы - нағыз кездейсоқ құбылыс.

Өткен тарихқа үңілсек, білім беру саласы тәрбиелеу саласына қарағанда ғана емес, сондай-ақ Социумның барлық салаларына қарағанда да біртіндеп дербестік ала бастағанын байқауға болады. Біртіндеп оның институциализациясы өсе бастайды, яғни мемлекеттің басқа да институттарына қарағанда, өзіндік мәртебесі бар социумдық институтқа айнала бастайды. Бүл үрдіс толығымен буржуазиялық Социумда жүзеге асып, тоталитарлық режимдерде аяғына жеткізіледі. Осы Социумда білім беру жүйесінде толығымен жатсыну орын алады. Ол Социумға толықтай еніп, оның барлық салаларына тамыр жаяды. Ол білім беру жүйесіне де орнығады. Оның осы саладағы ерекшелігіне осы тарауымыз арналады.

Бірақ бұған көшпес бұрын, буржуазиялық білім беру жүйесіндегі жатсыну мен тоталитарлық білім беру жүйесіндегі жатсынуды арнайы бөліп-жарып жатпаймыз. Себебі, олардың арасындағы айырмашылық түбегейлі кереғар емес. Ол мемлекет пен азаматтық қоғамның қарым-қатынасындағы айырмашылыққа қарай анықталады. Демократиялық буржуазиялық коғамда мемлекеттің әсер ету саласы азды-көпті болса да шектеулі. Сондықтан көптеген социумдық салалар, институциализацияланған болса да, олардың автономиялары көбірек және индивидтердің сыртқы еркіндіктері басымырақ. Мұнда индивидтер мемлекетке және оның қызметтеріне қатаң және тікелей емес, азаматтық қоғам және институциялары арқылы тәуелді болады. Тоталитарлық қоғамда мемлекет азаматтық қоғамнан жоғары тұрып қана қоймай, сонымен қатар оны өзінің билігіне тәуелді етіп, бақылап отырады және реттестіреді. Сақтандырушы - жазалаушы құрылымдар ғана емес, социумдық институттардың бүкіл жүйесі оның мүшелері ("барлық кезеңдер мен барлық халықтардың ұлы көсемінің" жақсы көретін сөзімен айтсақ, тіректері) болып табылады. Индивидтердің сондықтан да сыртқы еркіндігі мүлдем жоқ дерліктей. Бұған қоса, әрбір индивидуум әу бастан (яғни туыла салысымен) мемлекеттендірілген, ол құдіретті Левиафанның жеке меншігі мен құралы болып табылады. Мұның бәрі, әрине, жатсынудың сипатына, оның білім беру жүйесінде қалай жүзеге асатынына эсер етеді. Бірақ, қайталап айтамыз, біз оның тоталитарлық режимде қалай болатынын сараптап жатпаймыз . Демек, үлгі ретінде немесе идеалды тип ретінде алынып отырған сол бір орташаландырылған қоғамдық біртұтастық адам қызметінің бөлінген және жіктелген көптармақты жүйесіне негізделеді, ондағы, яғни Социумдағы адам қызметі еңбек формаларына, яғни сыртқы қажеттілік пен сыртқы мақсаттылыққа бағындырылған қызметке айналған. Осыған байланысты Социумның шеңберінде мамандандырылған адам еңбегінің алуан түрлі формалары - кәсіптер, мамандықтар, қызметтер және т.с.с. бар. Социум (бәрінен бұрын мемлекет деңгейінде) осы мамандықтардың, олардың сандық және сапалық өлшемдерін, сондай-ақ олардың орналастырылуының өзіне қажетті спектрін қатаң реттестіреді, бақылайды және болжап отырады. Еңбек бөлінісі жүйесі тұрғысынан алғанда, қалыптасып келе жатқан адамның қоғамдық және мемлекеттік маңыздылығы оның жеке тұлғалық болмысында емес, оның әлеуетті қызметкер, орындаушы екендігінде. Ол алдын ала қайсыбір мамандықтың болашақ иесі, коғамдық қажетті еңбектің қайсыбір саласының штаттық бірлігі ретінде қабылданады. Яғни, саяси экономия тілімен айтқанда, белгілі бір мамандықтың жүмысшы күші ретінде қабылданады. Білім берудің институциализацияланған жүйесі адамды Социумның барлық негізгі талаптарына жауап беретін жұмысшы күші ретінде даярлаудың осы бір міндетін шешеді. "Білім беру жалпы адам атаулыны емес, осы қоғамдағы және осы қоғам үшін қажетті адамды қалыптастырады" . Бұл автордың өзінің келтірген фактілерін анықтауы емес, бұл оның білім беру жүйесіне қойған міндеті). Демек, бұл жүйенің ішіндегі адам сыртқы қажеттілік пен біртұтастыққа бағынышты болып табылады. Өз кезегінде Социум мен мемлекеттің адамға деген қатынасы - жатсыну жүйесіне тән қалыптан тыс ұлғайтылған қажеттік-пайдалы қатынас (Маркс тілімен айтқанда, пайдалылық немесе пайдалану қатынасы). Мұндай білім беру жүйесі аясында адам индивиді затқа ұқсас, ("жанды зат" секілді) аяқталған, бірақ "нормасына" жеткізілуі тиіс нәрсе секілді көрінеді. Міне, адамды осы "нормасына" жеткізу - социумдық институт ретіндегі білім беру жүйесінің жоғарғы мағынасы мен миссиясы болып табылады.

Дегенмен адам индивидінің осы көрсетілген миссия аясында басты бір кемшілігі бар. Жүмысшы күші ретінде ол тек белгілі бір жас мөлшерінен бастап қана қызмет етуге қабілетті және шамамен осы жастан бастап оны мамандықтар торына сәйкес қажетті білім және біліктілікпен жабдықтауға болады. Бұл міндетті кәсіптік білім беру (орта-арнайы және жоғарғы) жүйесі шешеді. Дегенмен, кәсіптік білім - бұл ғылым арқылы алынған және техникада қолданысын тапқан білімге азды-көпті сәйкес келетін білім. Бұған қоса, ғылым мен техниканың бір орында тұрмайтыны тағы бар. Ал бұл кәсіптік білім беру саласына индивид белгілі бір білімдерімен келуі тиіс дегенді білдіреді, яғни нөлден бастамау үшін, ол алдын ала білім алған болуы тиіс. Мұндай дайындық міндетін жалпы білім беретін мектеп шешеді. Демек, білім беру жалпы және кәсіптік деп аталатын екі деңгейге бөлінетін болып тұр. Жатсынудың дамыған жүйесінде материалдық және рухани өндірістің кез келген саласында дерлік мағыналық, мақсаттық және құндылықтық аспектілер үрдістен нәтижеге көшірілген, демек, біріншісі екіншісіне тәуелді болып табылады. Бұл тұрғыдан алғанда білім беру жүйесінде де дәл осылай. Мұнда нәтиже -мектеп түлегі ретіндегі немесе орта-арнайы немесе жоғарғы оқу орнының түлегі ретіндегі оқыған индивид. Білім беру жүйесі өз мазмұны бойынша педагогикалық (білім беретін және тәрбие беретін) үрдіс. Бұл үрдіс нақты және қатаң құрылған, тәртіпке салынған және реттестірілген. Бұл тұрғыдан алғанда, педагогикалық жатсынудың дамыған жүйесі римдік өркениеттің лайықты мұрагері болып табылады. Мұны А.П.Огурцов тиянақты сараптаған. (Жалпы алғанда, жақша ішінде айтар болсақ, барлық батыс өркениеті - гректік емес, римдік антика дүниесінің, оның іскерлігі, тәртіптілігі мен заңгерлігінің мұрагері. Бұл рухтың еуропалық өркениет үшін, ал XIX ғасырдан барлық әлемдік өркениет үшін құртушы импульсі әлі күнге дейін түсінілмеген және қажетті деңгейде бағаланбаған).

Жатсыну жайлаған білім беру жүйесінде, жатсынған педагогикалық үрдісте индивидтердің екі негізгі құрамы байқалады: а) педагогикалық қызметті, білім беру мен тәрбиелеуді іске асыратындар (мұғалімдер немесе оқытушылар, бір сөзбен айтқанда, педагогтар) және б) педагогикалық қызмет, барлық білім беру - тәрбиелеу үрдісін қабылдайтындар (оқушылар, студенттер) . Бұл топтардың құрамы сандық жағынан да (педагогтар неғұрлым аз), сапалық жағынан да (педагогтардың білімдері басым) тең емес, ал оқушылар немесе студенттер ондай білімге ие емес (немесе, нақтырақ айтқанда олардың білімдері оқудың сатыларына сай). Формальді болса да, жағдай осындай.

Бұл екі топтың қатынасы құндылықтық жағынан алғанда бірдей емес; олардың арасына дистанция орнатылған, бұған қоса бұл дистанция көлденеңінен емес, тігінен орнатылған: педагог білім беру жүйесінің субординациялық сатысында білім алушыдан жоғары тұрады. Бірақ бұл екі контингенттен басқа инстанциялар - білім беру институтының бөлімдері жоғары тұрады, өз кезегінде олар да субординация логикасына тәуелденген және білім беру жүйесінің шенеуніктерінің "тұрағына айналған". Барлық сол жарамсақтар, нағыз педагогикалық үрдіске тікелей араласпаса да, білім беру практикасында білім беру жүйесін бақылайды, оны сырттан реттестіреді, оның мақсаттарын, кызметтерін анықтайды, оқу бағдарламаларын, оқыту әдістемелерін жасайды, нұсқаулар мен жазбаша өкімдерді жоғарыдан жібереді. (Демократиялық жүйелерде, әрине, бұл әрекеттер жұмсақтау және икемдірек, "қайта кері байланыс" және т.с.с. бар; тоталитарлық Социум шарттарында бүл пирамида неғұрлым сіресіп қалған, ал оның педагогикалық үрдістің өзіне әсері неғұрлым қатаң және ең бастысы, біржақты жоғарыдан төмен қарай бағытталған). Шенеуніктің белсенділігі оқушыға емес, тікелей педагогқа бағытталған. Сондықтан да талдауды содан бастаймыз.

Бұл жүйеде, нақты педагогикалық үрдістің шеңберінде педагог басты фигура болып табылады. Педагогикалық қызмет педагог үшін қызмет-әдіс, яғни еңбек болып табылады. Буржуазиялық Социумда бұл еңбектің құрамында жалдама еңбектің барлық атрибуттары бар болады; ал еңбек "құрметті міндет" болып саналатын тоталитарлық Социумда еңбек басыбайлы еңбектің бір түрі ретінде көрінеді. Қандай жағдайда болмасын ол сыртқы қажеттілік пен сыртқы мақсаттылыққа бағындырылған. Педагог белгілі бір мамандықтың жүмысшы күші болса, ал оның белсенділігі, яғни кәсіптік белсенділіктің барлық атрибуттарына ие белсенділігі осы жүмысшы күшін жарату, пайдалану болып табылады. Осы жүмысшы күшін жалдаушы және оны тұтынушы - Социум және мемлекет, дәлірек айтқанда - әкімшілік инстанция (министрлік, мекеме және т.с.с.). Олар, сондай-ақ, осы жүмысшы күші дайындайтын өнімге тапсырыс берушілер де болып табылады. Бұған қоса, бүл жерде сөз принцип туралы болып отыр. Демек, бүл жағдайда нақты бір педагог үшін оның педагогикалық қызметі оның тумыстан біткен дарындылығы болып табылатыны маңызды емес, немесе осы индивидтің педагогикалық дарындылығы, оның данышпандығы, оның тек осы қызмет арқылы ғана өзін-өзі тұлға ретінде сезінуі маңызды емес. Оның мұндай қабілеттеріне қарамастан, еңбек бөлінісі жүйесінде оның қызметі жатсыну жүйесінің барлық атрибуттарына тәуелдендірілген және бұған қоса ол (өзінің, өз балалаларының және туыстарының) өміріне қажетті күнкөріс құралы болып табылады. Және оның бұл қызметі сырттай нұсқаулар, бұйрықтармен қоршалып тасталған, еңбек тәртібімен, кәсіптік этоспен жэне т.е.с реттестірілген (соңғысы шығармашыл тұлғаның әдептік кодексіне сай келе бермейді).

Енді педагогикалық еңбек сипатына үңілсек. Кез келген еңбек, әсіресе ол "соңғы нәтижеге" бағытталған болса, ол жанды іс-әрекеттің, еңбек пәнінің, еңбек құралының және басқа салалармен (жоқ дегенде материалдық өндіріс саласындағы технологиялық қатынастарға пара-пар) қатынасының бірлігі болып табылады. (Демократиялық-буржуазиялык қоғамда да және тоталитарлық Социумда да) педагог өздігінше педагогикалық еңбекті жүзеге асыру қабілетіне ғана ие. Ал оның еңбек құралдары мен еңбек пәнін педагогқа Социум және мемлекет беріп отырады. Еңбектің соңғы нәтижесі де педагогтікі емес; оны Социум-тапсырыс беруші, мемлекет иеленеді (буржуазиялық қоғамда - жанама түрде, ал тоталитарлық коғамда - тікелей түрде). Педагогтың өз еңбегі, педагогикалық үрдісте өзінің жұмыс күшін жаратуы да оған тиесілі емес. Шындығында бүл еңбекті педагог арқылы мемлекет пен Социум жүзеге асырып отыр. Демек, институтталған білім беру жүйесіндегі педагогтың еңбегі барлық өлшемдері бойынша жатсындырылған және өзін-өзі жатсындыратын еңбек болып табылады.

Бір тұтастық ретінде алынған жатсыну үрдісі іштей полярланған, яғни онда екі полюс бар. Бір полюсінде форма қалыптастырушы белсенді іс-әрекет, ал қарама-қарсысында - оның заттанған нәтижелері. Осыған сай, ор түрлі полюстерде орналасқан индивидтер де жатсыну жүйесінде бірдей емес орындарды иеленеді. Қалыптастыру полюсінде орналасқан тұлға жатсыну үрдісінің алғашқы фигурасы болып табылады. Бұл - педагог. Педагогикалық жұмыс күшінің иесі ретінде педагог осы жұмыс күшінің персонификациясы. Бұл жақын мағынасында; ал жалпы алғанда ол өзінен жоғары тұрған білім беру жүйесінің персонификаторы. Демек, ол жатсыну үрдісі ретіндегі педагогикалық үрдіс аясында өзіне алдын ала таңылып қойған басқарушылық қызметті атқарады, басқарушылық жүріс-тұрысты жүзеге асырады. Социумдык тұрғыдан алдын ала таңылған әрбір рол жүріс-тұрыстың және әрекет етудің қайсыбір матрицасы, қайсыбір схематизмі (тіпті алгоритмі) болып табылады, ол этикет, әріптестермен, бастықтармен және қол астындағылармен өзін-өзі ұстау мәнерін, тіпті "сыртқы формасын" (киім киюде, шаш жөндеуде, бояну және т.с.с. сәндену немесе сәнденбеу) сақтауды қамтиды. Рөлдің мазмұны мен құрылымдық элементтерін рәсімдеу сол рөлдің кызмет ететін саласына байланысты анықталады. Индивидті жатсыну неғұрлым көбірек жайласа, соғұрлым оны рол өзіне бағындырады, ол соғұрлым өзінің жеке даралығын жояды және сол рөлге сәйкес келмейтіннің бәрін баса береді (өз болмысын сол рөлдік қызметпен бірдей етпейінше жаныштай береді).

Педагог, өзінің педагогикалық қызметін орындай отырып, оз еңбегімен өзінің еңбек құралдарын қозғалысқа келтіреді және өндірістің сол саласының алдын ала анықталған ерекше технологиясына сай еңбек пәнін өңдей отырып, өнім, нәтиже жасайды. Сондай-ақ ол өзінің өндірістік үрдісінде ор түрлі дәрежелі педагогикалық жүмысшы күшінің басқа да персонификаторларымен (әріптестер, әкімшілік, техникалық қызметкерлер құрамы) рөлдік байланысқа түседі. Бұл оның нақты мағынасындағы қарым-қатынас емес. Бұл бір рөлдің (қайсыбір формада ритуалдандырылған матрица, схематизм) басқа бір рөлмен жанасуы. Шындығында бүл жатсындырылған білім беру жүйесінің өз ішінде өз-өзімен әрекет етуі, мысалы, тұтыныс баға тіліндегі емес, айырбас баға тіліндегі тауар мен ақшаның бір-біріне қатынасы секілді. Тауар екі жақты, бірақ жатсыну жүйесіндегі кез келген индивид те дәл солай екі жақты. Педагог та екі жақты. Бірақ педагог зат емес, сондықтан да ол басқа педагогтармен адамға лайықты болып келетін басқаша қатынастарға түседі. Жатсыну тілінде бұл "формалды емес байланыс" деп аталады. Бұл рөл аралық байланыстың бұл жерде - басты, ал адамдық-жандының ("формальді еместің") - негізгі емес, педагогикалық технология нормаларының тұрғысынан міндетті емес екендігін көрсетеді. Қайсыбір педагогтың бойында тұлғалық бастама неғұрлым аз болса, соғұрлым оның мінез-құлқы мен іс-әрекетінде "бірінші орынға тұлғалық емес, стандарттық-рөлдік сапалары шығады" . Жатсыну үрдісінің екінші полюсінде жатсыну үрдісінің нәтижесінен басталатын екінші орында, бірақ жатсыну жүйесінде нәтижелер басты болып табылатындықтан, педагогикалық жатсыну жүйесінде ынталы фигуралар ретінде танылатын фигуралар шоғырланған. Бұл - педагогикалық үрдістің төбесінен қарай отырып, оз орындарынан оны басқаруға тырысатын білім беру жүйесіндегі көптеген шенеуніктер. Олардың бәрі де персонификация көрінісі, бірақ педагогикалық үрдісті алшақтан басқарудың әр түрлі қырларының персонификациясы. Олардың белсенділігі басты емес және көбінесе жалған, бірақ жатсындырылған біртұтастықтың бетінде ол жатсыну агенттеріне неғұрлым мәнді және неғұрлым толыққанды болып көрінеді. Бұған қоса, бүл фигуралар мемлекет пен Социумның өкілдері ғана.

Педагогтың еңбек құралы материалдық құрал-жабдық, әр түрлі оқу құралдары және нұсқаулар, әдістемелер, бағдарламалар және т.с.с. Педагогтың еңбек пәніне келсек, жатсындырылған білім беру жүйесінде оның ерекшелігі бір басқа. Бұл оның беріп жатқан білімдері де емес, жүріс-тұрыс нормалары да емес, немесе өз шәкірттеріне сіңдіріп жатқан көркемдік талғам бағамдары да емес. Мұның бәрін құралдар тобына жатқызуға болады, себебі олар педагогқа жоғарыдан түсіріледі. Кейде мұның бәрі оның жұмысшы күшінің мазмұнына кіреді. Педагогикалық жатсыну үрдісінде педагогикалық қызметтің пәні ретінде білім алушының өзі және тәрбиеленуші қалыптасып келе жатқан адам индивиді болып табылады. Тапсырыс беруші Социум педагогикалық технологиядан, бүкіл білім беру жүйесінен "госттың" негізгі талаптарына жауап беретін өнімді талап етеді. Мұндай өнім ретінде осы жүйемен өңделген индивидтер - студент болуға талапкерлер немесе қажетті (Социумға пайдалы) жұмыс күшіне ие адамдар болуы тиіс.

Осындай көзқарас тұрғысынан қарастырылған бүкіл білім беру жүйесі және бастаушы сатылардан бастап ең жоғарғы сатыларға дейінгі (кейде, яғни кейбіреулер үшін аспирантура мен докторантураны қосқанда) бүкіл педагогикалық үрдіс шикі материал жартылай дайындалған өнім немесе дайындама ретіндегі индивидті сатылап өңдеу жүйесі болып табылады. Жатсыну үрдісі жайлаған педагогикалық қызмет педагог-субъектінің объект және тек қана объект ретінде қабылданатын білім алушыға және тәрбиеленушіге бір жақты және жоғарыдан төмен қарай бағытталған белсенділігі. Қарама-қарсы вектор (оқушы - "объектіден" педагог-субъектіге қарай) білім беру жүйесінде ескерілмеген. Әрине, "формалды емес байланыстың" олардың арасында болуы мүмкін және ол бар да, бірақ ол субстанциялық емес, қандай да бір акциденциялық нәрсе секілді, қысқартылған секілді, ең бастысы - жатсындырылған педагогикалық жүйе үстемдігімен бағындырылған нәрсе секілді көрінеді. Жалпы алғанда - осы жүйе логикасына сай - педагогтың білім алушыға қатынасы (сөйлесу барысында жүзеге асса да) - бұл объективті белсенділік.

Білім алушы (оқушы, студент) да білім беру жүйесінде рөлдік қызмет атқарады. Бұл рөлді осы жүйе алдын ала тапсырып қойған: бұл жүйеде ол "объектінің орнына нақты орныққан, яғни ол енжар тұлға болып табылады, оның барлық белсенділігі - оқушының әлеуметтік рөлін орындауда ғана" . Ол - педагог еңбегі пәнінің персонификаторы. Ол өзінің барлық адамдық сипаттарын мектепке кірер алдында қалдыруы тиіс, яғни Тозаққа кіріп бара жатқан адамның барлық үміттерін қалдыруы тиіс секілді.

Бала, жасөспірім немесе бозбала жатсындырылған білім беру жүйесіне енжар және өз пікірі жоқ зат ретінде, педагогикалық инженерия құралдарымен және әдістерімен өңдеуге жіберілетін нысан ретінде енгізіліп, бой көрсетеді. Әрине, ол өлі емес, өзінің психикасы (мысалы, эмоциялары) бар тірі зат. Бірақ одан басқа еш нәрсе емес. Бұл тұрғыдан келгенде, бүкіл педагогикалық практика және оған қызмет жасап, оны ақтайтын теория "табиғаты жағынан жансыз және рухсыз, олар адамның, әсіресе қалыптасып келе жатқан адамның бойында оның сезімдік-рухани әлемін және арын мойындамауға, адамның оларды иеленуге және сырттан қалыптастыруға және өзіне тәуелді етуге деген талпынысын кері қайтаруға құрылған" . Индивидтің бойында психосоматикалық құрылысымен қатар оның ішкі рухани жан (едәуір бай) әлемінің болуы мұнда есепке алынбайды. Педагогикалық инженерия индивидте мұның біреуі де жоқ және ол онсыз да жап-жақсы "күнелте" алады дегенді бастама ұстаным ретінде қабылдайды. Мұндай қатынас қалыптасып келе жатқан индивидтің болмысына байланысты болмағанмен, объективті тұрғыдан бұл әлемге аяушылық білдіреді. Ал тоталитарлық Социумның жазалаушы педагогикасының жүйесінде істің барысы бұлай емес. Бұл педагогика "адам тұлғасының ең терең деген негіздері мен құндылықтық бастауларына қол салып, қастандық жасайды". Ол "қалыптасып келе жатқан адамның ішкі рухани жан әлемін тұрлаусыз механизмдермен алмастырып, оны өшіруге және тамырымен жоюға бағытталған" . Алғашқы объективті алғышарт және педагогикалық технологияның нұсқауы - білім алушының ішкі жандық-рухани қуыс кеуделігінің презумпциясы болып табылады. Осы презумпцияға сай, жас бала педагогтың Білім жазбаларын сызатын таза тақтасы секілді, немесе сол Білімдердің "жан беретін сусыны" толтырылатын бос ыдыс сияқты, немесе үстіне Білім "жүгі" артылатын жануар секілді, немесе ең ақырында тапсырыс беруші - Социумның айтқанымен өңделетін сызба қалыбы секілді. Бұл презумпция педагог пен білім беру жүйесінің көз алдында педагогқа берілген "тәрбиелік толыққандылық" презумпциясын тудырады және оның білім алушыға бір жақты бағытталған инженерлік-технологиялық әсерін ақтап шығады.

Егер бұл презумпция-нұсқау баланың бойында қайсыбір ішкі ("субъективті") әлемнің бар екенін мойындаған күнде де, бәрібір оны "мәдениеттелмеген", өңделмеген, шикі және тұрпайы деп бағалайды. "Бұл стратегиядан логикалық түрде шығатын қорытынды: тәрбиеленушілердің кез келген жеке субъективті қасиеттері кедергілер, тосқауылдар болып табылады, сондықтан оларды жеңу, ысырып шығару керек. Қалыптастыру педагогикасына икемді материал - жұмсақ балауыз, таза парақ қажет және оған әлеуметтік тұрғыдан берілген "мәтін" түсірілуі тиіс. Өзіне керектіні ғана көргісі келетін ол, көбінесе, бала әу бастан бос ыдыс болып табылады және оның ең алғашқы күйі - ішкі жан-рухани әлемінің нөлдік межеде болуы" дегенге сенеді. Әрине, ешкім де қалыптасып келе жатқан индивидті түбегейлі мағынада үндемейтін зат ретінде қабылдамайды. Педагогикалық инженерия тіпті бұл заттың өзінің дауысы бар екенін мойындайды, бірақ ол соңында педагогикалық жүйеге де және Социумға да қажетті зат емес болып шығады. Педагогикалық инженерия одан басқа дауысты талап етеді, яғни Абсолютті ақиқаттарды баяндайтын Педагог-субъектінің даусының жаңғырығын талап етеді. Және осы инженерия дәл осы дауысты "қоюмен" айналысады және сол дауыс "шығу" үшін барлығын жасайды. Осы жерде дауыс тазалығының деңгейі немесе оның бұрмалануы ғана Педагогтың мадақтаушы немесе сөгуші назарына лайық болып табылады. Бұған қоса, оқу бағдарламасынан оқу пәніне дейін, педагогикалық инженерия әдістерінен оны жалдаған және мемлекеттің арнайы заты ретінде қолданатын Социумға дейінгі барлық нәрсе педагог жағында болып табылады. Мұндай инженерия объектісінің еш құқығы жоқ; оның жағында оны қорғайтын да, сақтайтын да еш нәрсе жоқ, тек өзі сияқты құқықсыздармен ынтымақтастығы ғана бар. Және бұл құқықсыздықты ең басынан-ақ жатсындырылған Социум аясындағы білім беру және тәрбиелеу жүйесі белгілеп, рұқсат еткен. Педагогикалық қызмет, осы тұрғыда, құдіретті мемлекет пен Социум тарапынан құрбандыққа шалынған қалыптасып келе жатқан индивидке жасалатын барынша жабдықталған, ұйымдастырылған және реттестіріліп отыратын зорлық ретінде көрінеді.

Міне, осы себептен де жатсындырылған педагогикалық қызмет баламен бірге емес, оның еркінен тыс, оның үстінен жүргізіледі және оның көпқырлы ішкі рухани әлемін ғана емес, сондай-ақ оның шығармашыл өзіндік жеке-дара іс-әрекетіне де соқпай өте шығады. Сондықтан да педагогикалық белсенділік өңдеу және ендіру ретінде түсініледі. Бұған қоса ол қулық логикасымен де, яғни мадақтау және сөгіс беру, марапаттау мен жазалау шараларының жүйесімен де қамтамасыз етіледі. "Бағалар" жүйесі де осыған жатады. Бұлардың екеуі де мәжбүрлеудің, яғни күштеудің әр түрлі екі формасы болып табылатындығы дәлелденген, сол себепті екеуі де қалыптасып келе жатқан индивид бойындағы тұлғалық-шығармашылық бастаманы жояды және жаншиды.

Жатсыну жаулап алған педагогикалық үрдіс логикасына ғана емес, сондай-ақ жатсындырылған Социум логикасына да сай, барлығы да осылай болуы тиіс. Және де мұны түсіну күрделі емес: шынайы Тұлға, жоғарыда айтылып өткендей, - космостық тәртіп феномені, ол кез келген Социумнан басым тұрады, сондықтан да оның ішіне сыймайды. Ол басқаруға көнбейді, себебі кез келген детерминацияны өз әрекетінің мотивациясына енгізбес бұрын, ол ар-ұждан инстанциясына жүгінеді, ал ар-ұят болса - ол да космостық тамырланған. Бүкіл білім беру және тәрбиелеу жүйесі Социуммен және Социум үшін ұйымдастырылғандықтан, бұл жүйенің ешбір саласында қалыптасып келе жатқан индивидте тұлғалық бастаманы жетілдіруге, ұштай түсуге бағытталған мақсат-шаралар жасалмайды. Және бұған қоса, ол жатсыну желілері жүргізілген жүйе болса.

Бірақ бұл жүйенің білім алушыға ғана емес, білім берушіге де қатынасы осындай. А.С. Арсеньев, кеңестік педагогиканы сипаттай отырып, "педагогикалық жоғарғы оқу орнында бірде-бір білім беру бағдарламасы ұстаздың өнегелі тұлға ретінде тәрбиеленуін көздемейді. Оның тек әр түрлі білімдер мен біліктіліктермен қарулануы көзделеді. Үлкен әріппен жазылатын Ұстаз болу педагог болып қалыптасып келе жатқан ана не басқа бір индивидтің жеке бейімділігі мен қабілеттілігіне, оның жеке тағдыры мен өміріндегі жағдайына байланысты туындайтын кездейсоқ үрдіс болып қалып отыр" .

Бұған қоса, жатсыну логикасына сай, тұлғалық қалыптасуға қатыстының бәрінен толығымен құтылу - қажетті нәрсе. Себебі педагогикалық инженерияның идеалды өнімі -бұл бірегейленген, стандартталған тип, ол нормадан мына немесе басқа жаққа қарай қатаң шектелген ауытқуларға және қосу не алу белгілерімен бағаланатын ауытқуларға ғана жол беретін тип. Қол жетерлік барлық нәрсемен жабдықталған педагогикалық технология жүйесі адам бойындағы тұлғалық бастаманың кез келген көрінісін, өзегі немесе симптомдарын барынша шеттетуге бағытталған және білім беру уақытының өн бойында, осы технологияға сай, "шикі материал" "кондициясына" дейін жеткізіледі. Жатсындырылған білім беру - тәрбие жүйесі шарттылықтарында адамдық, тұлғалық даму мен адамның кемелденуі себепсіз және кездейсоқ, яғни ол жүйеге қарсы немесе одан тыс өтеді.

Әрине, еркінсіздік дәрежесі мен қалыптасушы индивидті күштеу формалары демократиялық және тоталитарлық режимдерде ғана әр түрлі емес, сондай-ақ бір режимнің шеңберінде-ақ білім беру - тәрбиелеу үрдісінің сатыларында да әр түрлі болады. Мысалы, ЖОО студентінің немесе колледж, техникум және т.с.с. оқушысының оқу үрдісі тұрғысынан да, сондай-ақ білім алу қажеттілігі тұрғысынан да көбірек еркіндігі бар. Көп жағдайда ол осы оқу орындарына шын ниетімен емес, сыртқы қажеттілік деп тапқандықтан түседі, сондықтан да ол оқу үрдісіне қашып құтыла алмайтын бәле ретінде қарап, мүмкіндігінше неғұрлым аз жүйкені жұқарта отырып, бастан кешу керек деп санайды. Басты мақсат - "түбіртек", яғни оқу орнын бітіру жөніндегі ресми куәландырылған және алынған білімдердің деңгейі мен сапасына қарамастан, мамандық иесі екендігін куәландыратын құжат алу ("арғысын көре жатармыз!").

Ал оқушының жағдайы едәуір күрделірек. Білімнің белгілі бір деңгейін алу міндеті ол үшін жалпы білім беру мектебіндегі оқуын, әскери борышпен салыстыруға болатын мемлекеттік міндеткерлік түріне айналады; ол оқуға міндетті. Онсыз ол ешкім де, еш нәрсе де емес. Білім алмаған жағдайда оның үлесіне неғұрлым тұрпайы, мүлдем мамандықты қажет етпейтін еңбек тиеді. Дегенмен санасында мұны түсіне отырып (егер ол жоғарғы сынып оқушысы болса), оқушы білім-тәрбие жүйесі мен үрдісіне және мектепке бар болмысымен қарсыласады. Ол, әрине, бұл жүйеде оған адам ретінде орын жоқ екенін көмескі түрде, немесе азды-көпті деңгейде түсіне алады. Және оның жаны мен жүрегінде оған деген белсенді немесе енжар негативизм пайда болып және ол әр түрлі формаларда көрініс береді.

Білім беру жүйесіндегі жатсынудың маңызды жақтарының бірі осындай. Бірақ оның бұл жағы, бұл жүйенің міндеттері мен мақсаттары тұрғысынан алғанда, оның алдында тұрған мақсат пен міндет - білім алушыларға білім берумен салыстырғанда екінші орында болып табылады. Жатсынумен зақымдалған білім беру жүйесіндегі білімнің, әрине, осы жатсынумен зақымдалмауы мүмкін емес. Бірақ жатсынудың ғылым саласындағы білімге енгізген нәрселеріне білім беру саласы жаңа не қоса алады? Енді осы мәселені қарастыруға көшейік.

Бірақ оған көшпес бұрын, Социум (ары қарай - мемлекет пен білім беру институты) жоғарыда белгіленген міндетті шешу үшін қандай негізгі мәселе немесе қиындыққа кездесетініне назар аударайық. Бұл жерде жатсынудың метастазаларымен залалданған Социум ғана емес, кез келген Социум туралы сөз болады.

Ғылым саласымен тек қана үлкендер емес, сондай-ақ кәсіптік деңгейде даярланған индивидтер шұғылданады. Сондықтан онда ықтималдық мәселеден пәндік-нақты дәлелдіге дейінгі барлық және кез келген білім айналымда болады және олар кәсіпқой еместердің санасына бейімделмеген түрде айналымға түседі; ол ғылымның осы саласымен шұғылданатын индивидтерге түсінікті. Ал білім беру саласының - жалпы білім беру мекемелерінің - полюстерінде өз статустары жағынан ғана емес, сондай-ақ жас мөлшері жағынан да өзгешеленетін индивидтердің топтары шоғырланған. Білім беру жүйесінің атынан транслятор, білім жеткізуші болып табылатын педагогтар - үлкендер. Қарама-қарсы полюсте төменде орналасқан және өздеріне осы білімдер арналған, осы білімді қабылдаушы болуға міндетті индивидуумдар құрамы - ересек бала жасынан орта жасөспірімдік жасқа дейінгілер. Сондықтан, егер мектеп жасына дейінгі білім беру саласын қоспағанда, жалпы білім беру мектебінде ғылыми білімді оқушылардың жас мөлшеріне қарай таңдау және бейімдеу мәселесі туындайды. Берілетін білімге қойылатын талап - білім беру сатысына сай оқушылардың ойлау деңгейіне түсінікті болуы. Социум бұл мәселені қалай шешеді? Ол оны ең қысқа жолды таңдай отырып шешеді және неғұрлым аз қарсыласу болатын жолды ұстанады. Жалпы алғанда бұл жол мынадай.

Білім беру саласы ретіндегі социум ғылымнан оның алғашқы шебінде жасалып жатқан немесе теорияға әлі нақты айнала қоймаған білімді емес, растылық пен ақиқаттылық мәртебесін алып үлгерген білімді, яғни ғылыми пән формасындағы білімді алады. Бұл, дегенмен, ғылыми білімнің келесі метаморфозына жағдай тудырады. Ғылым саласынан өз саласына ғылымның нәтижесін ғана қабылдай отырып, білім беру жүйесі осы нәтиже мен оны туындатушы, қайта жасаушы және қажет болған жағдайда

Бұл мәселе (немесе: мәселе болмаса да, мұндай бейімделу қажеттігі, білімнің бейімделуі), біздің пікірімізше, болған, қазір де бар, бола береді де. Қоғамның типіне байланысты емес.

Өзгертуші (соның ішінде, дамытушы) үрдістердің - ғылымның басқа салаларында шоғырланған, бірінші кезекте оның алғы шебінде, яғни танымдық іс-әрекет пен білімнің өзі қиындау анықталған үрдістердің арасын алшақтатады. Ғылыми пән (жатсыну үрдісі оған мұндай сипат берсе де) өзіндік мәні жеткілікті нәрсе секілді емес, оның туылған сәтінен бастап жинақталған, барлығын қамтитын тұтас білімнің "бөлігі", бір сәті ретінде көрініс береді. Гегель "нәтиже шынайы тұтастық емес, нәтиже өзінің қалыптасуымен біріккенде ғана нәтиже болады; ал құр бос нәтиже - ол артынан тенденция ғана қалдырған құр мәйіт" деп арнайы атап өткен . Білім беру жүйесіне дәл сол "мәйіт" кірігіп кетіп, оның ор түрлі деңгейлерін айналдырып отырған да сол болып табылады. Осындай қарапайым және аса көзге түсе қоймайтын операцияның нәтижесінде ғылыми пән өзіне мүлдем ұқсамайтын басқа бір нәрсеге айналады. Оның аты - оқу пәні . Тағы да бір рет басып айтқанды жөн көріп отырмыз: ол екеуінің арасындағы айырмашылық - принципті тұрғыдан. Егер біріншісі өзінің кез келген сатысында өзгерістерге ұшырайтын болғандықтан, аяқталмаған, әлі дайын емес нәрсе ретінде көрінсе, ал екіншісі ешқандай іштей өзгерістерге ұшырамау себебінен өзіндік мәні жеткілікті, аяқталған және дайын нәрсе секілді көрініс береді. Құр нәтиже "өзінің артынан тенденция қалдырғандығы" себебінен ғана мәйіт болып табылмайды; ол сондай-ақ өзінің ары қарай қалыптасуы үшін қандай да бір потенциядан қол үзгендігі жағынан да мәйіт болып табылады. Оқу-пәндік білімді оны толығымен, немесе оның ішіндегі бір нәрсені сырттай ауыстыра отырып өзгертуге болады, мәселен бір механизмді басқасымен немесе бір детальді басқа бір детальмен ауыстырғандай. Егер ғылыми пәнді өсуге қабілетті тірі организммен салыстыруға болатын болса, оқу пәнін ешқандай өсуге бейім емес, әлі механизммен салыстырған жөн.

Бірақ оқу пәнін, оқу-пәндік білімді рәсімдеу жолындағы алғашқы қадам ғана осындай. Келесі қадам төмендегідей. Білім беру саласы ғылыми-пәндік білімге бірқатар талаптар қояды, ал ол талаптар жүзеге аса отырып, оны едәуір өзгерте түседі. Егер кәсіптік білім саласына үңілсек, онда бұл түрленімнің суреті төмендегідей.

Жоғарғы оқу орнының бағдарына немесе болашақ мамандардың мамандықтарына сай білім беру жүйесінің жоғарғы инстанциялары білім салаларының шеңберін анықтайды және оларды оқыту бағдарламаларына енгізеді. Бұл бағдарлама білім салаларының бағдарлаушы және бағдарлаушы емес деп бөлінуін көздейді. Бірінші білім салалары екіншілеріне қарағанда басымдылыққа ие. Бірінші білім салаларын меңгеру білім алушылар үшін міндетті болып саналса, білім салаларының екінші түрі үстірт болуы да мүмкін. Бұған қоса, бағдарлаушы емес білім саласының ішінен факультативті (мүлдем міндетті емес) білім ерекше көрінеді, оны меңгеруді бағалаудың деңгейі нөлдік межеде болуы мүмкін. Білім салаларының болашақ маман үшін маңызды және аса маңызды емес болып, осылайша қарапайым бөлінуі мен түзілуі оқу пәндерінің құрамындағы оқытылуы қажет білімнің дұрыс рәсімделуін талап етеді. Мектепте білім беру саласындағы ғылыми білім бұдан да асқан сүзгіден өтеді, себебі, жоғарыда көрсетілгендей, ол білім алушылардың жас ерекшеліктеріне сәйкестендірілуі тиіс.

Сонымен, ғылым жолымен алынған білімдерді келесі ұрпақтарға тапсыру және мамандарды (соның ішінде, ғылым саласындағы мамандарды, білім беру саласының қызметкерлерін) дайындау міндеті білімнің ерекше типін - оқу-пәндік білім мен сәйкесінше - бұл білімнің әдеби бекітілуінің ерекше формасын, яғни оқулық атаулының дүниеге келуін тудырады.

А.П.Огурцовтың зерттеулері көрсеткендей, білімнің оқу-пәндік формасы алғаш рет Ежелгі Римде анық қалыптасып, дәл осы жерде білімге кітаптық сипат берілген еді: "Оқулық және оны тыңдарман алдында оқу білім беру жүйесінің өзегі" . Мұның бәрін біздің дәуір де өзіне мұра етіп қабылдады және, әрине, онда өзінің қолтаңбасын қалдырды.

Бір қарағанда, білім беру жүйесінің ішінде өндіруші ғылымға тән негативті феномендер, соның ішінде ғылымның функционалдық бөлінуі оқу пәндерінде ғылыми білімнің пәндік мамандандырылуын қайта қалпына келтіру арқылы жолға қойылып жатқандай көрінуі мүмкін. Жалпы білім беру мектебінде, мысалы, оқу пәні қағаз жүзінде ғылыми теория немесе ғылыми пәннің бөліп-жарылмаған нысанасына сәйкес келеді. Дегенмен мұндай "оңның" бірқатар "теріс" жақтары да бар. Білім беру жүйесінде, соның ішінде пәндік білімнің айналымға түсу үрдісінде жатсынудың барлық негізгі аспектілері соңын табады және олар ғылым саласында таным мен білімді толығымен қамтиды. Мүмкіндіктің жоқтығынан біз осы аспектілерді қарастырамыз және мұнда білімге, оның оқулықта қалай берілгендігіне назар аударамыз.

Жоғарғы және арнайы оқу орындарында оқулық жалғыз қолданылатын әдебиет болып табылмайды, ал лекцияның мәтіні (әсіресе, оның ішінде лектордың авторлық ойлары басым болса) оқулықтың жоғарғы инстанциялар бекіткен мәтінімен сәйкес келмеуі де мүмкін. Жалпы білім беру мектебінде ол әлі күнге дейін оқу-пәндік білімнің орталық әдісі мен арнасы болып табылады, сондықтан мектептегі білім беру жүйесінің толығымен оқулық- центризмдік сипаты туралы айтуға болады. Енді әдебиеттің осы бір оғаш түріне, оның поэтикасына (әрине егер оған осылайша анықтама қосу болатын болса) үңілейік.

Оқулық оқу-пәндік білімнің мәнін көрсетеді. Бұл білім бәрінен бұрын монологикалық жэне арнайы бір топқа арналмаған: ол барлығына да және ешкімге де арналмаған. Одан құрастырылған оқулық та дәл сондай. Бұл білім, ары қарай, қалыптасқан, аяқталған, дайын білім ретінде көрінеді. Ғылымның ішінде кез келген нәтиже ерте ме, кеш пе өзгеріске ұшырайтын болғандықтан, ғылыми қауымдастықта салыстырмалы түрде ғана аяқталған болып саналатын ғылыми-пәндік білімге қарағанда, оқулықтағы білімге аяқталғандық тән. Оқулықта баяндалған және институттандырылған білім беру жүйесінде айналымға түскен білім - бұл білімнің аяқталған формасындағы болмысы. Ғылыми пән, ғылымның ізденістік аясынан аралық тармақтармен бөлінген болса да, ол түгелдей ғылымнан қол үзбеген. Ал білім беру жүйесінде болса, "зерттеу ретіндегі ғылым мен оқыту ретіндегі ғылым арасында, зерттеу қызметі мен білім беру жүйесі арасында үйлеспеушілік бар және ол пәндік білімде көрінісін табады...", яғни оқу-пәндік білімде көрініс береді. Білім беру жүйесінің оқу-пәндік білімі, осылайша, білім алушыларға онсыз да бір орында тұрмайтын білімнің кешегі күнін (ал жалпы білім беру мектептерінде -кешенің арғы күнінің де білімін) берумен болады. Оқыту білімі - танымның фаустықша тоқтатылған үрдісі, оның қатып қалған деңгейі.

Оқу үрдісінде қолданылатын білім оны тудырған үрдістерден ажыратылғандықтан және оған қарсы қойылғандықтан, ондай білімнің бойында өзін тудырған ой салушы күштердің ізі де болмайды. Ғылымда білім мәселені қою және оны шешу үрдісінде, сондай-ақ қайсыбір сауалға қатылған жауап ретінде пайда болады. Оқулықта баяндалған білім, "ғылыми мәселелерді шешу шарттылықтарынан босатылады", "оның құрамынан кез келген мәселелік алыстатылады, оқулықта, тіпті, білімнің аяқталмағандығы идеясының өзіне, оның қойылған мәселелермен және таным әдістерімен байланысына жол берілмейді" .

Өз кезеңінде К.Поппер айтып өткендей, ғылыми таным мәселелерден басталып мәселелермен аяқталады. Ғылымның алғашқы және соңғы сөзі - мәселе. Оқу-пәндік білім болса, білімді тудырған мәселелерді ғана емес, сондай-ақ танымды ары қарай алып бара алатын мәселелерді үзілді-кесілді тоқтатып тастайды.

Оқулықта бекітілген оку-пәндік білімнің келесі ерекшелігі - оның нағыз ақиқат білім ретінде көрсетілуі. "Оқулықтың құрамынан ойлаудағы адасушылықтар мен қателіктер шеттетіледі. Оқулық тек ақиқат білімді, әлеуметтік тұрғыдан ақиқат деп мойындалған ғылыми нәтижелерді баяндауы тиіс" . Мұндай көзқарас, әрине, түсінікті де, себебі оқу пәні өз құрамынан таным үрдісін шығарып тастайтындықтан, ғылым тарихында әрқашан орын алып тұрған ақиқат пен адасушылықтың күресі шетте қалады. Дидактика адасушылықтар, қателіктер, қате ойларды ешқандай жағымды мағынасында қарастырмайды. Бірақ, қайсыбір нақты адасушылық оқу-пәндік білімнің құрамына және сонысымен оқулыққа да еніп кетуі мүмкін. Дегенмен ол оған дайын нәрсе, ақиқатты іздеудің жанды үрдісінен алынған құрғақ нәтиже ретінде енгізіледі. Сондықтан ол мұнда өзінің жағымды (ізденіске түрткі болатын) формасында емес, "болмауы тиіс нәрсе" ретіндегі негативті формасында көрініс береді. Сондықтан ол шүбәсіз Ақиқаттың таза сәулесін көлеңкелендіру мақсатын ғана жүзеге асырғысы келетін мағынасыздық ретінде көрсетіледі.

Оқулықта білім ешбір сұрақтар мен күмәндарға жол берілмейтін формада баяндалады. Бұл аффирмативтік, аподиктикалық және авторитарлық білім. Оқулық жалпыға бірдей және жалпыға міндетті болып табылатын бір мағыналы, аяқталған және шүбәсіз ақиқаттардың жинағы (ортағасырлық схоластикалық мағынада - сумма) ретінде жасалады және ол ақиқаттар еш талқыға салынбай, толығымен меңгерілуге тиіс білім болып табылады.

Бұл білімнің тағы бір ерекшелігі - оның ерекше реттестірілгендігі. Ғылымда нағыз білімнің идеалы біртұтас жүйе, яғни әр түрлі білім компоненттері бір-бірімен логикалық түрде өзара байланысты және бірізді болып келетін біртүтас жүйе болып табылады. Гегель: "Ақиқаттың нағыз формасы ғылыми жүйеде ғана өмір сүре алады" . Маркс осы идеяны жалғастыра отырып: "Зерттеу нәтижесі ғана емес, сондай-ақ оған апаратын жол да ақиқат болуы тиіс. Ақиқатты зерттеудің өзі ақиқат болуы тиіс, ақиқат зерттеу - бұл бөлшектенген тармақтары соңында бірігетін кең түрдегі ақиқат" . Дегенмен ғылымда білімдердің мұндай жүйелілігі оны ұйымдастыру мен баяндау формасымен емес, таным пәнін түсіну дәрежесімен, оның объективті жүйелілігіне ену дәрежесімен анықталады. Сондықтан бұл тек идеал болып табылатындықтан, ғылыми дисциплина, теорияны былай қойып қойғанның өзінде-ақ, кез келген өзгерістерге әрқашан ашық жүйе болып табылады.

Бірақ ғылыми пәнде тек идеал ғана болып табылатын нәрсе, оқу пәнінде бұлжымас норма ретінде қабылданады. Оқу пәні дайын білімге аяқталғандық сипатын бере отырып, оны дидактикалық пайымдамаларға сәйкестендіріп, сырттай ғана реттестіреді. Бұл реттестірілу, демек, білімге имманентті болып келетін түсініктермен емес, оның сырттай сәйкестілігімен жасалады. Осындай сыртқы реттестірілу арқылы дайын білімнің өзара байланысты компоненттері жабық жүйеге, яғни ғылыми білімнің (соның ішінде оның пәндік формасының да) белсенді және ашық жүйелілігіне ғана қарама-қарсы емес, сондай-ақ ондағы кез келген өзгерістерге, тіпті, оның элементтерін өзгертуге қарама-қарсы жабық жүйеге айналады. Осындай операцияның көмегімен білім табиғатына ғана емес, сондай-ақ осы білімнің пәнінің өзіне бұрмаланушылық кіргізіледі. Оқу пәні ретінде рәсімделген білімнің пәні бұрмаланған сипат алады. Әсіресе, бұл гуманитарлық бағыттағы оқу пәндерінде анық көрінеді. Мұнда жүйелі баяндау пәннің логикасына ғана емес, сондай-ақ оқулық авторының таза субъективті түсініктеріне де байланысты бұрмаланған болуы мүмкін. Осы сияқты "жүйелер" туралы айта отырып, Гегель "мұндай жарамайтын стихияда тек жарамайтын шындық, яғни қатып қалған, өлі қағидалар ғана болады. Олардың әрқайсысында баяндауды тоқтатуға болады; әрбір келесі баяндау басынан бастап жасалады және біріншісі екіншіге өздігінен ауыспайды, осылайша олардың арасында заттың (Sache) табиғатынан туындайтын қажетті байланыс туындамайды" деген .

Ғылымда бір пәнге қатысты екі немесе бірнеше теориялар, тұғырнамалар, зерттеу бағдарламалары немесе ғылыми парадигмалар жасалуы және (бір-бірімен бәсекелесе немесе бірін-бірі толықтыра отырып) қатар өмір сүруі мүмкін. Білім беру жүйесі (әсіресе, жалпы білім беру деңгейінде) мұндай "плюрализммен" келісе қоймайды; ол монопарадигмалылықты, монотеориялылықты және монопәнділікті қуаттайды. "Ақиқат біреу" деген ұғым оның ұстанымы болып табылады. "Оқулықта бәсекелес зерттеу бағдарламаларына, олардың өзара конфронтацияларын баяндауға орын болуы мүмкін емес" . Дегенмен, бұл көбінесе мектеп оқулығына қатысты айтылады. Жоғарғы оқу орындарында жағдай басқашарақ. Оқытушының, негізінен, біршама таңдау еркі бар. Ал тоталитарлық режимдерде болса, мұндай еркіндікке тек техникалық және жаратылыстанулық ғылымдар саласында ғана рұқсат етіледі. Дегенмен мұндай режим де әр түрлі, коп нәрседе бір-бірімен келісе бермейтін көзқарастарға жол бере алады (бірақ қатаң шектеулер шеңберінде).

Маркс ғылымның профессорлық формасын, яғни оның оқу-пәндік формасын ерекше атаған. Ол өз заманының саяси экономикасын мысалға келтіре отырып, саяси экономия "мәселелерді "тарихи" тұрғыдан алатындығын, барлық жерде "ең үздік" дегендерді байыптылықпен іздейтінін және ол үшін нәтижесінде қарама-қайшылықтардың да кездесуі мүмкін екендігі маңызды емес, таңдап алынған нәрселердің толықтығы маңызды екенін көрсеткен. Бұл - барлық жерде үшкір қырлары сындырылған және хаттамалардың қалың дәптерінде бір-бірімен тату-тәтті өмір сүретін барлық жүйелердің маңызын жою". Профессор өзіне оқымыстылық маскасын киіп алып, "экономика ойшылдарының әсірелеулеріне ізгі ниетпен жоғарыдан төмен қарап көз сала отырып және ермек үшін оларды өздерің күлкі былжырағына енгізеді" . Кез келген оқу пәнінің жабық сипаты оның болашақта ары қарай дамуын тоқтатып қана қоймайды, сонымен бірге оны өзіндік ерекше капсулаға айналдырады және басқа өзі секілді капсуландырылған пәндерден алшақтатылады. Сондықтан олардың арасындағы қандай да болсын қажетті мағыналық байланысты көре алу өте қиын. Сондықтан олардың кез келген жиынтығы шындықтың табиғи да, тарихи да картинасын бере алмайды.

Жатсыну үрдісі шарпыған білім беру жүйесінде ғылымда да басым болып табылатын білім типі, яғни объектілік білім қайта жасалады. Дегенмен, егер ғылымда білімнің бұл типі біртіндеп жойыла басталса, ал оқу пәндерінде ол берік және мызғымастай болып "жайғасып алған".

Енді оқу-пәндік білімді оқытудың негізгі салдарлары қандай екеніне және осы білімнің жиынтығы ретінде оқулық мұнда қандай рол атқаратынына көз жүгіртейік.

Бәрінен бұрын, білім беру жүйесі - Социумның өзіне жарамды индивидті сатылы түрде қалыптастыру жүйесі болып табылатынын әрқашан есте ұстау керек. Сондықтан оқу білім алушы индивидтерге оқу пәндерінің кешені арқылы ықпал ететін қалыптастырушы тәсілдер жүйесі ретінде көрінеді. Білім беру жүйесінде, жоғарыда көрсетілгендей, екі негізгі сұлба - оқушы және ұстаз, оқытушы ерекше көзге түседі. "Осыған сай, білім сипаты және оның құрылымы ор түрлі болады: оқушы үшін білім пән ретінде, ал оқытушы үшін доктрина ретінде түсініледі", - дейді А.П.Огурцов . Бұл қағиданы латынның disciplina сөзінің Огурцов атап өткен екі удай мағынасына сүйене отырып, нақтылай түсуге болады (оның мағынасы: а) дисциплина, тәртіп және б) ілім, ғылым). Оқушы үшін оқытылатын білім осы екі мағынаны да білдіретін пән ретінде қабылданады, ал оған берілетін білімдер кешені - күштеп оқытылатын пәндер кешені (екі мағынасында да) болып табылады. Мұғалім, оқытушы үшін білім сондай-ақ екіұдай формада, бірақ басқаша формада түсініледі. Біріншіден, ол доктриналық білім ретінде, доктрина, яғни ешбір әрпінен таюға болмайтын білімнің жиынтығы ретінде танылады және"білімнің түгел корпусы доктриналардың жиынтығы" болып шығады. Екіншіден, оқытушының білімі оқушыға әсер ету құралы ретінде, сәйкесінше пән ретінде қабылданады; демек, оқу үрдісіндегі білім ол үшін пәндер жиынтығы ретінде түсініледі.

Мұндай, негізінен алғанда, қайталаушы қызмет жасау педагог-оқытушының белгілі ойлау стилін қалыптастырады. А.П. Огурцов: "Егер зерттеуші әлі мәлім емес құбылыстардың мәнін ашумен айналысып, бекітілген нәрселердің көбісіне күмән келтірсе, оқытушы бағдарламаға сүйенеді, тіпті оны өзі жасамаса да соны ұстанады, догматизмге бейім тұрады және үнемі қозғалыста тұратын, өзгермелі нәрсеге аяқталғандық сипат беруге тырысады", - дейді . Және оқытушының ойлау саласында еркіндігі мен егемендігі неғұрлым аз болса, соғұрлым оның бойында тұлғалық бастама аз, ал қайталаушы-бейімделуші және функционалдық-рөлдік сипаты көбірек болып, оның догматизмге еркі басымдылық алады және өзінің айналасындағы барлық жаңа нәрсеге қарама-қарсылығы күшейеді.

Осылайша, бүкіл білім беру жүйесі күштеуші, репрессивті жүйе, күштеу жүйесі ретінде (барлыгы Социумның ұйымдастырылу сипатына байланысты) көрініс береді, ал оның орталығында тұрған оқулық - Социумның индивид-оқушыга репрессивті-тәртіпке салушы әсерін көрсететін тетік ретінде түсініледі.

Оқулықтың күштеу-реттестіруші сипатын, зерттеушілер атап өткендей, құқықтық тектес әдебиеттерден оңай көруімізге болады : оқулықта авторитарлық білімнің қатаң жүйеге сай баяндалуы оны заңгерлік кодекстермен өте жақындастырады. Оқулықтағы дәл осындай юридизмнің арқасында тоталитарлық режимдердегі көптеген гуманитарлық пәндер қалыптасып келе жатқан болашақ азаматтардың санасын қарқынды түрде доктриналауда сенімді арналар болып табылады. Осы арналар арқылы оған керекті идеологемалар енгізіледі, жоғары әділеттілікке және режимнің мызғымастығына деген сенім қалыптастырылады, режимге деген құлдық бас июшілік тәрбиеленеді. "Қоғамға пайда келтіру индивидтің ең басты міндеті және неғұрлым өзінің жеке мүдделерін құрбандыққа шалған сайын, соғұрлым ең жоғары дәрежеде бағалана беретін міндеті болып табылады" деген ойларды индивид бойына сіңдіре береді . Демократиялық режимдерде бұл үрдіс мұндай дөрекі емес, бірақ кездесіп тұрады.

Осылайша, ең қысқа жолды - өскелең ұрпаққа дайын шынайы білімді тапсыру жолын таңдай отырып, - Социум, бір қарағанда, оларды шынайы емес білімдерден, адасушылықтардан және соқыр нанымдардан сақтайтын жолға түседі. Бірақ бұл жолда ол мүлдем басқа мақсаттарға қол жеткізді және қол жеткізе бермек. Білім дайын жауаптардың жиынтығы ретінде (соның ішінде оқулықта) алынғанмен, жауап алынған сұрақтардан тыс қарастырылатын болғандықтан, білім беру үрдісінде индивидтен түсіну (понимание) қабілеті емес, есте сақтау (запоминание) қабілеті талап етіледі. Э.В. Ильенков 1964 ж. "Мектеп ойлауға үйретуі тиіс" деген мақаласында: "Ойлау қабілетін дамыту үрдісі мен бағдарламада көзделген білімдерді формалды меңгеру үрдісі - бір-бірімен сәйкес келмейтін, бірақ бір-бірінсіз мүмкін емес екі бөлек үрдіс", - деп жазған . Оқулық ойлауды дамытуға емес, есте сақтау қабілетін дамытуға бағытталған. Бұған қоса, оқулықта орнын тапқан білім сөздей бекітілген білім, айтылған сөздер жүйесі ретіндегі, мәтін ретіндегі білім екенін айта кеткен жон. "Білім дедуктивті түрде құрылған, жүйелі түрде ұйымдастырылған және біржола бекітілген, сұрақ-жауаптармен еш байланысы жоқ нәрсе секілді түсіндірілетінін атап айту маңызды, - дейді А.П.Огурцов. Бұл сөйлемдер жүйесі иерархиялық түрде ұйымдастырылған, яғни олар өз ішінен алғашқы және екінші, негізгі және қосалқы пайымдамалар болып бөлінеді... Білім жүйелерінің иерархиялық құрылымы мұндағы сөздер мен сөйлемдердің формалды қорытынды ережелеріне бағынатындығын білдіреді" . Көбінесе бұл жаратылыстанулық-ғылыми және математикалық білімді рәсімдеуге келеді. Гуманитарлық пәндер циклында мұндай қатаңдық жоқ. Бірақ қалай болса да, бұл - халық арасында кітаптық білім деп аталатын білім типі.

Жатсыну өз билігін жүргізіп отырған ғылым саласындағы білім заттану үрдісіне ұшырайды және белгілік-рәміздік фетишизм орнығады . Білім беру саласында олар қайта жасалып қана қоймай, сонымен қатар өзінің шарықтау шегіне жетеді. Ғылымда білімнің заттанған формасын ысырып тастап, оны шығармашылық жалынымен ерітуге болады және тілдің фетишизмдік қабығын аршуға да болады. Бірақ білім беру жүйесінің ішіне, яғни оқу-пәндік білімнің ішіне тірі үрдіске жол берілмеген. Мұндағы білім заттанған бейнесінде айналымға түскен және ол өзіне жол ашқан тірі шығармашылықтан қол үзген. Бұл шындығына келгенде, білім де емес; бұл - гипстен жасалған қалып, шынайы Білімнің өлгеннен соңғы киетін маскасы.

Және білім беру жүйесінде осы бір өлі, затқа ұқсас білімге Ақиқаттың беделі беріледі. Гегель "ақиқат дегеніміз дайын күйінде берілетін (gegeben warden)және сол күйінде қалтаға салып, тығып тастайтын соғылған тиын емес" деп мысқылдай айтады. Ал білім беру жүйесі ұлы ойшылдың айтқанын жоққа шығару мақсатында педагогикалық технологияның бүкіл әдіс-амалдарын қолдана отырып, қатып қалған пәндік "ақиқаттарды" қалтаға ғана емес, сондай-ақ мыңдаған және миллиондаған қалыптасып келе жатқан индивидтердің санасына құйып отыруға талпынып келеді. Бұл ақынның төмендегі айтылған ойын растайтын жағдай: Ақиқатпен қинау Барлық өлімнен де қиын ...

Жоюшы үрдіс ретіндегі заттандыру пәндік білімдегі тірі нәрсенің бәрін тұрпайылық пен қарабайырлық деңгейіне дейін төмендетеді. Маркс ғылымның профессорлық формасын сипаттай отырып: "Смит, Рикардо және басқаларының тұрпайы элементтері ғана емес, тіпті олардың нағыз терең ойларының өзі мұнда ақыл-парасаты саяз бірдеме секілді көрініп, тұрпайылыққа айналады", - деп жазған . М.К.Мамардашвили бұған ұқсас мәтіндерді былайша сипаттайды: "Оларды қозғалысқа келтіру мүмкін емес. Оларды кәсіби деңгейде пайдалануға болмайды. Олар оймен дамытуға ешбір көнбейді" . Заттанған білім қалыптасушы сананы қозғалтпай тастайды, сындарлықтың кез келген өскінін, мәселені шешуге талпынысты қоршап, оның диалектикалылығын жаншиды. Мұндай стерилденген сананы жалқаулық билей бастайды. Заттанған білім "адамның өз бетінше еңбектену қабілетін тартып алып қояды. Яғни, ой дегеніміз, ақыл-парасатқа ешқандай күш түсірмей-ақ меңгерілетін нәрсе, ол үшін тек есту мен оқи салу жеткілікті дегенге адамды сендіре бастайды" . Біртіндеп ақыл-парасат ойлауға қарсыласа бастаса, ал содан кейін оған деген агрессиялық байқата бастайды.

Оқулық мәтінімен кірігіп кеткен канондалған заттық білім фетиштелінеді, сәйкесінше мәтінге ұқсас нәрсе ретінде көрініс береді. Білім формасы мен мазмұнының анықтамалары оқулық мәтінінің формасы мен материясының артында қалып, жойылып кетеді. Білім алушы (көп жағдайда - білім беруші де) білім - бұл мәтін және керісінше, ақиқат - бұл сөздік формулировка, постулат, дефиниция, фраза деп қалады. Бұл - оқу үрдісіндегі білімді меңгеру әдісі ретіндегі құр жаттап алудың (зубрежка) негізгі сипаттарының бірі.

Әрине, барлық оқу пәндері бірдей дәрежеде құрғақ жатталуға көне бермейді және олардың бәрі білім алушылардың ойлауы мен жігерін бірдей дәрежеде матап тастамайды. Олардың кейбіреулерін, мысалы, математиканы, математикалық ойлауды қалыптастырмай тұрып, меңгеру мүмкін емес. Ал математикалық ойлау үлкен және кіші мәселелерді, есептер мен жұмбақтарды және т.с.с. шешу үрдісінде толыққанды ойлау қалыптасатыны секілді оқушы қайсыбір формула немесе теорияны жаттап алған кезде емес, математикалық есептерді шешу үрдісінде қалыптасады. Ойлау мәдениеті мен тәртібінің өзі (ішкі тәртібі) мәселелендіру мәдениетінде болады. Бұған қоса, кез келген мәселе, оның шешімінен анағүрлым бай болады.

Г.С.Батищев міндеттер немесе мәселелердің үш типін көрсетеді - логикасы жеткілікті есептер, логикасы жеткіліксіз есептер және субъектісі жеткіліксіз есептер . Мектепте, коп жағдайда жоғарғы оқу орнында да, білім алушылар типтік есептерді ғана шешеді, яғни оларды шешу логикасы жасалып қойған есептермен жұмыс істейді. Бірақ шынайы мағынасындағы ойлау есепті шешу үшін бұрыннан қалыптасқан логикамен шығарылмайтын, шешімі табылмайтын есептерді шешу барысында ғана қалыптасады, сондықтан ол логика жетілдіруді, тіпті жаңасын ойлап табуды қажет етеді. Қазіргі білім беру жүйесінде мұндай есептермен білім алушылар ғана емес, оқытушылардың да кездесуі екіталай.және есептердің үшінші түрі, яғни оларды шешу үшін индивидтің өзі жеткіліксіз болып табылатын және олардың деңгейіне дейін өсуді қажет ететін есептер түрі туралы айтудың да керегі жоқ.

Ал география, ботаника, зоология, тарих, әдебиет және соларға ұқсас пәндерге келсек, оларды "сәтті" меңгеру үшін оқушыға ойлау қажет емес. Ол керісінше, оған кедергі болуы мүмкін. Эрудиция мен хабардарлықтың үздік көрініс тапқан жері - бұл сөзжұмбақтар шешу және мұндай пәндерді оқудың едәуір салмақты тұсы, жеткен жері, міне, осы, сондықтан ол аса дамыған ойлау мәдениетін қалыптастыра қоймайды.

Бұған бағалар жүйесі де септігін тигізеді, ол дайын, зат секілді білімді меңгеру үрдісінен жоғары тұрады және осы үрдістің мақсаты үрдістің өзінен осы бағалар жүйесіне қарай аударылып кетеді. Оқушы білімді меңгеруге ұмтылудан гөрі, "жақсы" (тіпті "өте жақсы") деген бағалар алуға талпына бастайды. Ал бұл білімнің мазмұны мен оның жасалу логикасын түсінуге құлшындырмай, оның сөздік формасын, яғни оның бекітілген сыртқы формасын есте сақтауға ұмтылдырады. Оқушы тіпті мнемоникаға да жатқызуға келмейтін судыратып жаттап алу әдісіне жүгінеді. Судыратып жаттап алу есте сақтау қабілетін жаттықтыру болып табылмайды, оқушы бұл тәсілді білімін молайту үшін (мейлі осындай бұрмаланған формада болса да) емес, оқу-пәндік білімнен, оқытушыдан және оның артында тұрған білім беру жүйесінен, неғұрлым жоғары баға ала отырып, құтылу үшін жүзеге асырылады. Яғни оқушы үшін судыратып жаттап алу - бұл еңбек, сыртқы қалыпты жағдайға тәуелдендірілген, яғни жатсындырылған еңбек. Бұл – тікелей және азды-көпті саналы түрде алғанда. Жанама түрде бұл еңбектің мақсаты - өзін-өзі құтқару: оқулық мәтінін судыратып жаттап алып, содан кейін жатталынғанды педагогқа сабақта (тақта алдындағы "тергеуде"), сынақ немесе емтихан кезінде тапсыру арқылы оқушы (студент) одан құтылады. Ол педагогқа өзінің қабілеті мен қабылдауға деген ниетіне сәйкес алған білімдерінің бәрін кері қайтара отырып, тазарады (нағыз физиологиялық мағынада). Білім алушы осы әрекетімен, әсіресе, қалыптасып келе жатқан адам дайын, заттандырылған жалған білім мен жатсындырылған педагогикалық үрдісті ұйымдастыру логикасы объективті түрде қас екенін дәлелдейді.

Білім беру жүйесіндегі жатсынудың ерекшелігі бәрінен бұрын социумның ішіндегі осы саланың беделімен анықталады. Бұл Социумды, сондай-ақ оның барлық құрылымдары, құрылым асты бөліктерін де жатсыну жаулап алған. Олардың бәрі де бір-біріне және адамға жатсынған түрде әсер етеді. Маркс: "Жатсыну болмысы әрбір жеке саланың өзінің басқа және қарама-қарсы масштабы болатынын көрсетеді: моральда - бір масштаб, саяси экономикада - басқа масштаб, себебі олардың әрқайсысы адамның белгілі бір жатсынуы болып табылады және әрқайсысы жатсынған іс-әрекеттің ерекше саласын бекітеді және әрбір жатсыну басқа жатсынуға жатсына қарайды" . Бірақ экономика, құқық, саясат, ғылым, өнер және т.с.с. әрқайсысы адамды толығымен жаулап алмайтын және басқа салаларға да жаппай әсер ете бермейтін (ондай болмаған жағдайда, олардың әрқайсысы салыстырмалы түрде дербестікке ие болмас еді) салаларға қарағанда, білім беру мен тәрбие саласы адамға да және әрқайсысы өз ішінде жатсынумен шарпылған Социумның әрбір саласына да жаппай дерлік әсер етеді. Себебі ол қоғамның барлық мүшелерін, олардың социумдық стратификациядағы беделі мен жағдайына қарамастан қалыптастырады. Материалдық өндірісте, ғылымда, саясатта және білім беру жүйесінің өзінде қайсыбір орынды алмас бұрын әрбір адам содан өтеді.

Міне, сол себепті, жатсынуды жеңу үшін дәл осы саладан бастау керек. Бірақ бұл ендігі арнайы зерттеудің тақырыбы болып табылады.

Отчуждение в образовании //

Человек в мире отчуждения.

Алматы: Ғылым, 1996. - С. 117-143.





