ОРТАҒАСЫРЛЫҚ ТАРИХИ ОЙ

ТАРИХ

Адамзат ақыл-ойының қазынасы

АРАБ ТАРИХШЫЛАРЫ

ИБН ХОРДАДБЕК

Абу-л Қасым Үбейдаллах ибн Абдаллах ибн Хордадбек иран тегінен шыққан араб географы 205 (=820) жылдар шамасында дүниеге келген. Оның әкесі 201(=816) жылы Табарстанның жергілікті билеушісі болған, өзі Бағдатта білім алып, халиф сарайына жақын болған. Кейін ол Жибаль провинциясында (Иранның солтүстік батысы) (сахиб ал-берид ва-л-хабар) мемлекеттік мәлімдеуші және пошта бастығы қызметін атқарды. Оған меншікті бірнеше шығарманың ішінде 232(846/47) ж. жазылып, 272(=885/ 86) ж. шамасында қайта өңделген географиялық «Жолдар мен провинциялар кітабы» («Китаб ал-месалик ва-л мемалик») ғана сақталған. Бұл шығарма бізге қысқартылып редакцияланған түрінде белгілі. Ибн Хордадбектен кейінгі авторлардың цитаталарынан басқа да аумақты редакцияның болғаны көрсетіледі. Шығармада провинциялардың, қалалардың аттары, нақты аралық көрсеткіші белгіленген жол тарамдары мен пошта бекеттері, әр аймақ пен облыстан түсетін салық төлемінің сандары көрсетілген. Сол сияқты халифатқа жақын орналасқан кейбір елдер туралы мәліметтер, олардың патшалары мен басқарушыларының аттары мен лауазымдарының тізімі берілген. Бұл шығарма статистикалық - географиялық шығармалар қатарын түзейді және кейінгі авторлардың (Ибн-ал-Факих, Ибн Хаукал, Ибн Русте, ал-Джейхан, ал-Мукаддаси) шығармаларында үлкен не кіші дәрежеде пайдаланылған. Ибн Хордадбек деректері жергілікті шенеуніктердің ресми хабарламасынан және құжаттарынан алынған. Ибн Хордадбектің шығармаларының қолжазбаларының екеуі де өте ұқыпсыз жазылған, соның салдарынан мәтіннің көп жері, әсіресе географиялық атаулардың жазуы (атаулары) нақты белгіленбеген. Бұл — бізге жеткен халифаттағы әкімшілік құрылыс жөніндегі алғашқы шығарма. Мұнда автор өміріне дейінгі сауда жолы туралы мәліметтер және елшіліктер есебі енгізілген. Бұл шығарма өзінің нақты салық статистикасы және сан - алуан атаулардың дәл көрсеткіштері белгіленген пошта және сауда жолы мәліметтерімен құнды.

ИБН ХОРДАДБЕК

«Китаб ал-месалик ва-л мемалик»

(«Жолдар мен елдер кітабы»)

Бұл - жерді сипаттау, ондағы тірі жан біткеннің жайы, әр жердің тұрғындарының қимылы туралы, әр жердегі жолдар мен елдер туралы кітап. Абу-л-Қасым Убайдаллах ибн Абдаллах ибн Хордадбектің шығармасы діндарлар әмірі маулиі.

Абу-л-Қасым жердің қасиеттілігі — көк күмбезінің қуысында жұмыртқаның ішіндегі сары уыздығы сияқты орналасқан шар секілді дөңгелектігінде дейді. Жер айналасындағы жеңіл жел (зефир, ан-насим) оны барлық жағынан көк күмбезіне қарай тартады. Жердегі бар тірі жандының орны сол, жұмсақ жел оның жеңіл салмақтысын өзіне тартады, ал жер темірді өзіне тартатын магнитті, тас сияқты барша ауыр денеліні өзіне тартады. Жер екі жартыға бөлінген, олардың ортасында экватор сызығы, ол шығыстан (ал-машрик) батысқа (ал-магриб) дейін созылады, бұл — жердің ендігі. Бұл — көк күмбездегі ең ұзын сызық — Зодиак белдеуі (Минтакат ал-бурудж) сияқты жер әлеміндегі ең ұзын сызық. Жер шары үстінен Канопус (сухайл) айналып тұратын Оңтүстік полюстен жеті қарақшы айналып тұратын Солтүстік полюске дейін созылып жатады. Экватор сызығы бойынша Жер шеңбері 360 градусқа тең, бір градус 25 ф-ға (өлшем белгісі) тең, 1 ф. — 12000 шынтақ, 1 шынтақ 24 бармақ, бір бармақ бірінің үстіне бірі тізіліп қойған 6 арпа дәніне (хаббат ша'ир) тең. Осылайша алғанда экватор ұзындығы 9000 ф. экватор сызығы мен әр екі полюс аралығы 90 астролябия градусы. Жердің ендігі мен бойлығы бірдей. Әйтсе де жер экватор сызығынан 24 (С5) градус қана жерде. Қалғанын үлкен теңіз (Ал-бахр ал-кабир) басып жатыр.

Біз жердің солтүстік ширегінде өмір сүреміз. Оңтүстік ширек өте ыстық болғандықтан елсіз жер. Біздің астымыздағы Жердің жартысы да елсіз. Әр ширектің солтүстік және оңтүстік — 7 климаты (иклим) бар. Птомелей өз кітабында оның өмір сүрген кезінде Жер бетінде 4200 қала болғанын атап көрсетті.

§ 16. ӘР ЕЛДІҢ ТҰРҒЫНДАРЫНЫҢ ҚЫБЫЛАСЫ

Армения, Әзірбайжан, Бағдат, Васит, ал-Куфа, ал-Мадаина, ал-Баср, Хувлан, ад-Динавар, Нихаванд, Хамазан, Исбахан, ар-Рей, Табаристан бүкіл Хорасан, ал Хазар және үнді Кашмир елдерінің қыбыласы ал-Кааба шіркеуінің қақпа жағына қараған қабырғасына бағытталған. Бұл жерлер Солтүстік полюстің сол жағына (батыс жаққа қарай) ал-Машриктің ортасына дейінгі жерде орналасқан.

Ал ал-Машриктің орта шенінің ар жағындағы сегіз бөліктей жерде орналасқан ат-Тубат (Тибет), түрік (ат-түрік) ас-Син және ал-Мансұр елдері қыбыласы «қара тасқа» жақын жерде.

Ал-Йемен тұрғындарының қыбыласына келсек, олар «Йемен коллонасы» жағына қарап табынады. Олар беттерін Армян жұртының сиынып жатқан кездегі жүздеріне қарата оқиды.

Ал-Магриб, Ифрикийа, Мысыр, аш-Шам және ал-Жазира елдері жүздерін «Шам колоннасына» қарата табынады. Олар сиынып жатқан кезде жүздерін сиынып жатқан ал-Мансұр еліне қаратады.

Елдердің намаз оқып, табынуы кезінде беттерін қай жаққа қарату бағыты мен қыбылалары осындай.

§ 16. ЗАМИННЕН ФЕРҒАНАҒА ДЕЙІНГІ ЖОЛ

Жоғарғы Нұшаджаннан тоғызгуздер қағандағы астанасына дейінгі үлкен құнарлы жерлі ауылдар арқылы үш айлық жол. Олардың тұрғындары — түріктер. Олардың ішінде отқа табынатын дуагерлер (ал-маджус) және құдайсыздар да (занадик) бар. Әмір 12 қақпасы бар үлкен қалада. Бұл қаланың тұрғындары құдайсыздар. Олардан солға қарай (шығысқа және солтүстік шығысқа қарай) қимақтар турады. Оларға қарсы солтүстікке қарай 300 ф. жерде ас-Син орналасқан. Тоғызгуздер әмірінің қорғанысы жанында 5 ф. қашықтық жерден көрінетін 100 адам .сиятын үлкен шатыр бар. Ал қимақтар әмірі өзінің шатырынан жайылымдарын бақылап отырады. Тараз бен тоғызгуздер туратын жердің арасы елсіз дала арқылы 81 күн.

Түрік тоғызгуздер (ал-атрак ат-тугузгуз) елі түрік елдері ішіндегі ең үлкені. Олар ас-Синмен ат-Тубатпен және қарлықтармен шектеседі. Одан әрі өзеннің ар жағында тұратын халадждар (ал-халадж), қарлықтар (ал-Харлух), қимақтар (ал-қимақ), ғұздар (ал-гуз), шығылдар (ал джигир), түргештер (ат-туркаш), азқыштар (адкеши, азкеши), қыпшақтар (хифшах), қырғыздар (хирхиз) бар.

Әл-Фараби қаласына келсек, онда мұсылман сарбаздары мен түрік қарлықтардан тұратын гарнизон бар. Барлық түрік қалаларының саны — 16.

ЖЕРДІҢ КЕЙБІР ҒАЖАЙЫПТАРЫНАН

Сикиллийдегі, ал-Андалустағы, ал-Хиндтегі от — тастың үстінде жанатын от. Егерде біреу отты басқа жерге көшіргісі келсе, онда ол отты қайта жаға алмайды. Сикиллийде «Фурсан» деп аталатын үлкен құмырсқалар жоқ. Куртуба аймағында көптеген жыртқыш андардың болуына қарамастан, онда маймылдар болмайды.

Ар-Рум елінде, ал-Хазар теңізі жағалауында ал-Мустатила деп аталатын қала (балад) бар. Мұнда қысы-жазы үздіксіз жауын жауатын болғандықтан, қала тұрғындары жинаған астықтарын не ұшырып, не тазалап, не кептіре алмайды, не үн тарта алмайды. Олар астықты үйлерінде тартылмаған күйде сақтап, шетінен керегінше ғана алып, тартып нан пісіреді. Ол жақтың елдерінде біздің жақта қарғалар қандай көп болса, сұңқарлар сондай көп болады. Олар үйірімен жүреді және елдер олардың көптігінен үй құстарын ұстай алмайды.

Ал-Хиджаз және Йемен тұрғындары жаз бойы жаңбыр астында және астықты қыста жинайды. Сан'е де және оған жақын жерлерде жаңбыр маусым, шілде, тамыз және қыркүйектің жартысына дейін түстен кейіннен күн батқанға дейін жауады. Егер адамдар түстен кейін бір-бірімен кездесе қалса, әңгіме барысында: «Жаңбырдың алдында тездетпесең, бұл күндері жаңбыр болары сөзсіз» дейді.

Ғажайыптар ішінде арабтар жаулап алған ал-Андалустағы патшалар қаласындағы екі үй. Сол екі үйдің біреуін ашқанда, ол патшалар үйі еді, ол жерден олардың патшаларының санына сәйкес 24 тәж табылған. Бұл тәждердің бағасын ешкім білмейді. Әр тәжде оның иесінің аты, жасы және неше жыл ел басқарғаны жазылған. Бұл үйден Сүлеймен ибн Давудтың үстелі табылған. Басқа үйден 24 құлып табылған. Әр патша өз құлыбын қосып отырған. Соңғы патша Лузарикке дейін ешкім бұл үйде не болып жатқанын білмеді. Ол (Лузарик) «Мен бұл үйде не бар екенін білуім қажет» деді, ол үйде байлық, бағалы заттар бар деп жорамалдады. Міне, эпископтар мен дьякондар жиналып, оның әрекетінің қаншалықты катерлі екенін түсіндіруге тырысып бақты, оған дейінгі патшалардың іс-әрекетіне жүгінуді сұрады. Бірақ патша қайткен күнде де ол сол үйге баруды көздеді. Сонда олар: «Бері қарашы, сол бір көрген байлық көзіне не елестетті. Біз бәрін де алып, өзіне қанша керек болса, соншасын тапсырамыз» — деді. Ол оларды тыңдамай есікті ашты. Бұл үйден олар аттың үстінде шалмаларымен, сандалдарымен, найзаларымен, садақтарымен отырған арабтарды көз алдында елестетті. Арабтар бұл елге сол есік ашылған кезде басып кірген.

Кутейба ибн Муслим Байканд (Пейканд) деп аталатын қаладан басқышпен көтеріліп шығатын өте үлкен қазан көрген.

§76. ҒАЖАЙЫП ҚҰБЫЛЫСТАР

Олардың құрамында Мысырдағы 2 пирамида бар. Олардың әрқайсысының биіктігі 400 шынтақ. Екеуі де мрамормен (рихам) және алебастрмен (мрамор) қапталған. Егер де патша шынтағымен өлшеген болса, олардың ұзындығы да, ені де 400 шынтақтан. Онда муснадпен (химйарит жазбасы) астрономия мен медицинаның барлық ғажайыптары мен сиқырлықтары ойып жазылған. Олар бұл құбылыстардың патша Батламус ол Калузидікі екенін.бір Аллах ғана біледі дейді. Онда мынандай жазу бар: «Оларды мен салдырдым. Егерде кімде-кім өзін күштімін деп есептесе, онда ол бұзсын осы құрылысты, әйтсе де салудан гөрі бұзу оңай емес пе? Мұны бұзу үшін бүкіл әлемнің бір хараджы жеткіліксіз».

Автор бұл пирамидалардың қасында 10 кішкене пирамида бар екенін айтады. Лу'лу Гулям ибн Тулунның хатшысы Исма'ил ибн Йезид ал-Мухамаби Муқаллаби маған мынандай әңгіме айтты. Біз Ахмад ибн Тулунның хатшысы Абу Абдалла ал-Васитпен бірге кішкене пирамидалардың біріне бардық. Бізбен бірге жұмысшылар болды. Біз оның сырты 10 түйе сиятын қашаға (отырған күйде) тең екенін байқадық. Қалауды бұзып, алға қарай жылжу керек болды. Тастан қаланған бірінші бетін алып тастап, біз сусылдаған құмға жеттік, одан соң екінші қабатын қазып алып тастадық та, үшінші қабатына жеттік, бұл жерде ойылған тесікті байқадық, үшінші қабатты да бұзып 40-та 40 (40x40) шынтақ өлшеміне тең көлемдей бөлмеге келдік, онда шығыс, батыс және оңтүстікте, құбыла жақта есіктері таспен қаланып тастаған 4 қуыс, (нимхаджат) болды. Біз шығыс жақтағы есікті бұздық, онда біз оникстен жасалған құмыраны көрдік, мойыны да оникстен доңыз бейнесінде жасалған және іші мумиямен толтырылған. Содан кейін біз батыс және оңтүстіктегі қуыстарын бұздық, олардың да ішінен алдыңғы көргенімізді көрдік, шығыс жақтағы қуысты бұзғанда да соны кердік, тек құмыраларының мойындарының формасы әр түрлі. Бұл бөлмеде дінсіздерге (мукаффир) ұқсас 360 адамның мүсіні болды. Содан кейін біз солтүстіктегі қуысты бұзғанда да дәл солай қапталған ауыр қара тастан жасалған купель(джурн) (купель — христиандардың дін ұстаушылар қатарына қабылдау жорасын жасауға арналған ыдыс) көрдік, бірақ екеуі де қорғасынмен қатырылған. Біз оның үстіне қорғасын еріп түскенше от жақтық. Біз купельді ашқанда онда қарт адамның мүсінін көрдік. Оның бас сүйегінің астында ақ оникстен жасалған тақтайша жатты. Купельдің үстіне жаққан от оны қақ жарған және мәйіттің үстіндегі киімдерін күйдіріп жіберіпті. Біз тақтайшаны біріктірдік. Оның жанынан алтыннан жасалған тағы екі мүсінді көрдік. Олардың біреуі — қолына жылан ұстаған еркектің мүсіні, ал екіншісі — есектің үстінде қолына таяқ ұстаған еркектің мүсіні. Басқа жағында түйенің үстінде қолына қамшы ұстаған еркектің мүсіні жатты. Біз мұның бәрін алдық та Ахмад ибн Тулунға алып келдік. Ол тақтайшаны біріктірген шеберді шақыртты. Біз бір ауыздан бұл Мұсаның, Иса мен Мұхаммедтің мүсіні деген шешімге келдік, Алла жарылқасын. Ол (Ахмад ибн Тулун) бір құмыраны өзіне алды, екінші құмыраны Абу Абдаллахқа, хатшыға сыйлады, үшіншісін маған сыйлады. Мен оны өзіме әкелдім. Таяқ алдым да құмыраның ішіндегі мумияны шұқып, ақырындап босата бастадым. Оның ішіндегі түскенше осылай әрекеттендім. Ондағы бір-біріне оралған кенеп тілімдері (сийаб) екен. Мен ақырындап кенеп тілімдерін бұқаның терісінен жасалған түйіншек шыққанша арши бердім. Оны аштым. Мен ең соңғы қабығын аршығанымда, оның ішінен бір тамшы қан акты. Сонда мен оның не екенін түсінбедім, ал Алла болса бәрін жақсы біледі.

Рим құрылыстарының ішіндегі ғажайыптарының бірі — ал-Искандария. Ол 300 жылы салынған деп айтады. Қала тұрғындары 70 жыл бойы оның өте аппақ қабырғаларының күнге шағылысуынан түс кезінде үйлерінен шықпайтын, шыға қалса, тек қана қара жамылғымен шығатын. Оның ғажайып шамы шыныдан жасалған шаянның үстіне орнатылған. Өзінің жергілікті тұрғындарынан басқа оған бағынатын 600 000 үдейліктер бар.

Манф (Мемфис) 70 жыл бойы тұрып, 70 қақпа салып, қабырғаларын темір және сары мыстан қалаған қала Фараон қаласы. Онда оның тәжінің астынан ағып тұратын өзендер бар, олар төртеу.

Ойын аландары (мал'аб) Фамиде, Тадмурда, Ба'лабекте, Лудта және Джейрун (Дамаскіде) қақпасында. Екі колонна Мысыр жеріндегі Айн Шамста. Бұлар бұрынғы колоннадан қалғаны. Әр колоннаның басында мыстан жасалынған алқа болған. Колонналардың бірінің басындағы алқадан колоннаның ортасына ғана жететін, бұл деңгейден аспайтын және күндіз түні үзбей тамшылап туратын су бар. Онда судың әсерінен жасыл және ылғал тартып туратын колонна бар. Бұл су жерге жетпейді. Бұлар Хушханка құрылысы (ғимараттары) қатарынан.

Ал-Ахваздағы Сус бекінісі. Бұл бекініс басқа бекіністің үстіне салынған. Ас-Сустағы арғы бекіністің құрылысы да осыған ұқсас. Екеуі де Хушканка құрылысынан. Римдіктер осы құрылыстардың ішінде ар-Рухтағы тастан қаланған шіркеуден әдемісі жоқ, ол ағаштан қаланған арқалары ююба ағашынан жасалған Манбидждегі шіркеуден әдемісі жоқ дейді. Мрамордан жасалған құрылыстың ішінде Антакийдегі Қусайн христиан храмынан әдемісі жоқ, тас аркасы бар құрылыстардың ішінен Химстегі шіркеуден әдемісі жоқ. Ал мен гипс пен кірпіштен салынған ғимараттардың ішінен ал-Мадаинистегі Айван Кисрден (Хосровлар сарайы) әдемісінің жоқ екенін айттым. Ал- Бухтури: — «Сарай кәдімгі өнер ғажайыптарынан алынғандай. Биік тау басындағы мүйісте орнатылған сән іспеттес, тәкаппар, салтанатты түр. Радва және Кудс басынан жоғары көтерілген дәліз аспанмен таласады. Мұны адамдар джиндарға арнап салды ма, олар тұрсын деп, әлде джиндар адамдарға салды ма, белгісіз», — дейді.

Одан кейін ал-Куфадағы Хаварнак Бахрам Джура сарайы.

Ақынның әңгімесі:

«Кахтан тайпалары және олардың көсемдері Бахрам Джур және оның сарайына өз басымдылығын көрсету үшін, олар оның құдіреттілігін білсін деп ас-Садырды мадақтайды». Тастан қаланған Шазраван Тастардан басқа үлкен ауыр тастардан, темір бағандардан және қорғасынмен (милат ар-расас) қапталған әдемі де мықты ғимарат жоқ. Одан кейін бедерлі жартастары бар Шабдаз (Шабдиз) үңгірі. Және йаджудж және маджудж қабырғалары.

§77. ЙАДЖУДЖ ЖӘНЕ МАДЖУДЖ ҚАБЫРҒАЛАРЫНЬІҢ СИПАТТАМАЛАРЫ

Бұл әңгімені маған Саллам ат-Тарджуман айтып берген еді. Халиф ал-Васик биллах түсінде біз және йаджудж және маджудж арасында Зу-л-Карнайн салған көпірдің қирағанын көріп, сол жерге өзімен бірге барып, мәліметтер жинасатын адам іздей бастайды. Ашнас Халифке Саллам ат-Тарджуманнан басқа бұл саяхатқа жарайтын ешкімнің жоқ екенін және оның отыз тілде сөйлей алатынын айтты.

Саллам: Мені ал-Васик шақырып алып былай дейді: «Сен сол қабырғаға барып, оны өз көзіңмен көріп, маған ол жөнінде мәліметтер жеткіз», - деді. Ал-Васик маған жас та күшті 50 адам жинап, 500 динар берді және 10000 дирхем «жан садақа» деп төледі. Ол 50 адамның әрқайсысына 1000 дирхем және бір жылғы жолақысын беруді бұйырды. Және де ол адамдарға былғарымен қапталған киіз бас киім, үлбір жамылғы және ағаш үзеңгі дайындауды бұйырды. Ол маған азық-түлік, су алып жүретін 200 қашыр берді. Біз ал-Васик биллахтың Тібілістегі Армения басқармашысы Исхак ибн Исмаилға бізді қабылдауы жөнінде жазған хатын алып Сурра ман ра'адан аттандық. Исхак біз туралы ас-Сарир қожасына, ас-Сарир қожасы біз туралы Аман әміршісіне (маликке), Аллан әміршісі біз туралы Филан шахқа, ол біз туралы Тарханға — Хазар әміріне жазды. Біз Хазар әміршілігінде бізбен бірге жүретін 5 жол көрсетушіні күтіп 1 күнге тоқтадық. Біз олардан шығып, 26 күн жүріп жағымсыз иісі бар қара жерге келдік. Бұл жерге аяқ басар алдында біз өзімізбен бірге алып шыққан сірке суын жағымсыз иісті сезбеу үшін иіскеп 10 күндей жүрдік. Содан кейін біз қираған жұрты ғана қалған қалаларға келдік. Осы жерлермен тағы 20 күн жүрдік. Біз бұл қалалардың неліктен мұндай күйде жатқанын сұрап едік, олар бізге бұл қалаларды бір кездерде йаджудж және маджудждар кіріп, қиратып кеткенін айтты. Одан кейін біз қабырға өтетін шатқалдармен тау жанында салынған бекініске жеттік. Бұл бекіністерде араб, парсы тілінде сөйлейтін халық тұрады екен. Олар біздің қайдан келгенімізді сұрады. Біз діндар адамдар әмірінің елшісі екенімізді айттық. Олар бізге жақын келіп, өз құлақтарына өздері сенбей: «дінге сенушілердің әмірі ме?»деп қайта сұрады. Біз «иә» деп жауап бердік. Олар бізден «жас адам ба, әлде кәрі адам ба?» деп сұрады. Біз «жас адам» деп жауап бердік. Олар тағы да таң қала, оның қайда тұратынын сұрады. Біз оның Иракта, Сурра ман pa'a қаласында тұратынын айттық. Ол бұл жөнінде ештеме естімегендерін айтты.

Бұл бекіністердің арасы бір-екі фарсах (шақырым), одан аз да емес, көп те емес. Содан біз Ика деп аталатын қалаға жеттік. Ол көлемі 10 ф. шаршы жерді алады. Қаланың темір қақпасы бар, айналасы айдалған жер, ал қала ішінде диірмен бар. Бұл сол Зұлқарнайынның әскерімен орналасқан қаласы. Қала мен қабырға арасы үш күндік жол. Қабырғадан қалаға дейін үш күндік жолдың бойында бекіністер мен қыстақтар. Бүл қамал дөңгелек формалы тау сияқты. Йаджудж және маджудждар осы жерлерді мекендейді дейді. Олардың екі түрі бар (синфани) және де йаджуджтер маджудждарға қарағанда 1 шынтақтан бір жарым шынтаққа дейін бойлары биік, одан аз да, көп те емес. Содан кейін біз Зұлқарнайын салған бекініс пен қамал бой көтерген биік тауға жеттік. Сол жерде екі тау арасында ені 200 шынтаққа жететін шатқал бар. Бұл йаджудждар мен маджудждардың шығып, тарап кететін жолы. Қамалдың іргесі 30 шынтақ төмендікте жер бетіне жеткенде темір мен мыстың көмегімен қаланған. Содан соң шатқалдың екі жағынан сүйеу қойған. Әр сүйеудің көлемі 25 шынтақ, биіктігі 50 шынтақ. Барлық құрылыс мыспен қапталған темір плитадан тұрады. Мұндай плитаның көлемі бір жарым шынтақ. Плитаның қалыңдығы

4 елі көлемінде. Бұл екі тіреудің ортасында ұзындығы 100 шынтақ, қалыңдығы 10 шынтақ және ені 5 шынтақ темір маңдайша (дарванд),. екі сүйеніште (тіреуде) орналастырылған. Маңдайшаның үстінде бір қарағанда бойыңды билеп алатын, биіктігі тау басына жететін, сол мыспен қапталған темір плиткадан жасалған үй. Бұл шамамен алғанда маңдайшадан алпыс шынтақтай көтеріледі. Үйдің үсті темір дәліз. Әр дәліздің шетінде бір-біріне қарай иілген екі мүйіз. Әр дәліздің ұзындығы.

5 шынтақ, ені 4 шынтақ. Маңдайшаның үстінде 27 дәліз бар. Темір қақпаның оған бекітілген жармасы (екі жаққа ашылатын есік) бар. Әр жарманың ені елу шынтақ, биіктігі 70 шынтақ, қалыңдығы 5 шынтақ. Екі тіреуді де айналдырған кезде маңдайшамен бірдей. Бұл ғимаратқа жел қақпа жағынан да, тау жағынан да өтпейтін етіп салынған, ол кәдімгі табиғаттың жаратылысы сияқты. Қақпадағы ілмектің (кифл) ұзындығы 7 шынтақ, ал жуандығы бар ба'а. Оны екі адам құшағына сыйғыза алады. Және ол жерден 25 шынтақ жерде. Ілмектен 5 шынтақ биіктікте ілмектен де үлкен ысырма (галак) ілулі. Әр екі есік ысырмасы — екі шынтақтан. Есіктегі кілттің ұзындығы 1,5 шынтақ. Бүл кілттің 12 тісі бар, әр тіс келінің кел сабындай. Кілттің жуандығы 4 сүйем, ол есікке жапсырылған шынжырға бекітілген. Шынжырдың ұзындығы сегіз шынтақ, жуандығы 4 сүйем.

Екі жақтаудың астында қалған бөлікті есептемегенде есіктің табалдырығының ені 10 шынтақ, ұзындығы 100 шынтақ. Есіктің шығыңқы жері 5 шынтаққа тең. Барлық өлшем «зира» («зира ас-сауда» деп аталатын ұзындық өлшемінен алынады).

Қақпаның жанында ауданы жан-жағы 200 шынтақ бойындай екі бекініс бар. Осы екі бекініс қақпасының жанында екі ағаш өсіп тұр. Екі бекіністің ортасында тұщы бұлақ бар. Бекіністің бірінде бекініс құруға қажетті саймандар, соның ішінде: темір қазан, темір ожау сақталады. Әр мосыға (дикдан) сабын қайнатуға арналған қазан сияқты төрт қазаннан орналастырылған. Онда бекініс тұрғызылған темір кірпіштердің қалдықтары бар. Тот басқандықтан бір-біріне жабысып қалған. Коменданты (раис) әр дүйсенбі және бейсенбі күндері» атқа мініп, осы темір қақпаға қарай аттанады. Олар (раистар) бұл қақпаларды халифатты мұра етіп алған сияқты атпен өздеріне мұра алады. Ол атпен өзімен бірге әрқайсысының мойнында келсап ілінген үш жолсерік ертіп, қақпаға келеді. Ол ең жоғарғы басқышқа шығып таң сәріде бір рет ілгекті ұрады, мұның әсерінен араның ұясындағы шуыл сияқты гуіл естіледі де содан соң басылады. Түске таман ілгекті тағы соғады. Раис құлағын қақпаға тосады, екінші дыбыс біріншіге қарағанда қаттырақ шығады. Түстен кейін болғанда тағы бір рет ұрады. Тағы да сол гуіл естіледі. Ол бұл жерде күн батқанша отырып, содан кейін кайтады. Ілгекті соғудың мақсаты - Раис қақпаның ар жағында біреудің бар-жоғын білуі керек, егер бар болса, олар күзеттің бар екенін білулері керек. Және бекіністегі адамдар қақпаларға қарсы ешқандай әрекет жасалынбайтынын білуі керек. Бұл жерден онша қашық емес жерде ауданы 10 ф х 10 (100 шаршы шақырым) үлкен бекініс бар. Саллам бекіністе тұратын тұрғындардың біреуінен: «Бұл қақпалардың қандай да бір кемшілігі бар ма?» — деп сұрады. Олар: «Жоқ, тек мына кішкене ғана жарықтан басқа. Бұл жарықтан жіңішке жіп қана өте алады». Мен олардан: «Сіздер осы қақпалардан қауіптенесіздер ме?» — деп сұрадым. Олар: «Жоқ! Бүл қақпалардың жуандығы ал Ескендірдің шынтағымен есептегенде 5 шынтақ болады, ал Ескендірдің шынтағы ас сауданың бір жарым шынтағына сай келеді», - деп жауап берді. Саллам айтты: «Мен қақпаға жақын бардым да, аяқ киіміме салып қойған пышағымды алып, жарылған жерді кертіп қырғылай бастадым, ол жерден жарты дирхемнің көлеміндей бір түйінді шығарып алдым да оны Васик биллахқа көрсету үшін орамалға түйіп алдым. Қақпаның екінші жағындағы жарманың жоғарғы жағында байырғы тілде темір әріптерімен (ал-лисан ал-аввал) менің алламның уәделі кезі келгенде, ол бұны ұнтаққа айналдырады. Менің алламның уәдесі ақиқатқа (шындыққа) айналды» деп жазылған.

Біз көпшілік бөлігінің бір қатары жезден жасалған сары жолақ, екіншісі темірден жасалынған қара жолақтан тұратын құрылысты көрдік. Тау жақта қақпа құюға, жезді балқытып араластыратын қазан және мыс пен қалайы балқытатын орын қазылған. Бұл қазандар сары мыстан жасалған. Әр қазанда үш құлақ бар. Онда жоғары көтеруге арналған ілгек және шынжыр бар.

Біз ол жерде болғандардан «Сіздер сол йаджуйлер мен маджуйлердің ең болмаса біреуін көрдіңіздер ме?» деп сұрадық. Олар таудан олардың біразын көргендерін айтты. Сол бір кезде қатты жел тұрып, олардың жел ұшыра лақтырып жібергенін көргендерін айтты. Олардың бойы шамамен жарты қарыс (сүйем).

Таудың ту сыртында не жазық, не шеп, не ағаш, тіпті ештеңе де жоқ. Бұл тау өте биік, аппақ, жап-жалтыр.

Қайтарда жол бастаушымыз бізді Хорасанға ертіп әкелді. Бұл жердің қожасының аты ал-Луб. Біз ол жерден Табанаян қожалығындағы жерге келіп жеттік. Ол харадж (салық) (сахиб ал-харадж) жинаушы. Біз оларда бірнеше күн болдық та, бұл жерден әрі қарай сегізінші ай дегенде Самарқанға жеткенше жүре бердік. Содан кейін біз Исбишабқа (Исфиджаб) келдік, Балх өзенінен еттік, әрі қарай Шарусаннан (Усрушана), Бухарадан, Термезден, ең соңында Нисабурға жеттік. Саяхат бойында бізбен бірге жүрген адамдардың көбі қайтыс болды. Әрі кетіп бара жатқанда 22 адам ауырып қалды. Өлген адамдарды киімдерімен жерледік, ал ауырып қалғандарды қыстақтарда қалдырдық. Қайтар жолда 14 адам өлді. Біз Нисабурға келгенде тек 14 адам ғана қалды. Бекініс қожалары бізді қажетті нәрселердің бәрімен қамтамасыз етіп отырды. Содан соң біз Абдаллах ибн Тахирге кеттік. Ол маған сегіз мың дирхем сыйлады, ал менімен бірге еріп жүрген әр жолсерікке 500 дирхемнен берді. Рейге жеткенге дейін ол әр салт аттыға 5 дирхемнен, әр жаяу жүргендерге үш дирхемнен беріп отырды. Біз өзімізбен алған қашырлардан аман қалғаны 23. Ақырында біз Сурра ман ра'ага келдік, мен ал-Васикке барып, барлық көрген - білгенімнің жайын айтып, қақпадан қырып алған бір тілім темірді көрсеттім. Ол Аллаға ризашылығын білдіріп, соның құрметіне әр адамға 1000 динардан таратты. Қабырғаларға дейінгі біздің жолымыз 16 ай, ал қайтқанда 12 ай бірнеше күн болды.

Саллам ат-Тарджуман бұл тарихи оқиғаны маған жалпы әңгімелеп берді, ал-Васик биллахқа арналып жазылған хаттан айтып берді.

Тәржімалаған: А. САҒЫМОВА





ИБН АЛ-АСИР

Изз-ад-дин Абу-л Хасан Али ибн Мухаммед ибн Мухаммед ибн ал-Асир 1160ж. Әкесіз кім болған Джезират ибн Омарда (Месопотамия) туған. Кейін ол өз отбасымен бірге Мосулға көшті. Сол жерде білім алды. Ибн ал-Асир Араб, Сирия, Палестин бойынша көп саяхат жасаған. Өмірінің көп жылдары Мосулда, ғылым жолында өтті. Оның бар ынта-жігері хадистер мен тарихты оқуға бағытталған. 1188 ж. ол Салах ад-Диндағы көрсеткіштермен шайқасқа тағы қатысты. Өмірінің соңғы кезінде ол Сирияға келіп, одан кейін Мосулға қайта оралып, 1234 ж. сонда қайтыс болды. Ибн ал-Асир — «Тарих жылнамаларының толық жинағының» (ал-Камиль фи-т-тарих) авторы. Бұл туынды — шежірелік жүйеде берілген бүкіл әлемдік тарихи мағынаға ие туынды. Ибн ал-Асирдің еңбектері 1231 ж. Дейін жеткізілген. Бұл еңбектерде монғол шапқыншылығы кезіне қоса сол кездегі мұсылман әлемі тарихы берілген. Мұнда мұсылмандар әулетінің және шектес мемлекеттердің (Араб, Халифат, Саманилықтар, Қарахандықтар, Хорезмишахтар, Қарақытайлар және басқа) саяси тарихының толық сипаттамасы беріледі. Монғол шапқыншылығы кезінде өмір сүрген ол осы оқиғалар мен оның шеккен зардабын сипаттаған.

ИБН АЛ-АСИР

Татарлардың Түркістан мен Мәуреннахр жеріне кіріп және оны басып алуы жөнінде

Бұл 617 жылы (қыжыра. - Ред.) ислам еліне Қытай жанындағы Тамға I джекия тауында туратын үлкен түрік тайпасы - Татарлар келді, олар мен мұсылман елінің арасы 6 айлық жол. Бұлардың мұнда келуінің мынандай сыры бар: Темучин деген атпен танымал Шыңғысхан өз жерінен Түркістанға қарай бет алады; көпестер мен түріктерді мол күміс, құндыз т.б. заттармен Мәуреннахрдан Самарқан пен Бұхараға оған киім тігетін мата алуға жібереді. Олар Хорезмшахтың иелігіндегі оз жергілікті билеушісі бар Отырар деген түрік қалаларының біріне келді. Татарлар тобы келген кезде жергілікті билеушісі Хорезмшахқа олардың келгенін және өздерімен бірге көп зат әкелгенін хабарлады. Хорезмшах оларды өлтіріп, заттарын оған беріп жіберуді бұйырды. Жергілікті билеуші оларды өлтіріп, заттарын Хорезмшахқа жіберді, ол заттары болса өте көп. Жіберілген заттар Хорезмшахқа келгенде, ол оны Бухара және Самарканд көпестеріне бөліп беріп, оның құнын алады. Оның (Хорезмшахтың) Хатайлықтардан Мәуреннахр жерін алып алғалы олардың артындағы Түркістаннан келетін жол жабылған. Бұрын бүл елдер Хатайлықтарға меншікті болған кезде татарлардың көбі ол жерге қоныс аударған еді. Хорезмшах Мауреннахрды Хатайлықтардан тартып алып, өздерін өлтірген соң, татарлар Түркістанды, Қашқарды, Баласағұнды басып алып, Хорезмшах әскеріне шабуылдады. Сол себепті де ол киім т.б. олардан әкелуге тыйым салады. Мұсылман елдерін басып алу жөнінде бұдан да басқа себептер бар болуы керек, бірақ кітаптарда олар жөнінде ештеңе айтылмайды. Хорезмшахтың жергілікті билеушісі Шыңғысханның жақтастарын өлтіріп, Шыңғысханға оның кім екенін, жанында неше адам бар, күзетшісі қандай, бұл жерге неге келді т.с.с. біліп келуге барлаушы жібереді. Барлаушылар жаңа кездескен тау, шол даламен, әйтеуір жетеді. Бірталай уақыттан кейін олар кайта оралып, Хорезмшахқа олардың (татарлардың) санының көп екенін, Алланың берген төзімді жандарының бірі екенін, қашу дегенді білмейтін, өз қолдарымен өздеріне қару жасап алатын жандар екенін айтады. Хорезмшах оның жасақтарын ұрып-соғып, мүліктерін алып алғанына өкініп, бойына бір ой келеді. Хорезмшах Шихаб Хиваны өзіне ақылдасуға шақырып алды, ол Хорезмшахтың айтқанын екі айтқызбай орындайтын, үлкен құрметке бөленген, өте жақсы заңгер. Хорезмшах алдына келген оған:«Үлкен бір іс атқарылды. Сол жөнінде ойлану керек. Менің ойыма ой сал. Істің мән-жайы мынада: Түріктер жағынан саны өте көп жау келеді, қалай етсек екен» — дейді. Шихаб: «Менің әскерді жеткілікті, жан-жақтан бәрін бір жерге жинау керек. Мұсылмандардың бәрі мүлік жағынан болсын, өздері болсын саған көмектесуге міндетті, өзіңнің сансыз көп әскеріңмен Сырдария (Сейхун) жағалауына аттан. Бұл мұсылмандар жері мен түрік жерін бөліп тұрған үлкен өзен. Біз оларды сол жерде тосамыз, ал қарсыластарымыз жақындаған кезде қарсы шығамыз. Біздің әлі күшіміз болады, ал олар жол жүріп, шаршап шалдығады» — деді. Хорезмшах өзінің барлық әмірлерін, кеңесшілерін шақыртып, олармен ойын ортаға салып ақылдасып еді, олар бұның ой-пікіріне қосылмады, керісінше, оларға Сырдариядан өтуге мүмкіндік беріліп, олар тау арқылы өтетін болсын. Біз бүл жауларды жақсы білгенмен, оларға бұл жолдар беймәлім. Оларды біз осылай жеңе аламыз, біреуі де аман қалмайды. Осылайша түріктер сұхбаттасып отырғанда сол қарғыс атқан Шыңғысханның бір топ адамдарынан елші келіп қаһарлана: «Сендер менің жақтастарымды өлтіріп, дүние-мүлкін талан-таражға салдыңдар, соғысқа дайындалыңдар, мен сендерге орасан зор адаммен келе жатырмын. Маған қарсы тұра алмайсыңдар» — дейді. Бұл арада Шыңғысхан Түркістанға келген және Қашқарды, Баласағұнды бүкіл елімен басып алған. Ол жерден татарларды, тура Хатайлықтармен болғандай, қуып жіберген (ол жөнінде ешқандай мәлімет сақталынбай қалған) олар жан-жаққа тарап кеткен. Жоғарыда мәлімденген хат Хорезмшахқа жіберіледі. Оны тыңдап алып, Хорезмшах хабаршыны өлтіруге, ал оның қасындағылардың сақалдарын қырып тастап, қайтадан қожайынына қайтарыңдар деп бұйрық береді. Шыңғысханға оның елшісімен не істегенін, Хорезмшахтың оны жер шетіне қуалайтынын, оның жақтарына істегенін істейтінін, мен келе жатырмын саған деп сәлем айтып жібереді. Хорезмшах тез жиналып, елшінің соңынан олардың есін жинатпай, үстінен түсейін деп жедел жолға шығып, тоқтамастан жүріп отырды. Осылайша 4 ай бойы жол жүріп отырып, олар тұратын жерге жетті, бірақ ол онда тек әйелдер, жас балалар мен кішкентай нәрестелерді көрді. Оларды жаулап алып, мал-мүлкін тартып алып, әйелдері мен балаларын тұтқынға алды.

Дінсіздердің өз үйінде болмауының себебі: Кушлухан деп аталатын түрік тайпаларының бірімен соғысқа кеткен еді. Олармен шайқасып, қуғынға ұшыратып, бар дүние мүлкін өздерімен бірге алып кайтты. Жолда олар Хорезмшахтың, елінің үй-жайына, мал - мүлкіне ойына келгенін істеді. Сосын жүрістерін жеделдете елдеріне бұлар кетпей тұрып жетті. Олар қаз-қатар тізіліп тұра қалды да бұрын-соңды ешкім естімеген шайқас басталды. Бұл шайқас үш күн, үш түнге созылды, екі жақтан да сан жеткісіз адам өлді, бірақ та олардың біреуі де қашпады. Мұсылмандарға келсек, олар өздерінің дінін қорғап, егер де өлсе, мұсылман күйінде өлетінін, ешқашан да басқа жол жоқ екенін, өз жерінен алыс екенін біле тұра өте үлкен шыдамдылықпен соғысты. Дінсіздер болса өз мүлкі үшін, өз адамдарын құтқару үшін табандылықпен күресті. Кейбіреулері аттан түсіп алып, қарсыласымен жаяулап соғысты.

Олар пышақпен төбелесті, жердің бәрі, өздері қан жоса болып, жерге көл болып төгілген қаннан аттар сырғанақтай бастады. Екі жақ та соғыстан әбден қалжырап, күштерін де, шыдамдылықтарын да тауысты. Бүл соғысқа Шыңғысханның баласы ғана катысты, әкесі бүл туралы білмеді де. Мұсылмандардан қанша адам өлгенін есептегенде 20 000 болды, ал дінсіздерге келсек, олардан қанша өлгенінің санына да жетіп болмайсың. Төртінші түні болғанда олар тарқап, екі жаққа бір-біріне қарама-қарсы орналасып, түн болғанда дінсіздер өз оттарын жағып, сол күйінде қалдырып кетті. Мұсылмандар да дәл осылай етті. Сөйтіп екі жақ та шайқасты бітірді. Дінсіздер өз патшалары Шыңғысханға кетті, ал мұсылмандар Бұхараға оралды. Хорезмшах өзінің күшінің әлсіз екенін мойындады. Ол Шыңғысхан әскерінің бір бөлігін де.жеңе алмады, ал соғысқа патшаның өзі шықса не болар еді деп, торуылға дайындалды. Ол Бұхара және Самарқан тұрғындарына қарсы тұруға қор жинап, Бұхараға 20 000, Самарқанды күзетуге 50 000 атты әскер және оларға: «Мен Хорезм мен Хорасанға барып келгенше қаланы қорғаңдар, мұсылмандарға әскер жинауға көмек сұрап қайта келемін»,—деді. Ол қайтадан Хорасанға Амудария (Джейхун) арқылы кетіп, Балхқа жақын жерге тоқтады, өйткені әскер сол жерде еді. Дінсіздер жорыққа жиналып, Мауреннахрға бағыт ала, Бұхараға Хорезмшах келіп кеткеннен кейін 5 айдан соң келді. Оны қоршауға алып, оларға үш күн үздіксіз қатты ұрыс жүргізді. Хорезм әскерінің тойтарып тастауға күші келмей, қаланы тастап, әскер қалмағанын көріп, тұрғындардың ұнжырғалары түсіп, өздерінің кадилері Бедреддин Кадиханды тұрғындарына рақымшылық сұрата жібереді. Татарлар оларға кешірім жасайды. Дегенмен де өз жолдастарымен кете алмай қалған әскерлер де болды, олар қамалда қалған. Шыңғысхан кешірім жасауға келісім берген соң қала қақпасы б жылдың 4 джульхидцжесінде сәрсенбіде ашылды (10 ақпан 1220 ж.). Дінсіздер Бұхараға кірді, ешкімге зиян келтірмеді, бірақ оларға «Сұлтанға жинаған қорларыңды маған тапсырып, қамалдарыңды жеңуге көмектесесіңдер» деді. Шыңғысханның мақсаты — қамалды қоршап алу, ал қала халқына мұнда ешкім қалмауын, егер де кімде-кім қалса, өлім жазасына кесілетінін айтып, үндеу тастады. Бәрі де оған келгенде, ол қорған жанындағы орды бітеп тастаңдар деп бұйырды. Олар оны ағаштармен, топырақ т.б. заттармен толтыра бастады, дінсіздер тіпті амвонды құран бөліктерін алып тастай бастады. Иә, біз Аллаға тәнбіз, бәріміз де сонда барамыз. Шындығында Алла өзін төзімді, момын дейді, ал мынандай сұмдықты көрген ол бұлай бола алмайды, мұны көргенше олар жерге кірмей ме. Содан кейін олар қорғанда зұлымдық іс істеді, онда мұсылманның 400- дей аттысы болған, олар 12 күн бойы дінсіздер мен қала тұрғындарын ұрып, бар күштерін жұмсап қорғап бақты. Олардың өздерінің де адамдары өліп жатты, бірақ олар бұған қарамай қарсыластары әбден жақын келгенге дейін қамал саперлері қабырғаға келіп, оны қазғанға дейін соғыса береді. Бұл кезде соғыс тіпті үдеді, ондағы мұсылмандар тас, от т.б. қолдарына түскен заттармен атқылай бастады. Қарғыс атқыр қатты ашуланып, өзінің сарбаздарын сол күні де, келесі күні де шақырып алып, таңертеңнен кайта лап қойды. Қорғандағылар қанша қарсыласса да, әлдері құрып, қарсыластары да оларды енді шыдай алмайтын жағдайға дейін ысырды. Дінсіздер жеңіп, қорғанды басып кірді. Ондағы мұсылмандар өле-өлгенше соғысты. Қамалды жайғап болған соң Шыңғысхан қала басшыларын, старшиндардың тізімін жасап әкелуді бұйырды. Тізім жасалынып, оған көрсетілген соң, тізімдегі адамдарды алдына әкелуді бұйырды.

Олардың бәрі жиналып алдында келгенде ол: «Сендерден Хорезмшахтың сатқан күмістерін қайтаруды талап етемін, олар менікі, өйткені менің жақтастарымнан тартып алынған» — деді. Олар қолда бар барлық күмісті әкеліп берді. Содан кейін олар қаладан шығуға рұқсат алып, бар мүмкіндіктерінен айырылып, кейбіреулерінің үстінде көйлегінен басқа ештеңе жоқ, ештемесіз қаладан шықты. Дінсіздер қалаға кіріп, ондағы барды талан-таражға салып ұрлап, ондағы адамдарды өлтірді. Шыңғысхан мұсылмандарды қоршап алып, өз жақтастарына оларды өзара бөлісіп алыңдар деп бұйырды. Татарлар оларды бөліп алды. Балалардың, еркектердің, әйелдердің арынан бұл күн өте жаман күн болды. Тұрғындар жан-жаққа бытырап жалба - жалба болды, әйелдерін де бөліп алды. Таңертең кеше бұл жерде ешнәрсе болмағандай, Бұхара түп діңгегіне дейін күл - паршасы шыққан. Олар әйелдерімен үлкен күнәлі озбыр қылықтар істеді, ол адамдар болса қолдарынан ешнәрсе келмей, өздері де соған душар болмайын деп аңырап тұрды. Кейбіреулері бұны көргенше өлгенім жақсы деп, өлгенше айқасты. Дәл осылай, бұдан да өлген жақсы дегендердің ішінде заңгер Рукнеддин имамзаде және оның баласы болды. Екеуі де болып жатқан сұрқиялы істі көріп, олар мерт болғанша айқасты. Кади Садреддинхан да осылай істеді. Берілгендері тұтқынға алынды. Қалаға, мектептерге, мешіттерге от қойып, ақша талап етіп, халықты қан қақсатты. Хорезмшахтың өз алдында әлсіз екеніне көзі жеткен соң Самарқанға бағыт алып, Балх арасында (болған жерге қайта оралды. Бұхара тұрғындарының тірі қалғандарын тұтқынға алды, олардың ішіндегі жолдан әбден шаршап, тозған адамдарды өлтіріп тастап отырды. Самарқанға жақындағанда, аттыларды алдына жіберді, ал тұтқындар мен жүк тиеген арбаларды арттарынан жүргізіп, олардың ақырын жүрісін, олардың кешкен күйін мұсылмандар көрсін, тітіркенсін деді.

Қала тұрғындары оларды көргенде оларға масаттанды. Екінші күні қалаға жаяу әскер тұтқындар, арбалар келіп кірді, тұтқындардың Ішіндегі әр 10 адамның бірінде жалау болды. Тұрғындар оларды әскери жауынгерлер деп ойлады. Олар (қарсыластар) 50 ООО Хорезм әскері және осыншама, әлде одан да көп тұрғыны бар қаланы қоршап алды. Бұл қаланың тұрғындары ішінен батыл, ер жүректері, күштілері оларға (татарларға) қарсы шықты, ал хорезм әскерінен бірде-бір адам шықпады, соның әсерінен олардың жүректеріне үрей ұялады. Жаяу әскер бұлармен қала сыртында шайқасты, татарлардың шегінетін түрі жоқ, ал тұрғындар оларды жеңеміз деп үміттеніп, ізіне түсті. Бірақ дінсіздер оларға торуыл құрып үлгерді, олар торуылдың ар жағына шығып қарсы шабуылдады да қала мен олардың арасына тұрды, ал қалған ең бірінші шайқасқан татарлар (қала тұрғындары) ортада қалу үшін кейін бұрылды. Жан-жақтан қылыштар жарқырап, олар ең акырғы демі шыққанша азап шегіп, бірде-біреуі тірі қалмады. Олар 70 000-дай болған, оларға Алла рақымын төксін. Мұны көрген қала тұрғындары өздерінің тірі қалмасына көздері кетіп, ұнжырғалары түсті. Сонда түрік әскерлері: «Біз халықтан шықтық, олар бізді өлтірмейді», — деп, олардан рақымшылық сұрады. Олармен бітімге келісіп, қала қақпасын ашты. Қарапайым халықтың бұларға қарсыласуға шамасы да жоқ, өзінің отбасымен, мүлкімен шықты. Дінсіздер оларға: «Қаруларыңды, мүліктеріңді, малдарыңды өткізіңдер, сонда біз сендерді туыстарыңа жібереміз», — деді. Тұрғындар бұлардың айтқандарын істеді. Бірақ та булар олардың қаруларын, малдарын тартып алған соң, оларды қаптармен соққылап, олардың әйелдерін, қалған мүлкін, малын тартып алды. Төртінші күн болғанда олар қала тұрғындарының бәрінің шығуын талап етті, кімде-кім шықпаса, өлтіреміз деді. Барлық әйелдер, еркектер, балалар шықты, ал олар (татарлар) Самарқан тұрғындары үшін Бухара тұрғындарына істегенін жасады. Ұрлады, зорлады, өлтірді, ұрып-соқты, бар мүлкін тонап, талан-таражға салып, шіркеу мешітін өртеді, ақша беруді талап етіп, адамдарын қияметтеп, қыздарын зорлады. Бұған жарамағандарын өлтірді. Бұл 617 ж. Мұхаррамда болды (8-наурыз — 6 сәуір 1220 ж.) Хорезмшах мешітте қала берді. Қалай әскер жиналады, оны Самарқанға жіберді, ал олар қалаға жетпей қайтып келеді. Мұндай жүрексіздерден Алла сақтасын! Хорезмшах бір ретте 10 000 атты әскер жіберді, кайтып келді. 20 000 әскер жіберді, олар да қайтып келді.

Тәржімалаған: А. САҒЫМОВА





ИБН ХАЛДУН

Вали ад-дин Абу Зайд Абу ар-Рахман ибн Халдун 1332 ж. мамырдың 27-інде Тунисте мемлекеттік қызметкер отбасында туылды. Ол әкесінің қолпашында тамаша классикалық білім алды. Ибн Халдун 1358 ж. бастап мемлекеттік қызметкер болып жұмыс істей бастады, кейінгі жылдары ғылыми қызмет және оқытушылық қызмет атқарды. 1401 ж. ол тойтарыс болған Дамаскіде Тимурды кездестіру мүмкіндігіне ие болды. Ибн Халдун бұл кездесу туралы өзінің «Өмірбаянында» жазады.

Ибн Халдунның ізденушілігі оның тарихи еңбегінің («Китаб ал-ибар ив диван ал-мубтада») («Ғибрат және өнеге боларлық кітап») 1-бөлімін құрайтын «Мукаддима» («Кіріспе») дүниеге келді. Мұнда ол өзінің әлеуметтік философиялық және саяси-экономикалық, көзқарасын береді. Ол бірінші және жалғыз ғана мұсылман әлемінде тарихтағы оқиғаларды прагматикалық жолмен беруді баяндауды, оның себепті байланыста және бүкіләлемдік тарихтың даму заңын орнату әрекетін жасады. (адамзат қоғамының тарихы табиғат сияқты жалпы заңдылықтарға бағынатын, бұл заңдылықтар халықтардың тарихи өмірінің, тарихи шындықтарының негізгі өлшемі болып табылатынын дәлелдеуге тырысты.

«ПРОЛЕГОМЕН» БӨЛІМНІҢ КІРІСПЕСІНЕН

Тарих, дәл сол қалпындағыдай, осы күнге дейін әлемді танып білетін және табиғаттың заңдылықтарына сәйкес оны танып білудің жабайылық, адамгершілік, топтасу және бір адамның екінші адамнан басымдылығы сияқты күй жайлары және осыдан барып туатын үстемдік және мемлекет, оның көлемі, адамның еңбегі мен ұмтылысы — экономика, ғылым, кәсіп және сондай жай күйлерді меңгерген адам бірлестігі туралы жаңалық хабар болған емес.

Әйтсе де, өтіріктің жаңалықтарға қатысы табиғатынан емес, өтіріктің өз себебі бар. Олардың ішінде пікірлер мен сыбыстарға, алып қашты хабарлардың жолын қуу. Егер де адам жаңалықтарды орынды қабылдаса, онда ол оған дұрыс көзбен қарайтын еді, яғни оның қай жерінде шындық бар, қай жерінде өтірік бар екенін ажырату үшін анықтап, қарастырар еді. Бірақ та оларды пікірлер мен тәжірибенің жолын қуушылық билеп алса, онда ол олармен келісетін жаңалықтарды орынды қабылдайды. Осы бейімділік пен осындай жол қуушылық - оның дұрыс ұғынуына кедергі жасайтын оның көзқарасындағы өтіріктің жамылғысы және де ол өтірікті қабылдап, басқаларға таратады. Жаңалықтар құрамындағы өтіріктердің себептерінің арасында оны таратушыларға деген сенім де бар. Мұны анықтау таратушылардың әділдігін айқындауға байланысты.

Өтіріктің құрамындағы себептердің бірі — ниетін ұмыту, естен шығару. Өтірікті таратушылардың көбі көзімен көрген немесе естіген нәрселердің мақсатын білмейді, өз пікірін немесе болжамын негіздей, өзі де сол өтірікке қатысып, жаңалықтарды тарата (айта) береді...

Көбінесе олардың ішінде - ұлы және әйгілі адамдарға жақсы болу үшін мақтау, мадақтау, жарамсақтану, жағдайларды асыра мақтау, әсірелеу және оны жиі қайталау. Сондықтан жаңалықтар осылармен асыра толтырылғанда шындықтан алшақ. Адамдар мақтауды жақсы көреді ғой, ұзақ ғұмырдың игілігіне ұмтылады және олар көбіне рақымшыларды ұнатпайды, олар үшін бір-бірімен бәсекелеспейді. Өтірік айтуға келтірілген себептердің ішінде сол алда келтірілгендер табиғаттың өзіне тән ортасының жағдайларын білмеуі. Әр түрлі оқиғалардың өз ішінде және оған байланысты жағдайларда өзінің жеке табиғаты болады. Егер де ести алатын адам жағдайлар мен оқиғалардың жаратылысын білсе, олар қалай тіршілік етеді, оларға не себеп болды, осының бәрі оған жаңалықтарды қарап шығып және өтірік пен шындықты ажыратуға көмектеседі, ал бұл барлық анықтаулардың бастысы.

ЕКІНШІ БӨЛІМНІҢ БІРІНШІ ТАРАУЫ

«Қарапайымдылық пен мәдениеттіліктің табиғилығы жөнінде»

Ұрпақтың өмір сүру жағдайы олардың тіршілік ету амалына қарай ажыратылады. Адамдар пайда келтіретіннен немесе қажеттіден бастамай, оны алу үшін және де қажетті, өмірге лайықтыны алудан бастау үшін бірігеді, қызмет етеді. Біреулері жер өңдеумен, отырғызу, себумен айналысады. Басқалары берері мол болғаны үшін және содан өздеріне пайда келтіру үшін мал бағумен (қой, ешкі, сиыр, ара, жібек құрты) айналысады. Жер өңдеп, мал бағатындарды бұл кәсіпке қажеттілік итермелейді. Қарапайым өмір қаладағы жоқ (егін, жайылым, мал өрісі және басқа) кеңдікті береді. Қарапайым өмір сүретіндерге бүл қажетті нәрсе. Олардың өмірді игеруге, қажеттілікті қанағаттандыруға, тіршілік етуге амал табуда бірігуі және өзара көмегі, тамақ, тұрғын үй бәрі де өмірді сақтайтын және тек қана тіршілік етуге ғана жететін, одан асып тасымайтын өлшемде жүзеге асырылады, өйткені олар одан артық алуға бейімделген.

Содан соң кейінгі адамдардың тіршілік ету мүмкіндіктері өсіп, кеңейген болса, онда олардың жақсы әмір, байлыққа деген талаптары да пайда бола бастады. Бұл олардың өмір сүруінің қажеттілігінен туған жаңа талаптарына орай жаңа ой, ізденіс пайда болып, тамақтануда, әдемі киінуде, үйлерді кеңейтуде мәдениеттілік беретін жаңа қалалар, астананы игеру үшін қызмет ете бастады.

Содан соң жақсы өмір беретін жаңа жағдайлар пайда болып, кеңейтіп молшылық, сән-салтанаттылық, жаңа әдеттер пайда болу, асхананы жақсартуға ұмтылыс, тағамды әзірлеуге жоғары талғам, жібектен, пурпурдан тігілген сәнді киімдер т.с.с. үйлерін, ғимараттарды биіктету, олардың сыртын әшекейлеу, қаптау т.б. өнерді потенциалдан актуалдылыққа жеткізу. Елдер және астана тұрғындарының мәдениетті адамдары осындай. Олардың біреулері тіршілік ету үшін кәсіппен айналысса, біреулері саудамен айналысады. Қарапайым адамдарға қарағанда олардың табысы жоғары және мол, өйткені олардың байлығына қарай, тұрмысына сәйкес қажеттіліктеріне қаражаттары да жеткілікті. Осылайша қарапайым және мәдениетті жағдайларда өмір сүретін адамдар, біз айтқандай, табиғи және қажетті.

ЕКІНШІ БӨЛІМНІҢ ЕКІНШІ ТАРАУЫ

«Арабтар ұрпағының әлемде табиғи екендігі жөнінде»

Алдыңғы тарауда біз қарапайым жағдайда өмір сүретін адамдардың тіршілік ету амалын (жер өңдеу, мал өсіру) табиғи жолмен ізденетін адамдар екенін айтқанбыз. Олар қажетті тамақ, киім, үй-жай, өмір сүру салты, әдет т.б. қанағаттанады және осы күйін жақсартуға, пайда әкелетін нәрселер табуға еш мүмкіндіктері жоқ. Олар күн мен желден қорғайтын пана болу үшін сыланбаған тас немесе балшық пен ағаш, киіз бен жүннен жасалған үй-жайларда тұрады. Олар сайлар мен үңгірлерден де өздеріне баспана іздей береді. Олар тамақты аз жейді, кейде жасамайды да. Олар тау және ауылдың отырықты тұрғындары. Бұлар — берберлер мен парсылар. Қой, сиыр сияқты малдарды бағумен өмір сүретін адамдар малдарына жайылым мен су іздеп көбінесе көшіп жүреді. Олар орындарын көбірек ауыстыруына тура келеді. Оларды қойшы деп атайды, өйткені олар қой, сиыр бағады және жақсы жайылым болмаған соң, олар қуаң далаға қарай алыс кетпейді. Берберлер, түріктер және олардың бауырлары — түрікмендер мен славяндар осындай.

ҮШІНШІ БӨЛІМНІҢ ОН ТОҒЫЗЫНШЫ ТАРАУЫ

«Ұлы мәртебелінің жеке топтасуларға қарсы күресте бөгде адамдар көмегіне жүгінуі жөнінде»

Ұлы мәртебелінің істерін оның қарамағындағы жақын адамдар, серіктестері атқарады. Олар арқылы ол өзіне қарсы келген мемлекеттерге төтеп береді, олардың ішінен мемлекет басқаруға, оған тиісті ақша жинауға сеніп тапсыратын адамдар іздейді. Олар оның барлық істі бірге атқарушы сенімді көмекшілері. Бүл тек бірінші кезеңде болатын әрекет.

Егер де (билік етуде) екінші кезең басталса және де оның сенімді серіктестерінің (көмекшілерінің) бірі билікке араласа жүріп бар ниеті тек өзіне ғана аударылып, өз мүддесіне ғана күш жұмсаса, онда ол нағыз жау. Мұндайда ол (улы мәртебелі) өзінің бұрынғы сенген адамын барлық істен аластатып, бөгде біреудің көмегіне сүйенеді. Оған жақынырақ болып, барлық құрметін көрсетеді. Мұның бәрі өзінін бұрынғы атақ пен беделге, лауазымға үйреншікті болып алған серіктестерін өзінен аулақ ұстау үшін булардың аянбай қызмет еткені үшін көрсетілген әрекет.

Ірі мемлекет оны құрғандармен бағаланбайды, ал атақ-даңқ оны бойына жиғандармен есептелінбейді.

Тәржімалаған: А. САҒЫМОВА





ИБН ФАДЛАН

309-310 (921-922) жыл халиф ал-Муктадир атынан Сусан ар-Расси басшылық еткен Волга бұлғарлары аймағына елшілік жібереді. Елшіліктің негізгі мақсаты хазар мемлекетіне қарсы халиф пен бұлғар патшасы арасында саяси одақ құру және бұл бұлғар патшалығының өтініші бойынша жіберілген. Оның келесі мақсаты бұлғар елінде бұлғарлар жаңа қабылдаған исламды нығайту және тарату болып отыр. Елшілік құрамында төрт адам бар, соның ішінде қайта оралғанда халифке саяхат (ар-рисал) туралы қысқа баяндау хат жазған Ахмед ибн Фадлан бар. Бұл хатта елшілік маршруты, жолдағы қиындықтар, бұлғар елінде болғандары, елшілікті қабылдаулары жөнінде нақты жазылған. Бағдадтан шыққан елшілік жолы Нахраван, Хулван, Хамадан, Рей, Дамган, Нишапур, Серахс, Мере және Бейкент арқылы Бухараға дейін жол жүреді. Елшілік Бухарадан кейін Амудария бойымен Хорезмге дейін, одан әрі Усть-Урт, Жайық өзені және Еділ бойымен Камаға жетті. Ибн Фадланның барлық кездестіргендері көңіл бөлуге турарлық, олар әдеби тілмен жазылған. XIII ғ. кейін өзінің «Ел сөздігінде» хаттардан берген үзінділерінде автор Якут Ибн Фадланның мәліметтерін пайдаланды. Сөздікте әр жерде әр түрлі мақалалармен берілген бұл мәліметтер Ресей тарихы үшін көңіл аударарлық маңызы бар екенін көрсеткен Х.М.Френнің аударуымен (1823 ж.) жинақталып, басылып шықты. 1903ж. В.Г.Розен Ибн Фадланның «Хаттары» атты материалдары 80жыл бойы жинақталғанын ескере отырып, қайта басып шығаруға дайындайды, бірақ оны жүзеге асыруға үлгермеді. 1923 ж. Мешхедте имам Али Риза мешітінде ибн ал-Факих және Абу Дулефтың шығармалар бар, Ибн Фадланның «Хаттарының» барлық мәтіндері бар қолжазба жинағы ашылды.

1935 ж. Ленинградтағы Иран өнерінің III халықаралық конгресіне Иран өкіметінің атынан шығыстану институтына берілген толық, зерттелінген сын аударма жоғарыда айтылған қолжазбаның фотосуреті бойынша басылып шықты.

Мерзімі бойынша түрікмендердің ішкі өмірі туралы алғашқы нақты мәлімдемеде өзінің саяхаты кезінде өзі көп көрген олардың тұрмыс-тіршілігі туралы көп құнды мәліметтер бар.

«АХМЕД ИБН ФАДЛАННЫҢ КІТАБЫ»

Біз «таг» ағашының отыны көп жерге келдік. Осы жерге аялдадық. Керуен от жағып, адамдар жылынды, киімдерін шешіп, кептірді. Содан кейін біз әрі қарай әр түні жарым түннің күн батқанына дейін немесе тал түске дейін ең шапшаң, бар күшімізді салып жүріп отырдық. Содан соң аялдадық. Он бес күн жүрген соң көп тастары, бұлағы бар үлкен тауға келдік, жерді жарып шығып жатқан бұлақ шұңқырында су. Біз таудан асып әйгілі «ғұздар» деп аталатын көшпенді түрік тайпаларына кездестік.

Міне, көшпенділер — олардың үйлері киізден жасалған, олар қостарымен біресе қонады, біресе қайта көшеді. Бір жерде көрген үйіңді екінші жерден де кересің, олардың көшпенді тұрмыс-тіршілігінің, көшінің ұқсастығын байқайсың. Міне, енді олар аянышты кейіпте. Және олар адасқан есек сияқты. Аллаға бас игілері келмейді, ақылға келгілері келмейді, еш нәрсеге иілмейді, бірақ өздерінің қауым бастығын «мырза» деп атайды. Олардың біреуі өздерінің басшысынан бірнәрсеге кеңес сұраса, «Құдай-ай, мұндайда мен не істеймін» деп жауап береді.

Олардың істері өз арасында кеңес арқылы шешіледі. Алайда олар бір шешімге келіп, солай деп шешуге бел буғанда, іштеріндегі ең сорлы бір бейшарасы келіп, шешімдерін бұзып кетеді. Мен олардың жандарынан өткен мұсылмандарға жақын болғысы келіп, бірақта еш сенімдерін көрсеткілері келмей «Бір Алладан басқа Құдай жоқ, Мұхаммед оның елшісі» дегендерін естідім. Ал егер де олардың біреуі бір нәрсеге душар болса, бір жағдайға ұшыраса, ол басын аспанға көтеріп: «Бір тәңір» дейді, бұл түрік тілінде «бір құдайға сендім» дегені («бир» — бір, «тенгри» - құдай).

Олардың үйлену салты мынандай: егер де біреуі біреуінің отбасындағы әйелдердің бірін — қызын, қарындасын немесе оз қарамағындағылардың бірін айттыра келсе, ол «мұнша хорезм киімін әкелесін» дейді, мұны төлесе, ол айттырған адамын әкетеді. Кейде түйе. ат тағы басқа нәрселер де «қалыңмал» («қалым») деп есептеліне береді. Қамқоршымен (әйелдің) келісілген «қалыңмалды» төлемей, ешкім әйеліне келе алмайды. Егер де қалыңмал төленсе, ол жасқанбай, оның тұрған үйіне әкесінің, шешесінің, бауырларының көзінше келіп әкетеді, оған ешкім бөгет жасамайды.

Егер де әйелі, бала-шағасы бар адам қайтыс болса, үлкен балаларының бірі, егер ол ез шешесі болмаса, оның әйеліне үйленеді. Көпестердің бірі немесе басқа да біреу болғаннан кейін, оны ешкім көрмейтін, түнде ғана болмаса, олардың көзінше дәрет ала алмайды. Өйткені олар ашуланып, «мынау бізді сиқырлағысы келіп тұр, суға тесіліп қарауын» деп, оған ақшалай айып төлеткен. Бұл ел арқылы бірде-бір мұсылман өзі тоқталған үйдің адамдарының бірін дос ете алмай өте алмайды. Ол ислам елінен оған киім, әйеліне көрпе, бұрыш, тары, өрік мейіз әкеледі. Ал егер досы оған келсе, ол үй тігіп, жеткілікті қой әкеліп береді, мұсылманға тек қой сою ғана қалады, өйткені түріктер малды соймайды, қой өліп қалмайынша басынан соғады. Егер мұсылмандардың ішіндегі біреуі көшкісі келгенде, оның түйелерінің бірі, немесе аттарының бірі тұрып қалса немесе ақша қажет болса, өзінің тұрып қалған малын тастап, өзінің түрік бауырының малын — атын, түйесін және де не қажет соны алып жүре береді. Ол жолдан қайтқанда ол алған атын да, түйесін де, ақшасын да қайтарып береді.

Бұдан кейін біз печенегтерге келдік. Олар нағыз теңізге ұқсайтын судың бойында орналасқан. Олар қара шашты, сақалдарын мүлдем қырып тастаған, ғұздарға ұқсамайтын кедей. Меншігінде он мыңдай ат, жүз мыңдай қойлары бар ғұздарды көргенмін. Қойлары көбінесе қарлы жерде тұяқтарымен тепкілеп, қар астындағы шөпті жейді. Ал егер шоп болмаса қар жейді де әбден семіреді. Қойлардың құйрықтары тірсегін соғып, жерге сүйретіліп жүреді. Ал жаз шыға шөп жеп, кайта арықтайды.

Біз печенегтерде бір күн болдық. Біз одан әрі жолға шықтық та Жайық өзеніне келіп тоқтадық, ол біз көрген өзендердің ішінен ағысы ең қатты, ең үлкен өзендердің бірі. Шындығында да мен өзенде аударылып кеткен жол қабын және онымен бірге суға батып кеткендерді де көрдім. Жалпы алғанда, біздің адамдарымыздың көбі суға кетті және біраз аттар, түйелер де суға батты. Біз бүл өзеннен өте қиындықпен өттік.

Біз көп күн жүріп Джаха өзенінен өттік, одан кейін Ирхиз, Бачаг, Самур, Кинал, Сухдан кейін Күнжылы өзенінен өтіп, түрік елдері қатарына жататын башқұрт (башкир) деп аталатын елге келдік. Біз олардан сақтанып, абай болып жүрдік, өйткені олар түріктердің ішіндегі нашары, ең пасығы, ласы, бәрінің ішінен озбырлыққа, кісі өлтіруге жақын. Бір адам бір адамды кездестірсе, басын кесіп езімен алып, денесін тастап жүре береді.

Біз бір адамдардың жыландарға, бір адамдардың балыққа, енді бір адамдардың тырналарға сиынып жатқанын көрдік. Маған олардың бір кездерде ездерінің жауларының қатарындағы біреулермен шайқасып, олар бұларды босатып, тым-тырақай қашырып жібергенде, тырналар бұлардың жауларының артынан қиқулаған, сонда олардың өздері қорқып, тұра қашқан. Сол себепті де бұлар, башқұрттар тырналарға сиынып, бұл тырналар біздің тәңіріміз, өйткені бұлар жауларымызды қуалай қашырды дейді. Міне, сол үшін де бұлар тырнаға сиынады. Біз бұл елден аттанып, Жарамсан өзенінен өтіп, одан кейін Уран, Урам, Байнах, Ватыг, Нийана, Джавшыз өзенінен өттік.

Жоғарыда атап өткен өзендердің арасы екі-үш, төрт күн, одан аз да емес, көп те емес. Біз бағыт алған «славян» патшасына бара жатқан 1 күн, 1 түн қашықтық қалғанда, ол бізді өзі қарсы алуға өз билігіндегі бауырлары мен балаларын жіберді.

Олар бізді нан, тұзбен қарсы алды. Біз одан 2 шақырым қашықтықта келе жатқанда, бізді өзі қарсы алды, бізді көріп атынан түсіп жерге басын иіп, құдіреті күшті Аллаға ризашылығын білдірді. Ол бізге қолындағы дирхемді шашты. Бізге арнап тігілген киіз үйге орналастық. Біз оған келгенде қыжыраның 309 жылы мұхаррем айының 12 түні өтіп, жексенбі күні еді. Джурджаниядан оның елінің қашықтығы 70 күншілік жер.

Олардың тағамдары — тары, жылқының еті, бидай, арпа (оларда бұл дақылдар ете көп), әркім не ексе, соны жинайды. Бұған патшаның еш құқығы жоқ. Оған бұлар жылына бір рет құндыз терісін сыйлайды. Егер ол өз сарбаздарына елдердің біріне шабуыл жаса десе, патша тапқан олжаларын елмен бөліседі. Әркім өз үйінде той жасап немесе қонақасын беріп жатса, соның көлеміне орай патшаға бал шырыннан (сахрадж) және біраз нашар бидайдан береді. Бұлардың жерлері қара және сасық иісі бар, ал олардың астық сақтайтын орындары жоқ, сондықтан жерден ор қазып, астықтарын сонда сақтайды. Бірақ ол көпке шыдамай бүлініп, шіріп, сасып пайдалануға жарамсыз болып қалады. Оларда не зәйтүн майы, не күнжіт майы, не жануар майы мүлдем болмайды. Олар бұл майлардың орнына балық майын қолданады, олардың бүл майдан жасаған тағамдарының бәрінде де иіс болады және осыдан өздері де иістеніп жүреді. Олар бойжеткен қыздарға арпадан көже жасап береді. Кейде арпаны етпен пісіреді, бірақ етін мырзалар жейді, арпасын қыздар жейді. Егер де арпаға қосылған ет ешкі басы болса, қыздарға бұдан жеу мүмкіндігі туады. Олардың бәрі бастарына бас киім киіп жүреді. Патша атқа мініп жүргенде балаларынсыз, ешкімсіз, жалғыз жүреді. Ол егер базарға бара қалса, бәрі де бас киімдерін шешіп, қолтығына қысып, тізерлеп отырады. Жандарынан өтіп кеткен соң, бас киімдерін қайта киеді. Дәл осылай үлкен болсын, кіші болсын балалары мен бауырларын қоса, патша әулетіне кірсе, сол сәтте бас киімін шешіп, қолтығына қысады. Содан соң олар патша жаққа қарап, тізерлеп бастарын шұлғиды. Оларды патша өзіне шақырмайынша тұра береді, патшаның алдында олар тізерлеп турады, бас киімдерін қолтығынан шығармай, көрсетпей, шыққан соң ғана барып киеді.

...Олардың бәрі киіз үйде тұрады, айырмашылығы — патшаның үйі өте үлкен, өрнекті кілемдер төселінген мың немесе одан да көп жан сияды. Ортасында Византия паршасымен қапталған тақ, бар.

Олардың заңы бойынша, егер де бір адамның баласында ұл бала туылса, онда оны әкесінен бұрын атасы алып, бұл бала ер жетіп, азамат болғанша өз тәрбиеме алуға құқығым бар, дейді екен.

Егер де олардың қатарынан біреуі қайтыс болса, онда балалары емес, бауыры мұрагер болады. Mен патшаға мұндай жолмен мұрагерлікке ие болуға болмайтынын, оның дұрыс жолын ол әбден ұққанша түсіндірдім.

Мен бұл елден басқа елдерде найзағайдың осыншама көп жарқылдауын көрген емеспін. Егер үйге найзағай түссе, олар ол үйге ішіндегі заттары, адамдар т.с.с. бәрі жанып болғанша жақындамайды. Және олар оны бұл үй — иесіне қаһар түскен үй дейді.

Егер де олардың біреуі екінші бір адамды әдейі өлтірсе, онда ол өз қылмысы үшін жазаланады. Ал егер де байқамай, абайсызда өлтірсе, онда «халандж» ағашынан жәшік жасап, оны осы жәшікке жанына ыдыс қасу,үш таба нан салып отырғызады. Олар түйенің ер-тоқымының ағашына ұқсас үш береке орнатып, «біз оған жаңбыр мен күн әсерін тигізсін деп жер мен көктің ортасына орналастырамыз, мүмкін Алла мейірімін түсіріп кешірер» дейді. Ол осылай ілінген қалпы уақыт тоздырып, жел әкетпейінше тұра береді.

...Хакан лауазымы бар хазар патшасына келетін болсақ, ол әр төрт айда ғана бір рет құрметпен алыстан ғана бір көрінеді. Оны «үлкен хакан» дейді. Ал оның орынбасарын хакан-бек дейді. Ол әскер басшысы, мемлекет ісімен айналысады, басшылық етеді, халық алдына шығады, жорыққа шығады және оған айналадағы (жақын жердегі) патшалар басын иеді. Ол күнде үлкен хаканға тағзым етіп, құлдық ұра, тыныштық сақтай кіреді. Ол оған кірген кезде жалаң аяқ, қолына отын ұстай кіреді, оны қарсы алғанда, ол оның алдында отынды жағады. От жанып болған соң, ол патшаның жанына, оң жағына отырады. Оны «кундур хакан» деп аталатын еркек орнын басады, ал мұның орнын «джавшығар» деп аталатын еркек басады. Ең үлкен патшаның дәстүрі сол, ол ешкімге аудиенция бермейді, ешкіммен сөйлеспейді және де барлық жұмыстарды атқару, ел басқару, қылмысшыларды жазалау сияқты істің бәрін оның орынбасары хакан-бек атқарады. Ен үлкен ханға байланысты тағы бір дәстүр бар. Егер ол өліп қалса, оған 20 үйі бар үлкен аула салдырады, әр үйде оған арнап көр қазылады. Тастарды көзге арналған ұнтақ сияқты әбден майдалап төсейді, үстіне сөндірілмеген әк жайылады. Ал бұл ауланың астында үлкен, ағысы қатты өзен бар, олар сол өзенді моланың үстінен жүргізеді және «мұнда бұған не шайтан, не адам, не құрт-құмырсқа жетпесін» дейді. Ол жерленіп болған соң, үйде жерленгенін ешкім білмесін деп жерленген адамның мойнын үзеді. Оның моласын ұжмақ деп атайды да, ол «ұжмаққа кіреді» дейді.

Үлкен патша атпен шыққан кезде, осыған орай, оның әскері де шығады, салтанатты шеру мен бұлардың аралығында бір шақырымдай қашықтық болады және де оның қол астындағылардың біреуі де оны көрмейді, ол өтіп кеткенше бәрі иіліп тағзым етіп, бастарын көтермейді.

Патшаның патша тағында отыру мерзімі — 40 жыл. Егер бұл мерзімнен бір күн асып кетсе, оның қол астындағылары оны орнынан босатады немесе «оның ақылы азайып, ойынан шатасты» дейді де, өлтіріп тастайды. Егер де ол әскерін жорыққа жіберсе, олар кері кайтпайды, ал егер қашатын болса, олар жазаланады. Ал оның басшылары мен орынбасарларына келетін болсақ, егер де олар қашатын болса, олардың өздерін де, әйелдерін де, балаларын да алып келіп, олардың өздерінің көзінше әйелдері мен балаларын, олардың ат, үй мүліктерін, қаруын, үйін, аулаларын басқаларға сыйға тартады, кейде патша оларды ортасынан қақ бөліп, тепкілейді, кейде мойындарынан ағашқа іліп қояды. Ал кейде мейірімі түссе, оларды жылқышы етіп қояды.

Атыл1 өзенінің бойында хазар патшасының үлкен қаласы бар. Оның бір жағында мұсылмандар, екінші жағында патша және оның әскерлері, оған жуық адамдар тұрады. Мұсылмандарды патшаның жанындағы «хаз» деп аталатын ересек балалардың бірі басқарады. Ол мұсылман, хазар елінде тұрып жатқан мұсылмандары және ол жерге сауда жолымен уақытша келгендерге де сот билігін осы «хаз» («қазы») жүргізеді, будан басқа олардың арасында ешкім іс жүргізбейді де, қарастырмайды да. Бұл қалада мұсылмандардың әр жұмада келіп, сиынатын мешіті бар. Мұнда биік мұнара және бірнеше азаншы бар. 310 жылы патшаға мұсылмандардың бұрынғы ал-Бабунадж үй жайындағы синагоганы2 қиратылыпты деген хабар жетеді. Ол мұнараны бұзып, азаншыларды жазалауға бұйрық береді де: «Егер де мен ислам елінде бірде-бір бұзылмаған синагога2 қалмайды деп қорықсам, мен міндетті түрде мешітті де бұзар едім», — дейді.

Хазарлар және оның патшалары — иудейлер, ал оның жанындағы көршілес болып отырған «славяндар» оларға бағынышты, патша оларды өз қарамағындағы құлшылық етуші ел деп есептейді, ал олар оның ырқына көнеді.

Тәржімалаған: А. САҒЫМОВА





ӘБУ ЖАФАР МҰХАММЕД АТ-ТАБАРИ

Әбу Жафар ибн Жерир ат-Табари 224 немесе 225 (839) жылы Табарстанның Амул қаласында туған. Ұлты ирандық, халифаттық әр қаласын аралап жүріп, жан-жақты классикалық арабша білім алған. Ұзақ уақыт Рейде, Бағдатта, Басрада, Куфіде, кейіннен Сирия мен Египетте өмір сүрген.

Саяхаттан оралғаннан кейін, қайтыс болғанға дейін (310-923), ешқайда шықпастан Бағдатта өмір сүріп, бүкіл күш-жігерін ғылым, заң және аңыздарды оқытуға жұмсаған. Тіпті Египетте жүрген кезінің өзінде, заңға қатысты көзқарастары да имам аш-Шаридің түсіндірмесіне көп көңіл аударса да, Египетке қайтып оралғаннан соң, өзінің жеке, дербес заңды түсіндіктірмесін құрастырып, оны өз әкесінің есімімен «аль Джерирдікі» деп атаған. Бірақ бұның жарыққа шығып, қолданылуы ұзаққа созылмады.

Ат-Табари елге көп еңбек жазған адам, соның ішінде көптеген пәндер бойынша оннан астам еңбек қалдырған. Олардың ішіндегі маңыздылары қазіргі заманға дейін толығынан жетіп, кейбіреуі Шығыс пен Еуропада басылып шыққан. Бізге дейін қысқаша тексерістен өткен «Пайғамбарлар мен Патшалар тарихы» («Тарич ар-русул ва-л-мулик») атты дүниежүзілік тарихы бізге келіп жеткен. Мұнда дүние пайда болғаннан бастап сол кездегі арабтарға таныс халықтардың ең негізгі мәдениет тарихы баяндалған.

Халифат тарихы бойынша мәліметтердің басты деректері — арабтарға дейінгі халықтар жөніндегі мәліметтердің хронологиялық және синхрондық, түрде біріктіріліп, халифат тарихын баяндауы жылнамалық тәртіпте жасалғандығы.

АТ-ТАБАРИ

«Тарих ар-расул ва-л-мулук»

ЖҮРЕЖЕНДІ ЖАУЛАП АЛУ

Сувейд ибн Мукарран Бестамның жанында лагерь құрып, Жүржен патшасы — Рузбан Сулмен хат арқылы сөйлеуге кірісті, содан кейін Бестамды қоршап қамауға алды. Рузбан Сул егер ол жеңілсе, Жүрженді де, оны да соғыстан құтқарып, салық төлейтінін, көмек көрсететінін айтып жазады. Сувейд бұл шарттарымен келіседі. Рузбан Сул Сувейдті Журженге кірмей тұрып көрді, ол онымен бірге кіріп, оған харадж (салық) жинап болғанша және шекаралық аймақтарды белгіленбейінше, сол жерге лагерь құрып, Дихистан түрік қорғанысын қойды. Ол күзетте тұрғандарды джизьи (салық) төлеуден босатып, қалғандарынан салық жинайды. Олар екі жақты келісім-шарт жазды: «Сүйкімді де, мейірімі күшті Алла үшін. Бұл Сувейд ибн Мукарранның Рузбан Сулге, Рузбанның баласына және Дихистанның тұрғындары мен Жүрженнің басқа да тұрғындарына берілген грамотасы». Сендерді қорғаушылар болады, егер де азаматтық жасқа жеткен әр адам, шамасы келгенше жылына бір рет салық төлеп тұрса, сіздерді қорғау бізге жүктеледі. Егер де сіздердің біреулеріңізді әскери көмекке шақыра қалса, онда сол атқаратын әскери кызмет сізге салған салықтың орнына жүреді. Олардың өздерін, мүлкін, дінін, заңын қорғаушылар болады. Бұның бірі де өзгертілмейді. Оларға мұндай жағдай егер де олар салық төлесе, бір-біріне түсінушілік пен достық қатынас болса және мұсылмандарға баспана берсе ғана жасалады. Олардың ішіндегі уақытша тұратындарға да осындай жағдай жасалады, ал егер де кітап қалса, ыңғайлы жер тапқанша, оларға көмек көрсетіледі. Егер де кімде-кім мұсылманға тіл тигізсе, қатаң жазаланады, ал егер де мұсылманды ұрып кетсе — онда оның қаны төгіледі. Куә болып, растағандар: Севад ибн Кутба, Хинд ибн Амир, Симак ибн Махрама, Утейба ибн ан-Наххас 18 (=639 ж.) жазылған.

Ал-Мадаиниге келсек, ол Абу-Зейдтін айтқанына қарағанда Журжен Осман билігі кезеңінде (30 (650) ж.) алынған дейді.

ИЕЗДЕГЕР ӨЛІМІ

(22=642/43 ж.) Абан Жазавейх Йездегердге осылай істеген соң, ол Рейден Исфаханға қашып кетті. Ол Абан Жазавейхке сенбей, одан қашып, оны мақұлдамайтын көзқараспен қарады. Содан кейін ол Керманға орналастырғысы келген киелі отты ала барды. Одан кейін ол Хорасанға баруды ұйғарды, Мервке келіп, сонда орналасты. Ол онда өзімен отты да апарды, оған ғимарат салып, бақ орнатты. Мервтен 2 фарсах (6-8 шақырым) жерде, осы бактың жолында екі күмбезді ғимарат салды. Ол осы 2 фарсахтың бас жағында Йездегілердің жан дүниесі жай тапқандай болды және де өзін бір нәрсеге душар болатын нәрседен алыс, қауіпсіз сезінеді. Ол Мервтен парсылармен хат жазысып, алысуға кірісті. Олар оған келісім бергендерін білдірді, ал осы Парсы тұрғындарын Хурмузанға қарсы қоя бастады, олар онымен бейбітшілік келісімді бұзды. Жибал тұрғындары да көтеріліске шығып, бейбіт келісімді бұзды. Бүл Османға мұсылмандарға жорыққа шығу мәселесін шешті. Басра және Куфа тұрғындары бытырап, бүкіл елге шашырады.

Ал-Ахнаф Хорсанға жорыққа шықты. Михриджан Қазаққа жол тартты, одан кейін Куфа тұрғындары Жейді қоршап алып жатқанда ол Исфаханға шықты. Ол Хорсанға ат-Табасейн жағынан кірді, Гератты ұрыспен алып, онда Сухара ал-Абди дегенді бастық қойды. Содан кейін ол бұғанға дейін еш шайқас болмаған Нышапурға отряд құрып, Мұтарафа ибн Абдолла ибн аш-Шаххирді, Серахсқа ал Хариса ибн Хассанды отряд басшысы етіп Мерв аш-Шахиджанға қарай бет алды. Бірақта ал-Ахнаф Мерв аш-Шахиджанға жақындағанда, Йездегерд ол жақтан шығып Мерверудке барып, сонда орналасты. Ал-Ахнаф болса Мерв аш-Шахиджанда орналасты. Йездегерд Мерверудте жатып хаканға көмек сұрай хат жазды, патша Соғдаға да көмек сұрап хат жазды, оның елшісі хакан мен Соғд патшасына кетті. Ол Қытай патшасы Синға да осылай көмек сұрай хат жазды.

Ал-Ахнаф куфалықтардан төрт әмірдің: Алкама ибн ан Надр ан Надри, Риба ибн Амир ат-Темим, Абдоллах ибн Абу-Укайля ас-Сакафи және ибн Умм Газаль ал-Хамданидің басшылығымен қосымша көмек келген соң, Харис ибн ан-Ну'ман ал-Бахилиді бастық сайлап, Мерв аш-Шахиджаннан шықты. Ол Мерверудтке бағыттады. Бұл Йездегердге жеткенде, ол Балхқа қарай кетті, ал ал-Ахнаф Мерверудте орналасып, куфалықтарды алға жіберді. Олар Балхқа кетті, ал ал-Ахнаф солардың ізімен жүріп отырды. Куфалықтар Йездегердпен Балхта кездесті, Алла Йездегердті қашуға мәжбүр етті, ол Фарс (парсы) тұрғындарымен өзенге қарай кетіп, одан өтті. Ал-Ахнаф болса Алла оның жеңуіне себін тигізгенде куфалықтар қосылды. Осылайша Балх куфалықтардың жеңіп алғандарының бірі. Енді будан бас тартқан не іркіліп қалған, бұрын Хосрой мемлекетіне қарасты, Хорасанның Нышапур мен Тоқарыстан арасындағы аймақтарда бірінен кейін бірі бейбіт келісімшарттар құрылып жатты. Ал-Ахнаф Мерверудке қайтып келді де сонда орналасты, ал Тоқарыстанға билік етуді ан-Неджаштың арабтардың ақсүйектерінің біріне жататын өзінің шешесінің руы деп мадақтаған сол Риб ибн Әмірді тағайындап кетті.

Нағыз азамат деп жүргендеріміз кейде олай болмай шығады, ал Риб ибн Әмір ондай емес, ол нағыз азамат. Адамдар оның руы, шыққан тегі арасында және үйінде ұзақ мерзімде болып, олардың көңілдері әбден толғанда ол өзінің ыдысының түбіндегі шарапты ұсынып, ішкізеді.

Ал-Ахнаф Омарға Хорасанды жеңіп алғаны жөнінде жазып жіберді, сонда ол: «Шындығында, мен ол жерге әскер жібермегенімді және де арамыз бен сол аймақ ортасында отты теңіз болса екен деп тілеп едім», — дейді. Сонда Әли: «О, діндар әміршім, неге ол олай дейді?» деп сұрады. Ол: «Өйткені оның тұрғындары ол жақтан үш рет шықса да үш ретінде де өлімге кетеді, оның тұрғындарымен осылай болуы, мұсылмандардың осындай жағдайға ұшырағанын гөрі маған рақым, құрмет», - дейді. Маған ас-Сари бекр ибн ва'иль руынан шыққан ал-Вази ибн Зейд ибн Хулейд пен Иса ибн ал-Мугирдің айтуынша Сейфтің Шуайба ал-Ахнафтың екі қаланың, Мерв пен Балхтың екеуін де басып алғаны туралы жаңалық Омарға жеткенде, оның «Жарайсың, ал-Ахнаф! Атын айтпай-ақ атағын ғана айтатын, міне, шығыс елінің кінәзі!» дегенін жазып жіберді. Омар ал-Ахнафқа былай деп жазып жіберді: «Ал ендігі жерде өзеннен әрі өтпеңдер, өзеннің бергі жағындағысымен шектеліңдер. Сендер Хорсанға неге келгендеріңді білесіңдер, Хорсанға не үшін келдіңдер сонымен болыңдар, сонда жеңіс сендермен бірге болады. Бірақта өздерін шашырап кетпеу үшін өзеннен өтуден сақтаныңдар». Йездегерддің екі елшісі Хакан мен Гурекке жеткенде, оның өзі қашып жүріп өзеннен оларға қарай өтпейінше олар көмек көрсете алмады; сонда Хакан бір ыңғайын тауып, қолдау жасады. Патшалар бір-бірінен өздері үшін көмек етуіне келіседі емес пе. Ол түріктермен келіп, Ферғана мен Соғд тұрғындарын жинады. Ол солармен шықты. Йездегерд де солармен шықты, Хорсанға қайтып, Балхқа етті. Мұнымен бірге Хакан да өтті. Куфалықтар Мерверудке, ал-Ахнафқа қайтты, ал тыңшылар Балхтан шығып, Мерверудте ал-Ахнафка қарсы орналасты. Ал-Ахнафқа оған қарсы Хакан мен согдийлықтар Балх өзенінен өтті деген мәлімет жеткен кезде, ол бір күні түнде біреу-міреудің оз көкейінен шығатын бір жағымды ойларын естіп қалар ма екем деген оймен лагерьді аралап жүреді. Ол арпаны сабаннан бөліп, жемшөп тазалап отырған екі адамның жанынан өтіп бара жатып «Әмір мынау тауды бізге сүйеу етіп жасаса ғой, онда өзен біз бен жаудың ортасындағы ор болып қалар еді, ал тау бізге жаулар арт жақтан келіп соқпас үшін тыл болар еді, сонда біз тек майданнан ғана шайқасатын едік те, Алла жар болып, жеңіске жететін үміт болар еді» деп әңгімелесіп отырғанын естиді. Әмір естіген бұл әңгімесіне риза болып қайтты. Бұл қалың түнде болған еді, таң атқанда ол жұртты жинап, былай деді: «Сендер азсыңдар, ал жауларың болса сансыз, бірақ та ол бізді қорқыта алмайды. Алла тек қана мықтылармен бірге. Мына жерден көшіңдер, тауды ездеріңе сүйеу болатындай арт жақта қалдырыңдар, ол өзен өздерің мен жау ортасында қалсын да, тек майданнан ғана шайқасыңдар. Олар дәл осылай істеді және де керекті әрекеттердің бәрін атқарды. Олармен бірге 10 000 басрлықтар және осынша куфалықтар болды».

Түріктер өздерінің жинаған адамдарымен келіп, олардың жанына орналасты. Олар түріктермен таңертеңнен кешке дейін ғана шайқасты, ал түнде шегінді, біраз уақыт осылай болды. Ал-Ахнаф барлау әрекеттерін түнде жүргізетін. Бір күні түнде өзінің қол астындағы адамдардың бірінен тағайындалған барлаушыдан олар туралы мәлімет естіп, хаканның лагеріне жақын барып тоқтады. Таң атқанда туг (бунчук, ат құйрығы байланған жалау) ұстаған салт атты шығып, өзінің дабылын соқты. Содан кейін ол лагерьден қашықтау, әдеттегі жеріне барып тұрды. Ал-Ахнаф оны тарпа бас салып, екеуі арпалыса кетті. Ал-Ахнаф оны найзамен бір ұрып өлтірді. Содан кейін ол туды қолына алып, алдыңғы және екінші түрік тұрған жерге барып тұрды. Содан соң үшінші түрік шықты да алдыңғы екі адам не істесе, бүл да соны істеді. Ол олардың ішіндегі екіншісінің алдына барып тұрды. Ал-Ахнаф оны бас салды да, екеуі найзаларымен ұрғыласа кетті. Ал-Ахнаф оны найзасымен ұрып өлтірді. Содан кейін ал-Ахнаф оз лагеріне оралды, бұл болған оқиғаны ол лагерьге кіріп, жабдықталып алғанша ешкім білмеді.

Түріктердің шабандоздарының үшеуі шығып, әрқайсысы дабыл қақпайынша олардың шықпайтын дәстүрі бар. Үшінші шабандоз шығып, дабыл қаққаннан кейін барлығы шығады. Дәл осылай сол түнде үшінші дабыл соғылғаннан кейін, өздерінін өліп қалған шабандоздарының үстінен шықты. Хакан бұдан бір зұлымдықтың нышанын керіп, жаман бір әрекеттің болатынын сезді. Ол: «Біз бұл жерде тым ұзақ болып қалдық және бұл адамдар мұндай нәрсе болмаған жерлерде шайқасқан. Бұл халықпен шайқасу бізді жақсылыққа апармайды. Бізбен бірге қайтыңдар», — деді. Олар қайтуға бет бұрды. Мұсылмандардың күні туды, олар ештеңе болмағанын, жоқ екенін көрді және де оларға хаканның Балхқа кайтқаны туралы мәлімет келді.

Кисрдың баласы, Шахриярдың баласы, Йездегерд Хаканды Мерверуде тастап, Мерв аш-Шахиджанға кетті. Хариса ибн ан Ну'ман онымен бірге болғандарымен оған қарсы нығайып алды, Йездегерд оларды тойтарды. Хакан Балхта болған кезде ол өзінің бар қазынасын тұрған жерінен алып шықты. Мұсылмандар ал-Ахнафтан: «Бұлардың көздегені не? Ол туралы не айтасың?» — деп сұрағанда, ол: «Өздерің тұрған жерлеріңде қалыңдар, ал оларға тиіспеңдер», — деді.

Йездегерд Мервте жинағандарының бәрін жинап алғанда, оны қыса бастады, ол осы қазынаны пайдаланып, өзі дербес әрекет жасағысы келіп еді, ол қазына үшін Парсы елімен шиеленіске кезікті. Йездегерд хаканмен біріккісі келді, ал Парсы тұрғындары одан: «Сенің не істемек ойың бар?» — деп сұрағанда, ол: «Онымен бірге болу үшін хаканмен бірікпекпін», — дейді. Олар оған наразылық білдіріп: «Тоқта! Бүл жаман нәрсе. Сен өз еліңді, өз халқыңды тастап, басқа бір елге мемлекетке бармақпысың? Жоқ, сен бізбен бірге, сол халыққа олармен татуласуға бірге жүр, олар өздерінің міндеттеріне сенімі мол, дінді мойындайтын ел. Олар біздің елімізді біз үшін өз елінде тұрып, біздің елімізді басқарғаннан гөрі, бізді біздің жерімізде басқарған жауды дұрысырақ көреміз. Оның үстіне олардың діні жоқ, өз мүмкіндіктеріне қалай қарайтындықтарын да білмейміз». Ол бұған келіспеді, олар оған: «Өзің барсаң бар, бірақ та біздің еліміздің қазынасын тастап кет, біз оны өз елімізге, өз иесіне қайтарамыз, басқа елге апарма», — деді. Бірақ ол бұған келіспеді. Онда біз де сенімен келіспейміз деп, оны оның жолын қуушылармен тастап, одан кетіп қалды. Олар онымен шайқасып, қазынаны тартып алып, өзін қуғынға ұшыратып, болған жайды баяндай ал-Ахнафка хат жазды. Барлаушылар Мервте Йездегердпен келіссөз жүргізіп жатқанда, мұсылмандар жағы келіп, олармен шайқасқа кірісіп, бар қалған адамдарымен оларды талқандады және арбаларды басып алуға кедергі жасады. Ол қашып, баспана іздеп өзеннен өтіп, Ферғана түріктеріне кетті. Ол Османның бүкіл билік еткен кезеңінде сонда болсын, қарамағындағылармен хат алысып тұрды.

Олар да (кейбіреулері) бұған хат жазып тұрды. Хорасан тұрғындарында Османның басқаруына сенбеушілік көзқарас туды.

Парсы (фарс) тұрғындары ал-Ахнафқа келіп, бітім жасасып, келісім-шартқа қол қойды, оған қазына мен ақшаны берді, хосрайлар кезеңінен де жақсы өмір сүруге, өз қалаларына мүліктеріне оралды. Олар оның патшалығында өмір сүріп жатқандай, тек мұсылмандар ғана оларға сенімді де адал болды. Олар қанағаттанарлық рахат өмір сүріп жатты. Йездегерд күні (оның қазынасын бөлген күн) әр аттыға Қадыс күніндегі сияқты үлес берілді.

Хорасан тұрғындары Османның кезінде көтеріліске шыққанда Йездегерд Мервке кетіп, сонда орналасты. Хорасан тұрғындарымен және оның айналасындағылармен келіспеушіліктер туған кезде ол диірменге кетіп, соны паналады. Ол диірменнің жанында далада тамақ ішіп отырған кезде олар оны ұстап алып, өлтіріп, содан кейін каналға тастады.

Мервте Йездегердті қуып жеткен кезде, Керманға жету мақсатымен диірменді паналап жатқан мұсылмандар мен тыңшылар онан қалған мол табысты басып алды, бұл хабар ал-Ахнафқа жетті, ол сол арада өз адамдарымен Хаканмен кездесуге, Йездегердтің нөкерлерінің ізін баса және оның отбасымен кездесуге Балхқа жүреді. Ол Парсы елінің мұсылмандары және тыңшы-барлаушыларымен бірге болатын. Бүл кезде Хакан түріктермен Балхта еді, Йездегердпен болған оқиғаны және Мерверудтегі мұсылмандардың ал-Ахнафтың оған қарсы көтерілісін естіп, ол Балхты тастап, өзеннен әрі өтті. Ал-Ахнаф Балхқа келіп, сонда орналасты, ал куфалықтар болса оның төрт аймағына орналасты. Ол Омарға Хакан мен Йездегердті жеңгені туралы хат жазып, оған табыстың бесінші бөлігін оның елшілігіне жіберді.

ЖҮРЖЕНДІ ТҮПКІЛІКТІ ЖЕҢУ

(98=716 ж.) Бұл жылы Йезид ибн ал-Мухаллаб мен Табаристанға жорыққа шықты. Хишам ибн Мухаммед Абу Минхнабтан естігені бойынша Йезид ибн ал-Мухаллаб Хорасанға келген кезде, ол жерде 3 немесе 4 ай болып, содан кейін Дихистан (Дағыстан) мен Журженге аттанды. Ол өзінін баласы Махладты Хорасанды басқаруға қалдырып, ал өзі халқы түрік халықтарының біріне жататын Дихистанға келіп, сонда орналасты. Ол сол жерді қоршап, оның жанында қалды. Онымен бірге Куфа және Баср, Сирия және Хорасан мен Рейдің атақты тұрғындарының барлығынан, клиенттерден (мавали), құлдардан (ма-малик) және еркімен келгендерден (мутетавии) басқа 100 000 әскер болды. Олар (тұрғындар) шабуыл жасап, сол адамдармен шайқасты, бірақ олар бұларды қуып тастап отырды, олар өз бекіністеріне қайтып, қайтадан шабуылдап, қырғын соғыс болды.

Содан кейін ол қорғаушылардан қол әкелушілердің жолын кесіп, әскерін бекіністі айнала орналастырып, тынымсыз қоршауға алуды жалғастыруда. Олар әбден шаршап-шалдығып, мұсылмандармен соғысуға мүмкіндігі жоқ, бұл қоршау мен кедейлік әбден қалжыратқан соң, Дихистан диханы Сул Йезидке былай деп сәлемдеме айтқыза жіберді.

«Егер маған, менің отбасыма, мүлкіме дербес құқық беруге кепілдеме берсең, мен бейбіт бітімге қол қойып, қаланы барлық тұрғындарымен, мұндағы бар затымен саған өткіземін». Йезид онымен бейбіт бітімге келісіп, оның шарттарын қабылдап, оны орындап жүр. Ол қалаға кіріп, ондағы мүлікті, қазынаны, сансыз тұрғындарды басып алып, 14 000 түрік тұтқынын өлтіріп, бүл туралы Сүлеймен ибн Абд-ал-меликке жазып жіберді.

Содан кейін ол жерден шығып, Жүрженге келді. Тұрғындар біресе 100 біресе 200, кейде 300 мың дирхем төлеген жағдайда, олар бұл шешімге келісіп, Куфа тұрғындарымен бірнеше рет бейбіт бітімге келісті. Оларға Йезид келгенде, оны бейбіт ниетпен қарсы алып, ол жерге наместник етіп азд руынан, Асад ибн Абдаллах деп аталатын адамды тағайындады, ол өзі Табаристандағы испехбед иелігіне көшті. Онымен бірге жолдарды жөндеп, орманды қырқатын жұмысшылар болды. Испехбед Жүржен тұрғындарымен Йезид әскерін жаулап алып, оның арабтар мен олар арасындағы азық-түлік тасу, қарым-қатынас жолдарын кесіп тастауға көмек сұрай және де осы көмек үшін награда беруге уәде етіп хат жазыса бастады. Олар Йезид қалдырып кеткен мұсылмандарға шабуылдап, олардың кейбірін өлтірді. Қалғандары бір аймаққа жиналып, бекініп, сол жерде Йезидті оларға қарсы шыққанға дейін күтіп отырды. Одан соң Йезид пен оның сыбайластары ол жерден қашқындар сияқты шығып кетті. Егер Жүржен тұрғындары сол бір әрекетті жасамаса, ол Табаристанды жеңбей кетпес еді.

Абу-Михнафтың Йезид және Жүржен тұрғындары жөніндегі айтқандарынан басқа да деректе Кулейба ибн Халеф ал-Амми және басқалар арқылы Али ибн Мұхаммедтің сөзінен Ахмед ибн Зухейрдің маған айтқаны — Жүржен тұрғындарымен бейбіт бітімді Сайд ибн ал- Ас жасаған. Содан соң олар қарсы болып сенімнен кетті және Саидтан соң Жүрженге ешкім барған емес. Олар бүл жолды бөгеп тастады да, Жүржен жақтан Хорасанға жол соғып кете алмайтын болды, тек кейбіреулері ғана Жүржен тұрғындарынан қорқа-қорқа өтетін, Хорасанға жол Фарс (парсы) және Керман арқылы өтетін болды, Кутейба ибн Муслим Хорасанды басқаруды қолына алған соң, Күміс арқылы жүретін жол салғызды.

Эли Кулейба ибн Халеф ал-Аммиден, ал ол Туфейля ибн Мирдас ал-Амми және Идрис ибн Ханзалыдан естігені бойынша былай дейді: Сайд ибн ал-Ас Жүржен тұрғындарымен бейбіт бітімге келді, олар «бұл келісім шартқа тиісті» деп кейде 100 000, кейде 200 000 ал кейде 300 000 төлейтін. Кейде олар алым-салық төлейтін, ал кейбір кезде оны төлеуден бас тартатын. Оларға Йезид ибн ал-Мухаллаб келмей тұрғанда олар қарсы тұрып, сенімнен тайқып, харадж төлеуден бас тартқан, ал Йезид ибн ал-Мухаллаб Жүрженге келгенде оның айбынына ешкім қарсы келе алмады. Ол Сулмен бейбіт бітімге келіп, ал-Бухейра мен Дихистанды (Дағыстанды) жеңіп алды, Жүржен тұрғындарымен Сайд ибн ал-Ас жасаған шарттар бойынша бейбіт бітім шартын жасады.

Ахмедтің маған Әлиден, Кулейба ибн Халефа ал-Амми, Туфейл ибн Мирдас пен Бишра ибн Иса мен Сафванадан естігенін айтқан Әлидің әңгімесі: маған Абу-Хафс ал-Азди Сулейман ибн Кесир т.б. естігені бойынша айтқанына түрік Сул Дихистанды және ал-Бухейрде Дихистан мен оның арасы 5 фарсах жердегі теңіз құрлығында тұрды. Екеуі де Жүрженнің Хорезм жағында орналасқан. Сул Фируз ибн Кула, марзбана Жүрженге жиі шабуыл жасайтын, олардың арасы 25 фарсах, айналаға көп зиян келтіріп, ал-Бухейра мен Дағыстанға кайта оралатын. Фируз бен оның немере ағасы ал-Марзбан арасында араздық туады. Ал-Марзбан одан бөлініп ал-Баясанға қоныс аударады. Фируз өзіне түріктер шабуылдайды деп қорқып, Йезид ибн ал-Мухаллабқа келгенде, ол одан: «Сені мұнда әкелген не себеп?» — деп сұрайды. Ол: «Мен Сулден қорқып қашып кеттім», — дейді. Йезид одан: «Сенің онымен күресуге бір ойларын бар ма?» — дегенде, ол «Иә, бір ой бар, егер сен оны ұғынсаң, оны өлтіресің немесе оны өзіңе бағындырасың», — деді. Йезид оның не екенін сұрағанда ол: «Егер де ол ал-Бухейрге тоқтауға Жүрженнен шығады, ал сен оны қуып жетіп, оны қоршап аласыңда, оны жеңесің. Испехбедке бір қулық жасап, оны Жүрженге қалдыруын өтініп, бұл үшін жақсы сый-сияпат жасаймын деп хат жаз, ол онымен жақын болу үшін сенің хатыңды Сулға жібереді, ол хатты оқып берер, ол Жүрженнен ал-Бухейрге кетеді».

Йезид ал-Мухаллаб Табаристан патшасына төмендегідей хат жазады: «Мен Сулға жорыққа шықпақшымын, қазір ол Жүрженде, бірақ мен қорқамын. Егер де ол менің ойымдағы әрекетті біліп қойса, ол ал-Бухейраға кетіп қалады да сонда орналасады, онда мен оны ол жерде жеңе алмаймын. Егер де сен оны Журженде ұстай тұрсаң, ол ал-Бухейреге кете алмайды. Мен саған 50 000 миксаль 1 (алтын) жеткіземін. Оны Журженде ұстап қалу үшін бір қулықты ойлап тапшы, егер де ол сонда қалса, мен оны жеңемін».

Испехбед бұл хатты көріп, Сулға жақын болғысы келеді де хатты оған жіберді. Хат Сулға жеткенде, ол өзінін адамдарына ал-Бухейраға жүретінін хабарлап, әлденіп алу үшін ішіп-жейтін заттарды тиеді. Йезидке оның Жүрженнен ал-Бухейраға кетті деген хабары жетісімен, ол Жүрженге баруды шешті. Ол 30 ООО адамды бастап шықты, онымен бірге Фируз ибн Кул болды, ол Хорасанды Махлад ибн Йезидке тастады, Самарканд, Кеш, Неф және Бұхараға өз баласы Му'авия ибн Йезидті, ал Тохарыстанға Хатима ибн Кабис ибн ал Мухаллабты тағайындады. Ол Джурджанға келді, сол кездерде ол әлі қала атанбаған, тек қана қоршап тұрған таулар шыңдар, өткелдер ғана бар еді, егер кімде-кім сол өткелдердің бірінде тұрса, оған ешкім жақындай алмайтын. Йезид сонда орналасты, енді оның өктемдігіне ешкім таласа алмады. Ол сол жерде мүліктерді тартып алды, Марзбан қашып кетті. Йезид адамдарымен ал-Бухейрге кіріп Сулды шабуылдады. Оларды қоршап алды, ал Сул кей кездерде қарсы шығып, онымен шайқасты, содан соң өз қамалына кайта кайтты. Иезидпен куфалықтар мен басрлықтар болды.

Түріктер қоршауда қалып шығып, шабуылға қатысып, қайта қамалға оралып, құмда тұрып қалған суды ішіп, 6 айдай уақыт өткізді. Тузды су ішкендіктен ауру індет ала бастады, арасында өлім де көбейді. Осындай жағдайда елшілікке бітім сұрата жіберді. Йезид ибн ал-Мухаллаб: «Жоқ, егер де ол тек менің құзырыма берілсе ғана» деді. Ол бұдан бас тартып, оған былай деп айтқыза жіберді: «Егер де сен менің өзіме, мүліктеріме және менің 300 отбасыма және жақындарыма рақымшылық жасап, өзің ал-Бухейрге орналассаң, мен бітімге келісемін». Йезид буған келісті. Сул өзінің мүліктерімен және өзі қалаған 300 адаммен Йезидке қосылды. Йезид болса, тұтқындардың ішінен 14 000-н өлтіріп, қалғанына рақымшылық жасады. Әскер Йезидке бізге жалақы теле деген өтініш білдірді, ол Идрис ибн Хайзал ал-Аммиді шақырып алып: «Ибн Ханзала, біз әскерге жалақы беру үшін ал-Бухейрде не бар екенін санап берші», — дейді. Идрис оған кірісіп, не бар екенін есепке алайын десе, ішіндегісінің көптігі сонша, санау мүмкін емес. Сонда ол Йезидке: «Ішіндегісінің көптігі сонша, санау мүмкін емес және бәрі де қаптың ішінде. Қаптарды санап ішінде не бар екенін белгілеп қояйық. Әскерге ішіне кіріңдер де керектеріңді алыңдар да, не алғандарыңды қанша арпа, күріш, күнжіт, бал т.б. бізге айтыңдар дейік». Йезид: «Сенің жоспарың жақсы екен», — деді. Олар қаптарды санап, ішінде не бар екенін белгілеп болған соң әскерге: «Алыңдар!» — деді. Адамдар ішіне кіріп, киім, азық-түлік т.б. қажетті заттарын алып шығып, не алғандарын жазғызып кетіп жатты. Олар іштегі заттардың көбін алды...

Мұсылмандар жасақтары үстемдік алып, кейін соққыға жығылғанда, Испехбед олардан сақтана Жүрженнің алыс бөлігінде, ал-Баясанмен көршілес жерде тұратын Фируз ибн Құлдың немере інісі ал Марзбанға хат жазды: «Біз Йезид пен оның жақтастарын өлтірдік, ал ал-Баясандағы арабтардың көзін жой». Мұсылмандарды қырып тастауға келіскен олар ал-Баясан тұрғындарына кетті, ол кезде олар қаннен-қаперсіз үйлерінде отырған. Олардың бәрі бір түннің ішінде қырғынға ұшырады. Ертеңінде Абдаллах ибн ал-Му'аммар 4000 мұсылманмен бірге өлгені, бірде біреуінің тірі қалмағаны, ал Фируз тұқымынан 50 адамның өлгені белгілі болды. Ал-Хусейн ибн Абд-ар-Рахман және Исмайл ибн Ибрахим ибн Шаммаста өлді...

Осы жылы (1330) олардың опасыз шабуылынан кейін және келісім-шартты бұзғаннан кейін Йезид Жүрженді екінші рет жеңді.

Тәржімалаған: А. САҒЫМОВА





ИБН БАТТУТА

Ибн Баттута (Шамс ад-Дин) Абу Абдаллах Мухаммед ибн Абдаллах ибн Мухаммед ибн Ибраһим ибн Мухаммед ибн Ибраһим ибн Йусуф ал-Лавати ат-Танджи 1304 ж. Танжер қаласында туған. Оның әкесі ұсақ факих (мұсылман заңгері) болған. Ибн Баттута саяхат жасауды ерте бастаған. Батыс және солтүстік Африка, Араб жарты құрлығы, Индия, Испания, Түркия және Иран, Орта Азия және Шығыс Еуропа мен Қытайдың жүздеген қалалары мен ауыл аймақтарында болып, жалпы алғанда, 28 жыл саяхат жасаған.

«Тухфат ан-нуззар фи гараиб ал-амсар ва аджаиб ал-асфар» (Сырттан пайымдаушыларға таңғажайып қалалар мен тамаша саяхат жөнінде сыйлық) араб саяхатшылары еңбектерінің ішінде ерекше орын алады. Ибн Баттутаның саяхаты монғол шапқыншылығы кезінде болған, оның еңбектері XIVғ. бірінші жартысындағы Орта Азияның мәдени, саяси және әлеуметтік өмірінен айқын көрініс береді және сол кезеңнің әдеби және психологиялық құнды ескерткіші болып есептелінеді.

Ибн Баттута өмірінің соңғы жылдарын Марокконың провинциялық қалаларында судья қызметін атқарып, 1377жылы қайтыс болды және Танжер қаласының маңында жерленген.

ИБН БАТТУТАНЫҢ САЯХАТЫН БАЯНДАУ ХАТЫНАН

(355-361) Біз теңіз арқылы Синоптан Керчь деп аталатын гаваньға3 жеттік, біз жағаға түсейік деп едік, тауда жүрген адамдар бізге түспеңдер деген белгі берді. Біз мұнда дұшпандардың кемесі бар екен деп, өзіміз үшін қорқып, жаға жақын болса да, теңізге кайттық. Біз оған қайта жақындағанда, мен кеме қожайынына осы жерде түскім келетінін айттым. Ол мені жағаға жіберді. Мен шіркеуді көріп, соған қарай беттедім, ол жерде монахты жолықтырдым және шіркеудің қабырғаларының бірінен қолында найза, белінде семсер, басында шалмасы бар араб тектес еркектің суретін көрдім. Оның алдында шам жанып түр. Мен монахтан бұл кімнің суреті екенін сұрадым. Ол: «Бұл Әли пайғамбардың суреті», — деп жауап берді. Мен оның жауабына таң қалдым. Біз бұл түнді шіркеуде өткіздік, келе өзімізбен бірге алып келген тауықты пісірдік, бірақ оны жей алмадық, өйткені теңіз иісі сіңіп, кемеде болған заттардың бәрі иістеніп қалыпты. Біз тоқтаған бұл жер әйгілі Дешті-Қыпшақ деп аталатын далалы жер. «Дешті» деген соң «ш» және «т» әрпі арқылы жазылады, бұл түріктің дала деген сөзі. Бұл жасыл, гүлденген жер, бірақ бұл жерде не ағаш, не тау, не тебе, не жота жоқ. Мұнда отын да жоқ, олар құрғақ тезек жағады. Үлкендер оны жинап, жерге киімдерінің астына салады. Бұл далада олар арбамен жүреді, жол жүру мерзімі 6 айға созылады, оның үш айы Мухаммед Өзбек султанның жері, қалғаны басқа адамдардың жолдары. Біз бұл гаваньға келген күннің ертесінде біздің жолдастардың ішіндегі бір көпес сол далада Қыпшақ деген атпен белгілі халыққа барып, олардан ат арба сұрап алды. Олар христиан дініне сенеді. Біз ат арбаға отырып, Кафа деген қалаға келдік, қала аты «к» және «ф» арқылы жазылады. Бұл теңіз бойымен созылып жатқан үлкен қала. Онда көпшілік бөлігі Генуэздерден тұратын христиандар. Олардың әмірінің аты Эльдемедир. Біз мұнда (Кафта) мұсылмандар мешітіне тоқтадық.Тарыға ұқсас өсімдіктен пісіреді. Отқа су қойып, қайнаған соң, осы дукидің біразын салып, егер де ет бар болса, оны майдалап турап, бірге қайнатады. Содан әр адамның ыдысына құяды да, үстінен қышқыл сүт кұйып ішеді, артынан қымыз деп аталатын бие сүтін ішеді. Қыпшақтардың денсаулығы мықты, күшті халық. Кейде олар бурхани деп аталатын тамақ әзірлейді. Бұл ұннан жасалатын тағам. Қамыр илеп, оны майда бөлшектерге ортасынан тесік жасай бөліп, қазанға пісіріп, дайын болғанда үстіне ашыған сүт құйып ішеді. Оларда дукидің дәнінен істейтін сусындары бар. Бір ретінде мен өзбек сұлтанда рамазан айында болдым: олар ең көп тұтынатын жылқы еті, қой етін де және ришта (кеспеге ұқсайды, ол сүтке пісіріледі) әкеледі. Сол түні мен жолдастарымның бірі әзірлеген, тәтті тағамды үстелге ортаға алдарына қойдым. Ол саусағын әуелі тағамға, сосын аузына салды, қайта қайталамады. Әмір Тулықтұмур маған өзінің құлдарының бірінің 40 баласы мен немересі болған екен, бір күні сұлтан «халва же, мен сендердің бәрінді бостандыққа жіберем» дегенін, халваны жеуден бас тартып, егер сен бұйрығымды орындамадың деп өлтірсең де жемес едім дегенін әңгімелеп берді. Қырымнан шыққан соң біз Тулықтұмур әмірдің Седджан деп аталатын жеріне тоқтадық, ол мені шақыруға шабарман жіберіпті. Мен оған өзімнің жолға дайындаған, әдетте арбашы мінетін атқа мініп бардым. Кельяге (монах тұратын бөлме) келіп, әмірді тауып алдым, ол түрлі тағамдарға толы дастархан әзірлеп қойыпты. Көп тағамдардың ішінде нан да бар. Содан кейін кішкене ыдыспен ақ сұйық тағам әкелді, оны бәрі ішті. Бұл жиында шейх Мұзаффарэддин әмірімен катар отырды, ал мен олардың артында отырдым. Мен одан: «Бұл не?» — деп сұрадым. Ол: «Майлы су», — деп жауап берді, бірақ мен оның не дегенін түсінбедім, дәмін татып көріп ем, қышқыл екен, ішпедім. Шыққан соң сол тағам туралы сұрай бастадым. Олар мұның дуки дәнінен әзірлеген сусын екенін айтты. Ханефи қыпшақтарында мас ететін сусын ішу рұқсат етілген. Бұл — дукадан жасалынған «боза» деп аталатын сусын. Шейх Мұзаффарэддин маған «тары суы» деп айтқысы келген болар, бірақ олардың сөздерді айту дағдысы өзгеше, басқа елдің тілі болғандықтан, мен «майлы су» деп естісем керек. Қырым қаласынан бері 18 бекеттен өтіп, өте үлкен өзенге келіп, өзеннен өтуге күні бойғы уақытымыз кетті. Арба мен мал суға тереңірек түскен сайын балшыққа бата түсіп, судан өтуіміз қиындай түсті. Әмір менің жағдайымды ойлап, алдын-ала өзінін бір қызметкерін қосып, мен үшін Азов әміріне менің патша ағзамға жолыққым келетінін, сол үшін жағдай жасауды сұрап хат беріп жіберді. Біз тағы да бір өзенге жетіп, одан жарты күн бойы өттік. Бұдан кейін тағы үш күн жол жүріп, теңіз бойындағы әдемі құрылысымен ерекшеленетін Азов қаласына жеттік. Генуэздіктер мұнда өз тауарларымен келеді. Ол жерде сол елдің мырзаларының бірі — Бикаджи деген тұрады, ол мұнда келген саудагерлерді, саяхатшыларды қарсы алып, тамақтандырады. Тулұқхұмур хаты Азов әмірі Мұхаммеджан Эльхаризмиге жеткен кезде, ол өзінің қадилері мен талибтерімен (студенттерімен) бірге мені қарсы алып, бізге сый-сияпат ұсынды. Онымен амандасуға біз бәріміз тоқтап, сонда біраз болып, содан әрі қалаға келіп, сол жердегі Хызр және Илья монастырының жанына орналастық, Алла мейірін төгіп, жарылқасын! Тегі Иран ауылының тумасы Реджеб Эннехрмелики деген Азов елінің шейхы алдымыздан шығып, өз кельясында бізге сый-құрмет көрсетті. Біз келгеннен кейін екі күннен соң әр Тулұқтұмур келеді. Оны қарсы алуға өзінің кадийлері және талибтерімен Азов әмірі Мұхаммед шықты. Олар оған сый-сияпат әзірлеп, қатар-қатар үш шатыр құрды; біреуі — әдемі түрлі-түсті жібектен, ал екеуі полотнодан (жай мата). Мұның бәрін біздің жақта афрадж деп аталатын серачамен (матадан жасалынған қоршау) қоршап тастаған, сыртынан есігінің алдына, біздің жақта бараджа деп аталатын мұнара құрған. Әмір арбадан түскенде, оның аяғының астына ол жүретін жолға жібек мата төсеп тастады. Мені өзінің құрметті қонағы екенін білдіріп, әмірге алдын-ала жіберіп отырғаны Тулұқтұмур әмірдің сыпайыгершілігі мен маған көрсеткен құрметі. Біз Тулұқтұмур әмірге дайындалған бірінші шатырға келдік. Ең басты жерде ағаштан ойып жасалған үлкен орындық тұр, оның үстіне әдемі төсеніш төселінген. Әмір алдымен маған одан кейін Мұсаффарэддин шейхке жол беріп, содан соң барып өзі біздің ортамызда отырды, біз үшеуіміз төсеніште катар отырдық. Оның кадийлері мен уағыздаушылары және осы қаланың кадиі өзінің талибтерімен он жақта әдемі кілемнің үстіне отырды, ал Тулұқтұмурдың екі баласы, ағасы және Мұхаммед өзінің балаларымен қызмет көрсетуге дайын тұрды. Алдымызға жылқы т.б. етінен әзірленген тағамдар, қымыз, одан кейін боза әкелді. Тамақ ішіліп болған соң дауыстап оқушы өзінің әдемі даусымен құран жолдарын оқи бастады, одан кейін дін уағыздаушының дауыстап оқушылары оның алдына тізіліп отырды, ол өзінің қызыл тілімен діни уағыздары үшін, сұлтан үшін, әмір үшін және осында отырғандардың бәрі үшін дұға оқыды. Ол алдымен, араб тілінде, кейін түрік тілінде оқыды. Бұл уақытта дауыстап оқушылар әдемі ырғақпен құран сүрелерін қайталап, соңында әндетті. Олар алдымен араб тілінде, мұны олар кауль деп атайды, содан кейін парсы және түрік тілдерінде (мұны олар моломма дейді) әндетті. Одан соң олар басқа тағамдар әкелді. Осылайша сый-құрмет кешке жақынға дейін көрсетілді. Бірнеше рет мен орнымнан тұрып кетемін дегенде, әмір жібермеді. Содан соң олар әмірге тарыға ұқсас өсімдіктен пісіреді. Отқа су қойып, қайнаған соң, осы дукидің біразын салып, егер де ет бар болса, оны майдалап турап, бірге қайнатады. Содан әр адамның ыдысына құяды да, үстінен қышқыл сүт кұйып ішеді, артынан қымыз деп аталатын бие сүтін ішеді. Қыпшақтардың денсаулығы мықты, күшті халық. Кейде олар бурхани деп аталатын тамақ әзірлейді. Бүл ұннан жасалатын тағам. Қамыр илеп, оны майда бөлшектерге ортасынан тесік жасай бөліп, қазанға пісіріп, дайын болғанда үстіне ашыған сүт кұйып ішеді. Оларда дукидің дәнінен істейтін сусындары бар. Бір ретінде мен өзбек сұлтанда рамазан айында болдым: олар ен көп тұтынатын жылқы еті, қой етін де және ришта (кеспеге ұқсайды, ол сүтке пісіріледі) әкеледі. Сол түні мен жолдастарымның бірі әзірлеген, тәтті тағамды үстелге ортаға алдарына қойдым. Ол саусағын әуелі тағамға, сосын аузына салды, қайта қайталамады. Әмір Тулықтұмур маған өзінің құлдарының бірінің 40 баласы мен немересі болған екен, бір күні сұлтан «халва же, мен сендердің бәрінді бостандыққа жіберем» дегенін, халваны жеуден бас тартып, егер сен бұйрығымды орындамадың деп өлтірсең де жемес едім дегенін әңгімелеп берді. Қырымнан шыққан соң біз Тулықтұмур әмірдің Седджан деп аталатын жеріне тоқтадық, ол мені шақыруға шабарман жіберіпті. Мен оған өзімнің жолға дайындаған, әдетте арбашы мінетін атқа мініп бардым. Кельяге (монах тұратын бөлме) келіп, әмірді тауып алдым, ол түрлі тағамдарға толы дастархан әзірлеп қойыпты. Көп тағамдардың ішінде нан да бар. Содан кейін кішкене ыдыспен ақ сұйық тағам әкелді, оны бәрі ішті. Бұл жиында шейх Мұзаффарэддин әмірімен қатар отырды, ал мен олардың артында отырдым. Мен одан: «Бұл не?» — деп сұрадым. Ол: «Майлы су», — деп жауап берді, бірақ мен оның не дегенін түсінбедім, дәмін татып көріп ем, қышқыл екен, ішпедім. Шыққан соң сол тағам туралы сұрай бастадым. Олар мұның дуки дәнінен әзірлеген сусын екенін айтты. Ханефи қыпшақтарында мас ететін сусын ішу рұқсат етілген. Бұл — дукадан жасалынған «боза» деп аталатын сусын. Шейх Мүзаффарэддин маған «тары суы» деп айтқысы келген болар, бірақ олардың сөздерді айту дағдысы өзгеше, басқа елдің тілі болғандықтан, мен «майлы су» деп естісем керек. Қырым қаласынан бері 18 бекеттен өтіп, өте үлкен өзенге келіп, өзеннен өтуге күні бойғы уақытымыз кетті. Арба мен мал суға тереңірек түскен сайын балшыққа бата түсіп, судан өтуіміз қиындай түсті. Әмір менің жағдайымды ойлап, алдын-ала өзінін бір қызметкерін қосып, мен үшін Азов әміріне менің патша ағзамға жолыққым келетінін, сол үшін жағдай жасауды сұрап хат беріп жіберді. Біз тағы да бір өзенге жетіп, одан жарты күн бойы өттік. Бұдан кейін тағы үш күн жол жүріп, теңіз бойындағы әдемі құрылысымен ерекшеленетін

Азов қаласына жеттік. Генуэздіктер мұнда өз тауарларымен келеді. Ол жерде сол елдің мырзаларының бірі — Бикаджи деген тұрады, ол мұнда келген саудагерлерді, саяхатшыларды қарсы алып, тамақтандырады. Тулұқтұмур хаты Азов әмірі Мұхаммеджан Эльхаризмиге жеткен кезде, ол өзінің кадийлері мен талибтерімен (студенттерімен) бірге мені қарсы алып, бізге сый-сияпат ұсынды. Онымен амандасуға біз бәріміз тоқтап, сонда біраз болып, содан әрі қалаға келіп, сол жердегі Хызр және Илья монастырының жанына орналастық, Алла мейірін төгіп, жарылқасын! Тегі Иран ауылының тумасы Реджеб Эннехрмелики деген Азов елінің шейхы алдымыздан шығып, өз кельясында бізге сый-құрмет көрсетті. Біз келгеннен кейін екі күннен соң әр Тулұқтұмур келеді. Оны қарсы алуға өзінің кадилері және талибтерімен Азов әмірі Мұхаммед шықты. Олар оған сый-сияпат әзірлеп, қатар-қатар үш шатыр құрды; біреуі — әдемі түрлі-түсті жібектен, ал екеуі полотнодан (жай мата). Мұның бәрін біздің жақта афрадж деп аталатын серачамен (матадан жасалынған қоршау) қоршап тастаған, сыртынан есігінің алдына, біздің жақта бараджа деп аталатын мұнара құрған. Әмір арбадан түскенде, оның аяғының астына ол жүретін жолға жібек мата төсеп тастады. Мені өзінің құрметті қонағы екенін білдіріп, әмірге алдын-ала жіберіп отырғаны Тулұқтұмур әмірдің сыпайыгершілігі мен маған көрсеткен құрметі. Біз Тулұқтұмур әмірге дайындалған бірінші шатырға келдік. Ең басты жерде ағаштан ойып жасалған үлкен орындық тұр, оның үстіне әдемі төсеніш төселінген. Әмір алдымен маған одан кейін Мұсаффарэддин шейхке жол беріп, содан соң барып өзі біздің ортамызда отырды, біз үшеуіміз төсеніште қатар отырдық. Оның кадийлері мен уағыздаушылары және осы қаланың кадиі өзінің талибтерімен оң жақта әдемі кілемнің үстіне отырды, ал Тулұқтұмурдың екі баласы, ағасы және Мұхаммед өзінің балаларымен кызмет көрсетуге дайын тұрды. Алдымызға жылқы т.б. етінен әзірленген тағамдар, қымыз, одан кейін боза әкелді. Тамақ ішіліп болған соң дауыстап оқушы өзінің әдемі даусымен құран жолдарын оқи бастады, одан кейін дін уағыздаушының дауыстап оқушылары оның алдына тізіліп отырды, ол өзінің қызыл тілімен діни уағыздары үшін, сұлтан үшін, әмір үшін және осында отырғандардың бәрі үшін дұға оқыды. Ол алдымен, араб тілінде, кейін түрік тілінде оқыды. Бұл уақытта дауыстап оқушылар әдемі ырғақпен құран сүрелерін қайталап, соңында әндетті. Олар алдымен араб тілінде, мұны олар кауль деп атайды, содан кейін парсы және түрік тілдерінде (мұны олар моломма дейді) әндетті. Одан соң олар басқа тағамдар әкелді. Осылайша сый-құрмет кешке жақынға дейін көрсетілді. Бірнеше рет мен орнымнан тұрып кетемін дегенде, әмір жібермеді. Содан соң олар әмірге және оның екі баласына, ағасына, шейх Мұзаффарэддинге және маған шапан жапты және әмірге 10 жылқы, оның ағасы мен балаларына 6 жылқыдан, оның жанындағы еріп жүрген серіктеріне бір-бір жылқыдан және маған да 1 жылқы берді. Бұл өңірде жылқы малы өте көп және оның кұны темен. Бір жақсы аттың кұны біздің бір динарға тең келетін 50 немесе 60 дирхем болады. Бұл аттар Египетте акадиш деген атпен танылды. Түріктер соны азық етеді, елде қой көп болса, ол елде ат көп. Бір түрікте бірнеше мың ат болады. Бұл өңірде мекендейтін түрік жылқышыларының бір дәстүрі бар, олардың әйелдері отыратын арбаның бұрышына ұзындығы бір шынтақ жіңішке сырыққа ұзындығы бір сүйем киіздің тілімін байлап, қадап қояды. Әр мың аттың ішіндегі біреуінде осындай бір тілім бар. Кейбіреулерінде 10 тілімнен, ал енді біреулерінде одан да көп көрдім. Бұл аттарды олар Үндістанға апарады, бір керуенде олардың алты мыңнан, кейде одан да көп болады, әр саудагерде 100-200 аттан болады. Кейде одан да көп. Көпес аттарды бағып, қағып күту үшін әр 50 атқа оларда ұлақшы4 деп атайтын жылқышы жалдайды. Жылқышы сол аттардың біреуін мінеді, қолында арқан ілінген ұзын құрық болады. Жайылып жүрген жылқылардың біреуін ұстағысы келсе, өзі мініп жүрген атпен ақырын алдыңғы жағынан барып арқанды мойнына лақтырып, өзіне қарай тартады да ұстап алып, сол атқа мініп, астындағы атын жайылымға жібереді. Синд жеріне келгенде аттарға жем береді, өйткені бұл жердің шөбі арпаның кұндылығын бере алмайды. Аттарының көбі ұрланады, өліп қалады. Синджерінде (Үндістан, ред.) Шашнакар деген жерде әр ат үшін 7 күміс динар алынады. Синд елінің астанасы Мултанда да осындай жарна алынады. Бұрынғы кезде мұның төрттен бір бөлігін ғана алатын. Үндістан патшасы Мұхаммед сұлтан мұны өзгертіп, саудагер мұсылмандардан (кедейлердің пайдасына келетін заңды салық) зекет алынсын, ал өзге дінді адамдардан оны (10) алынсын деп шешті. Сонда да саудагерлерге үлкен түсім қалады, өйткені олар Үндістанда ең арзан дегені 100 динарға (күміспен) сатады. Оны Магреб алтынына айналдырғанда 25 динар. Бұған екі есе, үш есеге сире сатады. Жақсы ат 500 динар және одан да кеп тұрады. Үндістан тұрғындары жүрдек аттар мен бәйге аттарын алмайды, өйткені олар соғыста сауыт киеді, аттарға да жабады, олар аттардың мықты, күшті болуының қамын жейді. Бәйге аттарын олар Йемен, Оман, Парсыдан әкеледі. Мұндай аттар 1000-4000 динар тұрады. ӘмірТулұқтұмур Азов қаласынан келгеннен кейін әмір Мұхаммедқожа маған жол жүру қамын әзірлегенше мен тағы 3 күндей болдым. Одан кейін мен Маджар қаласына келдім. Ол — түрік қалаларының ішіндегі үлкен өзен бойында, бақтарымен, мол жемістерімен бірге ең жақсы қалалардың бірі. Тегі Ирактың Батаих деген жерінен шыққан тақуатты, дінге сенетін, қария Мұхаммед Эльбатаих шейхтің скитіне (сопы-монахтар тұратын кішкентай монастырь)тоқтадық. Ол шейх Ахмед Эррэфанның мұрагері, Алланың рақымы түссін оған. Скитте 70-ке жуық араб, парсы, түрік, румынның үйленген, ересек пақырлары бар. Олар қайыр садақамен күн көреді. Бүл елдің тұрғындары пақырларға сенімділікпен қарайды, әр түрлі аттарын, сиқырларын, қойларын осында әкеледі. Сұлтан және оның әйелдері шейхқа келіп, алғыс батасын алады, мөлшерден тыс қайыр садақа тастап, үлкен сыйлықтар жасайды, әсіресе әйелдер үлкен қайыр садақа беріп, қайырымды істер атқарды. Маджар қаласында біз собор дұғасын оқыдық. Соңынан Бұхараның белгілі заңгерінің бірі, дін уағыздаушы Иззеддин (немесе Меджеддин) көп оқушылармен алдымыздан шықты. Ол өзінің уағыздаушылық міндетін атқарды, мұнда қала басшысы және ақ сақалдар алқасы болды. Шейх Мұхаммед Эльбатаихи орнынан тұрып, былай деді: «Заңгер, дін уағыздаушы жолға шықпақшы, біз оған жолда қажет болатын керек-жарақ жинауымыз керек. Ол мойнындағы жүн бөкебайын алып «мынау оған» деді. Отырғандардың бірі киім, бірі ат, бірі ақша берді. Өстіп жол жүруге қажетті біраз дүние жиналды».

Осы қаланың базарында менімен амандасып, араб тілінде сөйлескен еврейді көрдім. Мен қайдан келгенін сұрап едім, ол өзінің Испаниядан, Андалус жерінен келгенін, мұнда теңіз арқылы емес, Ұлы Константинополь, Рим арқылы, Черкестер жері арқылы келгенін мәлімдеді. Андалус жерінен келгелі төрт ай өтіпті. Мұның сөзін жер шарлап жүрген саудагерлер растады. Бүл елдегі бір таңқаларлық нәрсе, мұнда ер адамдардан гөрі әйел адамдар сыйлы. Әмірлердің әйеліне келетін болсақ, бірінші рет мен Қырымнан шығар кезде әмір Салтыйдың әйелін арбада көрдім. Арба түгелімен көк шұғамен қапталған, күймесінің есігі, терезесі ашық, оның алдында өте сұлу, таңғажайып киімдерде 4 қыз болды. Олардың артынан онымен ере жүрген қыздар отырған бірнеше арба келді. Эмир аялдап, демалатын жерге келгенде, ол арбадан түсті, онымен бірге оның 30 нөкер қызы бірге оның көйлегінің етегін жерге тигізбей көтерді. Көйлегінің етегіне айналдыра ілгек жасалынған, әр қыз осы ілгектерді қолына алғанда, оның көйлегінің етегі жерге тимейді, өзі болса ырғала жүріп келеді. Әмірге жақын таянғанда, ол түрегеліп, алдынан шығып, сәлем беріп, жанына отырғызады. Ал қыздар оны айнала отырды. Қымыз құйылған мес әкелінді. Ол тостағанға қымыз құйды да, әмірдің алдына екі тізерлеп отырып, қымызды ұсынды. Әмір қымызды ішіп болған соң, ол оның ағасына қымыз ұсынды, ал әмір оған (әйеліне) ұсынды. Тағамдар әкеліп, ол әмірдің қасында тамақтанды, ол әйеліне сыйға көйлек тартты, әйелі орнына қайтып келді. Міне, әмірлер әйелдерін осылайша сыйлайды. Патша әйелдері жөнінде кейінірек айтамын. Ал енді саудагерлер мен жай шаруалардың әйелдеріне келсек, мен оларды көрмедім. Олардың әйелдерінің бірі ат арбада отырды. Алдында оның көйлегінің етегін көтеретін 4 қыз. Оның басында бағалы тастармен, тауықтың қанатымен5 әшекейленген бас киім болды. Күйменің терезелері айқара ашылған, түрік әйелдері бетін жаппайтын болғандықтан беті ашық. Басқалары да осылай өз қызметшілерімен бірге қой, сүт әкеліп, оларды хош иісті заттарға сатады. Кейде әйелімен бірге күйеуі де келеді, оны көргендер қызметкерлердің бірі екен деп қалады. Оның үстінде қой терісінен тігілген тон, басында олар құла деп атайтын, тонына сәйкес құлақшын. Біз Маджардан төрт күндік жол жүретін сұлтанның ставкасы (штаб) Бестау (Бештау) деп аталатын жерге келдік. Бестауда (Пятигорск) ыстық су бастауы бар, мұнда түріктер шомылады. Олар бұл суға шомылған адамның ауру-сырқауының бәрі кетеді деп есептейді. Ставка орналасқан жерге рамазанның бірінші күні (6 мамыр 1334 ж.) келдік, бірақ ставка қоныс аударып кеткен екен. Біз келген жағымызға қайта қайттық, өйткені ставка сол жерден онша алыс емес жерге орналасқан екен. Мен төбеде шатыр құрып, шатырдың алдына белгі орнатып, аттар мен арбаны артына қойдым. Орда (Урду) деп аталатын ставка келді, біз тұрғындармен бірге жылжып бара жатқан үлкен қаланы кердік. Мұнда базарлар, мешіттер бар екен; дала асханасының түтіні аспанға көтеріліп, ауамен ұласып жатыр, олар арнайы дала асханасын таситын арбаларда жол жүріп бара жатып-ақ ас пісіре береді. Аялдайтын жерге келгенде, олар жеңіл алынып салынатын болғандықтан, арбадан түсіріп жерге қояды. Мешіт пен лавкаларын да (дүкен) осылай алып, салып жүреді. Біздің жанымыздан сұлтанның әйелі етті, олардың әрқайсысы жеке-жеке ез адамдарымен. Олардың төртіншісі, Исабек әмірдің қызы еткенде ол тебе басындағы шатырға орнатқан, жаңа келген (қосылған) деген белгіні керіп, алдына тоқтады. Ол маған сәлем беріп жатқан жас жігіттер мен бозбалаларды басып озып, маған сәлемдеме жіберіп, езі оларды тосып тұрды. Мен оған ез серіктерімнің бірі әмір Тулұқтұмурдың хабарламашысынан сыйлық беріп жібердім. Оны жақсы ниет ретінде қабыл алып, менің оған көрші орналасуымды бұйырды да жүріп кетті. Сұлтан ез ставкасымен жеке орналасты.

Тәржімалаған: А. САҒЫМОВА





ТҮРІК ТАРИХШЫЛАРЫ

АБУ НАСЫР ӘЛ-ФАРАБИ

АБУ НАСЫР ӘЛ-ФАРАБИ — ортағасырлық Шығыстың ұлы энциклопедист ғұлама ғалымы (870-950ж.ж.).

Ғұламаның толық аты Абу Насыр Мухаммед ибн Мухаммед ибн Тархан ибн Узлаг Әл-Фараби ат-Турки. 870жылы Фараб қаласында дүниеге келген. Ұлы ғалымға aт берілген opта ғасырдағы Фараб қаласы кейіннен Отырар деп аталды. Бұл Қазақстанның орта ғасырдағы саяси және экономикалық, орталықтарының бірі болған қаланың орны қазіргі Оңтүстік Қазақстан облысының аумағында. Көптеген ғалымдардың айтуынша, Әл-Фараби түріктің танымал әскери қолбасшысының отбасынан шыққан. Оның толық атындағы «тархан» деген сөз буған дәлел бола алады.

Әл-Фараби жас кезінен-ақ туған қаласын тастап, білім жолын қуып, мұсылмандардың үлкен мәдени орталықтары — Бұхара, Мере, Хорран, Александрия, Каир, Дамаскіде болады. Әл-Фарабидің көп жылдар бойғы тұрған екінші отаны сол кездегі барлық араб -мұсылман елдерінің мәдени астанасы — Бағдад қаласы болды. Мұнда ол алдыңғы қатарлы мұсылман және ежелгі дәуір ғалымдарының шығармаларын оқиды, Шығыстың көрнекті ғалымдарымен араласып, уақыт өте олардың арасынан озық орын алады. Өзінің терең білімі мен қабілеті, жоғары адами қасиеті, озық ойының арқасында, осы Бағдадта «Муаллим ассана», яғни «екінші мұғалім» атанды. Шығыста Аристотельдің «бірінші» екені белгілі. Алайда жамандардың өзінен білімді адамды көре алмаушылығы Әл-Фарабиді Бағдадтан кетуіне мәжбүр етті. Өмірінің соңғы жылдарын улы ғалым Алеппо мен Дамаскіде өткізді. Бұл жерлерде Әл-Фараби жергілікті әкімдердің сыйы мен рақымшылығына бөленді, алайда осыған қарамастан, ол билеуші сарайында қалмады.

Ғалым өзінің қарапайым еңбекақысымен әмір сүріп, Дамаскіде 80жасында қайтыс болды.Әл-Фараби — әлемдік деңгейдегі ойшыл, ғалым. Өз шығармаларында ол араб, парсы, үнді, ежелгі және төл түрік мәдениетін бір-біріне ұқсатып, жақындастырып, жинақтады. Оның қызығушылық деңгейінің шеңбері өте кең болды. Әл-Фарабидің ой-өрісі сол кезеңдегі әйгілі ғылым мен мәдениет салаларының бәрін қамтыды. Ол астрономия, логика, музыка теориясы және математика, социология және этика, медицина және психология, философия және құқық, өнер мен әдебиет, поэзия және музыка бойынша еңбектер жазды. Мамандардың есебі бойынша, Әл-Фараби 200-ден астам шығарманың авторы. Булар — трактаттар мен философиялық еңбектер, музыка және поэзия. Оның әлемге әйгілі болған еңбектері: «Ғылымның саралануы туралы сөз», «Рақымшыл қала тұрғындарының көзқарасы туралы трактат», «Музыканың үлкен кітабы», «Альмагеске түсінік», «Диалектика», «Метафизика», «Ғылымның шығу тегі туралы», «Әріптер кітабы» және тағы басқа.

Әл-Фараби еңбектерінің қолжазбалары әлемнің көптеген кітап қоймаларында сақталып, оның ғылыми мұрасы бүгінгі күні ғалымдардың зерттеу объектісі болып отыр. Бүгінгі күнде фарабитану ғылымның бір саласы ретінде толығымен қалыптасты.

ӘЛ-ФАРАБИ ФИЛОСОФИЯЛЫҚ ТРАКТАТТАР

Қайырымды қала тұрғындарының көзқарастары жайындағы трактат Азаматтық ғылым, юриспруденция және догматикалық діни ілім туралы

1. Азаматтық ғылым

Азаматтық ғылым еріктен туған әрекеттер мен мінез-құлық түрлерін зерттейді; осы әрекеттер мен мінез-құлықты туғызатын қасиеттерді, ниет - құлықты, туа біткен сапалар мен мінездерді зерттейді; осылардың жасалу мақсаттарын зерттейді; бұлар адамда қандай болу керек, қандай болуы тиістілігіне қарай олар адамда қалай орналасуы керек екенін зерттейді; адамда осыларды сақтау әдістерін зерттейді. Мақсаттар былайша бөлінеді: бұл әрекеттер не үшін жасалады және әрекеттердің нақ осы түрі не үшін қолданылады.

Бүл ғылымда осылардың қандайы шын бақыт болып табылады, ал қандайы, шындығында осылай болмаса да, қиялдағы бақыт болып табылады? Шын бақыттың бұл өмірде болуы мүмкін емес, осы өмірден соң келетін басқа өмірде ғана болады, ал бұл айтып отырғанымыз — о дүние. Қиялдағы бақытқа келсек, мысалы, байлық, дәреже, рахат — бұлардың бәрі де осы өмірдегі мақсат.

Азаматтық ғылым осы әрекеттер мен мінез-құлықтың арасын ажыратып қарайды. Бұл ғылым, мысалы, шын бақыт дегеніміздің не екенін түсіндіреді: бұл игілік, рахым және лайкаттылық, ал осыдан басқаның бәрі зұлымдық, жексұрындық және күнәкарлық.

Адамға осы қасиеттердің даруына негіз болатын нәрсе белгілі тәртіптегі қалалар мен халықтарға тән (103-бет) және бірлесіп пайдаланылатын лайкатты әрекеттер мен мінез-құлық. Ол [бұл ғылым] әлгіндей әрекеттер мен мінез-құлық белгілі бір әдіспен басқарғанда, осы әрекеттерді, мінез-құлықты, сапаларды, қасиеттер мен ниет - құлықты қалалар мен халықтар арасында нығайта түсетіндей етіп басқарғанда ғана, жоғалып кетпес үшін сол қалалар мен халықтарда осы қасиеттерді сақтағанда ғана болатынын түсіндіреді. Бұлай басқару үшін осыларды нығайтып, баянды етілген тәртіпті сақтау үшін сол әрекеттерге итермелейтін белгілі бір жұмыстың жүргізілуі немесе соған қабілеттің болуы шарт. Міне, осы жұмыс пен қабілет дегеніміз, патшалық немесе жоғарғы өкімет билігі, мұны адам не деп атаса да өз еркі. Ал саясат осындай жұмыстың негізі болмақшы.

Басқарудың екі түрі болады: басшылықтың бірі әрекеттерді, мінез-құлықты, ерік қасиеттерін шыңдай түседі, осылардың аркасында шын бақытқа қол жетеді және бұл өзі қала мен халықты қайырымшылдық пен басқару болып табылады. Осылай басқаруға бағынатын қалалар мен халықтар қайырымшыл қалалар мен халықтар болып табылады.

Басқарудың екінші түрі қалаларда шындығында бақыт болып табылмайтын, қиялдағы бақытқа қол жеткізетін әрекеттер мен қасиеттерді нығайтады; мұндай басқару — наданшылық басқару.

Басқару кептеген қосымша түрлерге бөлінеді, мұның әрқайсысы алға қойған мақсатына қарай әр түрлі аталады.

Бұл өзі сонымен бірге сол басқарудың көздейтін мақсаттары мен міндеттеріне де қарай бөлінеді. Мысалы, егер басқару байлықты көздейтін болса, онда бұл опасыз басқару деп аталады: егер ол дәрежені мақсат етсе, онда бүл мансапшылдық басқару. Егер басқару әлде бір басқа мақсатты көздесе, онда оны сол мақсатына қарай басқаша атайды...

Азаматтық философия әрекеттерді,мінез-құлықты,ерік қасиеттерін және өзінің зерттеу шеңберіне кіретіндердің бәрін зерттей келіп,жалпы заңдарды белгілеп береді. Сонымен бірге ол бұларға қандай жағдайға болса да сәйкесті анықтама береді, бұлардың қалай, неден және қанша нәрселермен анықталатындығын қалаған уақытта айтып бере алады, бірақ соңғы нәрселерде анықтама бермейді, өйткені басқа күшті актуальды анықтау оның әрекет ету шеңберіне кірмейді. Азаматтық философия бұған тек қосымша ғана болуы мүмкін. Сондықтан анықтамаға сәйкес келетін жағдайлар мен оқиғалар анықталмаған және олар белгісіз.

Бұл ғылым екі бөлімге бөлінеді. Мұнын бірі бақытты түсіндіреді; бұл бөлігі шын бақыт пен қиялдағы бақыттың арасындағы айырмашылықты көрсетеді. Сонан кейін мұнда қалалар мен халықтарға тән әрекеттер, мінез-құлық, өнеге және жалпы ерік қасиеттері тізіп көрсетіледі. Ақырында бүл бөлім жаңағыларды қайырымшыл және қайырымсыз деп екіге бөледі.

Қалған бөлімі қалалар мен халықтарда қайырымшыл қасиеттерді және мінез-құлықтарды ұйымдастыру әдістерін қамтиды да, қайырымшыл мінез-құлықтар мен істерді нығайтатын беделді қимыл-әрекеттерге түсінік береді.

Бұл [осы қалған бөлім] қала тұрғындарын ұйымдастырады және қалаларда ретке келтірілген, нығайған мінез-құлықтарды сақтау үшін жасалатын әрекеттерді ұйымдастырады: бұл бөлім қайырымсыз басқару ісінің түрлерін тізіп, бұлардың қанша екенін және бұлардың әрқайсысының қандай екенін көрсетеді; [билеушілердің] әрқайсысына тән әрекеттерді санап шығады, бұлардың өз билігіне бағынушы қалалар мен халықтар арасында нығайып алу үшін сол билеушінің билік құру салттары мен қасиеттері қандай болатынын көрсетеді. Бұл Аристотель мен Платонның «Саясат» деп аталатын кітабында, Платонның және басқа авторлардың басқа да кітаптарында баяндалған.

[Бұдан әрі бүл бөлім] барлық осы әрекеттер, мінез-құлықтар мен қасиеттер ізгілікті қайырымды қалалардың бейнебір басындағы тауқымет екенін түсіндіреді.

Ал өкіметтердің істейтін жұмыстары мен мінез-құлықтарына тән әрекеттерге келетін болсақ, онда бұлар өкіметтердің ізгілікті істерінің тауқыметі болып табылады.

Ал осы өкіметке бағынышты қалаларды сипаттайтын әрекеттер мен қасиеттерге келсек, бұлар бейнебір қайырымды қалалардың басындағы тауқымет іспеттес.

Сонан кейін [бұл бөлім] осыдан бұрын ізгілікті әрекеттер мен басқарудың надан қалаларға тән әрекеттер мен басқаруға айналуына бөгет жасаған қанша себептер мен мүмкіншіліктер бар екенін санап шығады.

Сонымен бірге [бұл бөлім] қайырымды қалаларды және басқаруды бұзылудан және қайырымсыз қалаға айналудан сақтайтын әрекеттер түрін тізіп айтады; бұл бөлім сондай-ақ бұлардың қайтадан бұрынғы қалпына түсуіне көмектесу үшін, қалалардың надан қалаларға айналуына қарсы қолданылатын басқарудың айла-амалдарының түрлерін де санап шығады.

Сонан кейін қайырымды өкіметтің қанша нәрседен тұратыны, оған теориялық және практикалық ғылымдардан не кіретіні, бұған қалалардағы және халықтар арасындағы практикалық істердің тәжірибесінен туған күштің де қосылатыны түсіндіріледі. Бұл қалаған коғамға, қала мен халықтарға сәйкес және қалаған жағдайлар мен уақиғаларға сәйкес әрекеттерді, мінез-құлықтарды немесе қасиеттерді белгілеу үшін жақсы жағдай жасау қабілеті болып табылады.

Бұл бөлім қайырымды қала қашан оның билеушілері уақыты бітіп бірінің орнын бірі басқанда, бұрынғысы қандай жағдайда басқарған болса, соңғысы да сол жағдайда басқаратын болса, бұлардың орын ауысуы үздіксіз және дәйекті болатын болса, онда қала бұрынғыша қайырымды күйінде қала беретінін, қайырымсыз қалаға айналмайтынын түсіндіреді. Билеушілер ауысқанда үздіксіз басшылық болу үшін не істеу керек екенін түсіндіреді.

Бұл бөлім патшалардың және басқа да билеушілердің балалары қазіргі билеушілердің өкімет билігін алуға лайықты болу үшін, оларға қандай дәреже және жағдай жасау керек екендігін түсіндіреді. Табиғи қабілеті бар балалар әбден кемеңгер монарх болып, өкіметті қолына алуы үшін оны қалай тәрбиелеу керек екендігін түсіндіреді. Мұнымен бірге кімде-кімнің ел басқаруы надан болса, ондайлар мүлдем монарх болуға тиісті емес. Өздерінің жағдайларында, қимыл-әрекеттерінде және басқару ісіне олар теориялық та, практикалық та философияға ділгер емес; ол ол ма, олардың әрқайсысы өздері басқарып отырған қалалар мен халықтар арасында көздеген мақсаттарын осындай іс барысында алған тәжірибесі арқасында жүзеге асыра алады. Егер өзінің мақсат етіп қойған игілігіне — жан рахаты мен мәртебелі дәрежелерге, т.е. жету үшін қажет болған әрекеттерді зерттеуге оның туа біткен тамаша қабілеті болса, онда ол игілікті игеру жолында өз мақсатына жетеді. Бүл арада оның ізінің көздеген мақсатындай мақсатты ұстаған өзінен бұрынғы билеушіге ойдағыдай еліктей білуі де осыған жатады.

2. Юриспруденция

Юриспруденция өнері дегеніміз қайсыбір халықтың дініндегі канондық правода жеткілікті түрде анық белгіленбеген қандай да бір нәрсеге болсын адамның баға беруіне және оны түзетуіне мүмкіншілік туғызатын ғылым болып табылады. Әрбір діни сенімнің өзінің көзқарасы, өзінің қимыл-әрекеті болмақшы: мысалы, Алла-тағала туралы — (мәртебесі аса бергей Оның!) — қағида және Оны ненің сипаттайтындығы, дүние туралы немесе тағы басқалары туралы қағида осы көзқарастарға негізделген; ал әрекеттерге келсек, бұлар — мысалы, Алла-тағаланың (Алла тағаланың даңқы артып, ұлылығы аса бергей!) мәртебесін көтеру үшін керек және қалаларда осыған сәйкес жасалатын келісімдер.

Сондықтан мұсылман правосы екі бөлімге бөлінеді: бір бөлігі — көзқарастар туралы, екіншісі — әрекеттер туралы.

3. Догматикалық діни ілім

Калама өнері — діннің негізін салушы адамның жариялайтын белгілі бір көзқарастары мен әрекеттерін адамның қорғау және осыларға қайшы келетіндердің бәрін пайымдаулар арқылы теріске шығару қабілеті.

Бұл өнер де екіге бөлінеді: бір бөлігі — көзқарастар туралы, екіншісі — әрекеттер туралы.

Бұл [өнер] мұсылман юриспруденциясы емес, өйткені [факих] I юристконсульт] мұсылман дінінің негізін салушы бекіткен көзқарастар мен әрекеттерге сүйенеді және осыларды негіз етіп қабылдап, осыдан езіне керектілердің бәрін алады.

Ал догматикалық діни ілімнің білгірі [мутакаллим] жақтайтын қағиданы юристконсульт негіз етіп пайдаланғаны болмаса, онан езіне басқа ештеңе алмайды. Егер әлдебіреу осы екі істің екеуін де қабат меңгеретін болса, онда ол юристконсульт-діни ілімді уағыздаушы болады және догматикалық діни ілімнің білгірі ретінде өз қағидаларын қорғайды, ал [мұсылмандық] правоның білгірі ретінде соларды зерттейді.

Діни сенімді қорғау әдістері мен көзқарастарына келетін болсақ, догматикалық діни ілімнің білгірлері оны былай деп есептейді: [түрліше] діни көзқарастар мен қағидаларды [әдеттегі) адамдық көзқарастармен, пайымдаулармен және интеллектімен қорғауға болмайды, өйткені тәңірілік аяндардан алынғандықтан, діни көзқарастар неғұрлым биік сатыда тұр, ал оның тағы бір себебі ол сенімдерде адам парасатының шамасы жетпейтін тәңірлік құпиялар бар дейді. Нақ сол сияқты адам дінді аян беру жолымен ғана анықтай алады; бүл аянды ол өзінің интеллектісі арқылы тани алмайды, өйткені интеллект бұл үшін өте әлсіз. Бұлай болмаған күнде, егер адам өзінің білетінін немесе біле алатынын ой сарабына сала отырып, өзінің интеллектісі арқылы анықтаса, онда ашқан сырының мағынасы да, пайдасы да болмас еді.

Егер бұл осылай болатын болса, онда жұрт өзінін интеллектісіне сеніп, пайғамбаршылыққа да, аянға да мұқтаж болмас еді. Бірақ адамдардың қолынан бұл келмейді, өйткені дін ұғындыратын ілімдерге біздің интеллектіміз жете алмайды. Және тек бұл ғана емес, сондай-ақ біздің парасатымыз жазғыратындардың бәрі және көбіне-көп өзіміз жазғыратындардың бәрі анағұрлым пайдалы болып табылады.

Сондықтан діннің келтіретіндері және интеллектінің жазғыратындары және қиялдың негізсіз деп табатыны, шындығында ұят та, сөкет те болып табылмайды, қайта тәңірілік парасатта дұрыс болып табылады.

Шынында да, адамның өзінің адамдық жаратылысында шегіне жетіп жетілсе де, мұнын дәрежесі тәңірілік парасат иесіне қарағанда нәрестенің, жас баланын немесе тәжірибесіз адамның дәрежесін ересек адаммен салыстырғанмен бірдей. Мысалы, көптеген жас балалар мен тәжірибесіз адамдар өз ақылына сүйеніп, ұятта, мүмкін емес те деуге болмайтын көп нәрселерді жазғырып, мүмкін емес дейді. Адамдық интеллектісі шарықтау шегіне жеткен адамның жағдайы да тәңірілік парасатпен салыстырғанда осы сияқты болады. Сонымен, адам білімді және тәжірибелі болудан бұрын көптеген нәрселерді сөкет деп тауып, жазғырады, негізсіз деп біледі, ал білімі артып, тәжірибесі байығанда бұлар жөнінде пікірін өзгертеді де, бұрын өзі сөкет деп есептеген нәрселері, енді ол үшін қажетті нәрселер болып табылады, бұрын бір нәрсені пәлендей деп белгілегенде, соған таңырқамай жүрген болса, енді керісінше, таңырқайтын болады.

Осы сияқты, адамдық жаратылысы әбден жетілген адам нәрселерді, шынында олай болмаса да, жазғырып, оны мүмкін емес деп есептеуі ықтимал.

Осылардың бәріне сүйеніп, бұлар [догматикалық діни ілімнің білгірлері], дінге түзету енгізу керек деп есептеді: ақиқатында аян түрінде бізге Алла-тағаланың өзінен келіп жеткен нәрселер — Алла-тағаланың атақ-даңқы арта бергей! — ешбір жалғандыққа жол бермейтін ақиқат болып табылады. Мұның нақ осылай екені екі түрлі жолмен дәл мағынасы анықталады, не өздерінің интеллектісі қабылдайтын кереметтер арқылы немесе өз тұстарында болатын кереметтер арқылы: не¬месе бұрынғы заманда өткен осы пікірлер жаратушы Алла-тағаланың — Оның ұлықтығы артып, даңқы аса бергей! — өзінен шыққан деп қабылдаған тақуалардың куәлігі арқылы, немесе осының екеуі де арқылы расталады.

Егер біз жалғандыққа орын қалдырмайтын ақиқатты осындай әдістермен растасақ, онда осыдан кейін өзіміз айтқан нәрселер жөнінде интеллекция сырттай мегзеу, ой толғау, пайымдау үшін орын қалмауы мүмкін. Олар [догматикалық діни ілімнің өкілдері] осы және сол сияқты [әдістермен] дінді қорғау керек деп есептеген.

Ал солардың арасынан басқа біреулері дінді қорғағанда, біріншіден, діни сенімнің негізін салушының айтқандарының бәрін қорғай отырып, оны өзі қалай айтқан болса, соның өз сөздерімен қорғау керек деп есептейді. Сонан соң бұлар сезінуге болатын және белгілі нәрселерді, және өздері тапқан интеллекцияның пайымдалғыш объектілерін, немесе алыстау болса да, осыларға жататын дінде бар бірдеңелерді дәлелдейтін нәрселерді зерттеп, сол нәрселерді қорғайды: ал енді өздері сол діннің қағидаларына қайшы келеді деп тапқандарын, бұлар, өздерінің түсіндірулері тіпті алыс жатса да, сол қайшылыққа сәйкес келетін формада түсіндіреді. Ал, егер олар мұны істей алмаса, осы қайшылықты тек ойдан шығара алатын болса, немесе оны дінде [бар нәрселерге] сәйкес формада өткізе алатын болса, онда олар осыны істейді. Ал, егер белгілі жөне сезінуге болатын нәрселер дәлелдемеде біріне-бірі қайшы келетін болса, мысалы, егер сезінуге болатын және осыларға жататын нәрселер оған қарама-қарсы нәрсені қажет ететін болса, онда өздерінің дінінде осы екеуінің қайсысы мейлінше күшті болып табылатынына қарайды, сөйтеді де басқасын қойып, осыны алады да, оны соған лайықтап өңдейді. Егер дін сөзін осы [қағидалардың] біреуімен үйлестіруге болмаса, осы нәрселерді сол дінге сәйкес бірдеңемен ұштастырып қиыстыруға мүмкіншілік болмаса, және сезінуге болатын немесе белгілі бірдеңені немесе интеллекцияның пайымдалғыш объектілерінен солардың бірдеңесіне қайшы келетін бірдеңені шығарып тастау немесе ойдан шығару мүмкін болмаса, онда бүл жағдайда олар ақиқат тек осы деп, тек осы нәрсені қорғау керек, өйткені бұларды жалған айтпайтындар мен қателеспейтіндер айтып отыр деп есептейді. Және діннің осы бөлігі туралы осылардың бәрі жөнінде бұрынғы ата-бабаларының айтқанын айтқан. Дінді куаттаушылардың пікірі осы.

[Догматикалық діни ілім білгірлерінің арасында] кейбіреулер осы сияқты қағидаларды, яғни өздері осал деп есептейтін қағидаларды олардың діндегі әр түрлі ағымдарға қосылуы және ондағы осал қағидаларды жинауы арқылы қолдау керек деп есептейді, ал егер ана діндегі адамдардың қайсыбіреуі бұлардың дінінің қайсыбір қағидаларын жақтырмайтын болса, онда бұл адамдар олардың дінінің де осал қағидалары туралы айтады да, сол арқылы өзінің де діни сенімін қорғайды.

Бұлардың арасында енді біреулер — осы сияқты нәрселерді қолдаған пайымдаулардың сол нәрселердің ақиқаттығын толық растау үшін жеткіліксіз екенін көргенде, онда өзіне қарсылардың аузын аштырмау үшін сөзімен қарсылық көрсете алмағандықтан емес, оның өзінікі ақиқат болғандықтан, бұлар қалай болғанда да, оның не жасқанып, не қорқып жұмған аузын ашпауға, қарсылық жасамауға ылажсыз көндіретін әрекеттер қолдануға мәжбүр болады.

Ал екіншілері, өздерінің діні олар үшін ақиқат болып тұрғанда, оның ақиқаттығына күмән келтірмейді және басқалардың алдында оны қорғау керек деп есептейді, оны жетілдіре түсу, ондағы күмәнды жерлерді сейілтіп, барлық шараларды қолданып дұшпаннан оны қорғау керек деп есептейді. Бұлар алдауға, жала жабуға және қайсарлық жасауға еркі бар, өйткені бұлар өздерінің діни сеніміне қарсылық көрсетушілерді екі түрлі [категориядағы] адамдардың біріне жатуы мүмкін деп есептейді: бір есептен ол жау, онда жаудан қорғанып, оны жеңу үшін, діни соғыс пен шайқастағы сияқты, өтірікті де, алдауды да пайдалануға болады; не ол жау емес, өзінің интеллектісінің және ой зердесінің осалдығынан бұл діннен жан рахатын таба алмаған адам болуы мүмкін, мұнда да әйелдер мен жас балаларға істейтініміз сияқты, оны рухани бақытқа өтірік айту және алдау арқылы жеткізуге болады.

Адам жанының бөлшектері мен күштері [қабілеттері] туралы

Адам пайда болысымен оның бойына ең алдымен бітетін нәрсе күш [яғни қабілет], ол осы күш арқылы қоректенеді. Сондықтан бұл қоректендіргіш күш болады. Бұдан соң түйсінілетін нәрсені, мәселен, жылылық пен суықтықты аңдауға мүмкіндік беретін және дем, иіс, дыбыс, [ақырында], түс - түс сияқтыларды, сәуле тәрізді көзге көрінетін зат біткенді аңдатқызатын күш [пайда болады]. Сезімнің пайда болуымен бірге адамда сезімдік аппарат пайда болады, оны өзінің түйсінген нәрсесін ұнатуға немесе ұнатпауға мәжбүр ететін осы аппарат. Сонан соң оның бойына екінші күш бітеді, осы күш арқылы ол түйсінген, әсер алған нәрсенің сезімдік байкау әсері [көзден] ғайып болғаннан кейінгі жерде жадында сақтайды; бұл — қиялдау күші. Мұның өзі түйсік біткенді өзара біріктіреді немесе әр алуан үйлесімдер мен жіктерге бөледі, біреулері — жалған, екінші біреулері — ақиқат, сонымен қатар бүл күш қиялдағы нәрсеге ынтыққан талапты демеуші болады. Ақырында, оның бойында ойлау күші болады, осы арқылы ол интеллекцияның пайымдағыш объектілерін аңғарады, сұлулықты сұмпайылықтан айырады, сөйтіп өнер мен ғылымға ие болады. Бұл күш те пайымдалатын нәрсеге ынтыққан талапты демеуші болады.

Қоректендіргіш күш бір үстем күштен және басқа күштерден қоректендіруші және кызмет етуші күштерден құралады. Қоректендіргіш, үстем күш дене мүшелерінің ортасында — ауызда болады.

Қоректендіруші және қызмет етуші [күштер] түрлі мүшелер ортасында орналасқан, бұлардың әрқайсысы белгілі бір дене мүшесін пана етеді. Үстем күш өзінің жаратылысында барлық басқа күш атаулыны билеп-төстейді; бұлар жүректе жатқан үстем күштің табиғи мақсатын көздей отырып, Өздерінің қимыл-әрекетінде соған еліктейді. Мәселен, асқазан, бауыр, көкбауыр мен оларға қызмет етуші мүшелер және, ақырында, соңғыларға кызмет етуші мүшелер осындай. Сөйтіп, ең басты және билеп-төстеуші мүше — бауыр. Ол билейді де, бағынады да: мәселен, ол өтті, бүйректі және басқа да сол сияқты мүшелерді билейді, ал бағынатыны — жүрек. Қуық бүйрекке, бүйрек бауырға, бауыр жүрекке кызмет етеді. Бұлардан басқа да мүшелер бар.

Сезімдік күш [тепе-тең дәрежеде] әрі үстем [күш], әрі қоректендіргіш [күш] деп есептеледі. Соңғысы — жұрттың бәріне әбден мәлім бес сезім, көз, құлақ және басқа [мүшелер] арасында бөлінетін сезімдер. Осы бес сезімнің әрқайсысы өз түйсінгенін аңғарады. [Сезімдік] үстем күш дегеніміз — барлық бес сезімнің аңғаратынын бір жерге біріктіретін [күш], бүл сезімдер патшалықтың әрбір ауданындағы жаңалықтың белгілі бір түрі бойынша оның шолғыншылары мен хабаршылары ретінде әрекет етеді. Сөйтіп, үстем [күш], бейне бір патша сияқты, оның патшалығының барлық аудандарынан әлгі хабаршылар әкелген жаңалықтар соның төңірегіне жиналады. Бүл күш те жүректе.

Қиялдау күшінде коректендіруші күштер болмайды, бұлар [дененің] басқа мүшелері арасында орналасады;бір-ақ бұл күш —бірегей күш,бұл да жүректе болады. Аңғарылған нәрсе сезімге [эсер етуден] қалғаннан кейінгі жерде ол осыны жадында сақтайды. Өз жаратылысы бойынша ол аңғарылған нәрсе жайында төрелік айтып, оны жайғастырады, атап айтқанда: түрлі амал-айла арқылы [хабар объектілерінің] біреулерін екіншілерінен айырады және біреулерін келістіреді де, екіншілерін түйсінілген нәрсеге қарсы қояды.

Ойлаушы күшті алатын болсақ, басқа мүшелерде оның өз түріндегі коректендіруші немесе кызмет етуші күштері жоқ. Бәрінен бұрын ол барлық басқа күштерге үстемдік жүргізеді, ал бұлар қиялдау күштері бола ма, әр түрлі негізгі күштер бола ма, яғни ішінде үстемдік етушілері де, бағыныштылары да бар күштер бола ма, бәрі бір. Ол [ойлаушы күш] қиялдау күші және сезімдік күш пен қоректендіргіш күш сияқты үстем күштерді билеп-төстейді.

Талпынғыш күш дегеніміз —затты ұнататын немесе ұнатпай тастайтын күш. Ол — үстем күш, ал басқа [күштер] оған қызмет етеді. Осының арқасында тілек [түгелдей] талапқа ұласады немесе аңғарылған нәрсені не сезіммен, не қиялмен, не ойлаушы күшпен аңғарылған нәрсені қабылдамай тастауға мүмкіндік береді, — сөйтіп бұл нәрсе бейне бір ұнатылған немесе ұнатылмаған болып есептеледі. Не бүкіл тәніңмен, не мүшелеріңнің бірімен әлденендей бір затты білсем деген тілегің, сонымен катар әлденендей бір затты жасасам деген тілегің болуы керек; бірақ бұл тілекті [қайткен күнде де] талпынғыш үстем күш туғызады.

Тәннің әрекетін талпынғыш күшке кызмет етуші күштер туғызады; ал бүл күштер мүшелер ішінде осы әрекеттің жасалуына мүмкіндік берерліктей болып орналасқан; бұл мүшелер — тәндегі жүйке тамырлар мен бұлшық еттер, міне, осылар арқылы іс-әрекет жасалады — жануар мен адамның мақсаты жүзеге асырылады, мұның өзі қалауынша қимылға келтірілетін аяқ пен қол және басқа барлық мүшелер сияқты. Сөйтіп, мүшелерде болатын, жоғарыда аталған күштер — түгелінен тәннің құралдары, сондықтан бұлар талпынғыш үстем күшке бағынады, ал бұл күштің өзі жүректе болады.

Әлденендей зат жөніндегі білім не ойлаушы күш арқылы, не қиял арқылы, не түйсік арқылы жинақталмақ.

Егер түйсінілген затты интеллект күші арқылы білсем деген тілегің болса, оны жүзеге асырушы әрекет парасатты [жан] жүйесіндегі екінші күштің [көрінісі] болмақ; ал мұның өзі — интеллектіні, елесті, түс көруді, ой толғауын және тұжырымды пікір туғызатын парасатты күш.

Ал егер түйсінілетін нәрсені түйсік арқылы танып білсем деген тілегің болса, осы тілекті жүзеге асыратын нәрсе тән мен психика әрекеттерінің көрінісі болмақ. Мәселен, затты көргіміз келгенде, біз қабағымызды көтеріп, назарымызды өзіміз көргіміз келген сол затқа аударамыз; егер зат қашық жатса, біз соған қарай жақындаймыз; егер оны бізден көлегейлеп тұрған бөгет болса, біз бүл бөгетті қолымызбен алып тастаймыз. Бұл қимылдардың бәрі — тәннің қимылдары, ал түйсік дегеніміз, өзінен-өзі, психикалық әрекет болып табылады. Барлық сезім атаулының жайы да осындай.

[Ақырында], әлденендей бір затты түйсінгісі келген адам бүл ниетіне әр түрлі амалмен жетеді. Мәселен, қалаған немесе күткен затын әйтеуір бір жолмен ұғынып алу үшін, яки өткен кездегі бір затты түсіну үшін, не болмаса қиялдағыш күш арқылы бейнелеген затты білу үшін ол әуелі қиялдау күшін іске қосады, бұдан соң қорқыныш немесе үміт объектісі ретіндегі әлденендей затты түйсіну арқылы қиялдағыш күшке жеткізілген нәрсе көңілге тоқылады, немесе ойлаушы күш арқылы [танылған нәрсе сонан кейін барып тоқылады]. Жан жүйесінің күштері [немесе қабілеттері], міне, осындай.

Бұл күштер [қабілеттер] мен бөлшектер қалайша бірегей жанға айналады

Басты қоректендіргіш [күш] басты түйсінгіш күштің материясы тәрізді; сезімдік күш — коректендіргіш күштің формасы. [Өз тарапынан], басты түйсінгіш күш — қиялдағыш күштің материясы тәрізді, ал мұның өзі басты түйсінгіш күштің формасы болып табылады. [Ақырында], басты қиялдағыш күш — басты ойлаушы күштің материясы, ал соңғысы — біріншінің формасы. Ол ешқандай басқа күштің материясы емес, бірақ ол өзінен бұрынғы форма атаулы жөнінде форма болады.

Талпынғыш күшті алатын болсақ, оттың шоғы осы оттың мәнінің қандай екеніне байланысты болатыны сияқты, бүл да түйсінгіш, қиялдағыш және ойлағыш күштерге байланысты.

Жүрек — басты мүше, мұны тәннің ешқандай басқа мүшесі билемейді. Бұдан кейін ми келеді. Бұл да — басты мүше; бірақ мұның үстемдігі бірінші емес, екінші, өйткені ол барлық басқа мүшелерді билейтін болса, оның өзін жүрек билейді. Бірақ бұл тек қана жүрекке қызмет етеді және жүректің табиғи ниетіне қарай, бұған басқа мүшелер кызмет етеді. Мысал үшін үй басқарушыны алайық: ол тек қана өз қожасына кызмет етеді, ал ауладағы адамдардың бәрі оған кызмет етеді — осы жағдайдың екеуі де үй иесінің ниетіне байланысты. [Ми жүректен] кейінгі мүше ретінде [әрекет етеді], басты [мүше] бейімделе алмаған жерде оның орнын басады, оның өкілі болады, әр іске бейімделіп отырады; жүректің ізгі ниеттерін жүзеге асыру ісіне кызмет ету тек қана миға тән қабілет.

Мәселен, жүрек — ішкі табиғи жылылықтың көзі. Басқа мүшелерге жылылық нақ осыдан тарайды, олар осыдан нәр алып отырады, ал мұның өзі туа біткен жануарлық рухтың аркасы, бүл рух күретамыр арқылы барлық мүшелерге тарап отырады. Осы мүшелерді коректендіруші нақ осы жылылық аркасында олардың бойында сол ішкі табиғи жылылық сақталып қалады. Ми өзіне жүректен келетін жылылықты жұмсартады, сөйтіп әрбір мүшеге жететін жылылықтың жұмсарып, сол мүшемен үйлесуіне себін тигізеді. Мидың бірінші әрекеті, оның дене мүшелеріне көрсететін бірінші және ең жалпылама кызметі, міне, осындай.

[Тағы] бір мысал, жүйке тамырлар: бұлар екі түрлі. Біреулері, әрбір сезімнің өзіне тән түйсікті аңғаратыны сияқты, жүректегі басты түйсінгіш күшті қоректендіруші құралдар ретінде кызмет етеді: екіншілері — талпынғыш күшке — [бұл да] жүректе болады — қызмет етуші құралдар және бұлар осы күштің ойдағыдай әрекет жасауына мүмкіндік береді. Ми [мұнда] жүрекке қызмет етеді, сезімдік жүйке тамырларға өз күшін бойында сақтайтын қуат бітіреді, бұл қуат коректендіруші [күштердің] сезімтал болуына мүмкіндік береді. Бұл да жүрекке қызмет етеді, жүйке тамырлардың күшін сақтай отырып, бұларды ойдағыдай қимылға келтіреді, бұл күш мүшелердің ойдағыдай қимыл [жасауына] мүмкіндік береді, осы арқылы жүректе мекендейтін талпынғыш күшке кызмет етеді. Осы жүйке тамырлардың көпшілігінің жүректің өзінде тамырлары болады, бұлар осы тамырлары арқылы мидан оз күшін сақтап қаларлық нәр алып отырады. Басқа тамырлардың көпшілігі жұлыннан басталады, ал бүл жұлынның жоғарғы ұшы да [бастағы] мимен байланысты. Ми жұлынның қатысуымен тамырларға көмектеседі [олардың күшін сақтап қалу арқылы көмектеседі].

Сондықтан қиялдағыш күштің түйгені жүректің жылылығы белгілі дәрежеде жеткен кезде ғана жүзеге асады. Ойлаушы күштің әрекеті де жүректің жылылығы өз әсері жағынан белгілі дәрежеге жеткен кезде ғана жүзеге асады. [Ойлаушы күштің жәрдемінен] бір нәрсені ойында сақтап, еске түсіру жөнінде де осыны айту керек.

Ми да жүрекке қызмет етеді, оның жақсылап қиялдауына, жақсылап ойлауына, төрелік айтуына, жадында жақсылап сақтауына және жадында қалғанын қайтадан еске түсіруіне мүмкіндік берерлік тепе-тең дәрежеде оның жылылығын қалпына келтіріп отырады. Өз бөлшектерінің бірі арқылы [ми] қиялдауға септігін тигізетін [жылылықты] теңестіреді; екіншісі арқылы ойлауға септігін тигізетін; және [ақырында] үшіншісі арқылы жадында сақтап, еске түсіруіне септігін тигізетін [жылылықты] теңестіреді. Ал мұның себебі — жүрек ішкі табиғи жылылықтың көзі. Сондықтан өз бойындағы жылылықты барлық басқа мүшелерге, жетімсіз де, былапыт та болмайтындай етіп тарату үшін, тек қана өлшеусіз мықты болуға тиіс.

[Жылылық] өздігінен емес, жүректің мақсатына сәйкес [қалыпқа келеді]. Бұдан шығатын қорытынды, мүшелерге тарайтын [жүрек] жылылығы қалыпты болғандықтан, оның өз қимылын жақсылап аяқтауына мүмкіндік берерліктей өлшем болмайды. Осы мақсатпен жүрек басқа мүшелерге қарағанда табиғи салқын және ылғал болып жаралған және оған тән рухани күш бар, осынын арқасында жылылық белгілі бір ұнамды өлшемін қайыра алып отырады.

Бұдан соң сезімдік жүйке тамырлар мен қозғаушы жүйке тамырлар жаратылысында қарапайым, яғни тез құрғайтын болғандықтан, бірде ұзарып, бірде қысқарып тұрарлықтай икемді болуы үшін ылғалдылығын сақтауға тиіс. [Сонымен бірге сезімдік жүйке тамырлар буалдырлықтан мүлде ада ішкі табиғи рухқа ділгер, ал мұның өзі — жүрек бөлшектерінде қозғалушы жаратынды рухтың [дағдылы] күйі. Жүректе жылылық шамадан тыс көп, мұның жалындылығы [сезімдік жүйкелердің] тамырларына өздерін сақтап қалу үшін жүректен күш-қуат алып отыруға мүмкіндік бермейді. Сондықтан бұлардың құрғау [процесін] тездетпеу үшін, бұлардың күші мен әрекетін кері кетіріп, жойып жібермеу үшін жүйке тамырлары ми мен жұлында баянды етілген.

Бұлай болатын себебі, осы соңғы [мүшелердің] ылғалдылығы соншалық, бұлар жүйке тамырлардың икемділігіне септігін тигізуші ылғалдылығын сақтауға, сөйтіп өзінің рухани күшін қорғауға қабілетті келеді. Кейбір жүйке тамырлар шынында да бұларға жайы-латын ылғалдылықтың — сулы және сусыма ылғалдылықтың — мүлде жабысқақ болмауын керек етеді, ал басқалары [керісінше] оның біршама жабысқақ болуын керек етеді. Демек, сәл сулы келетін, жабысқақ емес ылғалдылықты керек ететін жүйкелердің мида тамырлары болады; ал бұдан басқаша, ылғалдылығы әрі жабысқақ болуын керек ететін жүйкелердің жұлында орналасқан тамырлары болады; [ақырында], болмашы ғана ылғалдылықты керек ететіндерінің тамырлары төменгі омыртқалар мен құйымшақтан өсіп шығады.

Мидан кейін бауыр, бұдан соң көкбауыр, содан соң жыныс мүшелері [келеді]. Күш атаулы мүшеде болады, сондықтан оның қызметі тәннің қимылымен қатар жүреді де, екінші тәннің [мүшесіне] ауысып отырады; бұдан сөзсіз шығатын қорытынды, осы екіншісі, қай жолмен болса да, жүйке тамырлардың алғашқы торабымен біріккен, бұл торап көптеген жүйкелердің мимен немесе жұлынмен жалғасып жататыны сияқты; немесе ең болмағанда онымен жол, сызат арқылы байланысады.

Жоғарыда көрсетілген күш оған кызмет етеді немесе билеп-төстейді, мәселен, ауыз, өкпе, бүйрек, бауыр, көкбауыр, т.с.с.

Әрдайым, бұлардың басқа мүшеге психика жағынан эсер етуі керек болған кезде, бұлардың арасында тән ағысы пайда болуы үшін, мидың жүрекке осындай әсер етуі қажет.

Мүшелердің ішінде түңғыш рет жүрек пайда болады, бұдан кейін ми, одан соң бауыр, одан кейін көкбауыр, сонсоң басқалары пайда болады. Бәрінен соң барып қимылға келетіні — жыныс мүшелері. Бұлардың тәндегі үстемдігі әлсіз, мұны еннің әсерінен, бұлардың еркекке тән жылылықты сақтауынан, жануар жүрегінен оқшау екі бірдей ені бар еркек жынысының сипатынан байқауға болады.

Өндіргіш күш, үстем күш және қызмет етуші күш болып бөлінеді. Үстем күштің мекені — жүректе; қызмет етуші күштің мекені — жыныс мүшелерінде.

Өндіргіш күш екі [түрлі] болады: бірі материяны әзірлейді, бұдан осы күштің иесі — жануар пайда болады; екіншісі осы жануар түріне форма бітіреді де, материяны осы түрге тиісті форманы қалыптастыруға бағыттайды. Материяны әзірлеуші күш — ұрғашының күші; форма бітіретін күш — еркектің күші. Ұрғашының бұлайша жаралуы — материяны әзірлеуге себепкер бола¬тын күштің аркасы. Еркектің бұлайша жаралуы — жоғарыда аталған материяға белгілі күш иесі түрінің формасын бітіретін күштің арқасы. Жүрекке қызмет етуші, оның жануарға материя бітіруіне [мүмкіндік беретін] мүше — жатын; [осы соңғы мүшеге] қызмет етуші, оның адам немесе жануар формасын қалыптастыруына мүмкіндік беретін мүше — ұрық шығарушы мүше. Ұрық ұрғашының жатынына еніп, мәселен, адам формасын қалыптастыру үшін сол жатыннан шығатын қанмен кездескенде ұрық осы қанға күш бітіреді, бұл күш адам мүшелері және әрбір мүшенің формасы, ақыр аяғында адам формасы қалыптасқанша осы қанды қозғай береді. Жатында әзірленетін қан — адамның материясы; ұрық — форма қалыптасқанша осы материяны қозғай беретін нәрсе.

Ұрықтың жатында әзірленетін қанға қатынасы сүттің ұюына әсер ететін мәйектің қатынасы сияқты. Сұйытылған мәйек сүттің бөлегі де, материясы да емес, солай бола тұрса да ол сүттің ұюына әсер етеді, сол сияқты ұрық та жатында [жасалған] қан жентегінің бөлегі де, материясы да емес. Сұйық мәйек сүтті қалай ұйытатын болса, ұрықтан өркен нақ солай пайда болады, мыс құмырадағы сүттен айран қалай ұйытатын болса, жатындағы қаннан өркен нақ солай ұйиды.

Адамның ұрығын өндіретін нәрселер—ұрық сақтағыш сауыттар немесе ет пен терінін арасында болатын қантамырлар. Бұл қантамырлар еркектің енінен біраз көмек алып отырады. Олар жыныс мүшесінде болатын сызатпен аяқталады, сөйтіп қан тамырдағы [ұрық] осы сызаттан ағып шығады; мұның өзі ұрықтың жатынға барып құйылуы және күш бітіруші қанның пайда болуы үшін керек, ал осы күш арқылы [бұл қан] дене мүшелері, әрбір мүшенің формасы және бүкіл тәннің формасы қалыптасқанға дейін өзгере береді.

Ұрық — еркектің құралы.

Бұл құрал кейде бірігуі, кейде ажыратулы болады. Мысал үшін дәрігерді алайық. Дәрігердің қолы — ауруды емдейтін құрал; скальпель [бұл да] — оның ауруды емдейтін құралы. Сондай-ақ дәрі - дәрмек — жеке құрал, дәрігер [онымен] сол дәріні әзірлеген кезде ғана бірігеді, ал мұнын өзі дәрігерге аурудың тәнін сауығуға бағыштай алатын] күш бітіреді. [Дәріге] осындай күш біткенде [дәрігер] оны, мәселен, ауруға ішкізеді; сөйтіп бұл дәрі аурудың тәнін сауығуға бет алдырады, ал осы дәріні ішкізуші дәрігер бүл кезде бар ма, жоқ па, тіпті өлі ме, тірі ме, бәрібір. Еркек ұрығының жайы да дәл осындай. Скальпель [өз тарапынан] өзін пайдаланушы дәрігермен біріккенде ғана өз жұмысын атқара алады; [ал қол өз тарапынан] онымен [дәрігермен] скальпельден гөрі көбірек бірлескен. Дәріні алатын болсақ, ол өзіндегі күш арқылы әрекет етеді, оған бүл күштің бітуі оның дәрігермен біріккен - бірікпегеніне байланысты емес. Ұрық жөнінде де осыны айту керек. Бұл — еркектің өз өндіргіш күшінің құралы, дербес әрекет ететін құралы. Ұрық бездері мен ендері — тәнмен біріккен өсу, өну құралдары. Жүректегі үстем күшке қатысы жағынан ұрық құралдары болып табылатын күретамырлардың байланысы дәрігер қолының байланысы сияқты, өйткені дәрігер өз қолымен дәріні әзірлейді, бүл дәріге аурудың тәнін сауығуға бастайтын шипалы күш бітіреді. Бүл күретамырларды жүрек, әлбетте пайдаланады; олар — ұрыққа күш бітіруге мүмкіндік беретін құралдар, ал белгілі бір жануар түрінін формасын калыптастыру үшін жатында пайда болатын қан осы күштің себебімен қозғалып тұрады.

Формаға қарай бет алған ұрық қанға дарыған кезде ең алдымен жаратылатын нәрсе — жүрек. Мұның құрылымы жүректе пайда болатын күштерден нәр алушы барлық басқа мүшелердің құрылымын алдын ала меңзеп беруге мүмкіндік жасайды. Егер жүректе қоректендіргіш күшпен бірге материяны әзірлеуші күш туатын болса, онда барлық басқа мүшелер ұрғашының тәніндегідей тәртіппен құрастырылады. Егер жүрекке форманы қалыптастырушы күш бітетін болса, онда барлық басқа мүшелер еркектің мүшелеріндегі сияқты тәртіппен орналасады. Біріншісінен ұрғашының жыныс мүшелері келіп шығады; екіншісінен еркектің жыныс мүшелері келіп шығады. Бұдан кейін ұрғашыда да, еркекте де біркелкі, басқа рухани күштер пайда болады.

Осы екі күш — менің айтып отырғаным еркек пен ұрғашының күші — адам бейнесінде екі түрлі кейіпте болады, ал өсімдіктердің көпшілігінде бір кейіпте толық біріккен күйінде кездеседі; мәселен, бір дәнді бөлуден шығатын бірқатар өсімдіктер осындай. Өсімдіктен материя — дән пайда болады, оның үстіне, мұның форматқа қарай бет алуына мүмкіндік беретін күш бітіреді. Дәннің өзінде форматқа лайықты қасиет және форматқа қарай қозғалуға себепші күш болады.

Оған форматқа лайық қасиет бітіретін нәрсе — әйел күші; форматқа деген қозғалыс принципін бітіретін нәрсе — еркек күші.

Дәл осы жағдай жануарларда да кездеседі, оларда да осындай процестер болып отырады. Толық кемеліндегі әйел күшінің толық емес күйдегі еркек күшімен бірігетін кездері де болады; бүл ретте әйел күші өзінің ролін белгілі дәрежеде атқарады да, кейін жоғалып кетеді. Сондықтан әйел күші сыртқы көмекке зәру. Таза жұмыртқа туатын [жануарларда] және уылдырық шашатын көптеген балық түрлерінде осылай болады, еркектері осылардың соңынан жүріп, ылғал төгеді. Осы ылғал жеткен әрбір жұмыртқа жануарды дүниеге келтіреді, ал ылғал жетпегендері — құриды.

Адам баласынын жағдайы мұндай емес. [Ондағы] екі күш әр түрлі, екі түрлі индивидтің бойында [болғандықтан], бұлардың әрқайсысының өзіне ғана тән мүшелері бар; бұл мүшелердің ұрпақ туғызатын мүшелер екені мәлім. Оларда барлық басқа мүшелер біркелкі. Осы [жыныстық] екі күштен басқа олардың барлық рухани күштері де ортақ. [Оның бер жағында] осы екі индивидке ортақ мүшелердің еркектегілері жылылау келеді; еркектің қозғаушы [мүшелері] мен қозғауыштары күштірек...

Сезімдік күші, қиялы мен интеллектісі жағынан алғанда олардың [ерлер мен әйелдердің] айырмашылығы жоқ. Сыртқы нәрселердің әсерімен қоректендіргіш сезімдік күштерде сезімдік заттардың образдары пайда болады; сонсоң бес сезім арқылы көңілге тоқылатын алуан түрлі түйсіктер сезімдік үстем күшке келіп жиналады. Осы күштерде жасалатын түйсіктер қиялдағыш күштегі образдар түрінде бейнеленеді де, бұлар осында сезімдер жоғалғаннан кейін де сақталып қалады. [Қиялдағыш күш] [бұл образдарды] былайша орналастырады: ол біресе біреулерін екіншілерінен бөліп алады, біресе біреулерін екіншілерімен үйлестіріп отырады, сөйтіп шексіз мол үйлесімділік түрлерін туғызады, ал бұлардың біреулері — жалған, екінші біреулері — ақиқат образдар болады.

Ерік пен [еркін] таңдау арасындағы айырмашылық туралы; және бақыт туралы

Бұдан кейінгі жерде адам интеллекцияның пайымдалғыш объектілеріне не болған кезде, адамның бойында ойлану, толғану, еске түсіру, ой тұжырымдауға талпыну және кейбір [пайымдалғыш нәрселерді] аңсау сияқты табиғи қасиеттер пайда болады, осы нәрселерді және кейбір тұжырымдарды аңсау немесе одан жирену сияқты, бұлар да пайымдалады. Пайымдалатын нәрсеге талпыну дегеніміз, тұтас алғанда, ерікке еркіндік беру деген сөз. Егер ол түйсіктен немесе қиялдан туатын болса, онда бүл еркін ерік көрінісімен екеуі бір атпен аталады; ал егер бұл толғанудан немесе пайымдаудан туатын болса, онда мұны нақ адамға тән, еркін таңдау деген жалпылама [терминмен] атайды.

Түйсіктен немесе қиялдан туатын талапқа келетін болсақ, мұның өзі басқа тірі жан атаулының бәрінде бірдей кездеседі. Адамның бойында бірінші пайымдалғыш объектілердің пайда болуы — оның алғашқы жетістігі. Адамға бұлар оның ең биік кемелдену дәрежесіне жетуіне қызмет ету мақсатымен ғана берілген.

Бұл — бақыт. Мұның мәні мынада: адам жанының болмыста кемелдену дәрежесіне шарықтап шырқайтындығы сондай, ол ендігі жерде өз тіршілігі үшін материяны қажет етпейді, өйткені ол тәннен азат болмыстар жиынтығымен және материядан бөлініп шыққан субстандиялармен бірігеді де, осылайша мәңгі-бақи өмір сүреді. Алайда оның жеткен сатысы әсерлі [әрекетшіл] интеллектісі жеткен сатыдан төмен. Ол [бақытқа] еркін әрекет жасау жолымен жетеді, ал бұлардың бір бөлегі интеллектіге, бір бөлегі тәнге жатады, бұған ол қандай да болсын қозғалыс арқылы жетпейді, белгілі де қалыпты әрекет арқылы, [нақ сондай] қалыпты да белгілі әдет-ғұрыптарға сәйкес жасалатын әрекет арқылы жетеді, өйткені еркін әрекеттердің ішінде бақытқа [жетуге] бөгет жасайтындары да бар. Бақыт — өз басың үшін көксейтін игілік; бұған ешбір жағдайда және ешқашанда басқа нәрсеге бола талпынбайды, өйткені [бақыттың] аржағында адамның қолы жете алмайтын бұдан артық нәрсе жоқ. Бақытқа жетуге көмектесетін еркін әрекет — тамаша әрекет. Мұны туғызатын әдет-ғұрып — қайырымдылық. Қайырымдылық дегеніміз — оның өзі белгілеген, бірақ бақытқа жету мақсатынан туған жақсылық. Бақытқа [жетуге] бөгет жасайтын әрекет жаман немесе сұмпайы әрекет болмақ. Бұл әрекеттегі туғызатын әдет-ғұрып — кемшілік, кесапат, пасықтық.

Адамның қоректендіргіш күші тәнге кызмет етуге арналған. Ойлаушы күш сияқты сезімтал және қиялдағыш [күштері бұлар да тәнге кызмет ету үшін жаралған. Осынау үш түрлі [екінші дәрежелі күштің] тәнге көрсететін кызметі ойлаушы күштің кәдесіне жарайды, өйткені ойлаушы күш алғашында тәннің арқасында пайда болады.

Ойлаушы күш не практикалық, не теориялық күш болып келеді. Практикалық күш теориялық күшке кызмет ету үшін жаралған; бірақ теориялық күш өзінен басқа нәрсеге қызмет ету үшін жаралмаған, бақытқа жеткізу үшін [жаралған].

Осы күштерге талпынушы күш ілесе жүреді. Ол сезімтал күшке де, сондай-ақ қиялдағыш күш пен ойлаушы күшке де кызмет етеді. Қызмет етуші танымпаз күштер тек қана талпынушы күш арқылы қызмет көрсетіп, әрекет ете алады. Шынында да түйсік, қиял және ойлану өздігінен әрекет ете алмайды, [бұлардың әрекеті] сезінетін, қиялға салынатын, көңілге тоқылатын және танылатын нәрселерге ынтық болумен қатар келіп отырады. Өйткені аңсау дегеніміз — танылған нәрсеге талпынғыш күш арқылы ден қою деген сөз.

Егер мақсат етілген бақыт ойлаушы күш арқылы танылатын болса, онда бұған талпынғыш күш арқылы ден қояды, осы қиял мен сезімнің көмегімен сол бақытқа жету үшін істелетін іс ойлану арқылы анықталады, егер [ақырында] бұл әрекеттер талпынғыш күш арқылы аяқталатын болса, онда адамзат әрекетінің бәрі жақсы да тамаша болмақ.

Ал егер бақыт танылмайтын болса, немесе таным кезінде ол қалаған нәтиже ретінде алға қойылмай, басқа бір нәрсе ретінде алға койылатын болса, сөйтіп бұған жұрт талпынғыш күш арқылы ден қойып, сезім мен қиялдың көмегімен сол бақытқа жету үшін істелетін нәрсе нақты ойлану арқылы келіп шығатын болса, егер бүл әрекеттер талпынғыш күш мүшелері арқылы аяқталатын болса, онда адамзаттың күллі іс-әрекетінің әсте тамаша бола алмағаны.

Өнер мен бақыт категориялары туралы

Бақыттың түрлі категориялары үш белгісі бойынша: түрі, саны және сапасы жатынан бірінен бірі асып түсіп отырады, сол сияқты төменде келтірілген өнер категориялары да бірінен бірі артық.

Бір өнердің екінші өнерден артық болатыны — бұлар әр түрге жатады да, бірінен бірі асып түседі, — мәселен, тоқымашылық, мата жасау, әтір жасау, сыпыру өнері, би өнері және правотану өнері, сонымен қатар медицина мен риторика да осындай. Әр түрлі өнер бірінен бірі, міне, осылайша асып түсіп отырады.

Бір түрге жататын өнер өкілдерінің арасында сан жатынан айырмашылықтар болуы мүмкін. Мәселен, екі хатшының бірінде жазу енері жайындағы білімнің мол болуы, екіншісінде аз болуы ықтимал. Осы өнерді алатын болсақ, мұның өзі, мәселен, тіл, риторика, каллиграфия және арифметика жайындағы белгілі білімдердің қосылуынан келіп шығады. Бұлардың бірінде, мәселен, әдемі каллиграфияның және риторика жайында белгілі білімнің болуы, екіншісінің тілді, риторика мен каллиграфияның кейбір элементтерін жетік білуі, ал үшіншісінің осы төрт өнердің бәріне де жетік болуы мүмкін.

Сапа жатынан артықшылығы мынадай: жазу өнерінің белгілі бір элементтерін игерген екі хатшының бірі өзінің игерген саласын екіншісінен анағұрлым терең де жетік біледі. Сапа артықшылығы, міне, осындай.

Бақыт категориялары да нақ осындай белгілері жатынан бірінен бірі асып түсіп отырады.

Басқа қалалардың тұрғындарын алатын болсақ, өздері жаман адамдар болғандықтан, бұлардың іс-әрекеті жан жүйесіне де жаман әдет жұқтырады. Сол сияқты, жазу өнеріне қатысты жаман іс-әрекет осы өнердің жаратылысына сай келмейтін болса, осының салдарынан адамның жазу тәсілі нашар, сұмпайы және шалағай болады, сөйтіп бұл әрекет неғұрлым көп қайталанса, оның өнері соғұрлым шалағай болады. Басқа қалалар тұратындарының оңбаған іс-әрекеті олардың жан жүйесіне нақ осылайша сұмпайы, лайықсыз әдет жұқтырады, сөйтіп кімде-кім осындай әрекетін неғұрлым көбірек қайталайтын болса, оның рухани халі соғұрлым нашарлай түседі де, олардың жан жүйесі дертке шалдығады. Міне, сондықтан да олар осы әрекеттің нәтижесінде өздері бастан кешіретін рухани хал-жайынан рахат табады. Тәніндегі кеселден қасірет шегіп жүрген адамдар (мәселен, безгек ауруы меңдетіп жүргендердің көпшілігі) темпераментінің бұзылуы нәтижесіне жаратылысынан ешқандай рахат бере алмайтын татамды сүйкімді деп есептейді де, мұның керісінше, жаратылысынан рахат келтірерлік тәтті тағамды нашар жейді. Дәл сол сияқты жарымжан адам да, түрлі нәпсі мен әдет-ғұрыптан бұзылған қиялдың желігімен жексұрын ережелер мен іс-әрекетті рахат көреді де, тамаша және ізгі нәрседен азар да безер болады немесе одан ешбір түсінігі болмайды. Әдетте науқас адамдардың арасында өз ауруы жайында дәнеңе білмейтін адам¬дар болады, мұндайлар өздерін мүлде сау адамдар деп есептейді де, бұған кәміл сенетіні соншалық, дәрігердің сөзіне құлақ аспайды, — дәл сол сияқты жарымжан адамдардың арасында өздерінің кеселі жайында дәнеңе білмейтіндер бар, бұлар өздерін әрі ізгі, әрі рухани сау адамдар деп есептейді де, жетекшісінің, ұстазының немесе ақылгөйінің айтқанына мүлде құлақ аспайды.

Қазақстан Ғылым Академиясының Философия және құқық институтының аудармасы





ЖҮСІП БАЛАСАҒҰН

ҚҰТТЫ БІЛІК

Бектікке лайық бек қандай болуы керектігі айтылады

Елік айтты:- Көңіліңді бұрайын,

Енді мына сауалымды сұрайын:

Жаратты адам баласын да бір Алла,

Есті - ессіз, ұлық - кішік - бар онда.

Ақылды бар, ақымақ бар, бар ғалым,

Бай-кедей бар, надан, аңқау, бар залым.

Бәрін соның алаламай бөлектеп,

Басқаратын қандай болу керек Бек?

Елі гүлдеп, байып бектің бағына,

Даңқы тарап, өссе халық саны да!

Қазына толып, күміс судай ағылса,

Шоқтығы өсіп, күшіне әлем табынса.

Әскер толып, тұрса күші дігірлеп,

Тұрмыс, заңды тураласа іліммен,

Бектің аты бар жаһанға тараса,

Күн - күн сайын құты артса, тамаша.

Ұзақ бектік құрып, жетсе мұратқа,

Рахат көрсе, мінгеніңше пыраққа!

Өгдүлміштің Елікке жауабы

Айтты Өгдүлміш: - Құтты Бек!

Қиын сауал тынысымды тұтты кеп!

Бектік ісі аян бектің бәріне –

Бәрі жүйрік заң, саясат мәніне.

Бектік үшін туған олар анадан,

Бектік сүтпен, іспен бойға тараған.

Жаратқан да берсе бекке береді,

Ес, парасат, бекке керек - себебі.

Кімге бектік лайық соған сенеді,

Оған ақыл, жүрек, қанат береді.

Бектің ісі, тек бектердің еншісі –

Бектер ісін, ұғар бекке тең кісі.

Білер бәрін Елік бектік жөнімен:

Атасы бек болған, кейін - өзі бек!

Еліктің Өгдүлмішке жауабы

Деді Елік: — Ұқтым. Шын сөз айтқаның,

Тура сөйлеп, бұлтармадың, қайтпадың,

Іс істеуші тек ісімен жүреді,

Ал сапасын көрушілер біледі.

Мен істеуші — сен көруші, бағасың,

Көрушіден құнын біліп, қанасың!

Алла саған ақыл, білім, ес берді,

Білік болмай сес болмасын ескерді.

Қаршадайдан маған келіп жалдандың,

Адамдықты еңбегіңмен аңғардың!

Барлық, істі білігіңмен биледің,

Суға баттың, отқа түстің — күймедің!?

(Адал жансың сөзіңмен де ісіңмен,

Ниетімді кісілікпен түсінген.)

Сенген жанға айтар кісі жан сырын,

Сенгенге адам жанын берер, бар шыным.

Сенем саған, сеніп кәміл, сырластым,

Сен де маған сенсең, үнсіз тұрмассың!

Не дегенін, тыңда ердің сеніскен,

Сенім деген қасиет қой келіскен:

«Ақылдылар сенгенді көп мақтаған,

Сүйікті ерді ел де түгел жақтаған.

Сүйінер дос тапсаң — білгін қадірін:

Білім - ойдан ұққан, менің тәлімім!»

Өгдүлміштің Елікке жауабы

Айтты Өгдүлміш:—Елік, елге ағасың,

Ұзақ, тыныш жаса! Даңқың тарасын!

Бұл бектікке асыл текті ер лайық,

Күшті, ер жүрек, епті бейне желқайық.

Атасы бек болса, ұлы да бек болар,

Ұлы бек боп туса, асыл тек солар!

Ақыл керек, бекке керек білік те,

Сақилық та керек лайық жігітке!

Бек халықты тек білікпен сендірер,

Барлығын да ақылына жеңдірер.

«Бек» — дегенді «тек» дегенмен салыстыр,

Дейтін кім бар: бір-бірінен алыс тұр?!

Бек дегенің білікпенен берік тұр,

Білік кетсе, бек қалады — желік құр...

Ақыл, білім сенер тыныс, қуатың:

Білімдінің жауы да көп буатын.

Не дер екен, тыңда, білген білікті ер,

Бастан кешіп түйгені мол біліп кең:

«Бек білімді, зерек болсын, қырағы,

Тосын қырсық сонда ытып тұрады.

Мың түрлі ерлік жасау керек мәнді, ірі,

Ізгі атың қалу үшін мәңгілік!»

Ұлы адамның барлығы да, парықта,

Тек біліммен жеткен мұрат, даңққа.

Тегі жақсы болса, жақсы адам да,

Жақсыларды құрмет тұтар әмәнда.

Бектік атақ — қасиетті, кұрметте,

Бекке қажет өз қадірін білмекке!

Халыққа алып ұлдар керек саспайтын,

Ұлы істерде ұлы жорық бастайтын.

(Халыққа ұлы ерлер керек қаһарлы,

Саспай шығар өрт алса да жаһанды!)

Не дегенін, тыңда Өтүкен бегін де,

Есті сөзбен ер атанған тегінде:

«Шыншыл, сара басшы керек халыққа,

Халық үшін түсіп шытар тамұққа.

Халыққа жақ, көңілі — тоқ, көзі — тоқ,

Ойы — терең, тілі — майда, сөзі — шоқ...

Жасай алар ізгілік пен ірілік,

Заң, ұятты сақтай білер жүгініп!»

(Басшы керек, елін сүйер ер керек,

Болмау үшін адамың— құм, жер — кебек...

Осындай бек— болар халық көсемі,

Ұрпағы өссе — даңқы тағы өседі.

Басшы істі білігімен атқарсын,

Ақыл — батыл, батылдығы ақталсын.

Ұстау керек ел-жұртыңды біліммен,

Білім жоқ па, ақылың да бүлінген...

(Білікті бек елді ақылмен ұстайды,

Білім жоқ па — ақылыңды ел ұқпайды).

Бек жаңылса, билігі де шайқалар,

Дауа ләзім дертті жеңіп жай табар.

(Дауасы оның — ақылыңмен емдерсің,

Құдіретім, дертке білім дем берсін.

Болу керек бек білікті, ақылды,

Емде ақылмен, ауру шалмас басыңды.

Білімді бек, болса ақылын, таза арың,

Қос жалғанда бір шытылмас қабағың.

Екі әлемде ердің мәшһүр болғаны,

Тірлігінде басына бақ қонғаны.

Шайыр сөзі бұл жөнінде бар тағы,

Оны ұта алсаң, көңіліңді тартады:

«Бақыт не өзі? Емес пе елдің ермегі?..

Кім бақытты? Кім зұлымдық көрмеді?

Кімдер жомарт — сол бақыттың иесі,

Бақыт берген жанға бақыт тиесі!

(«Жақсылық қыл!» — бұл дүниенің сабаты,

Сонда адам шын бақытты табады!)»

Қайтпаса бек әділдіктен, шындықтан,

Бақыт құшар бұтауда да шыңғыртқан!

Құдай кімге ізгі құлық сыйласа,

Отан да өзі жомарттығын тыймаса...

Құт қызығы бұйырады құлқына,

Көре ме өзі, бере ме әлде жұртына.

Құдай ондап, бақыт қонса кісіге,

Мейірім - мерей ұя салар ішіне.

(Әуелі Алла оңдар пейіл - пиғылын,

Төгер сонсоң құт, береке, сыйлығын.)

Ізгі құлық, қасиет керек мың түрлі,

Ел басқарып, серпу үшін бұлтыңды.

Ізгі болса, құрыр көңіл күйігі,

Ізгі құлық — бектің нәсіп, киімі.

Құдай кімнің құлқын бұзса, жаман-ды,

Замана оғы тиіп, жөнін табар-ды!

(Ниеті — сұм, жүрсе жұртты қаралап

Құдай атар, өлімші қып жаралап.)

Бегің залым болса шөлдей қу тақыр,

Қылығы — у, қуанышы су татыр!

Ізгі жүрек ізгілікке бұлқынар,

Асыл текті тазалыққа ынтызар.

Жан секемшіл — тұмшалардай көк тұман,

Жүрек қорықса, ақтығыңа жоқ күмән!

Бегің қорықпай, кейде қорқып тұрады ел,

Бегің онда қорқау болды, ұға бер...

Саки, сұлу кей бектер сақ, сабырлы,

Естиді ондай мұңыңды да, зарыңды.

Қиын істе ақыл ғана серігің,

Сор, не бағы елге — есі бегінің.

Ақылды ердің, тиер себі ісіңе,

Кірмес ісің ақымақтың түсіне.

Көңіл жоқ па, көзден көрер пайдаң жоқ!

Ақыл жоқ па, құр көңілден қайран жоқ!

(Жүрегі жоқ тасбауыр жан, соқыр нақ,

Жүрек жоқта, ақыл байғұс, ақымақ!

Ел басқарған жүректі ер не дейді,

Ұлы сөзді ұқ, ғұмыр бойы жебейді:

«Қай кісі де ордасы ақыл - білімнің,

Ер деп сана, төк мадағын тіліңнің.

Білігі мол, ақыл-ойы сай кісі,

Кішігі — ұлы, ал кедейі — бай кісі!

(Жаман болсын — мақта, көзі ашық қой,

Білімсізді қасында оның, басып қой!)»

Білік — қанат, құт - ырысың торықпа,

Ақылдыны «дана!» деуден қорықпа.

Ұшқалақтық, — шайтан ісі, азғырар,

Жеңілтек бек елін-жерін аздырар!

Ыза, қызбалық, тыраштардың кергісі —

Мұның бәрі, надандықтың белгісі.

Асыққанда, іс қайнауы кем келер,

Асыққаннан шикі ас ішкен — сенделер!

Барлық істі ойлап істе, сабыр қыл,

Асықтың ба — ибадаттан жаңылдың.

Ашкөзденбе, ұятты ойла, адал бол,

Ашық айтып, әділ іске жарар бол!

Мешкей тынып, сұғанақ көз қояр ма !?

Ашкөзділер жаһанды жеп, тояр ма?!

Сұғанақтық — дауасыз дерт, арылмас,

Күллі жаһан емі қонбас, жазылмас.

Барлық аштар, жесе ақыры тояды,

Сұғанақ көз, тек көрінде қояды.

Сұқ құтаймас, қанша мүлік жиса да,

Кедеймін дер әлемді оған қиса да!

Бек кісіге — керек ұят, ақыл, ар,

Зұлмат күш жоқ, ақыл - арды жапырар.

Күшті болса кімде ұят құрыштай,

Сақтар арын, арамды орып қылыштай.

Хақ бұйыртса ұят пен ар, намысты,

Құт та бірге, желеп - жебер арысты.

Барша арамнан сақтаса, ұят сақтайды,

Игі іске бастаса, ұят бастайды.

Ұят — қасиет, нұр құяды өңіңе,

Ол сүйрейді ізгіліктің өзіне.

Жүрек ақ боп, тіл шындыққа шынықсын,

Шын сөзіңе сеніп халқың қызықсын.

Егер бегі қиянатшыл, сұм болса,

Халқы сорлап, күн көре алмас құл да онша.

Көңіл мен тіл болса алдамшы, жылтырақ,

Безер бақ, құт ел-жұртыңнан шырқырап.

Үміт артпа, сөзі сұйық, қу бекке,

Қапа болып өтер күнің құр текке.

Болу керек бек жігерлі, бек — сергек,

Салғырт болса, оған қалай ел сенбек?!

Бек мәңгілік қарауы шарт екі ісін,

Қырағылық және заңы — елі үшін.

Сақ болса бек, берік елдің іргесі,

Жауы жасып, тынар үнсіз күндесі.

Қай жерде бек заңды тура ұстаса,

Елдің де онда күні жарқын, қысқасы!

Осы екі жай, бұл бектіктің сынағы,

Олар болса, мықты бектің тұрағы.

Сақтықпенен жаудың бетін қайтарған,

Тыңдап көрші, батыр қалай айта алған:

«Уа, бектер! Ұстан ойын Еліктің,

Сақтықпен ол ел жүрегін еріткен.

Бектік бекір ел, бектердің күшімен,

Осалдықтан тозар бектік ішінен!»

Сергек қара, қадағала жауларды,

Елді бапта, баптағандай бауларды.

Екі нәрсе елдің бетін аздырар,

Түзу жолдан тайдырар да жазғырар:

Бірі — күш те, бірі — бей-жай әлсіздік,

Екі пәле берер елге әрсіздік,

Жауды басып, келсе тыныш ұстағың,

Көз, құлақпен бақбақ қандай құс таңын.

Сақтықпенен бектер жауын күйреткен,

Осалдықпен елін, бағын күйреткен.

Осал болса, бектер ісі бітпейді,

Осал болса, ұзақ бектік етпейді.

Сақ тұрса ер, осалды әркез сота алар,

Сақ болғай бек, жауың да бас саталар!

Сақ жүрсе бек, соқтыға алмас ешбір қол,

Тиісе қалса, табар ақыл-есің жол.

Зұлым күшпен бек ұзаққа бармайды,

Күш - зорлыққа халық шыдап қалмайды.

Асыл сөз бар: «Қыздырмасын елді кек!

Күшпен ұзақ ұстай алмас елді бек!»

Зұлымдық — өрт, тисе өртеп қырады,

Заң — тірі су, құйсаң өніп шығады.

Елді дана келсе ұзақ билегің,

Заңды ұстан, бұрсын елге бүйрегің!

Әділ заңмен — ғалам жайнап, ел сүйер!

Күш қысқанда — ғалам қайнап, ел күйер!

Зұлым, күшпен қырды талай орданы,

Ақыры аштан қатты, тағдыр қорлады.

(Зауал тауып, аштан өлді, тік тұрып,

Көмусіз қап, бәрі де аулақ зытты ұлып!)

Көңілі түзу, бектер заңға жүгінген,

Жасауда ұзақ, жауы да, ақыр түңілген.

Бәрінен де асқан сұмдық, Ей, бегім,

«Бектің суайт, жалтаңдығы!» — дейді елім.

Болсын бектің сөзі — берік, ісі — анық,

Халық сенсін! Халық сенсе — күш алып!

Өтірікшінің ісі жалған, көз бояу,

Көз бояушы — сұм; көреді өзге ояу.

Былай депті кісілікті кішік ер,

Кісілікті кісілікті түсінер:

«Тілі жалған кісінің, біл арамын,

Пиғылы арам жанды мал деп санатын!

Алдамшыдан опа тілеп қор болма,

Сыналған сөз, малды мал деп қараған!»

Елдің ері — болсын батыл, білекті,

Жауға қойса, жұлып алар жүректі.

Әскер басы — болсын қайсар, қаһарлы,

Жүрексізді демер, жайқап жаһанды.

Жүректілер жүрексізді бастаса,

Жүрек бітер бәріне де басқаша.

Сөзге куә, шайыр сөзі таты бар,

Жүрегіңе жазып, сырын танып ал:

«Біл, арыстан басшы болса иттерге,

Арыстандай күркірер кеп иттер де!

Арыстандар басы болса ит бір күн,

Арыстандар жасар еді ит тірлік!»

Мейірбанды болсын бектер жайсаң жан,

Қылығынан жайсаңдығы байқалған.

Сақи бектің атақ-даңқы жайылар,

Даңқты ерге жау батпайтын жайы бар.

Күн - күн сайын толар әскер - жасағы,

Жасағы көп бектің баты тасады.

Баһадүрді тыңда, бұзған орданы:

«Тарат түгел, тапқан табыс, олжаны!

Ішкіз - жегіз, таусылар деп тартынба,

Тағы олжа, түр олжаның артында!

Мәрт батырдың олжа - азығы жолында,

Лашын құстың дән - ырзығы жолында.

Қылыш, балта, оқты ержүрек ерлерге,

Байлық мұң ба, тепсінісіп келгенде?!»

Жиһангер бек бәрін қайдан алады,

Қайда әскері — сонда байлық, тамағы.

Ел қорғауға жер қайысқан қол керек,

Қол ұстауға, тамақ - қару мол керек.

Нәрсе алуға — болу керек бай халқың,

Заң түзелді байытуға найқалтып!

Бірінсіз бұл төртеуі де сұлайды,

Бәрі тайса, бектігің де құлайды.

Жүрсін бектер, бес нәрседен алыстап,

Есі болса, жұрнақ болса намыстан:

Ұшқалақтық— бірі, екінші — сараңдық,

Үшінші — ашу, оған егіз надандық.

Қырсығың— сор, бетті жер қып жүргізер,

Бесінші — өтірік, жерге тірі кіргізер!

Бек бесеуден бойын аулақ ұстасын,

Білсін сонда, басынан құс ұшпасын.

Ең қорлығы — өзімшілдік, залымдық,

Олар жұқса азғаны тек, қаныңның.

Шайыр меңзеп айтқан ойды осыған,

Түсін өзің, сөзіңе сөз қосылар:

«Қырсық қысса, ісің оңға баспайды,

Арылмасаң, буып - қорлап тастайды!

Жаулық істеп, қырсық қысып есірер!

Бұл да жауын. Жаудан мұның несі кем?!»

Бек еліңе артқың келсе, сеніп қол,

Қолың жетсе, үш нәрсеге берік бол:

Қылыш ұстап, жауды қырса оң қолың,

Мал таратып, сый көрсетсін сол қолың.

Сөйлеп кетсең, шырын тамсын тіліңнен,

Бек, ұлық, құл бәрі сөзге жүгінген!

(Жылы сөйлеп айдаһарды арбарсың,

Жылы сөзбен ділді ділге жалғарсың!)

Мұның бәрін білсең жұртың сүйеді,

Даңқың артып, төрден орын тиеді!

Жүзі, сөзі раушан, тілі май болып,

Бұл пішінге құлқы бітсе, сай қонып.

Жаны жұмсақ, сақилығы жарасып —

Мейіріммен жүрсе жұртқа қарасып.

Осы өнерді алса түгел, мойында,

Қалмас мысқал жаманат та бойында.

Ондай кісі ел ішінде саралар,

Сара адамда күнә болмас қаралар.

Әлем халқы дана бекті пір етер,

Билеп жаһан, құт - дәулетпен күні өтер.

Кердеңдерді қуар алыс маңынан,

Масқаралар жүре алмастай жанынан.

Бетсіз - арсыз, надандықтың бәрінен,

Қашық жүрген сырт айналып әріден.

Қара ниет бек біткенге жараспас,

Жұқса — қорлар, бек екен деп санаспас,

Құл қарада, бектер аппақ, қарашы,

Қара ақтың үйлеспейді арасы.

Даңқты болам деп тілесең, ұлы бек,

Қасиетіңді сақта, білдір — құдірет!

Аты бекте, заты болса қап-қара,

Қараның ең қоры ол елде, масқара!

Бек көрікті болсын — жауы күйінсін,

Орта бойлы болсын — көзің сүйінсін!

Көрген жандар дидарынан серпілсін,

Жүзін көріп, елі сергіп желпінсін.

Көркімен - ақ жауын жайдай жайратсын,

Көрер көзге көңілдерді сайратсын.

Ұзын болса ойсыз сырық ол да бір,

Тапалдарда не көрік бар, не қадір!?

Орта бойлы сымбатты да келісті,

Жарасып тұр сүйінердей жер үсті.

Көпті көрген, көп жасаған кісінің,

Сөздері бар тыңдап, түйгін түсініп:

«Бойы қысқа, тапал — шақар ежелден,

Қайда барса — жанжал, шатақ кемерден.

Бой мен тұлға орта болса — тамаша,

Шап-шақ, сап-сай, емес ұзын, аласа!»

Шарап ішпе, зинақорлық қылмағын,

Құтың қашар, басыңа мұң шырмалып.

Бектер ішіп, тәттіге бой исе егер,

Күні ашты боп, елдің мұңы күшейер.

Жиһангердің ойын болса — құмары,

Елін бұзып, телімсек боп тынады.

Бектік дәурен өтер — күйіп-жанарсың,

Құстай ұшар — қарманарсың, қаларсың!

Ішімдікке құмар байғұс наданға,

Білікті ер айтқан, сақта санаңда:

«Ей, маскүнем, ішімдікке жолама,

Қайыршылық — жолы, өзіңді тонама!»

Қара ішсе, мал мен мүлкін салады,

Бегі ішсе, елдің шырқын алады.

(Қара ішсе — малы желге ұшады,

Ішкіш бектің — тозар елі құсалы!)

Ішімдік — жау. Құртар алтын-күмісті,

Ішкен пенде бастар ұрыс-керісті.

Ішкен кісі ақылынан адасар,

Ал, ақылсыз тентектікпен жанасар.

Ердің сөзі, ұққан адам затыңды,

О, бейшара, тыңда айтқан ақылды:

«Ішкен кезде — ұмытылар керекті іс,

Шығар қалқып — неше түрлі керексіз!»

Қанша ізгі ішімдіктен бүгілді,

Қанша істер ішімдіктен бүлінді!?

Бегің ойнап, болса шарап - жастанар,

Қалай? Қайтіп халық ісін басқарар?

Зинақордан күт та қашар, безінер,

Зинақор бек тірі өлгендей сезінер.

Құт пен бақыт — тазалықты тілейді,

Дәулет — игі, ізгіліксіз жүдейді!

Бек — зинақор, ішкіш болса бұзылған,

Елі де ішер, құр қалып құт - қызырдан.

Қара мінін, бек тексерер, түзетер,

Бектің мінін кім түзетер, кім өтер?!

Кір мен ласты халық сумен жуады,

Су кір болса, кірді немен қуады?!

Кісі ауырса, берер дәрі-дәрмегін,

Оташыны кім емдейді, әл беріп?!

Бек үлгілі таза құлық, ісімен

Ғибрат алып, жүрер халық ізімен!

Бегі заңды тұтса, алдынан ай туар,

Халқы көріп, тілегіне сай тұрар.

Бұған куә сөз айтыпты бір дана,

Сырын, мәнін өзің ойлап біл қара:

«Қандай жолмен жүріп өтсе бектері,

Құлының да сол ізбенен кеткені!

Ізгі болса бектің жолы, істері,

Бақыт қонып хақ құл солай істері!»

Кісі емес, кеуде керген көкіректер,

Түзу жолдан таяр да бос текіректер.

Кішік көңіл, қамын жеген елінің,

Ұлық болды бек, ақтап жұрт сенімін.

Зерек жанның не дегенін естігін,

Білген бектің түрлі кейіп - кеспірін:

«Барлық бектер, кекірейген мардымсып,

Қадірі кеткен, алып жұрттың қарғысын!»

Көкірек кісі көкке ұша алмаған,

Кішік көңіл еншісінен қалмаған...

Күпірлік — сор, жүрегіңді мұздатқан,

Кішік — кісі, көңіл — кұсты жырлатқан.

Бектер болсын жайсаң, жаны жайдары,

Сұмдардан қаш алпыс екі айлалы.

Кішіпейіл, болсын жарқын мінезі,

Кешірерді кешіре алсын бір өзі.

Мейірімді — айнымайды, сенеді,

Сенген адам, таза бейіл береді.

Ел ханына лайық ойдың теңізі,

Ел сүйінер, шындық болсын лебізі.

Қамқор, шындық жақсы ататын таратар,

Жер-жаһанды бек аузына қаратар.

Ал күйкі бек, ол бір сорлы тірі өлік,

Екі дүниеде кешер тірлік сүреңін.

Қамқор көңіл саясатпен ыңғайлы,

Сес, бұйрықсыз билік тағы тұрмайды.

Саясатпен жұртын, заңын түзетер,

Саясатпен елін-жерін күзетер.

Мына бәйіт сөздерімнің дәлелі,

Дәлел заңы — әрбір істің, кәделі:

«Бұл саясат бек қақпасын зерлейді,

Саясатпен бектер елін жөндейді.

(Саясаты бектердің, күш - көркіне сендірер,

Есті билік халықтың ұлылығын сездірер).

Ел былығы саясатпен арылар,

Алаяқтар есебінен жаңылар!»

Ел іргесін, күш қуатын сақтайтын —

Екі шарт бар қос жұлдыздай мақтайтын:

Бірі — елге әділ заңды қаратқың,

Екінші — әскер, ерге күміс таратқың.

Әділ заңнан жұрт көңілі тасады,

Күміс болса, әскер күші асады.

Бұл екі топ болса разы бегіне,

Жайланар да жайнар бегі, елі де...

Әділ заңын бермесе бек еліне,

Ел қорғаусыз қалса обырдың жеміне,

Қырық пышақ боп қырқысып ел бұзылар,

Билік белі сынып, сарай жығылар.

Бек әскерін, ұстамаса ырза ғып,

Қылыш қында таттанар, қол ырғалып.

Қылышпен бек ұзартады қолын да,

Қылышсыз бек — жүрер құлдың соңында!

(Қылышпен бек ұзартар өмірін де, қолын да,

Қылышсыз бек — құнсыз бек ерген жұрттың соңында.)

Қылыш, балта сақтар жаудан еліңді,

Қылышты бек— күшті бек һәм сенімді!

Қылышымен жауды қуған жапырып,

Тыңдаңыздар, жиһангердің ақылын:

«О, күшті бек! Сақтансаң тек сақтайды —

Қылыш жетпес жанға, у бір-ақ аттайды...

Қаруыңды дайын ұста қасыңа,

Қылыш тұрса, қауіп те жоқ басыңа.

Қылыш тұрса, жауын бұғар жасқанып,

Қынға кірсе, ербеңдетер бастарын.

Қадірле, бек, ерлеріңді, қылышты,

Аптықпа өзің, кеңірек ал тынысты!»

Айтты Өгдүлміш: «Құрметті Елік, әділ ер!

Аты — ұлық демесең, ел ісі бір әбігер.

Ел басқардым дегенше, өртке кірдім дегейсің,

Уайым, мұң, жүгінен төрт бүгілдім дегейсің.

Сүйінші — күйініш, қайғы-мұңын жамырар,

Рахметі — сөккені, тақпаған ат тағылар.

Қай жағыңа қарасаң, үңірейген үрей тұр,

Рахат, шаттық аңсасаң, парыз деген дүлей түр!

Қалың түнек — қастарың, қостаушың аз демейтін,

Керістің жоқ шет-шегі, келісімді аз жебейтін.

Өтірікші, арсыздар бүтін елді бүлдірер,

Бүлінген ел — намыссыз, бек түземей кім түзер».

(Көңілің алаң, тұманды, ел қамы еншің бір сенің,

Құрау-құрау көңілді, талайды иттей мұң-шерің.

Қай ісіңе бұрылсаң, жылмаңдаған қатер бар,

Қатерде не рахат, жіпке тізген қатеңді әр!

Ақылды сөз — асыл сөз, інжу-маржан секілді.

Ақылды ердің сөзін ұқ, оңға бұрып бетіңді:

«Елік, қылдай мойының, дағарадай басың бар,

Соған бола ақылды ер, дана екен деп бас ұрып,

Асып жатыр басыңнан бектік ісің, міндетің,

Қауіп-қатер күніне мың келеді індетіп!»

Күллі бектің құқы бір — ұят болса бетінде

Рахатын таттың ба, тік басыңды кепілге!

Екі дүние қамын да, парызыңдай ойласаң,

Мына түрлі істерді, тындырмай бір қоймасаң:

Сыйын Алла атына түзет көңіл, тіліңді,

Екі қылмай бұйрығын, сүйрет тағдыр жүгін

Не жазылса маңдайға, разы бол, табын да,

Қызмет көрсет табынып, арың да сол, бағың да,

Бар халыққа көңіліңнен орын тауып, мейір,

Туу үшін ізгілік, ізгілік қып, пейіл бер.

Қайырым ет халыққа, кесіріңді тигізбе,

Кеселден без алысқа, мойныңа азап тигізбе!

(Жақсылық ет, жарылқа, кесірлермен кескілес

Өзің аттан салмасаң, үніңді ешкім естімес).

Сонда тірлік ләззаты, түгел саған қарайды,

Нәсіп көріп, ойнап-күл, жер сүйгенше самал

Бүтін жаның үзілсе, үміт үзбе Алладан:

Ізгіліктің тірлікте өтеусізі қалмаған!

Аяқтадым сөзімді, Елік, өзің тыңдадың,

Тәмамдалар осымен бектік жайлы сырларым.

Кімде осы белгілер болса, кемел беделі,

Бек деп атап, қолына ел тізгінін береді.

Сенімді бек атанып, жүректерде жатталар,

Оның әрбір ісінен, қалғандары бақ табар.

Не дегенін тыңдайық білімді, ойлы кісінің,

Сөзі де үлгі басқаға, үлгісі мол ісінің:

«Бек білімді, ақылды, адал болсын, ақ болсын.

Парасаты, ақылы ізгілерге жақ болсын!

Өзі жомарт, өзі есті бек басқарған билік те,

Болып тұрар нақ сондай.

Жүйрік ес қой жүйрікке...

Кешірімді, мейірлі, көңілі тоқ, көзі тоқ,

Бегін болса, халайық, жұрттың басқа сөзі жоқ!»

Осындай бар қасиетін шығара алса жарыққа,

Бақ құсындай қонар еді қалың қара халыққа.

Қайсы ел бегі осындай кемел болса, келісті,

Сол ел құтқа бөленіп, көрмес еді кемістік.

Ел үстінде нұр сеуіп, құтты күндер туар - ау,

О, дариға - ай, осындай бектер де өліп, тынады - ау.

Білгендерім осы, Елік, қалған ойда сақталып,

Соны ақылым жеткенше баяндадым ақтарып!

Өгдулміш Елікке ел басқару заңын айтады

Жауап беріп, айтты Өгдүлміш:—

О Елік! Күллі іске қолды тигіз әуелі.

Жарамсыз, сұм сөзге бұрма тіліңді,

Хақ құптамас, ей, дария білімді!

Ұлықтықты алған жоқсын сен тілеп,

Берді құдай, рахымымен белгілеп.

Бұл бектікті берді саған даралап,

Ей, білікті, шүкірлік ет бағалап!

Хаққа табын, сеніп адал құлқыңа,

Бауырмал бол, түзу қара жұртыңа.

Құмарлықты ақылыңмен қиғайсың,

Білігіңмен нәпсіңді сен тыйғайсың!

Біліктінің шын сөзіне құлағын,

Білімімен тыйған нәпсі, құмарын:

«Нәпсіңді үз бойдан, жаның ағарар,

Нәпсі өлсе, ділің - тілің тазарар!

Сақ бол, нәпсі құлы болма, құрысын,

Құмарлық, нәпсі — екеуі дін ұрысы!»

Көңілің неге орта түсті, ей Елік,

Күшің кемел, күш қой істе сенерің.

Мұнша қатты қайғы жұттың несіне?

Тірілігіңді ащы тұттың несіне?!

Қазынаң мол, әскер - қосың, басың бар,

Барлық іске жолшы болар, ақыл бар.

Сүйіндіріп әскеріңді сыйлатын,

Сонсоң, әскер күшімен мал жинағын.

Не дейді, есті, жауды қуған асыл ер,

Асыл ерді көрсе, қасың бас иер:

«Әркез үстем тұтсын десең, қолдарың,

Мақтап ерді, әскеріңді қолдағын!

Қошта әскерді, тілегіңді тілегін,

Жау иіліп, болар күллі тілегің!»

Қалың әскер ұстап, сыйла, тарылма,

Солар қияр саған шыбын жанын да!

Кәпір жауды жаншы, сақтан жәбірден,

Ақ пейілмен пәрмен тіле тәңірден.

Кәпір үшін қалың қосың, қол ұста,

Кәпір өлмес, сұм ажалға тоғытса.

Бұрханын шақ, өрте үйін, мал-жанын,

Жөн орнына мешіт - жәмшат салғаның!

Ұлын құл қыл, қызын күң қыл, қосын ал,

Дүниесін қазынаңа қосып ал!

Шариатты тарат, ұтып, таны да,

Ізгі атағың бірге тарар бағыңа.

Мұсылманға қол тигізбе, жақындап,

Құдай өзі қорғайды оны, мақұлдап.

Мұсылманға — мұсылман, біл, туысқан,

Туысқанмен жұлыспай, жөн, ұтысқан.

Әділ заң құр, ел марқайып, көсілсін,

Дұға қылып, өркеніңді өсірсін.

Құдай өзі берер саған берерін,

Екі дүние сендік болар, ей, ерім!

Еліктің Өгдүлмішке жауабы

Елік айтты:— Ұқтым нәрлі сөзіңді,

Істі солай атқарармын өзім де.

Кәні, соны пайдаланар ісім, ер,

Қолдануға маған өзің жәрдем бер.

Әуелі елді сүзіп, жөнге салған жөн,

Іші - тысын, құлқын біліп алған жөн.

Сүйгендерді пайда беріп сүйіндір,

Сүймегеннен без, сүріндір - күйіндір.

Бұдан бұрын жөн еліңді түзеген,

Тазартып іш - тысын мінін күзеген.

Заңмен түгел түзелсін ел алаңсыз,

Арылсын жұрт іс қылықтан жарамсыз.

Қане, елді қалай жөндеп, не істерміз,

Көз ашқызбай қабаттасты іске іс!

Өгдүлміштің Елікке жауабы

Өгдүлміш бұл берді жауап:— Ей, бек!

Сен, істі созба, кіріс тездеп, еңбектен!

Бітер істі неге ұзақ созасың,

Үлгірмесең, өмірден құр озасың.

Бітпеген іс ертең тағы жүк болар,

Іркіліп кеп іс үстіне іс толар.

Ертеңге деп, бітер істі тастама,

Қалар кейін, шықса ісің басқа да!..

Түзетіп тұр, тазалап тұр ел ісін,

Елге, өзіңе болар ертең — кенішің.

Жаман болма, жаманға қу жаманды,

Шығар елден барлық жаман, арамды.

Тура болып, түзет ділді, тілеуді

Жамандықты жақсы құлық түзейді.

Бар қылығы қырсық, қырсық кісінің,

Жамандықсыз қыры келмес ісінің.

Жаласы бар жолама сен жаманға,

Шуағы бар қосыл адал адамға.

Былай депті көңілі ақ, адал жан,

Қылық - құлық тілінен нұр таралған;

«Тура жүріп, жамандыққа жұғыспа,

Туралықпен шығар күнің дұрысқа!

Кім арамдық қылса, көрер арамдық

Адалдардың жолы әрқашан адамдық.

Қосын жина, өзге шараң жоқ,

Елік, елді түзер әскермен бек көгеріп.

Әскеріңді сайлап, жасқа қасыңды,

Ашты тойғыз, байыт кедей - пақырды.

Қызмет еткен жүрер үміт-сеніммен,

Безер, тұрмас үміт үзіп, жерінген.

Қызметші де түрлі-түрлі ойласаң,

Танып, талғап жұмса, жолдан таймасын;

Бірі тілер абырой, бақ, беделді,

Қыбы қанса бер абырой дегенді.

Тағы бірі тілер сенен мал - тауар,

Жанын пида қылар тауар алса олар.

Тағы бірі байлық тілер, даңқ тілер,

Ат-тон тілер, һәм абырой - бақ тілер!

Ержүрекке бер аямай күмісті,

Қылыш ұрсын, ашсын кентті, ұлысты.

Болса ойлы, ақылды, әрі білікті ер,

Жомарт қолмен, қадірлеп мал-мүлік бер.

Қолпаштама, болса залым, құлқы тар,

Ел билетпе, жылатар да, ұлытар.

Байлық беріп есіртпе сен есерді,

Шәксіз, у қып қайтарады есеңді».

Тыңдап көргін білімді бек бүй дейді:

«Кісі қоры — байыса бас имейді!»

Байыптағын, ей ер, надан, жаманды,

Байыса ессіз, артар зұлым, арамдық!

Байытпағын, ей ер, надан, жаманды,

Байыр надан, байыр бірге арамдық!

Мұқтаж болса, кісі ізгі қылықты,

Бұзылар да, құртар, ізгі құлықты.

Қолы қысқа болса ізгі, игінің,

Жаны жүдер мұқтаждыққа килігіп.

Құлқын түзер, жамандарды жасқағын,

Жақсарсын кеп, жақсыларды мақтағын,

(Құты қашсын, жамандарды азапта,

Құты тассын, жақсыларды мадақта!)

Мейірбанды жақын тұтып, жақ болғай,

Ұятсызды жырақ тұтып, сақтанғай!

Кім зарарлы, кім пайдалы, залалсыз,

Ей, білгір, бек, танып, талғап аларсың.

Сүйетінін, сүймейтінін таны да,

Сүйгенді — сүй, жасындай ти жауыңа!

Сүйеуіңді қаламаса, алыс қыл,

Сүйгізбе де, бермей ішті қарысқын.

Аманатты қиянатпен теңгерме,

Жарамдыны жарамсызбен теңкөрме!

Бұйырма, айтпа бір істі екі кісіге,

Болмай, бітпей қалар бітер ісің де.

Ісіңді — істі білгендерге берерсің

Іс білмесе, өзі мұң жер, көнерсің!

Жағынғаны үшін ерге іс берме,

Таңдап тапсыр, іскерлігін ескер де!

Ел пайдасын, өз пайдаңды тіле де,

Кісі ақысын аңдыма да, жүдеме.

Пайдаң үшін көңіл аулап, жағынба,

Ел пайдасын ойла, өзің тарылма!

Пайдалыға пайдаң тисін, алайда,

Пайдасызды маңайлатпа, абайла!

Қадір тұтып, сен пайдалы кісіңді,

Тапсыр оған, Елік, керек ісіңді.

Сен атқарар істер осы, ей, Елік,

Мұны істесең — гүлдер елің, түзеліп.

Жақсы атанып, құтаярсың өзің де,

Сенен кейін қалар атың, сөзің де.

Халық байыр, елдің орны түзелер,

Қалауыңша қазына-байлық түзілер.

Не дегенін тыңда жаны бай кісі,

Мейірімі тіл, діліне сай кісі:

«Қай ел бегі жақсы болса дуалы,

Сол ел халқы байып, күні туады!

Ел байлығы — бек байлығы саналар,

Қаласаң — оны, тұт қаласаң мынаны!»

Ұлыс, кентті аршы ұры-қарыдан,

Аман өтсін керуен, құл арыған.

Елдің ішін зорлықшыдан тазала,

Тысын күллі қарақшыдан тазала.

Жаза кесіп түзет құлқын наданның,

Жарасады жамандыққа — жамандық!

Жамандарды ұстау керек зынданда,

Босат оны жақсыға ой бұрғанда.

Бұдан да өзге адамдар бар алуан,

Жолың ашық болсын, бөліп танып ал.

Тағы бірі — білім қуған ғалымдар,

Ғылымменен құт-береке табылған.

Кәдірле, олар не айтса да ергейсің,

Шариат ұстап, иіліп, бой бергейсің!

Тыйма хақын, ас-ауқат бер оларға,

Мұңайтпағын, ей бек, қара обалға.

Білім беріп, көңілденсін, күйленсін,

Білімсіздер одан білім үйренсін.

Мұһтасіптер мүлде бөлек бұлардан,

Қолы күшті болсын, берік шынардан.

Тыйып ұстап пасық, қырсық, кезбені,

Мешітке тартса жамағатты елдегі.

Қызметші бар, қия бассаң, басынар

Осал болсаң, басқа шығып тасынар!

Жүк көтермес, өзің жүгін артарсың,

Жүгін тасып, сор - азабын тартарсың.

Бұдан басқа, қара халқың қалады,

Әділ заңмен, оларға оң қарағын.

Бұлар — үш топ.

Соны еске сақтатын,

Басын қоссаң — басың қатып жатқаның:

Бірі байлар, көзі шелді, шелді іші,

Бұл халықтың күштілері, белдісі.

Бұлардан соң, қара, орта кісілер,

Қол тигізбес олар байдың ісіне.

Бұлардан соң келер кедей, бейшара,

Ең алдымен соларды күт, ей, сара!

Байдың жүгін орташаға артпағын,

Орташалар бұзылады мастанып.

Орта жүгін артсаң егер торытып,

Кедей байқұс аштан өлер зорығып!

Сүйе, кедей орташаға ауысар,

Тырысса, орта байлықпенен қауышар.

Орта байып, орта болса пақырың,

Бай байыса, түгел сенің асығың...

(Пақыр орта болса — оңғаны кеміңнің,

Байыса орта — байығаны еліңнің).

Ел түзеліп, табар халық ырысын,

Дуа тиіп, жайнар ғұмыр, жұмысың.

Үш орданың ханы айтқан, білерсің,

Соңында ізгі ат қалғанын тілерсің:

«Өлгенде кім болса ізгі есімді,

Үзілмейді аты дұға секілді.

Қалса атың әрі мәнді, әрі ізгі,

Ұмытылмассың, қайта туған тәрізді.

Жер үстінде, не астында жатарсың,

Жетер, өзің жақсы атпен атансаң.

Ғұмырыңды жақсы атпен жасатын,

Өлсең, мәңгі қалар жақсы атағың!»

Үш хақы бар бұқараның, көр, сен де,

Хақын өте, күш көрсетпе өлсең де.

Күміс елде таза болсын, саф болсын,

Ийәрін бақ, әппақ болып қақталсын.

Таты бірі, халқыңа әділ заң бергей,

Бір-біріне күштімсітпей, теңгергей!

Үшіншісі, күллі жолды қорғағын,

Қадағалап қарақшы, ұры болмауын.

Өтеп осы хақыларын жұртыңның,

Ей, сақи бек, өз хақыңа ұмтылғын!

Бұқарада үш хақың бар сенің де,

Құлағыңа, құй оларды тегінде:

«Біріншіден, қадірленсін жарлығың,

Не болса да, тез тындырсын барлығын.

Екіншісі, қазына хақын жемесін,

Ей, қолы ашық, дәл уағында төлесін.

Үшіншіден, жауы болсын жауыңның,

Сүйсін ділін сені сүйген қауымның».

(Үшінші — қас-жауы сенің қасыңның,

Досы болса сеніп, сүйген досыңның!)

Өтер болсаң, сен өзіңнің хақыңды,

Олар да өтер қарызыңды, ақыңды.

Бек жол жүрсе, жүргені жөн осылай,

Ұлық елде болса, болсын осындай.

Содан халқы білсін бектің бағасын,

Бегі игі боп, атақ-даңқы тарасын.

Сенің құтың ел-жұртында, ей, Елік.

Екі әлемде көрер қызық, керегің.

Одан кейін білгір, дана, ғалымың,

Тынбай елге берсін білім, тағылым.

Мұқтасіптер қолы күшті, табанды,

Жамағатты кезіп, тыйсын жаманды.

Саудагерлер аманатын сақтасын,

Шәкірттерің насихатын жаттасын.

Тарышылар баптап егін, даласын

Малшы-жалшы көбейтсін мал, қарасын.

Әскер қалды енді ісіңе ұстарға,

Қарсы жортар бөріге де, дұшпанға.

Сүйіндіріп, оларға сый арнағын,

Бөліп алып, бөтен іске салмағын.

Сыйла еңбегін, дүние бер нешеме,

Қадір тұтып, байыт, күшін еселе.

Бөрі, жауға күш, қаруын сайлатқын,

Досқа дос боп, жауды өлім боп жайратсын.

Іс, тілегің болып тыныс аларсың,

Күллі ісің бітіп тынышталарсың.

Қос жаһанның қызығына қанарсың,

Тәңіріңнің ризығын табарсың!

Туралық бұл. Тура тірлік етерсің,

Туралықпен тілегіңе жетерсің.

Туралығың үшін сүйер тәңірің,

Өштеспе елге, ұстап жолдың әділін.

Көкірегі ояу, сәулелі ердің сөзі бұл,

Мәнісі ойдың — куә, көзі, өзі бұл:

«Шындықтай нақ тұп-тұнық боп тұнар көк,

Шындықтай нақ жерді жарып шығар көк.

Тайсалма сен, шындықты бақ қашан да,

Қайсар шындық көрер екі жаһанда!»

Елік, бұлар білгендерім, түсінгін,

Соны айттым, жайдым іші - тысымды.

Қос әлемде ғибрат етер сөздерім —

Осы еді. Ұқтыруды көздедім.

Жақсы атқа жақын жаһан қызығы,

Тиер саған түбі, жұмақ шырыны.

Мал-дүние озар, құлдай ерсең де

Қалдыр жақсы атақ, өзің өлсең де.

Ғалым сөзі мұны жақсы меңзепті,

Сөз бен мәнін түйіп, мірдей көздепті:

«Атым жақсы болсын, өлсем, мақұлда,

Ақыр тірлік қалса, қалсын атым да!

Жақсылық қыл, шығар жақсы атыңды,

Атағыңмен ұзарт мәңгі жасыңды!»

Бұл сөзді естіп Елік қатты шаттанды,

Көңіл, көзі жанып, рахаттанды.

Еліктің Өгдүлмішке жауабы

Kөп мадақтап Өгдүлмішті мақтады: —

Айттың — деді,— білгеніңді ақтарып.

Құдай тауфиқ, баян берсін бүгіннен,

Ұстанайын сөздеріңді жүгінген.

Жәрдемшіге сені берген раббым,

Не тілесем қайтармас деп ұғамын.

Құдай берсін тілеуіңді іздеген,

Түгел бердің тілегімді, ізгі ерім!

Енді маған мейіріңді себерсің,

Жаны жайсаң, құптап жәрдем берерсің!

Саған сендім, шын иландым, расында,

Ей, көріктім, сөз, сырыңды жасырма.

Бүгін күндей жарығыңа бөлендім,

Енді, сенің саяңда күн көрермін.

Жақсы айтыпты, ділі нұрға толған ер,

Қосылып діл тілі — толық, болған ер:

«Көңілің кімге сенсе, сана айнаңдай,

Өзіңді одан таны, қара ойланбай!

(Көңілің сенсе, көзден таса қылмағын,

Содан таны өз бейнеңнің қырларын.)

Жайсаң кісі айнаң болар, қаласаң,

Түзер құлық - мінезіңді, қарасаң!

Кімнің жаны болса өзіңе шын жақын,

Сеніп оған, дұрыс жақын қылғаның.

Сенгеніңмен еркін сөйлес, қорықпағын

Сенген кісің айтса, сөзге тоқтағын!»

***

Өгдүлміш хан сөзін естіп, діттеді,

Көзі жайнап, сүйінді де: «Құп!» деді.

Елік сөзін үзді, үнсіз тынды да,

Кетті аттанып, енді Өгдүлміш тұрды да.

Содан бері Елік тыным көрмеді,

Бейнет шегіп елін түзеп, жөндеді.

Қалды жаман, жиды бәрін жақсының —

Жақын тартты, сеніп жұмыс тапсырып.

Түзелді де, елі-жұрты тазарды,

Ай, күн, жылы, тілі тыншып, жаңарды.

Ел толысып, артты тірлік татымы,

Сүйінішпен күлді, ырысы тасыды.

Өгдүлмішті қолдады Елік сенді де,

Қадір тұтты, іс тізгінін берді де.

Тәржімалаған: А.ЕГЕУБАЕВ





МАХМҰД ҚАШҚАРИ



МАХМҰД ҚАШҚАРИ - орта ғасырдағы түрік халықтарының ұлы ғалымы, тіл зерттеушісі, тарихшысы және ақыны (1029-1101ж.ж.).

Түрік елдерінің көрнекті тұлғасы Махмұд Қашқаридың өмірі туралы нақты деректер көп емес. Ол туралы негізгі мәліметтер оның басты шығармасы «Дивани лугат ат-турк» («Түрік тілдері сөздігінде») берілген.

Махмұд Қашқаридың толық аты Махмұд ибн аль Хусаин ибн Мұхаммед аль Қашқари. 1029 жылдар шамасында сол кездегі түрік әлемінің мәдени орталығы Баласағұн қаласында дүниеге келген. Қарахан мемлекетінің билеуші тобынан шыққан. Қарахан әулетіне жатуы да ықтимал. Махмұд дүниеге келгеннен бірнеше жыл өткенде, оның отбасы Шығыс Қарахан мемлекетінің екінші үлкен орталығы Қашқар қаласына көшеді. Бұл қалада Махмұд білім алып, белгілі ғалым болып, Махмұд Қашқари деген атқа ие болады. Алайда оның ғалым және философ болып қалыптасуы Баласағұн және Қашқармен шектелмеді. Махмұд Қашқари білім жолын қуып, одан әрі білімін мұсылман мәдени орталықтары Самарқан, Бұхара, Нишапур, Мере және Бағдад қалаларында толықтырды. Бұл қалаларда ол араб философиясы мен әдебиетін, тарихын, араб және парсы тілдерін, шығыстың лирика және эпикалық поэзиясын оқып үйренеді. Сол кезде Селжүктер әулетіне қарасты болған кезінде Бағдадта Махмұд Қашқари түрік халықтарының өмірінің көп жақтарына, оның психологиясын, әдет-ғұрпын, географиясын және ең бастысы оның тіліне түсінік беретін кітап жазу туралы ой туады. Бұл атақты «Дивани лугат aт турк» («Түрік тілдері сөздігі») шығармасын дүниеге әкеледі.

Махмұд Қашқари өз ойын 1072-1074 жж. жүзеге асырады. Оның «Дивани лугат ат-турк» (Түрік тілдері сөздігі») шығармасы ежелгі түрік тілін зерттейтін ұлы ғылыми философиялық туынды болып табылады. Бұл кітап халық даналығының қазынасы, ежелгі түрік өмірінің энциклопедиясы. Мұнда көптеген өлеңдер, халық әндері, мақалдар, жаңылтпаштар, жұмбақтар, аңыз бен ертегілер және де тарихи деректер берілген. «Дивани лугат ат-турк» оқырмандарға ежелгі және орта ғасырдағы түрік халықтарының рухани және материалдық мәдениеті, біздің ата-бабаларымыздың математика, медицина, география, астрономиялық, білігі жайында көп мәлімет беретін туынды. Бұл ежелгі түрік филологиясы бойынша бізге тұтас жеткен жалғыз кітап.

Махмұд Қашқари – ежелгі түрік тілін ғылыми түрде, түрік халықтарының тілдеріндегі диалектикалық ерекшеліктерді зерттеген лингвист-ғалым, ежелгі түрік тілінің сөздігін түсіндіруші және құрастырушы, халықтық ауыз әдебиет туындыларын, жыр дәстүрін жинақтаушы, философ, саяхатшы, этнограф болып табылады.

Өзінің еңбегіне материалдар іздеп Махмұд Қашқари түрік тайпалары мекен еткен жерлерге саяхат жасап, түрік сөздерінің құрамын талдап, өңделген құнды филологиялық мәліметтер жинады.

Ол олардың ауыз әдебиетін, тарихын, әдет-ғұрпын, этнографиясын зерттеді. Мұнымен ол қазіргі таңда түркітану деп аталатын ғылыми бағыттың негізін қалады.

Махмұд Қашқаридың «Дивани лугат ат-турк» шығармасы түркі тілдес барлық халықтардың рухани ортақ мұрасы. Ол түркі халықтарының мәдениеттілігінің қайнар көзі туралы кең мәлімет беретін ғылыми ойдың ұлы естелігі болып табылады.

МАХМҰД ҚАШҚАРИ

«ДИУАНИ ЛУҒАТ АТ-ТҮРК»

(«Түрік тілдері сөздігі»)

Қайырымды, мейірімді Алланың атымен бастаймын

Енді Мұхамметтің ұлы Құсайынның перзенті Махмұттың айтар әңгімесіне назар салыңыздар:

Мен Тәңірдің гүлденген мемлекетті түркілердің топырағында жаратқанын, өмір біліктерімен сол топырақты ғажайып өрнектегенін көрдім. Тәңір оларды түркілер деп атап, асқан сән-салтанатқа ие қылды. Дәуіріміздің хақандарын солардан таңдап, замана құбылысының еркін тізгінін қолдарына ұстатты. Сан мыңдаған адамдарды басқартып, адалдық істерін қолдады. Олармен бірге бір сапта күрескендерді бек құрметтеді.

Түркілер өздерінің қатарына қосылғандарды барлық игі тілектеріне ортақтастырып, залымдардың зорлық-зомбылықтарынан сақтады. Олардың қаһарынан сақтану үшін түркілердің салты мен жолын ұстау сол заманның ақыл иелеріне дәстүр болып қалыптасты. Қасірет - мұңын түсіндіріп, шағыну үшін түркілерге өз тілінде сөйлеуден басқа жақсы жол жоқ. Өзінің ортасындағы жауларынан жерініп, сиынып келгендерді түркілер әрқашан қамқор қанатының астына алып, төнген қауіп-қатерінен құтқарады. Олармен бірге басқалар да пана табады. Сол себепті түркі тілін үйренудің қажеттілігін өмір талабы мен ақыл таразысы әбден дәлелдеді.

Сондықтан мен түркілердің зерек қабілет иелерінің бірі, әрі ұрыстағы шебер найзагері болғандығымнан, олардың шаһарлары мен далаларын түгел кезіп шықтым. Түрік, түрікмен, оғыз, жігіл, яғма, қырқыздардың сөздері мен сөйлеу мәнерлерін зерттеп, қажеттісін пайдаландым. Әрқайсысының тілі мен салты санама әбден қалыптасты. Соларды мұқият зерттеп, арнайы әліппелік тәртіпке келтірдім. Мәңгілік ескерткіш, әрі таусылмас әдеби-көркем мұра болып қалсын деген ниетпен түркі елдерінің сөздігін жасап, кітапқа «Түркі сөздерінің жинағы» деп ат қойдым.

«Жинақты» сегіз бөлімге топтастырдым... Көпшілікке түсінікті болуын ескеріп, арабша атауларды қаз қалпында келтірдім... Әрбір тайпаның тілінен сөз жасауға болатын түбір сөздерін ғана алдым. Мақсатым — талаптанушыларға тура бағыт көрсетіп, болашаққа кең жол ашу. Ниеттес жандарды мәңгілікке риза ету ғана.

Түркі халықтарының атамзаманнан керген - білгендерін баяндайтын бәйіт - жырлары мен қайғылы және қуанышты күндерінде айтатын терең мағыналы мақал-мәтелдерінен мысалдар келтірдім. Бұл кітапты пайдаланғандар кейінгілерге, олар өздерінен кейінгілерге жеткізсін деген ниетпен тағы біраз табылмайтын тіркестерді пайдаландым. Сөйтіп, бұл кітап ұрпақтан ұрпаққа халықтық мұраны қаз қалпында жеткізу мақсатымен қиянға қанат қағып, әсемдік әлем — мәңгілік өмірге біржолата жолдама алды.

Кітапта айтылған және айтылмаған нәрселер туралы. Мен «Жинаққа» мұсылман болмаған түркі елдеріндегі таулар, шөлдер, далалар, өзендер мен көлдердің әр тілде жиі кездесетін көрнектілерін ғана жаздым. Қатардағы көбін қалдырдым. Оларды жазғаннан ешқандай пайда да жоқ. Түркі тілдеріне кейін кірген кейбір атауларды да жазбадым. Еркектер мен әйелдер есімдерінің көп кездесетін, жұртшылыққа барынша танымал болғандарын ғана кейінгі ұрпақтарға білдіру үшін атап өттім.

Түркі халықтары мен тайпалары туралы. Түркі халықтары негізінен жиырма тайпа. Әрбір тайпаның бірталай ұсақ рулары бар. Олардың саны ұлы Тәңірдің өзіне тана аян. Мен солардың негізгілерін ғана жаздым.

Оғыз түріктерін білуге құмарлық аса көп болғандықтан, олардың тектері мен малдарына басатын таңбаларына дейін нақтылап көрсеттім. Рұм өлкесінен тараған тәртіп бойынша, шығыстағы түркі тайпаларының тұратын мекен-жайларына дейін анықтап жаздым. Рұмға бәрінен жақын орналасқан тайпа бажанақ, онан кейін кыфжак, оғұз, иәмәк, башғырт, басмыл, қай, ябақу, татар, қырғыз тайпалары. Қырғыздар Шыңға жақын орналасқан. Онан бері жігіл, тохси, яғма, отрак, жарұқ, жомұл, ұйғыр, таңұт, хытай тайпалары. Хытайды Шын деп атайды. Онан соң таутаж. Бұларды Машын дейді. Бұл тайпалар оңтүстік пен солтүстіктің арасында өмір сүреді. Олардың, мекен-жайларын картада арнайы көрсеттім.

Түркі халықтарының тілдері туралы.

Ең таза тіл — тек қана бір тілді біліп, парсылармен араласпайтын, жат жұртқа барып келіп, қарым - қатынас жасамайтын адамдардың тілі. Екі тіл білетін және шаһар халықтарымен араласып тұратын адамдардың тілдерінде шұбарлық бар. Соғдақ, қанжақ арғу тайпалары дәл сондай екі тіл білетіндерге жатады. Жат жұртпен араласып, шаһар халықтары мен қарым-қатынас жасайтын хотан, түбіт халықтары мен таңұттардың кейбіреулері дәл сондай. Бұлар түркі елдеріне кейінірек келген. Олардың тілдері туралы кезегі келгенде арнайы жазамын. Жабарқа (Жапондықтар) алысқа орналасқан. Машын елі екеуін ұлы мұхит бөліп тұрғандықтан, олардың тілдері бізге беймәлім.

Шын және Машын халықтары түрікшені жақсы біледі. Бізге жазған хаттарын түркі жазуымен жазады. Сол сияқты арамызды ұлы қорған мен тау - теңіздер бөліп тұрғандықтан, иәжүж бен мәжүж халықтарының тілдері де бізге беймәлім. Түбүт пен хотандықтардың жеке тілдері мен жазулары бар. Екеуі де түрікше сөйлей алмайды.

Ұйғырлардың тілдері таза түрікше. Олардың өзара сөйлесетін тағы бір тәсілдері бар. Жиырма төрт әріптен құралатын жазуды пайдаланады. Кітап пен хат-хабарларын сол жазумен жазады, Бұл жазуды мұсылман дініне кірмеген ұйғырлар мен шындардан басқалары білмейді.

Мен жоғарыда шаһар халықтары хақында ғана айтып өттім. Сахара, қыр халықтарынан шыққан жомұлдардың тілдері өз алдына жеке тіл. Олар түрікшені жақсы біледі. Қай, ябаку, татар, басмыл тайпаларының да өз тілдері бар. Олар түркі тілдерін әлімсақтан біледі. Қырғыз, қыпшақ, оғыз, тохси, яғма, чігіл, оғрақ, жарұқ тайпалары тек түркі тілімен тана сөйлейді. Иәмәк пен башқырт тілдері оларға жақын. Рұм өлкесінің жанындағы бұлғар, суар, бажанақтардың тілдеріндегі сөздердің соны ықшамдалған түркішенің бір түрі.

Тілдің ең жеңілі оғыз тілі. Анығы тохси мен яғма тілдері. Іле, Ертіс, Еділ, Ямар өзендерінің, өңірлерінен Ұйғыр шаһарларына дейін жасайтын халықтардың тілдері де сондай анық. Ең ауыр тіл Хаканияның орталық өңіріндегі халықтардың тілдері.

Баласағұндықтар соғда және түркі тілдерінде сөйлеседі. Тираз, Байза шаһарларының халықтарының тілдері де дәл сондай. Исбижаб қаласынан сонау Баласағұнға дейінгі барлық Арту шаһарларындағы халықтардың тілдерінде шұбарлық бар. Қашқарда кәнжәкше сөйлесетін ауылдар бар. Шаһар ішіндегі халықтар Хақания түркішесімен сөйлеседі.

Рұм өлкесінен Машынға дейінгі орналасқан түркі елдерінің ұзындығы сегіз мың персех (бір персех — 6,24 шақырым. Тәрж.). Олардың мекен-жайларын анықтап беру үшін жер жүзінің бедерлі картасында нақты көрсеттім.

ТҮРКІ ХАЛЫҚТАРЫНЫҢ МЕКЕН-ЖАЙЛАРЫ МЕН ТАУ-ТЕҢІЗДЕРІ

Уч — атақты шаһар.

Өкүз - жейһұн. Үлкен өзендердің барлығы осылай аталады. Осьт сөз оғыз тілінде жеке қолданылғанда «Банағыт— Дәрия» деген ұғымды білдіреді. Оғыз шаһарлары дәрия жағалауларына салынып, олардың көшпенді тұрғындары сонда өмір сүреді. Түркі халықтары жасайтын өңірлердегі бірталай өзендер мен дәриялар да өкүз деп аталады. Ила, Яфынж өзендерінің аралығына орналасқан бір шаһарға да Ікі өкүз деп ат қойылған.

Алуш — Қашқардағы ауыл.

Улуш — жігіл тілінде ауыл, қыстақ деген сез. Баласағұн мен Арғу шаһарларында жасайтын халықтардың тілінде шаһар деген мағына білдіреді. Сондықтан Баласағұн шаһары Қузулуш деп те атала береді.

Азығ - біздің жұрт, біздің ауыл.

Абул - біздің жұрт, біздің ауыл.

Атыл – Қыпшақ еліндегі өзен (Еділ). Бұлғар (Каспий) теңізіне құяды. Бір саласы орыс елінен бастау алады.

Удун - Хотан шаһарының жанама аты. Хотандықтар да удун деп аталады.

Арантуз - Таразы жұлдызының қосымша аталуы. Ай аттарының бірі де осылай аталады.

Қызылоз — Қашқар тауындағы қыстақ.

Ақсай — бір жердің аты.

Ақтәрэк — Яғма елінің Ила өзеніндегі өткел.

Ала — Ферғанаға жақын жайлау.

Ала йығач — шекарадағы мекен.

Узуканд — Арту еліндегі шаһар.

Алтунқан - Ұйғыр еліне жақын тау. Баурайында көшпенді түркі халықтары өмір сүреді. Зұлқарнайын осы жерде жеңіліс тауып, түркі хақанымен келісім-шарт жасасқан.

Ила — өзен (Іле). Екі жағалауында түркі тайпаларының яғма, тохси рулары мен жігілдердің бір тобы өмір сүреді. Бұл өзен түркі елдерінің Жайһуны.

Артуч — Қашқарда осылай аталатын екі ауыл бар.

Азғыш — бір жердің аты.

Артыш — Иәмәк даласындағы өзен (Ертіс). Көп салалы бұл өзен сондағы бір көлге барып құяды. Өзен шын мәнінде «Артыш суы — Ертіс суы» деп аталады. Әртішмәк етістігінің түбірі «Әртіш — Ерту» болады. Судан тез өту үшін бәстесіп, маған ер. Қайсымыз ұрын өтер екенбіз деген мағына береді.

Атуқ — Таластың жанындағы шаһар.

Алғұқ— Қашқардағы ауыл.

Сулми — Ұйғыр елінің шаһары, Зұлқарнайын салдырған.

Қожу — Ұйғыр елінің шаһары.

Жанбалық — Ұйғыр елінің шаһары.

Орду — Баласағұнға жақын шаһар.

Арғу — екі таудың арасы. Осы сөзден алынып, Тираз (Талас) бен Баласағұнның аралығындағы шаһарлар да Арғу деп аталады. Себебі — олардың барлығы екі таудың арасына салынған.

Усмитарым — Ислам елінен Ұйғыр еліне атып баратын үлкен өзен. Сол жерде құмға сіңіп кетеді.

Уран — Рұм елінің шытыс шекарасына жақын жер.

Ашычан — Шынға баратын жолдағы жолаушылар түнеп өтетін шаһар.

Өтукән —Татар даласындағы жер. Ұйғыр еліне жақын.

Мизан — Қарақұс жұлдызының қосымша аты.

Канд — кент, шаһар. Қашқар шаһары Ордакент деп аталады. Бұл Хан тұратын орда — астана деген ұғымды білдіреді. Шаһардың ауасы таза болғандықтан, Афрасияп сонда тұрған. Бұл шаһар төменгі Шынға жатады.

Канд —Оғыздар мен оларға жақын жерлерде жасайтын халықтардың тілінде Ауыл деген сөз. Түркі халықтарының көпшілік тілінде Шаһар. Ферғана шаһарына Өзканд деп ат қойылған. Бұл өз шаһарымыз деген мағынаны білдіреді. Үлкен болғандықтан, Сәмізканд деп аталатын шаһарды парсылар Самарқан дейді.

Бугур — Күшәр шаһары мен Ұйғыр елінің арасындағы тауға орнатылған қарауыл -мекеме. Бұл жер шекара болып есептеледі.

Бақырсоқым — Мірріх (Марс) жұлдызының екінші аты. Қызарғанда мысқа ұқсайды.

Талас — Тираз деген атпен машһүр болған екі шаһар. Біріншісі Улуғ Талас — Үлкен Талас, мұсылмандардың шекарасына орналасқан. Екіншісі Кәми Талас — Кіші Талас деп аталады.

Қабуш - Арғу еліндегі жер.

Торығарттіз — Торғат, Қашқардағы жайлау.

Балық — Исламаяттан бұрынғы Түрк және ұйғыр елдеріндегі Шаһар деген соз. Сондықтан Ұйғырлардың үлкен шаһарларының бірі Бишбалық — Бес шаһар деп аталады. Ұйғырдың тағы бір шаһары Яныбалық - Жаңа шаһар деп аталады.

Арқтұрық - Қашқар мен Ферғана шаһарларының арасындағы жолы қиын асу.

Барчук - Афрасияп салдырған шаһарлардың бірі. Онда Бухту Нәссәрдің ұлы Бәтзән қамалған.

Қауақарт - Қашқар мен Өзкент шаһарларының арасындағы жолы қиын асу.

Бадаларт — Ош пен Баласағұн шаһарларының арасындағы жолы қиын асу.

Куйас — Барсағанның төменгі жағындағы шаһар.

Қызыл — Қашқар шаһарын жарып өтетін өзен.

Туман — Қашқар шаһарын жарып өтетін өзен.

Кусән—Күшәр шаһарының қосымша аты. Ұйғыр елінің шекарасына орналасқан.

Сиғунсамур — Бұғра ханға у берілген жер.

Буқачарт — бір асудың аты.

Хозар — Түркі елдеріндегі бір жер.

Қаршы - Хан ордасы.

Шанжу - Жоғарғы Шынның жолындағы шаһар.

Қашқабұғра — екі жердің жағырафиялық атауы.

Жағла — Ош шаһарының жанындағы жайлау.

Мыңлақ — бір жердің аты.

Барчан — бір жердің аты.

Журчан - Шын жолындағы мұсылман шаһары.

Бархан — Төменгі Шын. Қашқарға жақын таудағы қорған. Сол таудың астында алтын кені бар.

Сабран - Оғыз шаһары.

Сахсын — Бұлғарға жақын шаһар. Суар деп те аталады.

Сіткун — Оғыз шаһары.

Тазғун - ағыны қатты бір өзен.

Ташқан — Шаша шаһары. Әсілі Ташканд — Тас шаһар болатын. Әбубәкір әл-Қаффал әл-Шаши осы шаһарда туып-өскен.

Булғар — Түріктердің көпшілікке машһүр шаһары.

Кашмир — Түркі елдерінің шетіне орналасқан шаһар. Тәңір жарылқаған Сүлеймен пайғамбар салдырған.

Суулағ - бір жердің аты.

Манқышлағ — Оғыз еліндегі бір жер.

Тартуқ — яғма еліндегі шаһар.

Суғнақ — оғыз шаһары. Қарнақ — оғыз шаһары.

Қәчәксәнір — Тиразға жақын жайласқан шаһар.

Бағрақұм — Қашқар мен Иәкен аралығындағы құм - дала.

Қарачуқ — Оғыздың Фараб шаһарының жанама аты.

Тоқурқа — Қашқар жайлауындағы бір жер.

Сәкірмә — Хотан жолындағы кішкене шаһар.

Бақырлығ — Баласағұнға жақын жер.

Тауышғанөкуз — Ош шаһарына қарай ағатын өзен.

Қарғалығ — Тираз шаһарына жақын қорған.

Йамар - Ябаку шөлдеріндегі кең алқап. Осы алқапты Ябаку суы деп аталатын өзен кесіп өтеді.

Йабақу суы - Қашқар тауларынан басталып, Ферғана мен Өзкент шаһарларына қарай ағатын өзен.

Йафғу — Барсағанға жақын шаһар. Осы шаһарға жақын жердегі асуды Яфғуарт деп атайды.

Йағма— Тиразға жақын ауыл.

Қарайалға — Түркі елі мен Ферғана шаһарының арасындағы асу.

Йәтігән — Жетіқарақшы жұлдызы.

Ісігкөл — Барсағандағы Ыстықкөл. Ұзындығы отыз, кеңдігі он персехтей болады. Қерункөл — Қашқар тауларындағы Бииә көлінің қосымша аты. Айналасы отыз персехтей болады.

Сізіңкөл — Қашқарға жақын Йулдуз көл — Күшәр мен Күңүт және Ұйғыр елінің шекарасында.

Айкел - Ошқа жақын бір жердің аты.

Тәрің көл — Ікі өкүз шекарасындағы көл.

Қаз — Афрасияптың қызының аты. Қазойын шаһарын сол салдырған. Бұл сөздің негізі «Қаз ойны — Қаздың ойыны». Қыз үнемі сонда тұрып, серуен құратын. Сондықтан кейбіреулер Қазойын шаһарын Түркі елінің шекарасы деп те есептейді. Құм шаһары да шекара болып саналады. Себебі құм түркі сөзі. Афрасияптың қызы мұнда тұрақты аң аулайтын. Кейбіреулер Мәруаш-шаһижан шаһарын да шекара санайды. Өйткені қыздың әкесі Тоңа Алып Ер сол Афрасияптың өзі. Афрасияп Тамһұрастан үш жүз жыл кейін Мару шаһарын салдырған. Кейбіреулер бүкіл Мауарауннәһрді Түрік елі деп те есептейді. Ол Янкенттен басталады. Оның тағы бір аты - Дизроин

—Мыс шаһары. Беріктігіне байланысты солай аталған. Бұл Бұхараға жақын. Осы жерде -Афрасияптың қызы — Қаздың күйеуі — Сияуыш өлтірілген. Мажусилер жыл сайын сонда бір күн жиналып, құрбандық шалып, қабіріне қанын шашады. Бұл оларға салт болып кеткен. Бүкіл Мауарауннәһр мен Янкенттен шығысқа дейінгі жерлерді Түрік шаһарлары дейтініміз сондықтан. Самарқант — Сәмізкәнд, Шаш — Ташканд деп аталатындары сияқты Өзканд, Тунканд деген атаулар да бар. Бұл шаһарлардың барлығының аттары түрікше шаһар мағынасындағы Канд сөзі қосылып аталған. Түріктер бұл шаһарларды салып, өздері ат қойған. Сол аттар қазірге дейін қолданылып келеді. Бұл жерлерде парсылар көбейгеннен кейін олар араб шаһарларына ұқсап қалған. Қазір бүкіл Түркі елінің шекарасы Абискүн (Каспи) теңізінен айналып, Рұм елі мен Өзкенттен Шынға дейін созылады. Ұзындығы сегіз мың персех.

Қазсуы - Ілеге құятын өзен. Афрасияптың қызы осы өзеннің бойына тағы бір шаһар салдырып, өзінің атыменен осылай Қазсуы деп атаған.

Қашөкуз - Хотан шаһарының екі жағынан өтетін өзен. Біреуі Урунқаш өкуз деп аталады. Бұл жерден тұнық ақ түсті асыл тас алынуына байланысты солай аталған. Екіншісі Қарақаш өкуз деп аталады. Бұл жерден мөлдір қара түсті асыл тас алынады.

Манкент - Қашқарға жақын шаһар; жойылып кеткен.

Бай йығач - Кужа мен Уждың арасындағы кішкентай шаһар.

Қайас—Тохси мен Чігіл шаһарларының аты. Үш қорған осы атпен аталады: Саблыт қаяс, Урук қаяс, Қара қаяс.

Сайрам - Исбижаб аталатын Байза шаһарының қосымша аты. Сарйам деп те аталады.

Қаракуш йултуз — Шолпан.

Қарасәңір — Барсағандағы бір жер.

Қаси — біздегі бір жер.

Балу — Арғудағы кішкентай шаһар.

Кәми Талас — Ұйғыр елінің шекарасындағы өткел.

Жучу — Түркі шаһарларының бірі.

Хытай - Жоғарғы Шын.

Қамаланжу — Іккіөкүзге жақын кішкентай шаһар.

Қатунсыны - Таңғұт пен Шынның арасындағы кішкентай шаһар.

Кіңут - Ұйғыр шекарасындағы кішкентай шаһар,

Йуну - өзен. Афрасияптың ұлы осы өзеннің бойына шаһар салдырып, өзінің есімімен Барман деп атаған.

Йафныч — Іле өзенінің бойына орналасқан кішкентай шаһар.

Шу — Баласағұнға жақын шаһар.

Барсған — Афрасияптың ұлы Барстан салдырған шаһар. Бұл Махмұттың атасы (Құсайынның әкесі Мұхаммет) туған шаһар.

Құдайға шүкіршілік, «Түркі халықтарының мекен-жайлары мен тау - теңіздері» аталатын бөліміміз тамам болды.

ТҮРКІ ХАЛЫҚТАРЫ МЕН ТАЙПАЛАРЫ

Оғуз — Түркі тайпаларының бірі, түрікмендер. Жиырма екі ру. Әрқайсысының айырықша белгі — малға басатын таңбалары бар. Малын соған қарап ажыратады. Жетекші руы Қынық. Заманымыздың сұлтандары осы рудан шыққан.

1. Қынық. Таңбасы:

2. Қайығ. Таңбасы:

3. Байундур. Таңбасы:

4. Йуа — Йыуа. Таңбасы:

5. Салғур. Таңбасы:

6. Афшар. Таңбасы:

7. Бәктілі. Таңбасы:

8. Бугдуз. Таңбасы:

9. Байат. Таңбасы:

10. Йазғыр. Таңбасы:

11. Аймур. Таңбасы:

12. Қарабөлук. Таңбасы:

13. Алқабөлук. Таңбасы:

14. Ігдір. Таңбасы:

15. Урәгір — Йурәгір. Таңбасы:

16. Тутырқа. Таңбасы:

17. Улайундлуғ. Таңбасы:

18. Тугәр — Тігәр. Таңбасы:

19. Бажанак. Таңбасы:

20. Чувулдар. Таңбасы:

21. Чәбни. Таңбасы:

22. Чаруқлуғ. (Түпнұсқада соңғы рудан басқа 21 рудың бәрінің де таңба белгісі берілген. —Тәрж.).

—Жұртшылық оғұз тайпаларының тегін білуге көп құмартқандықтан, оларды мұқият бір-бірлеп жазып шықтым...

Жоғарыда санап өткендерім оғыздардың түпкі негіздері. Бұл рулардың тағы біраз ұсақтары бар. Әңгімені қысқарту үшін оларды жазып отырмадым. Жоғарыда айтылған рулардың аттары оларды жаратқан өз бабаларының есімдері. Кәдімгі арабтардың, Бано Сәлім — Сәлімнің ұлдары, Бано Хафажа - Хафажаның ұлдары деп атайтындары сияқты. Олар да өз тектерін арғы ата-бабаларына қарай жүргізеді.

Өзгіш — Өзкентте өмір сүретін түркі қауымы.

Ұйғыр — бір елдің аты. Бес шаһары бар. Бұл шаһарларды Зұлқарнайын түрік хақандарымен келісімге келгеннен кейін салдырған. Маған Мұхаммет Жақыр Тонқа ханның ұлы Низамидин Исрафил Тоған Тегін өз атасынан естігенін былай баяндап берген еді.

Зұлқарнайын Ұйғыр еліне жақындап келгенде түркі хақаны оған төрт мың қол қарсы жіберген. Олардың, қалпақтарының етектері лашынның қанатына ұқсайды екен. Оқты алдарына қалай атса, арттарына дейін дәл солай ататын көрінеді. Сонда қайран қалған Зұлқарнайын «Инан хузхурәнд» депті. Бұл сөз мыналар ешкімге мұқтаж болмайды деген мағынаны білдіреді. Былайша айтқанда, өз азығын өздері тауып жейді. Алдыларынан аң қашып құтыла алмайды. Қаша қалса, атып алып, ас, азық қылады. Сонан бастап бұл ел Хузхур деп аталып кетіпті. Бертін келе грамматикалық ережелерге сай Х-ның У, Ғ; 3-ның И әріптеріне алмасуына байланысты Хузхур сөзі ұйғыр болып қалыптасқан.

Бұл елде бес шаһар бар дедік. Олардың халықтары нағыз жауыз кәпірлер. Шаһарлары: Сулми, мұны Зұлқарнайын салдырған; Қожу, Жанбалық, Бишбалық, Яныбалық.

Отрақ - шекарадағы Қарайытач — Қара ағаш деген жерге орналасқан түркі тайпасы.

Арамут - Ұйғыр еліне жақын жайласқан түркі тайпасы.

Түрік — Тәңір жарылқаушы Нұһ пайғамбардың ұлының есімі. Бұл есімді оған Тәңірдің өзі қойған. Оның ұрпақтары да түрік деп аталады. Мысалы, Рұм сөзі Тәңір жарылқаған Ысқақ пайғамбардың Иса, Иса пайғамбардың ұлы Рұмға есім болғанындай, бүкіл Рұм әулеттерінің аты болып келеді.

Қашқарлық Халафтың ұлы білімдәр имам Құсайынның маған айтып беруінше белгілі ел аралық ұстаз Әбубәкір мүфти ақыр заман жайында жазған бір кітабында мынандай жайды рауаят қылады. «Ұлы Тәңір айтады: Менің бір тайпа қосыным бар. Оларды Түрік деп атап, күншығысқа қоныстандырдым. Кейбір тайпаларға ренжісем, түріктерімді қарсы аттандырамын!»

Бұл жағдай Түріктердің басқалардан ерекше екенін көрсетеді. Сондықтан Түріктерге Тәңірдің өзі арнайы ат қойған. Жер жүзінің ең биік, ауасы таза бөлегіне қоныстандырып, «Өз қосыным» деп атаған. Оған қоса түріктер көрікті, өңдері ұнамды, жүздері мейірімді, әдепті, үлкендерді құрметтей білетін кішіпейіл, уәделерінде берік тұратын мәрт және сол сияқты көптеген жақсы қасиеттерге ие болған ашық-жарқын жандар.

Тубут — түркі елдерінде жасайтын бір қауым. Жұпар киік солардың жерінде жасайды. Киіктің кіндігі кесіліп алынады. Ол Жұпар кіндік деп аталады. Тубуттар — Сәбит деген кісінің әулеттері. Ол иемендік еді. Сол жерде бір адамды өлтіріп қойғандықтан, қылмысынан қорқып, Шынға кемемен қашып келеді. Бұл жер оған ұнап, тұрақтап қалады. Кейін үрім-бұтағы көбейіп, түркі елінен 1500 персех жер сатып алған. Бұл жердің шығысы Шынға, батысы Кашмирге, солтүстігі Ұйғыр еліне, оңтүстігі Индия теңізіне шектеседі. Олардың тілдерінде арабтың әсері бар. Ананы Ұма, атаны Аба дейді.

Көжәт — Хорезмде жасайтын түркі тайпасы.

Булақ — түріктердің бір руы. Қыпшақтар басып алған еді, Тәңірдің өзі құтқарып, Алқабұлақ деп атады. Болақ түрінде де жазылады.

Чаруқ — түрік тайпасы. Афрасияп шаһарларының бірі — Барчуқтың жанында жасайды. Бұл жерде Бүхту Нәссәрдің ұлы Бәтзән қамалған.

Чумақ — ұйғырлар мен мұсылман болмаған барлық халық мұсылмандары Чумақ әрі — Мұсылмандардың бірі деп атайды.

Чігіл — үш түрік тайпасының аты.

1. Барсығанның төменгі жағындағы Құяс шаһарында жасайтын көшпенділер.

2. Тираздың (Талас) жанындағы кішкентай шаһарды мекендейтіндер. Бұлардың Чігіл деп аталу себебі былай:

Зұлқарнайын Арту еліне жеткенде қатты жаңбыр жауып, жол адам жүре алмайтын мибатпақ болып кетіпті. Сонда Зұлқарнайын парсы тілінде Айн чекіл аст — Неткен батпақ депті. Кейін осында қорған салдырып, Чігіл деп атапты. Сонан бастап осы қорғанда тұратын түркі тайпасы да Чігілі атанып кетіпті. Оғыздар сол өңірде өмір сүріп, ұдайы чігілдермен қақтығысып қалып отырған. Олардың арасындағы өзара дұшпандық күні бүгінге дейін жалғасып келеді. Оғыздар чігілге сіңген түріктердің басқа тайпаларын да чігіл деп атайды. Олар Жейһұннан Жоғарғы Шынға дейін жасайтын түркі тайпаларының барлығын чігіл деп атайды. Бұл қате.

3. Қашқардағы бірнеше қыстақта тұратын түркі тайпалары да чігіл деп аталады. Осылардың барлығы бір-ақ жерден таралған.

Чомул - түркі тайпасы.

Татар — түркі халықтарының бірі.

Тохси - Құяс шаһарында жасайтын түркі тайпасы. Чігіл деп те атала береді.

Тарбын - түркілердін ең бір жау жүрек қауымы.

Тауғач - Машын елі. Бұл мемлекет Шыннан төрт айлық жол. Шын мемлекеті негізінен мынандай үшке бөлінеді:

1. Жоғарғы Шын — Шығысқа орналасқан Тауғач.

2. Орталық Шын — Қытай.

3. Төменгі Шын - Бархан. Бұлар Қашқарда. Бірақ қазір таутачтар

—машын, қытайлар — шын деп аталып жүр.

Тауғач — түркілердің бір бөлегі. Тауғач елінде жасағандықтан, Тат

Тауғач деп аталады.

Тат — Ұйғыр, Тауғач — Шындық, шындық ұйғыр деген мағынаны білдіреді.

Тат-Тауғач — бұл жерде қос сөз. Мұнда Тат — Парсы, Тауғач - Түркі деген мағынада келген. Ойлауымша, менің берген түсініктерім тура. Себебі, Ислам елдеріндегі мәшһүр болған түсінік дәл осындай. Олардың жерлеріндегі түсінік те сондай. Бір сөзбен айтқанда, екеуі де дұрыс.

Тат — бүкіл түркілердің ұғымында парсы тілінде сөйлейтін адам. Тат сөзі мына мақалда былай қолданылған:

Татығ көзрә тікәніг түбрә –

Таттың көзіне, тікеннің түбіне

(Таттың көзіне ұр, тікеннің түбін шап!)

Тат — тохси мен яғмалардың ұғымында мұсылман болмаған ұйғырлар. Мен мұны олардың өз елінде естідім. Тат-Таугач - Шындық ұйғырлар дейді екен. Жаңағы мақал соларға қаратып арнайы айтылады. Себебі олар опасыз келеді. Сондықтан тікенді тамырынан шауып тастайтын сияқты, ұйғырлардың көзінен ұру керек дейді. Тағы бір мақалда былай келген:

Татсыз түрік болмас, бассыз берк болмас –

Татсыз түрік болмас, бассыз бөрік болмас.

Мұның мағынасы — бассыз бөрік болмайтыны сияқты, парсыларсыз түрік те болмайды.

Қырқыз — түрік тайпасы.

Соғдақ — Баласағұнға келіп орналасқан бір қауым ел. Соғдылардан таралған олар Бұхара мен Самарқанның арасында жасайды. Бұлар түгелдей түріктеніп кеткен.

Қарлұқ— көшпенді түріктердің бір бұтағы. Оғыздардан басқа. Бұлар да түрікмен болып есептеледі.

Кыфчақ — түркі тайпасы.

Канчак - түркі тайпасы.

Басмыл — түркі тайпасы.

Бажанак — Рұмға жақын жайласқан түркі тайпасы.

Бажанак - оғыз руларының бірі. Бәжәнәк деп те аталады.

Йәмәк — түркі тайпасы. Біздің түсінігімізше, олар қыпшақтар.

Йағма — түркі тайпасы. Қара яғма деп те аталады.

Йабаку - түркі тайпасы.

Қай — түркі тайпасы.

Танут — Шынға жақын орналасқан түркі тайпаларының бірі. Олар нәсіліміз араб деп есептейді.

Түрікмән — оғыздар. Олардың түрікмен деп аталуы жайында мынандай аңыз бар:

Зұлқарнайын Самарқаннан өтіп, түркі шаһарларына жол тартқанда түркілердің Шу есімді жас хақаны бар еді. Ол көп қосынға ие болатын. Баласағұнға жақын Шу қорғанын салдырып, өзі басқаратын. Осы қорғанның алдында күн сайын бектердің құрметіне үш жүз алпыс мәрте барабан соғылатын. Бұхаралары оған «Зұлқарнайын жақындап қалды. Онымен соғысамыз, бақандай жарлық бересіз бе» деп сұрайды. Бұл кезде хақан Шу Хожент өзенінің бойына қарауыл қойып, Зұлқарнайынның сол өзеннен өтер уақытын хабарлап тұру мақсатымен шолғыншы топ — қырық тарханды жіберген екен. Жасырын жіберілгендіктен, мұны хақан жасағының ешбірі де білмейді. Сондықтан да хақанның көңілі орнықты еді.

Хақанның жасанды күміс көлшігі бар болатын. Сапарға шыққанда үнемі өзімен бірге алып жүретін. Көлшікті суға толтырғаннан кейін қаз, үйректер сүңгіп ойнар еді. Хақан Шу «Зұлқарнайынмен соғысамыз ба?» дегендерге сол күміс көлшігін көрсетіп, «Қараңдаршы, қаз, үйректер қандай әсем сүңгиді, ә?!» деп қана жауап қайтарады. Хақанның бұл жауабы қол астындағыларды ойға қалдырыпты. Хақан «Зұлқарнайынмен соғыспайды да, шегінбейді!» деп күмәнданыпты. Зұлқарнайын өзеннен өтіпті. Шолғыншылар оның өзеннен өткенін сол түні-ақ хабарлапты. Хақан дереу дабыл қағып, түн ортасында шығысты бетке ұстап жолға шығыпты. Хақанның дайындықсыз көшкенінен қауіптенген халық арасында дүрлігу пайда болыпты. Үріккен ел кез-келген көлікке міне салып, хақанның соңынан еріпті. Сенікі, менікі деместен, әрқайсысы бір-бірінің малын, мүлкін ала беріпті. Таң ата бір жазыққа жетіпті. Ол кезде Тираз, Исбижаб, Баласағұн шаһарлары салынбаған болатын. Ол жерлерде итарқада күнелтетін көшпенділер өмір сүретін. Хақан мен оның қосыны түнделетіп үріккен кезде көлік таба алмаған жиырма екі адам жұртта қалып қойыпты. Олардың аты - жөндері мен малына басатын таңбаларын да көрсеттім. Мысалы, қынық, салғур т. б.

Сол жиырма екі бала-шағасымен үріккен елдің соңынан жүру - жүрмеу жөнінде кеңесіп отырғандарында қастарына тағы да екі адам келіпті. Олардың бала-шағалары да жандарында, жүктерін арқалап, терлеп-тепшіп, шаршап-шалдығып келе жатыр екен. Жұртта жиналып отырғандар «Зұлқарнайын жортып жүрген жолаушы, бір жерде тұрақтай алмайды. Біздің жерге де тұрмайды, кетеді. Біз бәрібір өз жерімізде қаламыз». «Қалаж — Осында қалыңдар» депті. Сонымен, олар бертін келе Қалаж атанып кетіпті. Қалаждардың негізі солай. Олардың бар болғаны екі-ақ ру.

Зұлқарнайын келгеннен кейін жұртта қалғандардың ұзын шаштары мен түріктерге ұқсас белгілерін көріп, олардың өздерінен сұрамай-ақ, «Түрік мананд — Түріктерге ұқсайды» депті. Сонан бастап Түрік деген соз оларға есім болып кетіпті.

Түрікмендер негізінен жиырма төрт тайпа. Бірақ екі тайпасын құрайтын Қалаждар кейбір жағдайда олардан бөлек саналады. Сондықтан олар оғыздардың санатына жатпайды. Бұл сөздің мағынасы міне, осылай.

Хақан Шу Шын жаққа өтіп кетеді де, Зұлқарнайын оның соңынан қуады. Ұйғырларға жақындаған кезде хақан Зұлқарнайынға қарсы тағы бір шолғыншы топ жібереді. Зұлқарнайын да дәл солай істеп, өзінен ілгері қарсы қосын шығарады. Осы екі шолғыншы-барлаушы топ соғысып, Зұлқарнайынның жасағы жеңіліс табады.

Сол соғыс Алтунхан деген жерде болған екен. Бұл тау қазір де солай аталады. Сол жерде Зұлқарнайын хақан Шу мен бітім жасасып, сонан соң Ұйғыр шаһарларын салдырған. Біраз сонда тұрып, дамылдайды. Зұлқарнайын шегініп кеткеннен кейін хақан да Шу жеріне қайтады. Баласағұнға дейін ілгерілеп, өз есімімен аталатын Шу шаһарын салдырып, тыныш өмір сүреді. Тыныш өмір орнаған сол өңірге ләйлектер қазір жиі тоқтайды. Олар ешқашан мұнда қонбай өтпейді. Сол тыныш өмір күні бүгінге дейін бұзылмай келеді.

Құдайға шүкіршілік, кітабымыздың «Түркі халықтары мен тайпалары» деп аталатын бөлімі де тамам болды.

ТҮРКІ ХАЛЫҚТАРЫНДА ЖИІ КЕЗДЕСЕТІН ЕСІМДЕР МЕН ҚҰРМЕТТІ ЛАУАЗЫМДАР

Атыш — ерлердің есімі.

Утуш — ерлердің есімі.

Ажықым — хақаниялықтар ағасын Ажықым деп атайды.

Aт — адамның аты.

Aт - лақап есім, жасырын ат. Тайпалардың үлкендері мен көсемдері де Атлығ деп аталады.

Әби — ерлердің есімі.

Әрув — ерлердің есімі.

Өтәміш — ерлердің есімі.

Сәлім — ерлердің есімі.

Бано — ерлердің есімі.

Атша — белгілі ақынның аты.

Афрасияп — Алып Ерғона батырдың нағыз аты.

Мұхаммед Чақыр Тонқа — ханның аты-жөні.

Низамидин Тоған тегін — ханның ұлының аты.

Түрік — Тәңір жарылқаған Нұһ пайғамбардың ұлының аты.

Құсайын - қашқарлық Халафтың ұлы, білімдар имамның аты.

Сәбит - иемендік арабтың аты. Тубут әулетінің атасы.

Бәкәж — тегіндердің лақап аты. Бәкәж Арслан тегін деген сияқты. Бұл сөз жұмсақ «Г» әрпімен аяқталса, Бек деген сөздің құрметпен айтылатын Бәг нұсқасы шығады.

Болуч — ерлердің есімі.

Кулуч — ерлердің есімі.

Қылыч хан — Хақания бектерінің құрметті аты. Бұл қылыштай өткір хан деген ұғымды білдіреді.

Табар — қыпшақтың ханы Ынал Оздың ұлының есімі.

Тутуш — ерлердің есімі.

Отар — бір адамның аты.

Тоқуш — адамның аты.

Тәкіш - ерлердің есімі.

Кумуш — күңдерге қойылатын есім.

Бәтзән — Бухту Нәссәрдің ұлының есімі.

Қосығ — қатындарға есім етіп қойылатын сөз.

Тарым — тегіндерге (Шаһизадаларға), Афрасияптың әулетінен тараған ханымдар мен барлық үрім-бұтақтарына арналған құрметті сөз. Хақанның ұлдарынан басқалар қандай мәртебеде болса да, бұл құрметті сөз оларға қолданылмайды. Хан әулетінен тараған ақсүйек ханымдарға ғана арнап Алтын тарым сөзі қолданылады.

Чықан — һаммашының ұлының есімі.

Қатун — Афрасияптың қыздарының құрметті есімі.

Қабан - ерлердің есімі.

Қутан — ерлердің есімі.

Буғрахан — бұл есім Буғра — Бура деген сөзден шыққан.

Әбубәкір Әлқаффал әл-Шаши - Шаш шаһарының адамы.

Чуглан — қарлұқтардың үлкен адамының есімі.

Бурхан — бұдда дінінің құдайы саналатын тас мүсін - бейнесін осылай атайды.

Бәглән — ерлердің есімі.

Қаушут — ерлердің есімі.

Бузрач — ябақу тайпаларының ақсақалдарының біреуінің есімі. Бәкәч Арслан тегін заманында осы адам мұсылмандарға бас болған.

Бәктур — ерлердің есімі.

Қатмыш — ерлердің есімі.

Бадруқ — ерлердің есімі.

Булғақ — ерлердің есімі.

Қулбақ — түркі әулиелерінің бірінің есімі. Баласағұн тауларында жасайды екен. Аңызға қарағанда ол қара тасқа Тәңірі құлы Құлбақ — Тәңірдің құлы Құлбақ деп жазатын болса, ақ болып, ақ тасқа жазса, қара болып кетеді екен. Оның ізі қазірге дейін бар көрінеді.Салжуқ — Салжуқ сұлтандардың бабаларының есімі. Оны Салжуқ су башы -Салжук судың басы деп те атайды.

Қалалдуруқ — ерлердің есімі.

Қаз — Афрасияптың қызының есімі.

Сиавуш - Қаздың күйеуінің есімі.

Алб Ая — соғыста жеңіліп, қашып кеткен адамның есімі.

Бузуруш — ябақулар өлтірген адамның аты.

Чауа — жастарға қойылатын есім.

Жыуы — жын әулеттерінің бірінің есімі. Түркілерде мынандай ұғым бар. Екі ауыл бір-бірімен ұрысса, сол ауылдың жұртындағы жындар да өз иелерін қорғап, бір-бірімен соғысады. Жындардың қайсысы жеңсе, ертесінде соның иесі де жеңіске жетеді. Жеңілген жынның иесі де дәл солай жеңіліс табады. Сондықтан түркілердің әскерлері соғыстан қайтқан күні түнде жындардың оғы тиіп кетпеуінен сақтанып, далада шатырларға кіріп, сақтанып жатады. Бұл олардың санасына әбден сіңіп қалған ескі түсінік.

Бә гі — ерлерге берілетін есім.

Суңуш — ерлердің есімі.

Қаңлы — қыпшақтың ең ұлы адамының есімі.

Йалынуқ — Адам Әлей саламның есімі.

Барсаған — Афрасияптың ұлының есімі.

Бурслан — ерлердің есімі. Бурслан — Қаблан деген сөз. Сондықтан Қаблан мен Арслан қатар қолданылмайды.

Узук — қатындарға берілетін құрметті жанама есім. Саф алтындай ақкөңіл қатын Алтын узук деп аталады. Тәні мен жаны меруерттей таза қатынды Әртіні узук деп атайды. Себебі, меруерттің үлкені мен тазасы Әртіні деп аталады. Осы сөздегі «Д» әріпі «Т» әрпімен алмасқан. Бұл құрметті жанама есімдер чігілдің қатындарына ғана арнап қойылған.

Өгә—тегінен бір дәреже төмен берілетін лауазым. Бұл лауазым мынандай жағдайда шыққан.

Зұлқарнайын Шынға қарай ілгерілегенде онымен соғысу үшін түрік хақаны тек жастардан құралған бір топ әскерін жібереді. Ханның уәзірі «Сіз, Зұлқарнайынға қарсы тұру үшін тек қана жастарды жібердіңіз. Олардың арасында соғыс жағдайын жақсы білетін жасамыс адамдардың біреуінің болғаны дұрыс еді» дейді. Сонда хақан жасамыс, тәжірибелі деген мағынаны білдіретін сөзді пайдаланып, Өгәні му деп сұрайды. Уәзір хақанды қостайды. Сонан соң хақан дәл сондай адамды әскерге қосып жібереді. Олар сол күні-ақ шабуылға шығып, Зұлқарнайынньң алдыңғы саптағы әскерлерін жеңеді. Түркілердің бір әскері Зұлқарнайынның әскерін қылышпен шауып, қақ жарып тастайды. Өлген әскер ділдә салынған әмиянын ышқырына байлап алған екен. Сол әмияны да екіге бөлініп, қанға малынған ділдәлар жерге шашылады. Ертесінде түркі әскерлері қан-қан ділдәні көріп, Бұл не? деп таңданысқандарында «Алтын қан» деп жауап қайтарған. Сондықтан сол жердегі биік тау да солай аталып кетеді. Ұйғыр еліне жақын орналасқан осы таудың (Алтын емел. - Тәрж.) айналасында көшпенді түркі тайпалары жасайды. Зұлқарнайын сол түнгі тойтарысты шабуылдан кейін түркі хақанымен келісім-шарт жасасып, мойынсынған.

Чубан — ауыл ақсақалдарының көмекшісі.

Сағун - қарлұқ тайпасының үлкендеріне берілетін атақ. Түріктің тәуіптерін Атасатун деп атайды.

Тархан — исламияттан бұрын Бек мағынасында қолданылып келе жатқан лауазым.

Сөкмән — батырларға берілетін лауазымдардың бірі. Мұның мағынасы соғыста сапты бұзып, жауды талқандаған жігіт демекші. Бұл бірдемені сөкті деген ұғымды білдіретін Сөкті сөзінен алынған.

Йафғу — хақаннан екі дәреже төмен, халық арасынан шыққан көрнекті кісіге берілетін лауазым.

Йалафар — хақан әншілерін осылай атайды.

Тойын - ислам дініне кірмегендердің дін басы. Ол біздің имам мен мүфтилерге тең. Тойын әрқашан бұтхананың алдында тұрып, кітаптан кәпірлердің үкімін оқиды. Олардың күпірлігінен құдай сақтасын!

Қара — Хақаняяның хандары қара деген лақаммен аталады. Мысалы, Боғра Қара хақан деген сияқты.

Йугуруш — түркілердің халық арасынан шығып, уәзірлік дәрежеге көтерілген адамы. Парсы мен басқаларда бұдан да жоғары дәрежеге жетсе де мұндай атақ берілмейді. Ол хақаннан бір дәреже төмен тұрады. Оның басына қар, жаңбыр, ыстықтан сақтану үшін қара жібектен күндік тігіп кигізеді.

Чувы — хотандықтардың салты бойынша, хақаннан екі дәреже төмен тұратын кісіге берілетін атақ. Түріктердің де дәл осындай салты бар.

Тегін — бұл сөздің түпкі төркіні Күл еді. Сондықтан түрі - түсі күмістей құлпырған құлды Күміш тегін, батыр құлды Алб тегін, құтты аяқ, майлы аяқ құлды Құтлұғ тегін деп атайтын. Бертін келе бұл сөз тек қана хақанның балаларына бағышталып қалды. Тіпті, бұл сөз кейбір жыртқыш құстардың атыменен қосарланып қолданылатын болды. Мәселен, Чағры тегін — Қаршыға тегін Куч тегін — Күшті тегін деп атайтындары сияқты.

Бұл сөздің Афрасияптың ұлдарына қалай көшкеніне келер болсақ, олар өздерінің аталарын аса құрметтеп, ерекше теңдессіз көретін. Сондықтан олар кез-келген іспен атасына жүгіне қалса, немесе хат жазса, өздерін мүлдем төмен ұстап, Құлыңыз оны былай істеді, Құлыңыз бүгін мынандай іс бітірді дейтін. Кейіннен бұл сөз олардың өздеріне атақ, жанама есім болып қалды. Басқа құлдардан олардың атын ерекшелеу үшін Тегін сөзінің қасына қосымша сөздер қосып айтылатын болды.

Құдайға шүкіршілік, бұл бөлімді де бітірдік.

Тәржімалағандар: Қ. БЕКЕТАЕВ, Ә. ИБАТОВ





ЗАХИР АД-ДИН БАБЫР

ЗАХИР АД-ДИН БАБЫР — Шығыстың белгілі ортағасырлық тарихшысы, ақын және саяси қайраткер (1483-1530 жж.).

Орталық Азияның саяси және мәдениет тарихында өзіндік орын алатын Захир ад-Дин Бабыр 1483 жылы ақпанның 14-де Ферғана қаласында дүниеге келді. Оның әкесі Омар-Шейх мырза Ферғана өлкесінің (оның құрамына қазіргі Өзбекстан, Тәжікстан және Қырғызстанның кейбір аудандары кірген) билеушісі болған. Ата жағынан Захир ад-Дин Бабыр атақты Әмір Темірдің ұрпағы еді. Оның шешесі Құтлық Нигар ханым да белгілі Шағатай әулетінен шыққан. Ол Шағатай ұрпақтары құрған Моғулстан мемлекетінің билеушісі Жүніс ханның қызы еді. Анасы жағынан Бабыр шығыстың әйгілі тарихшысы Мырза Мұхаммед Хайдар Дулаттың немере ағасы болып келеді.

1494жылы Омар Шейх қайғылы қазаға ұшырап, Бабыр 12 жасында әкесінің орнына Ферғана өлкесінің әміршісі болды. Билікке келген алғашқы күнінен бастап, оған басқа Әмір Темір ұрпақтарымен, ең алдымен өзінің жақын туыстарымен, билік үшін күрес жүргізуіне тура келеді. Бабыр бұл уақытта құлдырап бара жатқан Әмір Темір әулетінің орталықтандырылған мемлекетін сақтап қалуға тырысады.

Алайда XVI ғасырдың басында Орта Азияда саяси жағдай елеулі өзгерістерге ұшырады. Жошының ұлы Шибанның ұрпағы Мұхаммед Шейбани-хан Шығыс Дешті Қыпшақтың көшпелі тайпаларының («өзбектердің») бірсіз бөлігін бастап Мәуреннахрға басып кіріп, Әмір Темір әулетінің иелігіндегі жерлердің басым көпшілігін жаулап алады. Әмір Темірдің басқа ұрпақтары тәрізді Бабыр да оларға айтарлықтай қарсылық көрсете алмай, Бадахшан тауына қарай қашады. 1504 жылы ол Ауған жеріне басып кіріп, оның ірі орталығы Кабул қаласын жаулап алады. Осылайша өз жағдайын түзеп алған соң, ол уақыт өте Мәуреннахрда Темір әулетінің билігін қайта орнатуға әрекет етеді. Өз мақсатына жету үшін Бабыр Иран және Әзербайжан жерінде құрылған Сефевид мемлекетінің билеушілерінің қолдауына сүйенеді. Олардың көмегімен Бабыр Орта Азияда қайта билікке келгенімен, оның жағдайы бұл жерлерде орнықсыз болды. Көп уақыт өтпей Шибан ұрпақтары оны Мәуреннахрдан біржолата қуып шығады. Өз отанында билігін орната алмаған Бабыр ендігі бар ықылас назарын оңтүстіктегі Үндістанға аударады. 1518-1525 жылдар аралығында негізгі тобы түркілер мен ауғандардан құралған Бабыр әскері Үндістанға 5мәрте жорық жасады. 1526 жылы Захир ад-Дин Бабыр Панипат жанындағы шайқаста құдіретті Дели сұлтаны Ибраһим Лодидің әскерін талқандап, Солтүстік Үндістан жерін басып алып, тарихта «Ұлы моғолдар империясы» деген атпен танымал болған үлкен мемлекет құрды. Әмудария жағалауынан Ганга және Бенгапь шығанағына дейін созылып жатқан бұл мемлекеттің саяси ғұмыры XVIII ғасырдың II жартысында ағылшындар Үндістанды басып алғанға дейін жалғасты.

Захир ад-Дин Бабыр өмірінің соңғы жылдарын Үндістанда өткізді. Ол 48 жасында 1530 жылы желтоқсанның 25-де Агра қаласында дүниеден өтті. Оның мәйіті Кабулға жеткізіліп, Шердарбаз тауының бөктеріне жерленді. Бұл жер бүгінге дейін «Баг-и Бабур» («Бабыр бағы») деп аталады.

Бабырдың есінен қиын оқиғаларға толы балалық және жастық шағы өткен Отанына деген сағыныш сезімі бір сәт те шыққан емес. Ол өзінің өміріндегі ерекше есте қалған сәттерін, елеулі оқиғаларды, толқыған, қобалжыған кездерін үнемі қағаз бетіне түсіріп отырған. Атақты «Бабыр хаттары», «Бабырнама» шығармасы осылайша дүниеге келді.

Захир ад-Дин Бабыр қыл қаламына «Бабырнамадан» басқа «Мубаин» деп аталатын ақындық шығарма жатады. Сонымен қатар оның «Хатт-и Бабу- ри» деп аталатын жеке алфавитін құрастырғаны белгілі.

«Бабырнама» шығармасын Бабыр Үндістанда XVI ғасырдың 20-жылдарында түрік тілінде жазған. Еңбек мазмұны жағынан ғұмырнамалық (memoric) шығармаға жақын келеді. Мұнда Захир ад-Дин Бабыр 1493- 1528/29 ж.ж. аралығындағы Солтүстік Үндістан, Ауғанстан және Орта Азиядағы өзінің саяси қызметі мен өміріне тікелей байланысты негізгі саяси оқиғаларды әр жыл бойынша хронологиялық тәртіппен береді.

Үш бөлімнен тұратын шығарманың бірінші бөлімінде XV ғасырдың аяғындағы Орта Азиядағы тарихи жағдайға анықтама берілген. Автор бұл аймақтың табиғи -географиялық жағдайына сипаттама береді, жергілікті әмірлердің билік үшін күресі және олардың шығу тегі жайында мәліметтер келтіреді. Еңбектің екінші бөлімінде Кабул оқиғалары баяндалады. Шығарманың соңғы үшінші бөлімінде Солтүстік Үндістан, оның географиялық жағдайы, ауа-райы, климат ерекшелігі және бұл аймақты мекендеген халықтар туралы мәліметтер берілген.

«Бабырнама» шығармасында Қазақстан тарихына тікелей қатысты мәліметтер көп болмаса да, осы кезеңнің оқиғалары тарих бетіне аз түскендіктен бұл деректердің құны өте жоғары. Сонымен қатар Захир ад-Дин Бабырдың оқиғаларды мүмкіндігінше шынайы суреттеуі бұл мәліметтердің құнын тағы да жоғарылатады.

Жинаққа қазақ тарихына тікелей және жанама қатысты мәліметтермен қоса, осы кезеңдегі Орталық Азияның мәдени өмірін сипттайтын, Бабырдың дүниетанымдық көзқарасын айқындайтын бағалы деректер енді.

ЗАХИР АД-ДИН БАБЫР

«Бабырнама»

Сұлтан Әбу Сайд мырза таққа отырғаннан соң, Есенбұға ханға қарсы жорыққа шықты. Янгидің ар жағында Ашпарада, Моғолстанда ол Есенбұға ханның быт-шытын шығарды. Сұлтан Әбу Саид мырза мына лаңды басу үшін бұрынғы Абд-Әл-Әзиз мырзаның әйелі хана Ханумға үйленуіне байланысты жезделігін бетке ұстап, Иран мен Хорасаннан Жүніс ханды шақыртты. Оның келу құрметіне ұланғайыр той жасап, екеуі төс қағысып дос болды. Сұлтан Әбу Саид мырза Жүніс ханды моғол ұлысына хан тағына отырғызғанда, бұрын Есенбұға ханға өкпелеп кеткен Сағараш түменнің барлық бектері Моғолстанға қайтып оралды. Жүніс хан оларға келіп жолықты. Ол кезде Сағараш тұманының бегі Шир Қажы бек болатын. Жүніс хан оның қызы Исан Дулат бикеге үйленді. Моғолдардың әдеті бойынша, Жүніс хан мен Исан Дулат бикені ақ киізге отырғызып, хан көтерді.

Исан Дулат бикеден Жүніс ханның үш қызы болды. Олардың үлкені Михр Нигар ханымды Сұлтан Әбу Саид мырза өзінің үлкен ұлы Сұлтан Ахмет мырзаға айттырды. Ол мырзадан бала көтермеді. Содан кейінгі аласапыранда Шайбани ханның қолына түсті. Мен Кабулға келгенімде, Михр Нигар ханум Шаһ бикемен бірге Самарқаннан Қорасанға, одан Кабулға келді. Шайбани хан Қандағарда Насыр мырзаны қоршауға алғанда, мен Ламғанға кеттім де, Хан мырза, Шаһ бике және Михр Нигар ханум Бадахшанға бет алды. Мүбәрак шаһ Мырза ханды Қала-и Зафарға шақырғанда, олардың алдынан Әбу Бәкір Қашқаридың барымташылары жолықты. Шаһбике, Михр Нигар ханым, барлық әйел біткен және олардың қосындағы жұрағаттар түгелдей тұтқындалып, опасыз жалған фәни дүниемен қоштасып, жаудың тұтқынында қалды.

Жүніс ханның екінші қызы - менің шешем Құтлық Нигар ханым. Мен қуғын-сүргінге түсіп, биліктен айрылып, ұшарымды жел, қонарымды сай біліп жүргенімде, анам менің қасымда болды. Кабулды қаратқаннан кейін бес-алты айдан соң, тоғыз жүз он бірінші жылы дүние салды.

Жүніс ханның үшінші қызы - Хүб Нигар ханым. Оны Мұхаммед Құсайын Турхан Дулатқа атастырған. Одан бір ұл, бір қыз көтерді. Қызын Убайд хан алды. Мен Бұхара мен Самарқанды басып алғанымда, ол орнын ауыстырмай сонда қалды. Оның немере ағасы Сейіт Мұхаммед мырза Саид ханнан елші болып, маған, Самарқанға келгенде, ол соған еріп кетті. Кейін оған Сұлтан Саид хан үйленді.

Хұб Нигар ханымның баласы Хайдар мырза еді. Әкесін өзбектер өлтіргеннен кейін, ол үш-төрт жыл менің қасымда болды. Содан кейін рұқсат сұрап Қашқардары ханға кетті.

Алтын, күміс, қорғасын,

Нендей асыл болмасын,

Тартады өз тегіне.

Енді ол орнықты, байсалды азамат болып, жақсы жолға түсіпті деп естідім. Жазуға, сурет салуға машық, жебе жасауға, зергерлікке, садақ шыбығын июге қолының ебі бар. Он саусағынан өнер тамған жігіт. Ақындық дарыны да бар еді. Ол менен кешірім сұрап хат жазыпты, сөз саптауы тәп-тәуір.

Жүніс ханның тағы бір әйелі - Шаһ бике болатын. Оның өзге де әйелдері болғанымен, бірақ перзентті осы екі әйелден ғана көрді. Шаһ бике Бадахшанның шаһы Сұлтан Мұхаммедтің қызы еді. Жұрттың айтуынша, Бадахшанның шаһтары арғы тегін Файлакустың баласы Ескендірден таратады.

Бұл шаһтың тағы бір қызы - Шаһ бикенің үлкен әпкесі, Сұлтан Әбу Саид мырзаға атастырылған, одан Әбу Бәкір мырза туған.

Шаһ бикеден ханның екі ұлы, екі қызы болды. Ханның жоғарыда айтылған үш ұлынан үлкен, бірақ үш қызынан кіші ұлы Сұлтан Махмұд хан еді. Оны Самарқан мен оның төңірегіндегі жұртшылық Ханике хан деп атады. Сұлтан Махмұд ханнан кішісі Сұлтан Ахмет еді, ол жұртқа Алаша хан деген есіммен мәшһүр болды. Оның Алаша хан аталуының себебі қалмақтар мен моғолдар кісі өлтірген адамды «алаш» деп атайды-мыс. Сұлтан Ахмет хан болса қалмақтарды талай рет жеңіп, көп адамды қырғынға ұшыратқан, сондықтан да ол алаш аталып, келе-келе Алаша есіміне айналған.

Біздің жазбада бұл хандар туралы әлденеше рет айтылады, олардың өмір соқпағы, қиян-кескі оқиғалары да әңгіме болады.

Ханның бір қызынан өзге балаларынан кішісі Сұлтан Нигар ханым, ол Сұлтан Махмұт мырзаға атастырылған, одан Сұлтан Уәйіс деген ұл болды. Ол туралы бұл жазбада тағы да әңгіме болады.

Сұлтан Махмұт мырза өлгеннен кейін, Сұлтан Нигар ханым ешкімге айтпастан, ұлын алып Ташкенттегі бауырларына кетіп қалды. Бірнеше жыл өткеннен кейін оны Шыңғыс ханның үлкен ұлы Жошының ұрпағы, қазақ сұлтаны Әдік Сұлтанға берді. Шайбани хан Ташкент пен Шаһрұхты басып алғанда, Сұлтан Нигар ханым моғолдың он екі нөкерімен Әдік сұлтанға қашып кетті. Әдік сұлтаннан екі қыз көтерді, бірі - Шайбани ханның тұқымындағы сұлтанға, екіншісі - Саид ханның баласы Рашид сұлтанға ұзатылды.

Әдік сұлтаннан кейін Сұлтан Нигар ханымды қазақ ұлысының ханы Қасым алды. Жұрттың айтуына қарағанда, қазақ хандары мен сұлтандарының бірде-бірі бұл халықты дәл осы Қасым хан сияқты бағындыра алмаса керек. Оның әскерінде үш жүз мыңға жуық адам бар еді. Қасым хан өлгеннен кейін, ханым Қашқариядағы Сұлтан Саид ханға келді.

Сұлтан Құсайын мырзаның уәзірлері

Оның уәзірлерінің бірі Мажид ад-дин Мұхаммед еді. Ол Шаһрұх мырзаның билікті дуаны Пір Ахмет Хазафидің ұлы. О баста Сұлтан Құсайын мырзаның дуанында қатал тәртіп болмады, шығын мен ысырап шаш етектен келіп, істің қыры кетті; шаруаның да қабы толмады, жауынгердің де қарны тоймады. Сол кезде Мадж ад-дин Мұхаммед паруаншының міндетін атқарады да, оны Мирек деп атады. Мырзаға ақша қажет болғанда, дуан қызметкерлерінен де талап еткен болар, «Көк тиын жоқ, оны табу да мүмкін емес» деп жауап қайырды. Мажид ад-дин Мұхаммед те қасында тұрған. Ол күліп жіберді. Мырза одан неге күлгенін сұрады. Мажид ад-дин Мұхаммед оңаша қалып, ойындағы сырын бүкпелемей айтып салды: «Егер Мырза менімен пәтуаласып, қолымды қақпай билікті беріп, айтқан сөзімді екі етпей орындап отырса, онда аз уақыттың ішінде еліміз дәуірлеп, халық қарық болып, қазына аузы - мұрнынан асып, әскеріміз жер-көкке сыймай кетеді», — деді. Мырза Мажид ад-динмен шарттасып, уәделесіп, бүкіл Хорасан аймағының билігін соның қолына ұстатты да, бар маңызды істер соның билігіне көшті. Мажид ад-дин күш-жігерін аямай, білек сыбана кірісіп, аз уақыттың ішінде халық та, әскер де разы болды; қазынаға да ақша түсірді; мемлекеттің барлық аймақтары да жөнге келтіріліп, гүлденді. Бірақ Мажид ад-дин

Әлішер бек бастаған бектер мен лауазымды адамдармен жауықты; осы себептен оны бұлар ұнатпады. Олар соңына түсіп қудалап, Мажид ад- дин Мұхаммедті қолға түсіріп, мансабынан бас тартуға мәжбүр етті, оның орнына Низам әл-Мүлік дуан болды. Біраз уақыт өткеннен соң, Низам әл-Мүлікті де қолға түсіріп өлтіріп тастады да, Ирактан Қожа Абзалды әкеліп дуан жасады. Мен Кабулға келген кезімде, Қожа Абзалды бектікке тағайындады. Дуанда өзінің мөрін басты.

Қожа Ата деген болды. Ол жоғары лауазымды мансапта, әрі әлгі айтылғандар сияқты дуан дәрежесінде болмағанымен, бүкіл Хорасан аймағында Қожа Атамен ақылдаспай іс шешілмейтін. Бұл бір қайырымды, адал адам болатын, намазды құр жібермейтін, іспен де айналысатын. Сұлтан Құсайынның негізгі ақылшы, кеңесші уәзірлері осы айтқан адамдар-ды.

Сұлтан Құсайын мырзаның заманы бір ғажайып заман еді. Оның кезінде бүкіл Хорасан өңірінде, әсіресе Герат қаласында ғалымдар, теңдесі жоқ, ақылды адамдар мол-ды. Бұлардың қайсысы болмасын бастаған ісін жеріне жеткізуді мақсат тұтқан, ынтызар жандар еді.

Осындай атақты адамдардың бірі — Маулана Әбдірахман Жами. Сол кезде одан өткен білімпаз адам болған емес. Оның жыры жұртқа мәшһүр болды, ал Маулан Жамидың дарындылығын, даналығын сөзбен айтып жеткізу мүмкін емес-ті. Осы бір мардымсыз естелігімде оның есімін атап кеткенімді өзіме зор бақыт санаймын.

Таты бір уәзірі — шейх әл-ислам Сайф ад-дин Ахмет. Ол атам заманнан Хорасан елінде мұсылман дінін уағыздаушы әулие тұқымының бірі Маулана Сатад ад-дин Тафтазанидың ұрпағы еді. Ол арабтың атадан балаға ұрпақтан-ұрпаққа жалғасып, мұраға айналып келе жатқан тіл байлығын, жыр байлығын және ғылымын жақсы білген адам. Сайф ад-дин діни наным бойынша шафиит болғанымен, құдай жолына берік, әрі діннің өзге ағымын да құрмет тұтты. Жұрттың айтуынша, ол жетпіс жыл бойы жұма намазды құр жіберген адам емес. Шаһ Смаил Гератты басып алғанда, Сайф ад-дин Ахметке азап шектірді, оның үрім-бұтағынан бірде-бір адам қалмады.

Маулана Шейх Құсайын деген уәзір де болды. Молда Шейх Құсайынның дәрежесінің өсуі Сұлтан Әбу Саид мырзаның тұсында болғанмен, ол Сұлтан Құсайын кезінде де өмір сүрген, оны әңгімелеп отырғанымыздың себебі де сол. Философия мен пайдалы ғылымды, сол сияқты діни ілімді жете игерген адам. Оның бір ерекше қасиеті - мәнерлеп сөйлеп, аз сөзбен терең мағыналы жүйелі ой білдіруінде еді. Сұлтан Әбу Саид мырзаның кезінде Маулана Шейх Құсайын оның етене жақын адамы, әрі билігі жүріп тұрған жан болды. Ол елдегі барлық маңызды іс оның назарынан тыс қалмады, онсыз мәселе шешілмеді, ал мұхтасибтың міндетін атқаруда алдына жан салмады. Сұлтан Әбу Саид мырзаға етене жақындары үшін осындай беделді адам Сұлтан Құсайын мырзаның кезінде қақпай көріп, қорлыққа душар болды.

Молда Оспанның ұлы Модазада деген уәзір болды. Ол Кабул тұманының біріндегі Чарх-Лахугар деген қыстақта дүниеге келген. Ұлықбек мырзаның кезінде, он төрт жасында ғылымнан дәріс беріп, «Молда-и мадар-зад» аталған. Самарқаннан кетіп, Кабыны айналып өтіп Гератқа оралғанда, Сұлтан Құсайын мырза оны күшпен ұстады. Заманында одан өткен оқымысты адам болмаған. Жұрттың айтуынша, мүжтахид міндетін атқармағанмен, мүжтахид санатына жеткен көрінеді. Ол «Адам бір нәрсе естісе, оны қалай ұмытады» дейді екен. Естігенін жадынан шығармайтын қабілетті адам болған.

Мір-и Мұртаз деген де уәзірі болды. Мір-и Мұртаз философия мен пайдалы ғылымдарды жақсы білген адам. Оның мұндай қап атқа (Мір- и Мұртаз) атқа ие болғаны - оразаны жиі ұстайтын. Мір-и Мұртаздың шахматқа құмарлығы соншалық, ол екі ойыншымен жолығып қалса, бірімен ойнап, екіншісін қарыс аттатпай қасында ұстап отыратын.

Тағы да Молда Мастұт Шируани және Ларлык Молда Абд әл-Гафур деген уәзірлері де болды. Ол Маулана Әбдірахман Жамидің муриді, әрі шәкірті еді. Маулана Жами Молда Абд әл-Рафур шығармаларының көпшілігін бірге оқитын. «Ағымға» түсініктеме жазған. Ол өте қарапайым, кішіпейіл адам. Молда атаулыға жолықса болды, Абд әл-Ғафур алдына кітабын жайып тастап, онымен айтысуды ар көрмейтін: дәруіш бар жерді айтса болды, оған жолықпай тыным таппайтын. Мен Хорасанда болған кезімде, Молда Абд-әл-Ғафур сырқат екен; мен Маулана Жамидың бейітінің басына құран оқыдым да, Молда Абд әл-Ғафурға сәлем беруге бардым. Ол молда Жамидың медресесінде екен. Бірнеше күннен кейін Молда Абд әл-Ғафур сол сырқаттан дүние салды.

Молда Жамал ад-дин мұхаддис деген де болды, хадис ғылымынан одан өткен білімпаз адам Хорасанда болған емес. Ол әбден қартайды, әлі тірі.

Тағы бір уәзірі - Мір Атауллах Мешхеди. Ол арабтың тіл білімін жете білетін, парсы тілінде «Ұйқас жайында трактатын жазған. Бұл трактаттың кемшілігі сонда, автор мысалды өз өлеңдерінен келтіреді, оның үстіне әрбір өлеңіне түсінік беруді мақсат етеді». Мәселен, «Бұл пақырдың өлеңінде былай жазылған еді» деп келеді. Бұған келіспегендердің кейбіреулері оның ұйқас жайындағы трактатына тиянақты сын жазды. Оған қоса Мір Атауллах «Поэтикалық өнердің ғажайыптылығы» деген атпен поэтикалық бейнеге өзінің көзқарасын да жазып қалдырды. Өте жақсы жазылған дүние. Оның діни нанымында тура жолдан аздап ауытқулық бар.

Қази Ықтияр деген де уәзір болды. Ол қазылық дәрежені байыпты атқарды. Парсы тілінде «Финх жайындағы толғауын» жазды, толғауында, ойы да ұшқыр. Оның үстіне Құран өлеңдеріндегі әр түрлі мағыналы сөздерді сілтеме үшін жинастырып отырған.

Мен мырзамен Мұрғабта жолыққанымда, онымен бірге келген Қази Ықтияр, Мұхаммед Мір Жүсіптермен де кездестім. «Бабуридың» жазылу мәнері жайында әңгіме естідік. Қази Ықтияр менен жекелеген әріптерді жазып беруімді өтінді, мен жазып бердім, дәл сол мәжілісте ол әріптерді оқып, жазу тәсілін меңгеріп, өзі де жазып көрді.

Мір Мұхаммед Жүсіп деген де уәзір болды. Ол Шейх әл-исламның (Сайф ад-дин Ахмет) шәкірті еді, кейін Шейх әл-ислам оны өзінің орнына тағайындады. Қази Ықтияр кейбір жиында Мір Мұхаммедтен жоғары отыратын. Ақыры бұл әскери іспен, қолбасшылықпен айналысқаны соншалық, онымен сұхбаттасқанда, одан өзге айтар әңгімесі болмайтын-ды. Бұл екі іске оның қабілеті де, дарыны да жоқ еді, бірақ құныққаны соншалық ақыры үйден де, дүниеден де, өмірден де безді. Жұрт оны шийт деп айтатын.

Сұлтан Құсайын мырзаның ақындардан көш бастары да, табынары да, пip тұтары да -Маулана Әбдірахман Жами еді, оған қоса есімдері Сұлтан Құсайын мырзаның етене жақын бектерінің ішінде аталып өткен Шейхим Сухейли мен Құсайын Эли Туфейли Жалайырлар болды. Асафи деген де болды: уәзірдің ұлы болғандықтан, тахаллус Асафи есімін қолданатын. Оның өлеңдерінде махаббат пен жан рақаты сезілмегенмен, көркем де, ойлы еді. Ол өзі де: «Мен газелдерімді жинауды мақсат еткен адам емеспін» дейтін, бірақ ол мақтаныш үшін айтылған сөз болу керек, өйткені кіші інісі ме, әлде туысы ма оның газелдерін құрастырды. Газелден өзге өлең түрлерін аз жазған адам. Мен Хорасанға барғанымда, маған қызмет атқарды.

Беннаи деген болды. Ол Гераттан еді. Оның әкесі ұстаз Мұхаммед Сабз - құрылысшы еді, Беннаи бұл тахаллусты да пайдаланды. Оның газелдерінде көркемдік те, шабыт та бар, ол диуанын да құрастырды, оның маснауиі де бар. Оның әр түрлі жеміс жайындағы мәснауиі мұтакариб мөлшерінде жазылған. Ол пайдасыз нәрселерді айтып, құр тақ сөзбен айналысыпты. Оның өзге де хафиф мөлшерінде жазылған қысқа мәснауиі, және сол хафиф мөлшерінде ұзын шумақты мәснауиі де бар. Бұл мәснауиін өмірінің ақырғы кезеңдерінде жазды.

Әуелде Беннаидің музыкадан хабары болмаған екен, сондықтан Әлішер бек оған кінәрат таққан деп айтады. Бір жолы Мырза Мервті қыстапты, Әлішер бек те сонда барған, ал Беннаи Гератта қалыпты. Сол қыста музыкамен жаттығып, көктемге қарай тұтас бір музыкалық шығармалар да жазбақ болыпты. Көктемге қарай Мырза Гератқа келгенде, Беннаи өзінің сауаты мен нақыштарын орындағанда, Әлішер бек қайран қалып оны құптапты. Ол музыкадан жақсы дүниелер жазды. Соның ішінде нұхранг аталатын нақышы да бар; тоғыз рангінің ақыры мен нақышының қайырмасы растының әуенімен айтылады.

Беннан Әлішер бекке қарсы шыға беретін, сондықтан ол қысымшылықты көп көрді. Ақыры Гератта тұра алмай, Ирак пен Азербайжандағы Жақып бекке кетті. Жақып бекте Беннаидың жағдайы жаман болмады, оның барлық кеңесіне, жиынына қатысып отырды. Жақып бек дүние салғаннан кейін, ол жерді жерсінбей, Гератқа қайта оралды. Оның қалжыңбастық әдеті қалмады. Оның бірі мынадай: бірде Әлішер бек шахмат ойнап отырып аяғын көсіліп қалса, Беннаидың бөксесіне тиіп кетіпті. Әлішер бек қалжыңдап: «Бұл Гератта аяғыңды көсілсең де, ақынның бөксесіне тиеді» депті. Беннаи оған: «Аяғыңды жиып, астыңа басып отырсаң да, ақынның бөксесіне тиеді»депті. Ақыры осы қалжыңның әсерінен ол Гераттан Самарқанға қоныс аударды.

Әлішер бек ойы жүйрік, тапқыр адамды, ол көп нәрсе ойлап тапты. Өз ісінде жаңалық ашқан адамды «Әлішери» ғой деп айту мәтелге айналған. Кейбіреулер қылжақбастыққа салып, Әлішер бекке аудара салатын. Бірде Әлішер бектің құлағы ауырып, орамалмен таңып жүріпті, соған әйелдер көк жаулықты қисайта құлақ бастыра байлап, мұны «Әлішерше байлау» атап кеткен. Беннаи да Гераттан кетер алдында, қашырына бір ерекше ер-тоқым дайындатып, бұны да жұрт «Әлішери» атаған.

Сейфи Бұхари деген болды. Ол аздаған білімдар адам еді, жұртқа оқыған кітаптарының тізімін көрсетіп, өзінің молда деген атына шек келтірмеді. Сейфи диуан құрастырған адам, әр түрлі қолөнершілерге арнап та диуан құрастырған. Ол көптеген мақал-мәтел ойлап тапқан адам, бірақ мәснан жазбаған, отан мынау өлеңі дәлел бола алады:

Пайғамбардың өсиеті болса егер Мәснауи.

Газел құдай парызы деп білемін.

Бес тармақ жыр безілдетіп тартса күй,

Бір желініп, рақаттанар жүрегің.

Оның өлең құрастырудан парсы тілінде жазған еңбегі өте көп сөзді болмағанмен, кейбір жағынан көп тілді. Көп сөзді емес дегеніміздің мәні - қажет емес сөздер ретсіз жазыла бермеген. Көп тілді дейтініміз - ұғынықты, түсінікті сөздер үтір-ноқатына, жіктеуіне дейін ескеріліп көшірілген. Сейфидің бір кінәсі - шарап құмар да, ішіп алса өзін-өзі игере алмай, төбелесіп кететін.

Мәснауи жазатын Абдолла деген болды. Ол Молда Жамидың қарындасынан туған, жиені, Жамдық еді, оның тахаллусы Хатифи болатын. (Низамидын) «Бес тарауына» еліктеп мәснауи жазды. Өзінің «Жеті аруға» еліктеп жазған екі жолды (мәснауи) шығармасын «Жеті бәйіт» атады, «Ескендірнаманың» нышанымен «Темірнаманы» жазды. Оның мәснауиінің көркемдігі даңқына сай болмаса да, ең белгілісі «Ләйлі мен Мәжнүн» жыры.

Мір Құсайын Мұхамми деген де болды. Мір Құсайын сияқты ешкім да муамма жазған емес. Ол өте қарапайым, еш нәрсені кек тұтпайтын, жайдары адам-ды.

Молда Мұхаммед Бадахши деген болды, ол Ішқамыстан келген еді, Ішқамыс Бадахшанға қарамайтын, сондықтан тахаллусын Бадахши деп алғанына қайран қаламын; оның өлеңдері жоғарыда аталған ақындардың өлеңдеріндей емес. «Муамма жайындағы ойын» жазды; муаммасы да онша жақсы емес. Молда Мұхаммед жайдары, әңгімешіл адам болатын, ол Самарқанда маған қызмет атқарды.

Жүсіп Бади деген болды. Ол Ферғана аймағынан еді. Ол касиданы жаман қиыстырмады.

Ахи деген де болды. Ол газелді жақсы құрастырған. Соңғы кезде ол Ибн Құсайын мырзаның қасында жүрді. Ол - диуанның авторы.

Мұхаммед Салық деген де болды. Ол газелді тартымды жазғанымен, онша ұйқаспайтын. Түрік тілінде жазған өлеңдері де бар, бұлары бірсыдырғы жаман да емес. Кейін Шайбани ханға барып қосылды, ол мұны құрмет тұтып қарсы алыпты, Шайбани ханның құрметіне Мұхаммед Салық Камалдың мөлшерінде алты хамсанын, яғни «Таспиық (Жамидың поэмасы) мөлшерімен мәснауи жазды. Бұл - жарамсыз, әлсіз мәснауи болатын. Мұны оқыған адам Мұхаммед Салықтың өлеңіне беттемей қалады. Оның тәуір шумағының бірі мынадай:

Таңбалдың отаны еді Ферғана,

Болды енді жалқау жатар жер ғана.

Әндіжан аймағы да«жалқаулардың ауылы» атанды. Бұл мәснауиден өзге мұндай өлең ұшыратпайсың. Мұхаммед Салық ашушаң, қатал, мейірімсіз жан болды.

Шаһ Құсайын Ками деген де болды. Оның да өлеңі, жаман емес-ті. Газел жазатын құрастырған диуаны да бар-ау деймін.

Хилали деген болды, ол қазір де тірі. Оның газелдері жатық көркем, құбылмалы емес. Оның диуаны да бар, ол Хафиф мөлшерімен «Шаһ пен Дәруіш» аталған мәснауи жазған. Ондағы кейбір өлеңдері жақсы болғанымен, бұлардың мазмұны, арқауы шытырман да, өте жаңсақ. Одан бұрынғы ақындар махаббат, ғашықтар жайында мәснауи жазғанда, сүйген еркектің артықшылығын, ғашық әйелдің қасиеттерін жырласа, Хилали дәруіштің сүйіспендігін, Шаһтың махаббатын жырлаған. Шаһтың сөзі мен ісін жазған өлеңдерінде ақын шаһты бұзылған, оңбаған адам етіп бейнелейді. Өзінің екі қайырымды өлеңіне бола Хилэли бозбаланы, жас шаһты бұзылған, оңбаған етіп көрсетуі өте келіспейді-ақ.

Хилали өте зерек сияқты; жұрт оның отыз-қырық мың өлеңін есіте сақтапты, соның көпшілігін жатқа айтатын көрінеді дейді. Өлең қиыстырудан, ән ырғағы ғылымынан, төкпе өлең шығаруға жаттыққан дарындылығы бар адам-ды.

Ахли деген де болды. Қарапайым адамның бірі. Өлеңдері жаман емес, диуаны да бар.

Сұлтан Құсайын мырзаның сарайында көркем жазатын хатшылар көп болғанымен, олардың табынатын адамы, әрі ұстазы Сұлтан Эли Мешхеди. Ол Мырза мен Әлішер бек үшін көп жазатын, күніне Мырзаға отыз өлең, Әлішер бекке жиырма өлең жазып тастайтын.

Мырзаның сарайындағы ең атақты деген суретшілердің бірі — Бекзат. Ол өте сезімтал суретші, бірақ көселердің пішінін нашар бейнелейтін - иектерін тым сүйірлеп жіберетін. Сақалды еркектің бейнесін өте жақсы келтіретін.

Шаһ Мұзаффар деген болды. Ол суретті өте нәзік бейнелейтін, ол шашты да айнытпай салатын. Шаһ Мұзаффар ұзақ жасамады, нағыз кемелденген шағында дүние салды.

Мырзаның музыканттарының ішінде канунда Қожа Абдолла Марварид сияқты шебер ойнайтын өнерпазы жоқ-ты; ол жайында бұрынырақ айтып өткенбіз.

Құл Мұхаммед Үдеші деген болды. Ол да ғижжаққа үш ішек жүргізіп жақсы ойнады. Музыканттар мен орындаушылардың ішінен одан жақсы әуенді көп жазған адам болған емес. Құл Мұхаммедтің әуеннен өзге музыкалық шығармалары көп болмады.

Шейх-и Найи дегин болды. Ол да үде мен ғижжақта тәуір ойнады. Он екі, он үш жасынан бастап машыққан майталман музыкант болды. Бірде Бадиғаз Заман мырзаның той-думанында Шейх-и Найи бір шығарманы нәшіне келтіріп, құбылтып ойнады. Құл Мұхаммед мұны ғижжақта тарта алмады да: «Ғижжақ - онша жетілдірілген аспап емес», -деді. Сол сәтте Шейх-и Найи Құл Мұхаммедтің қолынан ғижжақты алып, бұл шығарманы құйқылжыта ойнап ала жөнелді.

Шейх-и Найи жанында өзге де әңгіме коп. Ал әуен десе оның арқасы қозып: «Пәленше шығарған әуен осыған ұқсас еді» деп айтар еді. Осыншама дарынды бола тұрып, көп шығарма жазған емес, оның бірді-екілі ғана нақышы бар.

Шаһ Күли Ғижжақи деген де болды. Ол Иракта туған адам болатын. Хорасанға келген бетте аспаптарда ойнап, жаттығып жүріп, әжептәуір табысқа жетті, әуелі көптеген нақыш, пешрап тағы басқа да шығармалар да жазды.

Құсайын-и үдеші деген де болды. Ол үдемен не қызық өнер көрсетті: үдеде бір ішек қалдырып та ойнады. Оның бір кемшілігі аспапта ойнаған кезде, тым бәлсінетін еді. Бірде Шайбани хан оған аспапта ойна деп бұйырыпты, Құсайын-и үдеші қырсығып, нашар ойнаған көрінеді; оның үстіне біреудің жарамсыз аспабын пайдаланыпты. Шайбани хан мұның бәрін сезіпті де, осы думан үстінде оны желкесінен түйгізіпті. Бұл Шайбани ханның тірлігінде жасаған бір оңды ісі болды, расында да, ол өте орынды жасаған. Мұндай менменсіген жандарды одан да қатты жазалаған орынды.

Шади ақынның баласы Гүлам Шади да осындай музыка шығарушылардың бірі. Ол аспапта ойнағанымен, орындаушылар қатарында тұрған жан емес. Оның жақсы сауыты, тамаша нақышы болған. Сол заманда осыншама нақыш пен сауыт құрастырған адам болған емес. Ақыры Шайбани хан оны Қазан ханы Мұхаммед Әмин ханға жөнелтті; содан қайтып одан хабар-ошар болмады.

Тағы да Мір Азу деген болды; ол аспапта ойнамайтын, бірақ шығарма жазушы еді. Ол шығарманы соншама көп жазбағанымен, оның жақсы дүниелері бар. Беннаи да шығарма жазды; оның жақсы сауыты да, нақышы да бар.

Сол кездегі теңдесі жоқ дарынды адамдардың бірі - Пехлеван Мұхаммед Бу Саид еді. Ол аса көрнекті күрескер, әрі ақын, әрі сауыт пен нақыш шығаратын өнерпаз болатын; оның чаргах үлгісімен жазған жақсы нақышы бар. Пехлеван Мұхаммед әңгімешіл адам болатын; қайраткер адамның өнерлі болуы сирек ұшырасатын жайт.

Сұлтан Құсайын дүние салғанда (ордада) шаһзадалардан Бадигаз-Заман мырза мен Мұзаффар Құсайын мырза болды, өйткені Мұзаффар Құсайын мырза марқұмның жақсы көретін ұлы болатын, ал шаһзаданың нағашысы Мұхаммед Бұрындық Барлас (Сұлтан Құсайынның) билікті бектерінің бірі де, анасы Қадиша бике Мырзаның нақсүйер жары еді. Сондықтан Мырзаның туыстары ата жолын қуып, Мұзаффар мырзаға жақындық білдіретін. Сол себептен Бадигаз-Заман мырза әлдеқалай күдіктеніп, әрі толқып, жиынға барғысы келмеді де, бірақ Мұзаффар мырза мен Мұхаммед бек Мырзаның күдігін сейілтіп, өздері аттанып барып, оны ордаға ертіп келді. Сұлтан Құсайын мырзаның сүйегін Гератқа алып келіп, патшаның сән-салтанаты, жерлеу тұрпымен медреседегі зиратқа қойды.

Осы шақта Зу-н-Нұн бек те Гератқа келген еді. Сұлтан Құсайын мырзаның жамбасы жерге тигеннен кейін, Мұхаммед Бұрындық бек, Зу-н-Нұн бек, тағы басқа бектер екі падишаһпен бірге бас қосып, ақылдасып, Бадитаз-заман мырза мен Мұзаффар Құсайын мырзаны бірдей Гераттың татына отырғызды. Бадираз-Заман мырзаның сарайында Зу-н-Нұн бек, ал Мұзаффар Құсайын мырзаның сарайында Мұхаммед Бұрындық бек бас уәзірлікке ие болды; Бадираз-Заман мырза жағынан Шейх Эли Татай, ал Мұзафар Құсайын мырза жағынан Жүсіп Әли Көкелтас қала дарутасына тағайындалды. Қос адамның патшалық құрғанын құлақ естіп, көз көрген емес-ті. «Екі қошқардың басы бір қазанға сыймайды» дегендей, «Гүлстанда» шейх Сагдидің айтқан мынадай сөзіне кереғар келді.

Он дәрүйш бір сырмаққа сыйғанда,

Екі патша сыймайды бұл жаһанға.

Тәржімалаған: Б. ҚОЖАБЕКОВ





МҰХАММЕД ХАЙДАР ДУЛАТИ



МҰХАММЕД ХАЙДАР ДУЛАТИ - Шығыстың ортағасырлық белгілі тарихшысы және саяси қайраткері (1499/1500-1551 ж.ж.).

Мырза Хайдар есімімен көбірек танымал Мырза Мұхаммед Хайдар б. Мұхаммед Хусайн-гурген Дуглат бір деректер бойынша, 1499-1500 жылдары Ташкент қаласында, басқа деректер бойынша, Ферғана мен Самарқан арасындағы Ура-Тепе қаласында дүниеге келген. Ол Шағатай ұрпақтары құрған Моғұлстан мемлекетінің саяси өмірінде маңызды роль атқарған түріктің ірі дуглат (дулат) тайпасынан шыққан. Мырза Хайдардың ата-бабалары моғұл қоғамының жоғары тобына жатып, Маңпай-Субе (Қашқария) өлкесін билеген. Оның әкесі Мұхаммед Хусайн гурген Моғұлстан билеушісі Сұлтан Махмұд ханның сенімді адамы және жақын досы болған. Кейіннен ол ханның әпкесі Хуб-Нигар ханымға үйленіп, оның күйеу баласы болды. Осы Хуб-Нигар ханымнан Мырза Хайдар туған. Хуб-Нигар ханымның туған әпкесі Құтлық-Нигар ханым белгілі тарихшы, Үндістандағы «Ұлы Моғолдар империясының» негізін қалаушы Захир ад-Дин Бабырдың шешесі. Осылайша шеше жағынан Мырза Хайдар мен Захир ад-Дин Бабыр бір-біріне бөле болып келеді.

1495 жылы Мұхаммед Хусайн Сұлтан Махмұд ханнан Ура-Тепе аймағын басқаруға алады. Ол бірнеше жыл Ташкентте тұрады.

XVI ғасырдың басында Орта Азияда Шибан ұрпағы Мұхаммед Шейбани ханның Мәуреннахрды жаулап алуына байланысты маңызды оқиғалар орын алды. Бұл оқиғалар тек Темір әулетіне ғана емес, сонымен қатар моғұлдардың да тағдырына елеулі әсер етті. 1508-1509 жылы Мұхаммед Шейбани ханның бұйрығымен Мұхаммед Хусайн өлтірілді. Осыдан кейін Мырза Хайдардың өміріне де қауіп төнді. Кішкентай Мырза Хайдарды Мұхаммед Хусайнның сенімді адамдарының бірі Бадахшанға алып-қашып, өлімнен құтқарады. 1509 жылы Мырза Хайдар Кабул қаласына барады. Бұл жерде оны Захир ад Дин Бабыр құрметпен қарсы алады. Мырза Хайдар оның қолында үш жылдай тұрады. 1512- 1513 жылы Захир ад-Дин Бабыр Шағатай ұрпағы Сұлтан Саидтың Мырза Хайдарды отанына қайтару туралы өтінішін қанағаттандырды. Осы кезден бастап Мырза Хайдар мен Сұлтан Саид хан 1533жылға дейін бірге болды. 1514 жылы ол онымен бірге Қашқарияны жаулап aлy және онда Моғұл мемлекетін құру ісіне белсене араласады. Мырза Хайдар жоғары мемлекеттік қызметтің бірін атқарады. Сұлтан Саид оған бүкіл мемлекет және әскер ісін сеніп тапсырды және еркін билік жүргізуіне мүмкіндік берді. Мырза Хайдар Сұлтан Саидтың Бадахишан, Кафарстан, Ладак, Тибет, Каишир жасаған әскери жорықтарын басқарды. Бірақ 1533 жылы Сұлтан Саид хан қайтыс болғаннан кейін оның ұлы және мұрагері Абдар-Раишдхан дулат әмірлеріне қарсы саясат жүргізе бастады. Мырза Хайдардың туған немере ағасы және мемлекеттің ұлыс бегі Сайид Махмуд мырза өлтірілді. Мелшекеттің дулат тайпасынан шыққан басқадай басшылары да қуғын-сүргінге ұшырай бастады. Сол кезде Тибетте жүрген Мырза Хайдар өз өміріне төнген қауіптен сақтанып, әуелі Бадахишнаға барып, кейіннен Лахорға кетеді. Мұнда ол Захир ад-Дин Бабырдың ұлы Камран мырзадан баспана табады.

1539-1540 жылы Мырза Хайдар Агр қаласында Захир ад-дин Бабырдың басқа баласы Хумайунге келіп қосылады. 1541 жылы оған Каиширді жаулап алу мүмкіндігі туады. Өзінің тәуелсіз билігіне қарамастан Мырза Хайдар бұл аймақты Бабыр ұрпақтарының атынан басқарды. Мырза Хайдар 1551 жылы Кашмирдің тay халықтарының бірімен болған шайқаста қайтыс болды.

Мырза Хайдар заманына сай тамаша білім алған. Ана тілі түрік тілі болса да, парсы тілінде еркін жазған. Сонымен қатар әскери іс пен әр түрлі ел басқаруға қажет кәсіптерді жете меңгерген адам. Өзінің тәрбиешілерінің ішінде ол Сұлтан Саид ханды атайды. Мырза Хайдардық тарихшы және ел билеуші болып қалыптасуына Захир ад-Дин Бабырда көп еңбек сіңірген.

Мырза Хайдар ортағасырлық көрнекті түрік тарихшысы. Өзінің шығу тегі жағынан ол Моғолстан мемлекетімен байланысты қазақ, қырғыз, ұйғыр және өзбек қатарлы туыстас бірнеше түрік халықтарына ортақ тұлға.

Мырза Хайдар Орта Азия халықтарының XIV-XVI ғасырлардағы тарихи шежіресі болып табылатын «Тарих-и Рашиди» («Рашид тарихы») атты тарихи шығарманың авторы. Сол сияқты оның қыл қаламынан түрік тілінде ертегі сюжетінде жазылған «Жаһан-наме» поэмасы туған.

«Тарих-и Рашиди» — Мырза Хайдардың басты шығармасы. Ол XVI ғасырдың 40 жылдарында парсы тілінде Каиширде жазылған. Шығарма екі бөлімінен «дафтардан» тұрады. 1546 жылы жазылып біткен бірінші бөлімде (екінші бөлімнен кейін жазылған) Тоғлық-Темірден бастап Абд-ар Рашид ханның таққа отыруына дейінгі Моғұлстан билеушілерінің тарихы бейнеленген. Мұнда ортағасырлық тарихи және географиялық шығармаларымен қатар, моғұл ру - тайпалары арасында тараған тарихи аңыздар да кеңінен пайдаланылған. Бұл бөлім XIV-XVI ғасырлардағы Шағатай ұлысының шығыс бөлігіне тарихына қатысты мәліметтерімен құнды және Қашқар, Қырғыз және Қазақстанның ортағасырлық тарихын зерттеуде маңызы зор. Екінші кітап 1541-42 жылдары аяқталған. Бұл бөлім негізінен автордың естеліктерінен құралған. Оқиғалар, бірінші кітаппен салыстырғанда, толығырақ, берілген. Бөлімде XVI ғасырдың I жартысында Қашқария, Қазақстан, Орта Азия, Ауғанстан және Солтүстік Үндістан тарихына қатысты мәліметтер жинақталған.

МҰХАММЕД ХАЙДАР ДУЛАТИ

«Тарих-и Рашиди»

39-тарау. ЕСЕНБҰҒА ХАНҒА ӘМІРЛЕРДІҢ КАРСЫЛЫҚ

КӨРСЕТКЕН КҮНДЕРІНЕН ӘҢГІМЕ

Жүніс хан Мауараннахрға кеткен кезде моғол ұлысы түгелдей Есенбұға ханға бағынды. Бірнеше жыл осылай өтті. Хан жастығы мен кәмелетке толмауы себепті әмірлерге әдепсіздік көрсетті. Тұрфаннан ұйғыр тайпасынан шыққан Темір атты біреуді өзінің орынбасары етіп сайлап, оған деген қамқорлығы шектен асып кетті.

Сондықтан өзге әмірлер оның мәртебесінің өсуін, әрі өздерінің аяқ асты қор болып жүргендеріне шыдамай, бір күні хан мәжілісінде Темірді қолға түсіріп, паршалап, көзді ашып жұмғанша жан-жаққа бытырап кетті. Хан қатты үрейленіп, өзі де қашып шықты. Бұл хабар Қашқардағы өмір Сайид Әлінің құлағына да жетті. Әмір Сайид Әлі Моғолстанға барып, Ақ-Құйашта ханның мүшкіл халінің үстінен түсіп, оны бірнеше адамымен алып келіп, Ақсуды ханға тапсырды. Моғол әмірлерінің әрқайсысы бір қызметке ие болды. Әмір Мұхаммед шаһ Атбасыға қоныстанды. Сол уақытта хат жазыса отырып, әмір Сайид Әлі өз жиенін араға дәнекер етіп, Ақсудағы хан жанына барды. Содан өмірінің ақырғы күніне дейін сонда өмір сүрді.

Сол уақытта тағы бір әмір Кәрімберді - ол да дулат руынан еді, Моғолстан шекарасында Әндіжан мен Ферғана бағытында Алабұға деген жердегі бір төбенің үстіне қорған салды. Күні бүгінге дейін оның орны көрініп жатыр. Әмір Кәрімберді Әндіжанға және мұсылмандарға шабуыл жасап тұрған.

Әмір Хақберді бекжақ Ыстық көлдің Қой су деген жерінде оған салған. Ыстық көлдің аралына бала-шағасы мен әйелін қалмақтардың шабуылынан сақтау үшін орналастырып, өзі Түркістан және Сайрамды ойрандауға кірісті.

Шорас (Чурас) пен барин тайпаларының әмірлері Исан Ташының баласы Амансанжы Тайшы қалмаққа кетті. Тағы басқа топ қалучи (қалушы), бұлғашы (булгачи) және басқа да бірнеше тайпалар Өзбекстанға Әбілқайырдың қол астына кеткен еді.

Құнжы әмірлері, тағы басқалары Моғолстан даласын сергелдеңге түсіріп, берекетсіздікке ұшыратты. Бірақ Есенбұға хан Ақсуда табан тіреді. Бірінші болып әмір Мұхаммед шаһ ханның алдына келді. Одан соң барлық ел ханға қайтып оралды. Хан да өзінің жасаған әрекеттеріне опынып, елімен жақсы қатынас жасай бастады. Ол толық өз күш-қуатына келген соң алғаш рет Сайрам, Түркістан, Ташкентке жорық жасап, ойрандап, қайта оралды. Бұл жорық 855 (1451) жылдан бұрынырақ болды. Осындай жолмен ол сол жерге екінші рет шабуыл жасады.

Сол мезетте Сұлтан Әбу Сайд мырза Мауараннаһрда патша тағына отырды. Ол (Есенбұға) ханды қуып, тарихи кітаптарда Тараз деп жазатын Иангиге дейін тықсырып тастады. Моғолдар ұрыссыз қашып кетті де, мырза Әбу Сайд өз уәлаятына қайта оралды.

Мырза Сұлтан Әбу Сайд Хорасанды алып, сонда кеткенде, Есенбұға хан Әндіжанға бет алды. Әндіжанда Мырза Әлі кучак деген әлдебір өмір болатын-ды. Мырза Әбу Сайдтың билікке қойған адамы еді, ол Әндіжан қорғанын күшейтті.

Сол заманда Әбілқайыр ханның Дешті Қыпшақ даласына түгелдей билік жүргізіп отырған кезі еді. Жошы ұрпағының сұлтандары жорық жасап, Жәнібек хан мен Керей хан одан қашып, Моғолстанға кетіп қалған еді. Есенбұға хан оларды құрметтеп қарсы алып, қоныстануға Моғолстанның батыс жағындағы Шу өзені алабындағы Қозыбасыны берді. Олар бұл аймақта тыныш өмір сүрген. Әбілқайыр хан қайтыс болған соң өзбек ұлысы бір-бірімен шайқасып, араларында үлкен келіспеушілік туды. Жұрттың көпшілігі Керей хан мен Жәнібек ханның жанына кетіп қалды. Олардың саны екі жүз мың адамға жетті, оларды өзбек-қазақ деп атай бастады. Қазақ сұлтандарының алғаш билік жүргізуінің басы 870 (1465-1466) жылдан басталады. «Алла жақсы біледің 940 (1533-1534) жылға дейін қазақтар Өзбекстанның көп бөлігіне өз биліктерін толық жүргізген еді.

Керей ханнан кейін Бұрындық хан басқарды. Одан соң Жәнібек ханның ұлы Қасым хан басқарып, Дешті Қыпшақ даласын толық биледі. Оның әскерінің саны мың-мыңдаған адам еді. Жошы ханнан кейін ол жұртта одан ұлы хан болған емес. Қасым ханнан кейін оның ұлы Мамаш хан биледі. Одан соң немересі Таһир хан биледі. Таһир хан заманында қазақтардың саны азайып кетті. Одан кейін оның бауыры Бұйдаш хан билікті қолға алды. Қазақтар Бұйдаш хан кезінде жиырма мың болып қалған еді. 940 (1533-1534) жылдан соң Бұйдаш хан да о дүниелік болып [бұл жерде] қазақтар қалмады десе де болады.

Қорытып айтқанда, Есенбұға хан заманынан Рашид хан уақытына дейін моғолдар мен қазақтар арасында достық пен татулық орнаған еді, алайда Рашид Сұлтан оны бұзды. Бұл жағдай Рашид ханның өмірбаяны баяндалған кезде еске алынады деп ұсыныс айтты. Содан соң Әмір Темір Суиурғатмыш ханды хандыққа отырғызды. Әмірлер оны мойындады. Әмір Темір сайланған ханды өз уысында ұстады. Түрікше жарлықтар (пәрмендері) мен тугра ханның атынан жарияланып отырды. [Суиуртатмыш] хан қайтыс болған соң оның ұлы Сұлтан Махмұд ханды орнына тағайындады. Әмір Темір заманынан бастап Мырза Ұлықбекке дейін айтқанда, мені барлық жағдайда да, дәріс алатын кезден басқа, қалдырған емес. Дәріс аяқтала кісі жіберіп, мені алдыратын. Осылайша маған үнемі әкелік қамқорлық көрсететін еді.

20-тарау. ШАҺИБЕК ХАННЫҢ ҚАЗАҚТАРҒА ШАБУЫЛЫ

ЖӘНЕ ОНЫҢ ІСІНІҢ КҮЙРЕУІ ЖАЙЫНДА ӘҢГІМЕ

915 (1509 ж. қарашасы - 1510 ж. ақпаны) жылдың қысында қазақтарға Бұрындық хан еді. Бірақ | шын мәнінде] хандық билік және үстемдік Қасым ханда болатын. Шаһибек ханның қолында үлкен күш бола тұра оған қарсы тұра алмайтын еді. Оның [Шаһибек ханның] әскері сол заманда екі жүз мыңнан асатын. Қақаған қыста Шаһибек хан жортуылдағы бөріше жорыққа шығып, бірде жортып, бірде қайтып оралып отырды. Ондағы ойы дұшпанды жақын келтірмеу болатын. Ең соңғы жорыққа, жоғарыда айтылған жылда шықты, әскерінің көліктері әбден титықтап қалжыраған еді. Өзі Көк Кесене маңында қалып, тың, топ әскерді бөліп, алға жіберді. Оларға бірнеше кісі кезігіп шабуыл жасап тұтқындап, олжа ретінде алып кетті.

Бірде [Шаһибек ханның] әскерлері аттарын жойып жүріп жақын маңда Қасым ханның тұрған хабарын есітіп, қатты үрейленді. Қасым ханның әмірлерінің бірі Бүиун Пір Хасан Шайбанның есітіп, өз әскерімен сол топқа қарсы қозғалып, Қасым хан келді деген қауесет таратты да оларға алыстан өз әскерінің қарасын көрсетіп отырды. Шаһибек ханның әскерлері, сірә, Қасым ханның өзі келген екен деп ойлап, алған олжаларының бәрін тастап, салт басты күйде Шаһибек ханға жетіп, Қасым ханның келгені жайында хабар жеткізді. Шаһибек хан болса, ол сәтте басқа хабар алуға әрекет етпей, дереу аттаныс дабылын қақты. Әскердің бас-аяғын түгендеместен, жиналғаны жиналып, қалғаны қалып, быт-шыт болып, қыстың аяғында Самарқанға жетеді.

32-тарау. СҰЛТАН САИДХАННЫҢ СҮЙІНШІК ХАННАН

ЖЕҢІЛГЕННЕН КЕЙІНГІ [БОЛҒАН] ОҚИҒАЛАР ЖАЙЫНДА

Мен ханның қызметіне кіріскеннен соң, патша мен Әмір Нәжімнің Ғиждуванда жеңіліске ұшырағаны туралы хабар келіп жетті. Бұл қыстың бас кезі болатын. Сол жылғы қыс туралы патшаның әмірі мен моғолдардың бүлігі жайында баяндаған кезімізде айтқан болатынбыз. Хисарда қыс қатты әрі үлкен жұт болған еді. Уәлаяттың бар аймағында сол қыс ауыр болды. Барлық жерде ауыртпалығы сезілді.

Осы мезгілде Сүйіншік ханның бұларға шабуыл жасауға бет алғандығы туралы хабар да келіп жетті. Бұдан үш ай бұрын [Саид хан] одан жеңіліс тапқан еді. Сондықтан оның қарсы тұратын күші жоқ болатын. Ұзақ кеңестен кейін мынандай шешімге келді: Әндіжан қамалына немере атам бекінетін болды. Ахси қамалына Әмір Ғури барлас бекінетін болды, Маргинан қамалын Әмір Дайым Әлі өзіне алады, [Саид] хан қалған әскері мен отбасын алып, Әндіжан уалаятының солтүстік жағындағы тауға бет алатын болды. Өзбектердің тауға баруы қиын еді және ханның әскері қамалдан сыртта болғандықтан, оларды қоршау мүмкін емес еді. Содан осы шешім жүзеге асырылды. Бұл хабарды Сүйіншік естіген соң, өзінің ойынан бас тартуды жөн көреді. Сол қыс тыныштықпен өтті.

Көктемде Қасым ханның хабары жетті. Оның жағдайы былай: [Бабыр] патша Мауараннаһрды алған соң Ташкентті әмір Ахмет Қасым кухбарге берді. Сайрамды Кеттебекке [Ахметтің] бауырына берді. Патша Самарқаннан Хисарта кеткен соң, өзбектер көңілі жайбарақаттанып, Ташкентті қоршауға алды. [Ташкент] қорғаушылар тығырыққа тірелді. Олар бірде түнде өзбектердің әскерінің бір шетін шауып, қашып шықты. Олардың шығып кетуі өзбектерге үлкен қуаныш еді. Олардың ізінен қумай-ақ Ташкенттің азат етілгеніне риза болды.

Әмір Ахмет Қасым [Саид] ханның жанына Әндіжанға келді. Одан кейін Хисарта патшаның жанына кетті. Бірақ бауыры Кеттебек Сайрамда қалды. Қашуға ешқандай жол таппады. Сол қыста қоршауда қалды. Ерте көктемде Қасым ханнан көмек сұрап, Сайрам қамалын оған тапсырды әрі Қасым ханды Ташкентке жорық жасауға үгіттеді. Сөз барысы Қасым ханға жеткен соң, егер ол туралы қысқа тоқталып өтпесек, әңгімеміз түсініксіз болып қалар.

33-тарау. ҚАЗАҚТАР ЖӘНЕ ҚАЗАҚ СҰЛТАНДАРЫНЫҢ ТІРШІЛІК ЕРЕКШЕЛІКТЕРІ ТУРАЛЫ; БҰЛА ТАУДЫҢ ОЛАРҒА БЕРІЛУ СЕБЕБІ ХАҚЫНДА ЖӘНЕ ОЛАРДЫҢ ІСТЕРІНІҢ САЛДАРЫ ЖАЙЫНДА ӘҢГІМЕ

Әбілқайыр хан Дешті Қыпшаққа түгелдей билігін орнатқан кезде Жошы әулетінен шыққан кейбір тіміскішіл сұлтандар одан келер бір пәленің исін сезіп қалып, оны орнынан тайдырмақ болды. Керей хан, Жәнібек сұлтан сияқты кейбір сұлтандар мен басқалар аз ғана топпен Әбілқайыр ханнан қашып, Моғолстанға келді. Сол уақытта Моғолстан хандығын билеу кезегі Есенбұға ханға жеткен еді.

Есенбұға хан оларды қатты құрметтеп, оларға Моғолстанның бір шетін бөліп берді. Олар осы жерден қауіпсіз жайлы қоныс тапты. Сөйтіп тыныш өмір сүріп жатты.

Әбілқайыр хан дүние салғаннан кейін өзбектердің ұлысында алауыздық пайда болды. Әркім мүмкіндіктеріне қарай қауіпсіз һәм дұрыс әмір сүру үшін Керей хан мен Жәнібек ханды паналады, олар осылай күшін нығайтты. Басында өстіп елден қашып, олардан бөлініп жырылып қалып, біраз уақыт тарытып әрі сергелдеңде болғандықтан, оларды «қазақ» деп атады. Бұл лақап ат қазақтарға осылай таңылды.

Керей хан [қайтыс болғаннан] кейін хандық таққа оның ұлы Бұрындық хан отырды. Жоғарыда аталған Қасым хан Жәнібек ханның баласы болатын әрі әкесі сияқты барлық іс жағынан Бұрындық ханды тыңдап, соған бағынатын еді. Керей ханның Бұрындық ханнан басқа да көптеген ұлдары болған. Жәнібек ханның да Қасым ханнан басқа балалары барды. Соның бірі — Әдік сұлтан-тын. Жүніс ханның төртінші қызы — Сұлтан Нигар ханымды Мырза Сұлтан Махмұд бин Сұлтан Әбу Саид мырза қайтыс болған соң, Әдік сұлтанға берді. Ташкент ойрандалған кезде Әдік сұлтан Шаһибек ханның әскерінен қашып шығып, қазақтарға кетті. Сұлтан Нигар ханымға оның соңынан ілесті. Әдік сұлтан көп ұзамай дүние салды. Содан Сұлтан Нигар ханымды Қасым хан некелеп алды. Әдік Сұлтаннан кейін Қасым хан билікке қол жеткізді. Сөйтіп Бұрындық ханға хандықтың атынан басқа ештеме қалған жоқ. Ең ақырында Қасым хан Бұрындық ханды қуып жібереді. Сонымен Бұрындық Самарқанға кетіп, жат өлкеде өлді.

Алайда Қасым хан Дешті Қыпшақты түгелдей өзіне қаратып алғаны соншалықты, Жошы ханнан кейін ешкім де ол сияқты мұндай билікке қол жеткізген емес. Мысалы, әскерінің саны мың-мыңнан (миллион) асатын еді. Ақырында 924 (1518) жылы қайтыс болды. Қазақ сұлтандарының арасында тартыс басталды. Қасым ханнан кейін оның ұлы Мамаш хандық таққа отырды. Ол шайқастардың бірінде тұншықпадан өлді. Одан кейін Әдік сұлтанның ұлы Таһир хан таққа отырды. Ол қатігез адам болатын, қаталдығы өз шегінен шыққан соң, елінің саны төрт жүз мың бола тұра, одан бірден безіп бытырап кетті. Оның қарабасы қырқыздардың арасында жалғыз қалды, мүшкіл жағдайда қаза тапты.

Отыз мыңға жуық адам тағы да Моғолстанға жиналды. Таһир ханның бауыры Буслаш хан таққа отырды. Ең ақырында сәтсіз тағдырдың қырсығынан соншама халықтан міне бүгін төртінші жыл болып барады, ешбір жерде із де қалмапты. Отызыншы жылдары (930 (1524 жылы) қазақ саны мың-мың (миллион) болатын. Қырық төртінші жылы (944 (1537) сонша халықтан бұл жерде еш белгі қалмаған. Олар жөніндегі кейбір оқиғалар ханға қатысты әңгімемізде келтіріледі. Ал қазақтардың қысқаша тарихы жоғарыда баяндап өткеніміздей.

Қасым хан хан тағына отырмай жатып-ақ оның үстемдігінің күштілігі соншалықты жоғары болғандықтан, Бұрындық ханды ешкім ауызға да алмайтын. Алайда Қасым хан Бұрындық ханның жанында болуды қаламайтын. Өйткені оның жанында болатын болса, оны құрмет тұтуға тура келеді. Егер де құрмет көрсетпеген жағдайда сынға ілінетін еді. Ал іштей жек көрушілік оған құрмет білдіруге жол бермейтін-ді. Сондықтан Қасым хан одан іргесін аулақ ұстайтын. Бұрындық хан Сарайшыққа қоныс тепті. Қасым хан одан мүмкіндігінше қашық жүрейін деп Моғолстан шекарасына кетіп қалды.

Қасым хан Қараталда қыстап, ерте көктемде өзінің туған өлкесіне қайта оралмақ болған еді. Сонда бұған Кеттебектен бір кісі Сайрам әкімімен бірге келіп, Сайрамның кілтін алдына тартты. Қасым хан оны қабыл алып, содан моғолдар Ианги деп атап жүрген Тараз жаққа бет алды. Өзінен бұрын ол әмірлерінің бірін жіберді. Кеттебек оған Сайрамды тапсырды және өзі оның қызметіне кірді. Әрі |Ташкентті алуды] үгіттеді. Қасым хан қалың қолмен Ташкентке бет алды. Сүйіншік хан Ташкент қамалына тығылды. Қасым хан сонда барды. Ташкент қамалы жанында бір түн болып, қайта оралды. Ташкент маңайына шабуыл жасап, тапқанын тонап кетті. Сайрам айналасындағы жайлауға малын жайды. Оған қатысты басқа жағдайларды ретіне қарай айта жатармыз.

34-тарау. СҮЙІНШІК ХАННЫҢ ШАЙҚАСЫНАН

КЕЙІНГІ БОЛҒАН ОҚИҒАЛАР ТУРАЛЫ, СҰЛТАН САИД ХАННЫҢ

ҚАСЫМ ХАНҒА, ҚАЗАҚТАРҒА БАРУЫ ЖАЙЫНДА ӘҢГІМЕ

918 (1512) жылдың көктемі шығысымен, Шайбан өзбектері, яғни Шаһибек ханның қол астындағы өзбектер Мауараннахрде билік құрды. Олардың алдында [адамдардың] жүрегіне қорқыныш ұялады.

[Саид] хан қыс мезгілін үлкен айламен өткізген-ді. Көктемде енді не істеу керек, алда қандай амал қолдану қажеттігін ойластырып жатқан кезде Қасым ханның шабуылға шыққаны туралы күтпеген хабар жетті. Ол шабуылға шыққанға дейін [Саид] хан Ташкентке қарайтын аты мәшһүр Ахангаранға жорық жасады. Мен ол жорықта ханның жанында бірге болдым. Таң атысымен шабуылшылар Ахангаран еліне жеткенде, олар мал-мүлік, әйел, бала-шағасын тоғайдың ішіне жасырып тастаған еді. Тоғайдың бір жағынан үлкен өзен ағып жатса, ал екінші жағы терең сай болатын. Оған баратын тек жалғыз жол бар-тын. Шабуылшыларды олар жақындатпай қойды. Ол жөніндегі хабарды [Саид] ханға жеткізді. Хан мені Қожа Әлі баһадүрге тапсырды, қауіпті жерден аулақ болу үшін менің тізгініме ие болсын деп. Өйткені мен әлі жаман мен жақсыны айыра алатын, өзімді қауіп-қатерден аман сақтап қалатын жаста емес едім. Шабуылдаушылар оларға жақындағанда жаяу мергендердің бір үлкен тобы түпкір - түкпірден садақтарын көтеріп алып, жанкешті шайқасқа кірісуге оңды-солды тізілді. Біздің адамдар жақындап келген кезде хан он жақтағы батырларды, сол жақтағы ержүректерге күш-жігер беріп: «тізгінді босатып жіберуге асықпаңдар, бәрің бірден лап қойыңдар», - деп ескертті. Содан бәрі бірден шабуыл жасауы керек деп баһадүрлер тізгінді тартыңқырап, шайқасуға талаптанды". Олар осылай ханның жалғыз жеке басы шабуылға шыққанынан тапыл қалды. Ханның мақсаты бұйрығымен адамдардан өз пікірін жасырып, өзі бәрінен бұрын жау ортасына жету еді. Тасада тұрған үш мерген садағымен ханды көздеп, атып жіберді. Бірақ [жасаған ие] жар болып бақытына орай, атылған үш жебе де нысанаға дарымай мүлт кетті. Содан [Саид] хан жауды жапырар өткір қылышын үш адамның біріне сілтеді. Ол одан үрейленіп, ханның атынын бауырына тығылды. Хан екіншісіне ұмтылды. Алдыңғысы хан атынын бауырынан бас шығарғаны да сол еді. Рүстем паналайтын сарайдың ержүрек баһадүрлерінің бірі Абдолуахид баһадүр ханның ізін ала шабуыл жасап, семсерімен әлгі адамның басын шауып жібергені сонша — кесілген бас денесінен бөлініп бір найза бойы жерге домалап кетті. Бұл кезде хан екіншісіне жетті. Артынша қан құйлы Бахрам-Марсты өз ісінде үйрете алар хан жауынгерлерінің қылыштары [аятта айтылғандай]: «Жай оты олардың көздерін қарықтырады» жалтылдап жалындады. Бір сәтте сол адамдарда тіршілік соншалықты — қиямет күнге дейін олардың болмыс бейнесін елестемейтіндей етті. Сол шайқаста ержүректер және батыл баһадүрлердің ешқайсысы ханнан асып кете алмағандықтан, бәрі оған бір ауыздан мадақтау мен бәрекелдіні айтты һәм кері ауыздарын жауып, өз ынсаптарына еніп, батырлық шенді ханға әбден лайық деді.

Сол жорықтан [Саид] хан олжалы оралды. Ізінше Қасым хан ханға шабуыл жасады деген хабар келді. [Саид] хан тездетіп Ташкентке бет алды. Фергана және Ташкент уәлаяттары арасындағы Кендірлік асуына жеткендерінде Қасым ханның қайтып кеткені туралы хабар жетті. I Саид] хан да Ахсиге оралды әрі Ферғана уәлаятының қамалдарын бекемдеп, қазақтарға қарай бет алды. Ондағы ойы Ташкентті алуға тағы да қазақтарды көтеру болатын. Мен ол сапардан сырқаттануыма байланысты қалып қойдым.

Хан жолға шығып, Моғолстанның мәшһүр жері — Шуға (Жудке) келіп жетті. Қасым ханның сол уақытта жасы алпыстан асып, жетпіске таяп қалған кезі. Ал ханның қылшылдаған шағы болатын - жасы отызға жете қойған жоқ еді. Әзірше талай қажет деген жерге жаяу жүріп жететін. Қасым хан жасының ұлғаюына байланысты ханды қарсы ала алмайтынына кешірім өтініп, Жошы әулетінен тараған кейбіреулерінің жасы елу мен алпысты алқымдап қалған отыз-қырық сұлтанды, солардың ішінде Жаныш хан, Таныш хан, Мамаш хан, Жан Хайдар сұлтан, Қарыш сұлтан және тағы басқаларға тізе бүгіп құрметпен қарсы алсын деп бұйырды. Соның ішінде Жаныш хан мен Таныш хан жас жағынан [Саид] ханнан көп үлкен болатын. Олар тізе бүккен кезде хан орнынан тұрды. Қалған сұлтандардың бәрі де тізе бүккен уақытта хан өз орнына отырып, сәлемін қабылдады. Қасым хан [Саид] хан алдына келгенде жылы жүздесіп құрметтегені сондай, хан әмірінің соңғы сәтіне шейін оның кішіпейілділігін ұмытқан емес. Әрқашан сырласа қалғанда хан оны еске алып Алланың нұры жаусын оған, Қасым ханды асқан мәрт адам болған деп отыратын және онымен қалай танысқанын баян ететін-ді.

Осындай бір кездесуде Қасым хан [Саид] ханға жақындап: «Біз дала халқымыз, бұл жерде қымбат бұйымдар мен тағамдар жоқ. Ең қымбат байлығымыз - жылқы және ең дәмді тамағымыз - оның еті, әрі ең сүйкімді сусынымыз - оның қымызы мен одан дайындалатын тағамдар.

Біздің өлкемізде бау-бақша мен зәулім үйлер жоқ. Серуендейтін жеріміз - малдың жайлауы, сонда барып бәріміз бірге бой жазып, сайран салып, жылқыларды қызықтаймыз», - деді. [Саид] хан одан әрі үйірге жақындап, Қасым хан талай аттарды көрсетіп, былай дегенін, айтқан еді. «Менің екі арғымағым бар, екеуі бүкіл үйірге татиды», - деп арғымақтарды алып келді. [Саид] хан мына екі сәйгүліктей жылқыны ешқашан көрмегенін талай рет сүйсіне әңгімеледі.

Бірде Қасым хан: «Ел жылқының күш-қуатына қарай тіршілік етеді. Менде осы екі арғымақтан басқа өзіме лайық сенімді ат жоқ. Сондықтан екеуін бірдей сізге тарту ете алмаймын. Енді сіз қадірлі қонағым болғандықтан, екеуінің бірін таңдап, қабыл алыңыз», - деді. Ол әрқайсысын жеке-жеке сипаттап шықты. [Саид] хан біреуін алды. Ол арғымақтың аты - Оғылан Түрүк еді. Шынында да ондай арғымақ бұдан кейін туған жоқ. Қасым хан тағы бірнеше атты сол үйірден таңдап алдына тартты.

Сонан соң қымыз құйған кесені ханның алдына ұстап тұрып Қасым хан: «Біздің қонақ сыйлауымыз осылай, егер дәмін татсаңыз біз үшін үлкен мәртебе болмақ», - деді. [Саид] хан осыдан біраз уақыт бұрын ішімдікті қойып кеткен еді. Сол себепті айтты: «Қойғаным бұл оқиғадан бұрын болған, енді сертті бұзуым қалай болар екен?» Қасымхан: «Бұрын айтқанымыздай, біздің сусынымыздың ең кереметі - жылқының сүті және одан дайындалатын тамаша өнімдер болып табылады. Сізге қандай қызмет көрсетіп, көңіліңізден қалай шығу керектігін біле алмадым. Сіздей қадірлі қонақ біздің дастарқанға күнде келе бермейді, мен күнде қонақ иесі бола бермеймін. Ал мен сізді дұрыстап қонақ етіп, күте алмасам, бұл арманды қалай орындай алар екенмін?» - деп басын төмен салып, жүзінен мұңайған нышан көрінді. [Саид] хан ашылып Қасым ханға: «Сертті бұзамыз, қымыз ішеміз!» - деді. Қасым хан қатты қуанды. Әңгіме басталып кетті. Жиырма күн қатарынан қымыз кесесін тауыса босатып ішіп жүрді.

Жаз айының аяғы еді. Қазақтар Қасым ханның бұйрығымен қыстауға бет алды. Қасым хан: «Бұл кезде Шайбанға шабуыл жасау қиын. Дала елі қазірден қыстық қамын жемесе болмайды. Қазіргі кезде жорық жасау мүмкін емес. Әрі бұл уақытта әскер де жинала алмайды», - деді. Ол сыпайы түрде жорыққа шығудан бас тартты. Кешірім сұрады. Бірақ әр түрлі адамгершілік, ілтипат көрсетіп, [Саид] ханға қайтуына рұқсат етті. Өз көшін туған жеріне қарай бастады. [Саид] хан өте қатты риза болып, Әндіжанға қайта аттанып кетті. Шілде айы еді. Хан сарайының бір ғалымы бұл оқиғаға «Ашти-йи қазақ» («Қазақтармен татуласу») сөзінен хронограмма тапты ол - 919 (1513-1514) жыл.

68 - тарау. «ТАРИХ-И-ЖАҺАНГУШАЙДАН»

(«ӘЛЕМДІ ЖАУЛАП АЛУШЫНЫҢ ТАРИХЫ») ҮЗІНДІ

Диванның басқарушысы Қожа Атамәлік Ала аддин Мұхаммед Жувайни Алла тағала оны кешірсін Моғолстанды сипаттай отырып былай деп жазады:

«Тарих-и-жаһангушайда» былай деп айтылады: татардың ежелгі тұрақты мекені, шыққан тегі және туған жері болды. [Мына аятта айтылғандай]: Тәңірім! (Саған ғибадат қылсын деп) ұрпағымның бір бөлігін (намаз оқысын деп) Сенің қасиетті үйіңнің (Меккенің) төңірегіңдегі егін салынбаған бір алқапқа орналастырдым. Осы аумақты басып өту үшін жеті-сегіз ай жол жүру керек. [Моғолстан] шығыс жағында - Қытаймен, батысында -ұйғыр уәлаятымен, солтүстігінде - Қарақыз және Салингай, оңтүстігінде - Тангүтпен шектеседі. «Тарих-и жаһангушайда» айтылатын төрт өлкеден қазіргі уақытта нақты белгілі боп тұрғаны Қытай. Ал [Жувайни айтқан] ұйғыр уәлаятын алатын болсақ, қазіргі кезде одан еш белгі жоқ және ұйғыр уәлаяты қай жерде орналасқаны беймәлім. Қарақыз және Салингай жайында да осы уақытта да ешқандай белгі жоқ һәм мұндай атаулардың еш жерде нышаны қалмаған. Ал Тангүт атауы моғолдардың тарихи шығармаларында жиі баяндалады. Шыңғыс хан алғашқы жеңімпаз жорығын жасау үшін бірнеше жерге әскер жіберді. Соның бірі - Тангүт болған. Тарихи кітаптарда бұл үлкен уәлаят болғаны байқалады. Сол кезде оның билеушісі Шидарку болған. Көптеген кітаптарда оның әскерінің саны сегіз жүз мың болған деп жазады, дегенмен қазіргі уақытта оны анықтау мүмкін емес.

Моғолстандағы бірсыпыра қалалардың аттары беделді кітаптарда жазылған және ол қалалар турасында көптеген түсініктер берген. Соның бірі - «Баласағұн». «Суваре-и ақалимда» («Әлем климаттарының жай-жапсары») Қытай қалаларынан Ханбалық айтылады. Басқа қала аталмаған. Беделді кітаптар мен тарихи шығармаларда Баласағұнды Афрасиабтың салған қалаларының бірі деп айтады. Оны өте жоғары мақтаған. «Мажмаат-тауарихта» («Тарих жинағы»)былай деп айтылған: « Баласағұн қара қытай заманына дейін Афрасиабты» [«ұрпақтарының»] билігінде болған. Қара қытай Гурхан Баласағұнды Илек ханнан тартып алды, ол Афрасиаб нәсілінен еді. Содан оны өзінің астанасы етті.

Тоқсан бес жыл бойы Баласағұн қара қытайдың астанасы болып келді. Жейһуннан бергі, оның шығысында жатқан барлық (ел) өлкелер түгелдей оған салық (хараж) төлеп тұрды, Моғолдар Баласағұнды Қаралық деп атаған. «Сурах-әл лұғат» («Тілдің айқындығы») кітабының авторы «Мулхакат-и сурах» («Тілдің айқындығына толықтыру») атты еңбегінде былай деп жазды: «Менің әкем Баласағұнның хафиздеріне жататын. Ол өзінің «Толықтыруында» әр қаланың ғалымдарының есімін атаған. Самарқан қаласынан оннан аз талымды атайды. Бірақ Баласағұннан шыққан соншама көп ұлылар мен ғалымдарды санап, олардың кейбіреулері туралы әңгімеде келтіреді, осы ғалымдардың барлығы бір қалада, бір заманда өмір сүргеніне ақылың қайран қалады. Қазіргі кезде олар туралы Баласағұнда ешнәрсе мәлім емес. Сондай-ақ мен Қаралық деген жер туралы да ести алмадым. Осы кітаптарда айтылатын қалалардың бірі - Тараз. Онда моғолдар Таразды «Йанги» деп атайды делінген. Бұ «Йангидің» Моғолстанда орналасқаны айқын. «Йангидің» адамдары Мауараннаһрда да көп, оларды «йангиліктер» деп атайды. Алайда өздері Йанги деп атайтын сол далада бірнеше қалалардың іздері, мұнаралардың күмбезінің қалдықтары, ханака және медреселердің орны сақталып қалған. Ал осы ескі қалалардың ішінде дәл қайсысының Йанги деп аталғаны һәм басқа қалалардың қалай аталғаны беймәлім.

Келесі мәшһүр қалалардың бірі - Алмалық. Бұл қазіргі кезде де белгілі қала. Тоғлық Темір ханның мазары сол жерде, [байырғы] қала тіршілігінің белгілері сайрап жатыр. Хан мазарының күмбезі өте биік әрі жазулармен әшекейленген. Оның қабырғасына жазылған жазудың бір үзіндісі есімде қалыпты, ол былай: «Осы ғимарат - шебер шербаф тоқымашының өнері». Бұл шебердің Ирактан екендігі осыдан белгілі. Өйткені тоқымашы «шербаф» күмбездегі хронограммада жеті жүз алпыс [саны] келтірілген. Моғолстанда басқа да көптеген қалалар болған. Биік ғимараттардың кейбірінің іздері ғана сақталған, ал кейбіреулері дұрыс сақталып, онша бүліне қоймаған. Шуда (Жудта) бір үлкен қаланың ізі бар, бірнеше жерде мұнаралары, күмбездері, медреселері сақталған. Ол қаланың атын ешкім білмейтіндіктен, моғолдар оны Мұнара деп атайды. Сол жерде және бір күмбез бен бір тас тақта бар. Сол тас тақтада насх жазу түрімен мына сөздер қашалып жазылған: «Бұл қабір ұлы ғұлама Имам Мухаммед Фақиһ Баласағұнидың мазары. Ол ақиқатты іздеуші, өз бойына ертеден келе жатқан әрі ақыл мен [ақиқатты] танып білуді жинақтаған шейх дүние тану заңдылығының негізі мен салаларының білгірі еді. 711 (1311-1312) жылы қайтыс болған. Мұны жазған Омар Қожа Хаддад».

Шу (Жуд) - Моғолстандағы жердің аты. Оның ұзақтығы бір айлық жол. Осы тәріздес [Мұнара] қалалар бұл жерде өте көп. Моғолстанда Иумгал деген аты мәшһүр жер бар. Ол жерде жартылай қираған бір күмбез бар. Сондағы жазуды мен оқыған едім: «Шаһ Жалил бин Қусам бин Аббас»... Қалған бөлегі қираған. Шынымен осы қабір оныкі ме? Не жорамалмен жазылған ба? Ол жағы белгісіз <Алла біледі>. Осы сияқты ескерткіштер бүкіл Моғолстан жерінде көптеп кездеседі. Бірақ ол қалалардың атауларына келетін болсақ, ол жөнінде ешнәрсе белгісіз.

«Мифтах» («Кілт») атты кітаптың авторы Маулана Сиражаддин Әбу Жақып Жүсіп Сөккакидің қабірінің күмбезі өте биік, ол ерте уақытта қойылған, қазір жартылай қирап, бүлінген. Қабір Тика (Билеке) өзенінің жағалауына орналасқан. Ол өзен Байкөлден (Байкул) бастау алады. Ол жерде әуелгі күмбезден басқа ештеңе жоқ. Яғни, бұл жер қала болғанымен одан ештеңе де қалмаған. Немесе Шағатай хан Сөккакиді ұстап алып өлтірген, содан сол жерде оның қабірінің үстіне осы кесене тұрғызылған <Алла жақсы біледі>. Сөккакидің әмірі тарихи кітаптарда жазылған.

Тарихи кітаптарда Моғолстанның басқа жерлері туралы ешқандай мәлімет жоқ және оның атауларын да ешкім білмейді. Алайда қазіргі уақытта Моғолстан деп аталатын аумақтың ұзындығы мен ені жеті-сегіз айлық жол болады. Оның шығыс шекарасы қалмақтардың жері - Барс көл, Еміл және Ертіске тіреледі. Солтүстігінде Көкше теңіз, Бум Лиш және Қараталмен; батыс шекарасы Түркістан мен Ташкент және оңтүстігінде Ферғана, Қашқар, Ақсу, Чалыш, Түрфанмен шектеседі. Осы төрт шекаралас аймақтардың ішінен мен [Моғолстанның] оңтүстік аймағын көрдім. Ташкенттен Әндіжанға дейін он күндік жол. Әндіжаннан Қашқарға дейін жиырма күн, ал ол жерден Ақсуға шейін он бес күндік жол. Ақсудан Чалышқа дейін жиырма күндік, Чалыштан Түрфанға дейін он күндік, Түрфаннан Барыскөлге шейін он бес күндік жол. Барыскөл Моғолстанның шығыс шекарасы, барлық оңтүстік шекарасы салт атпен орташа жүріп отырғанда үш айлық жол. Жол бойында тоқсан бекет бар. Қалған үш жағын көрген жоқпын. Сол жаққа барып-келіп жүргендерден есіттім, олардың айтуынша, ол шекаралар ұзындығы бұл айтылғаннан әлдеқайда үлкен әрі жеті-сегіз айлық жол құрайтын аумақтың көп бөлігі таулы өңір мен сайын дала болып келеді. Табиғатының көріктілігі мен әдемілігі соншама — оны сипаттап менің шамам келмейді. Оның тауы мен даласында сансыз гүлдер өседі, олардың атауын да ешкім білмейді. Бұл гүлдер Моғолстаннан басқа жерлерде кездеспейді, сондықтан оларды ешкім жазбаған. Оның көптеген аймақтарында жаз айларында ауа райы қоңыр салқын болады. Адамдар бір-ақ көйлекпен жүре береді, оған басқа киімнің керегі болмайды, егер оның үстінен және киім киер болса, ыстық болмайды. Бірақ Моғолстанның кейбір аймақтарында ауа райы қоңыр салқыннан суықтыққа қарай ауысады.

Моғолстанда Жейһун сияқты, не соған жақын үлкен өзендер көп болған. Мысалы, Іле, Еміл, Ертіс, Шолақ және Нарын сияқты. Бұл өзендердің Жейһун мен Сейхуннан еш кемдігі жоқ. Олардың көпшілігі Көкше теңізге құяды. Көкше теңіз Моғолстан мен Өзбекстан арасын бөліп тұрған көл. Ұзындығы сегіз айлық жол, енінің кейбір жерлері шамамен отыз фарсах болатын. Қыс мезгілінде Көкше теңізде мұз қататын. Өзбектер мұздың үстінен өтіп, Моғолстанға баратын. Олар екі тәулік бойы жылдам жүріп отырып мұздың үстінен басып өтетін. Қыстың аяғында қайтқан кезде де дәл сондай жылдамдықпен мұздың үстінен жүріп өтетін. Бірақ қыстың аяғында бұл қауіпті болатын. Өйткені көбіне мұз жарылып, жүз - екі жүз отбасы, одан да көп адам мұзға батып кететін. Оның суы тұщы болатын. Көкше теңізге құятын өзендер көп те, одан ағатын өзен аз. Ағатын өзеннің мөлшері оған құйылатын судың бір бөлігіндей ғана. Ағатын өзен Өзбекстан аумағынан ағып өтіп, Құлзумға құяды. Бұл өзеннің аты Атил деп аталады, тарихи кітаптарда [Атил, ал өзбектер арасында Идил деген атпен белгілі].

Моғолстанның тағы бір ғажайыбы - Ыстық көл. Оған шамамен су құйылады. Ыстық көлдің айналасы жол болады. Оның суы ешқайда тарамдалмайды, айналасын тау қоршаған. Оған құйылатын сулардың бәрі тұщы әрі тәтті болып келеді де, көлге қосылғасын ащы әрі кермектеніп кетеді. Онымен дәрет алудың да өзі қолайсыз. Егер суы көз бен ауызға тисе, ашытып күйдіреді. Тілге тисе, жағымсыз жағдай туғызады. Суы жағымсыздау болса да сондай таза әрі мөлдір болады. Мысалы, оны бір шыны кесеге құйсаңыз, оның түбінде ешқандай шөгінді тұнбайды. Ал оның айналасындағы суларға келер болсақ, ол өте таза және тұщы. Маңында жұпар иісті шөптер, ағаштары өссе, оның даласында киік пен құстар, жыртылып айырылатын. Моғолстанда мұндай табиғаты әсем, ауасы керемет жерлер сирек кездеседі.

916 (1510-1511) жылдары Моғолстанда қырғыздардың кесірінен бірде-бір, моғол тұрған емес. 928 (1521-1522) жылы жоғарыда келтірілген жағдайларға байланысты [Саид] хан Моғолстанды басып алуға бар ынта-жігерін жұмсады.

73-тарау. ҚОЖА ТАЖАДДИННІҢ ТҰРФАНҒА ҚАЙТУҒА РҰҚСАТ АЛУЫ ЖАЙЫНДА ЖӘНЕ ТАҺИР ХАННЫҢ ҚАЗАҚ-ӨЗБЕКПЕН БІТІМГЕ КЕЛУІ ҺӘМ СОЛ КҮНДЕРІ БОЛҒАН ОҚИҒАЛАР ЖӨНІНДЕ ӘҢГІМЕ

Қожа Тажаддин Тұрфаннан келген соң, [Саид] хан оған қожаға лайықты құрмет көрсетіп, сыйлады. Ол бір жыл Жаркентте болды. Одан кейін қожаны өтініш бойынша [Тұрфанға] құрметтеп қайтарды. Келесі қыста Рашид сұлтан жорыққа шықты. Қалмақтарды қуып, қалмақтың Йараи Тайшы атты әмірін өлтірді. Ғазауатқа қатысқаны үшін шарапатқа бөленді. Ол Қошқарда қыстап шықты. [Саид] хан тағы да азғантай адаммен оған келіп қосылды. Қыстың орта кезінде сонда Таһир хан келді, жоғарыда қазақ хандары жайында айтқанымызда Таһир хан туралы қысқаша баяндағанбыз. Елшілер алмасқаннан кейін былай болып шешілді. Ол [Таһир хан] ханға келетін болды және оған ханның әпкесі Сұлтан Нигар ханымды әкелетін болды.

Осы Сұлтан Нигар ханым бұрын айтылғандай, Сұлтан Жүніс ханның төртінші қызы еді. Сұлтан Махмұд мырза ибн Әбу Саид мырза қайтыс болған соң, оны қазақ ханы Жәнібек ханның баласы Әдік сұлтанға күйеуге берді. Осы ханымның Мырза Сұлтан Махмұд ибн Мырза Сұлтан Әбу Саидтан Мырза хан атты бір перзенті болған. Ол Бадахшанды билеп, 917 (1511-1512) жылы өз ажалынан қайтыс болды. Оның ұлы Сүлеймен шаһ мырза қазіргі уақытта Бадахшанда патша еді. Сұлтан Нигар ханымның Әдік сұлтаннан екі қызы болды. Үлкенін Абдолла сұлтан ибн Көшім ханға күйеуге берді. Бірақ ол көп ұзамай қайтыс болды. Одан кішісін Рашид сұлтанға, осы уақыт ішінде ұзатқан еді. Ол жөнінде баяндайтын боламыз. Осы Сұлтан Нигар ханымды Әдік сұлтан қайтыс болғаннан кейін, оның бауыры Қасым хан некелеп алды. Қасым хан дүние салған соң, хандық тақ Таһир ханға тиді. Ол Әдік сұлтанның ұлы еді. Ханымды қатты құрмет тұтатын. Әрі ханымды өзінің туған анасындай көретін. Ханым да оны сыйлайтын. Содан ол Таһир ханға өтіне отырып айтты: «Сен менің перзентім дейсің, сен тұрғанда мен басқа бала туралы ойламаймын һәм армандамаймын. Бірақ мен қартайып, шаршадым. Менде Өзбекстанның даласында көшіп-қонып жүретін әл-қуат жоқ. Енді ғұмырымның қалған уақытын қаладағы немере інім - Сұлтан Сайд ханның жанында болып, дүниеден тыныш көз жұмсам деймін. Қазір сенің Өзбекстандағы маңғыттардың кесірінен жұмысың алға баспай отыр. Олардың шапқыншылығының қырсығынан сенің он лақ (1000000) әскерің төрт лаққа [400000] кеміді. Сенің оларға қарсы тұра алатындай күшің жоқ. Сондықтан мен дәнекер болып, сені моғол ханымен [Саид] ханмен табыстырамын, сендердің араларыңда достық қарым-қатынас орнайды. Сөйтіп, сен де маңғыттардың шабуылынан қорғаласың, ісің оңға басатын боладың.

Бұл пікір Таһир ханның көкейіне қонды. Содан Моғолстанға барып, татуласу жоспарын жүзеге асыруға бет алды. Ол Қошқарға [Саид] ханға келді. Хан қадірменді әпкесінің (әке жағынан) құрметіне Таһир ханға орнынан түрегеліп, қарсы алып айтты: «Менің сенің алдыңда төрелік салт бойынша орнымнан тұруға міндетті емеспін, алайда сен қадірлі әпкемді маған жеткізіп, алып келгеніңе ризалығымды білдіру үшін орнымнан тұруыма болады». Таһир хан дәстүр бойынша алдына келіп, басын иді. Хан оған патшалық мейірімділік әрі түрлі сыйлықтар тарту етті, ілтипат, сый-сияпат көрсетіп, оны қуанышқа бөледі һәм Таһир ханның қарындасы, яғни Сұлтан Нигар ханымның қызына Рашид сұлтанға құда түсті. Қазір ол оның үйінде (гаремінде) тұрады; балалары бар. [Оның үлкен ұлы Әбу-л-Карим хан патша тағында отыр, ол әділ әрі рақымды хан]. Олардың әрқайсысы туралы өз ретімен айтыла жатар.

[Ханның] қайтар кезінде Мұхаммед қырғызды қайтадан ұстап, тұтқындап, Қашғарға алып келген еді. Бұған себеп болған нәрсе — оның тарапынан мойынсынбау, бағынбау әрекеттері байқалып, өзбектерге қашпақшы болды әрі оларға қызмет жасағысы келді. Сол үшін ол тұтқында ұсталды. Одан хан қайтыс болғаннан кейін босатылды.

Хан енді Қашғарға қайтты да мені халықты тыныштандыру үшін Моғолстанда қалдырды. Қырғыздарды басуға қанша тырыссам да, олар бой бермей, қайтадан Моғолстанның шалғай аймақтарына кетіп, Таһир сұлтанға қосылды, қалған аз бөлігі сол орнында қалды.

107-тарау. БАРЛАСТАН ШЫҚҚАН МҰХАММАДИ ТЕК ҚАНА

РАШИД ХАННЫҢ ӘМІРІ ҒАНА ЕМЕС, ОНЫҢ БАРЛЫҚ

ІСТЕРІНДЕ ДЕ СЕНІМДІ АДАМЫ БОЛҒАНЫ ЖАЙЫНДА ӘҢГІМЕ

Ол Рашид сұлтанға орасан зор ықпал ететін, ол қай нәрсеге нұсқаса да, тіпті ол күпірлік іс болса да, Рашид сұлтан айтқанының бәрін екі етпей орындады. Осыншама сандырақ, лайықсыз қылықтар мен келеңсіз әрекеттер оның көңілі үшін іске асып жататын. Ол хан шаңырағындағы мәртебелі әйелдерге және ханның ханымдарына, олар Рашид сұлтанның шешесіндей болса да Рашид сұлтан олардан Мұхаммадимен некелесуді ұсынды. Бұған көнбеген жағдайда, олардың соңына түсіп, тоз-тозын шығарып қуып жіберетін. Мәртебелі ханымдар киелі Хума құсындай қарғамен бір ұяда тіршілік етуді қаламайтын. Өзінің қарындасы Бади өл-Жамал ханымды [Бұйдаш] сұлтан ибн Әдік сұлтан өзбек - қазаққа берді. Шайбан өзбектері бірігіп өзбек - қазақтарды жеңгенде Бұйдаш сұлтан Рашид сұлтанға күйеу баласы ретінде оған арқа сүйеп барды. Ол оны өлтірем деп қорқытып, Бади әл-Жамал ханымды ажырастырып алды. Сондай асыл текті ханзаданы одан ажырастырып алып, Мұхаммадиге берді. Мұхаммадидің аталарынан ешкім де мұндай құрметті дәрежеге қол жеткізген жоқ еді. Бұл шынында да лайықты іс емес еді. Өйткені мұндай істерде патшада, оның қол астындағы адамдар да өздерінің теңдерін таңдайтын. Бірақ Рашид сұлтан олардың бәрін, ата дәстүрді аяққа таптап, осындай құрметсіздікті өз тегіне де жасады. Кәміл ақылды адамды ол тегі төмен, бақырауық хайуаннан ажырата алмады. Мұның бәрінен де сорақылығы сол — лайықты ерден зорлап некесін бұзып, оны күшпен лайықсыз адамсымаққа берді. Өлең [мисра]:

Қай халықтың қылығы?

Қандай елдің салты бұл?!

Мұхаммадидің Рашид сұлтанға және оның билігіне қатты ықпалы осындай.

Тәржімалағандар: Ә. Дербісәлі, И. Жеменей, М. Қазыбек, Қ. Мырза Әлі





ҚАДЫРҒАЛИ-БЕК ҚОСЫМҰЛЫ ЖАЛАЙЫР

ҚАДЫРҒАЛИ-БЕК ҚОСЫМҰЛЫ ЖАЛАЙЫР - көрнекті қазақтың ортағасырлық тарихшысы және қоғам қайраткері (1530-1607ж.ж.).

Қазақ халқының тұңғыш тарихшыларының бірі - Жалайыр руынан шыққан Қадырғалибек Қосымұлы. Оның өмірбаяны жөнінде нақты мәлімет көп емес. Қадырғалибек Қосымұлы есімі Ресей мемлекеті қарамағындағы қуыршақ, саяси құрылым Қасым хандығын билеген қазақ сұлтаны Ораз-Мұхаммедпен бірге әйгілі болды.

Қадырғалибек Қосымұлының орта ғасырлық тарихи шығармаларда жиі айтылып жүрген жалайыр руынан екені белгілі. Шығармасында ол өзін «тарақ тамғалы жалайыр» деп атайды. Кадырғалибек Қосымұлының сөзіне қарағанда, оның ата-бабалары Қарахан дәуірінен бастап әртүрлі мемлекет билеушілерінің қарамағында маңызды қызмет атқарған. Тарихшы еңбегінде өз ата-баба шежіресін Шыңғыс хан дәуірінен бастап келтіреді. Ол өз ата-бабасының Ораз-Мұхаммедтің ата-бабасына қызмет еткенін айта келе, өзі солардың жолын қуып, XVI ғасырдың аяғындағы қазақ ханы Шығайдың ұлы Ондан сұлтанның қарамағында қызмет атқарғанын жазады. Ондан сұлтан Қазақ, хандығының билеушісі болған Тәуекел ханның інісі болып келеді және ағасы мемлекет басқарғанда ол қазақ әскерінің қолбасшысы болған. Кадырғалибек хан ордасында кеңесші және болашақ ел басқарушылардың тәрбиешісі қызметін атқарған. Ондан сұлтан қалмақтар жорығының бірінде қайтыс болғаннан кейін, ол оның 13 жасар баласы Ораз-Мұхаммедті алып, солтүстіктегі Сібір хандығына көшеді. Мұнда ол өзінің жетік білімімен және өмірлік мол тәжірбесінің арқасында Көшім (Кучум) ханның жоғарғы кеңесшісі болады.

1588 жылы Ораз-Мұхаммедті туыстарымен бірге Сібір әскербасы Д. Чулаков арамдықпен тұтқынға түсіріп, Мәскеуге жібереді. Ораз-Мұхаммед пен Кадырғалибек 1592 жылға дейін Мәскеуде аманат есебінде ұсталды. 1600 жыл ол орыс патшасы Федор Ивановичтің бұйрығымен Шыңғысхан ұрпақтары хан болып тағайындалып жүрген Қосым хандығына билеуші болып тағайындалады. Қадырғали Қосымұлы оның төрт төбе биінің бірі болды. 1602 жылы осында Қадырғали өзінің еңбегін жазып, оны жаңа орыс патшасы Борис Годуновқа арнады. Зерттеушілер бұл шығарманы шартты түрде «Джами ат-таварих» («Жылнамалар жинағы») деп атады. Шындығында бұл еңбектің Қадырғали-бек қойған аты белгісіз. Бізге жеткен шығарманың қолжазбаларында еңбектің аты аталмаған.

Қадырғали Қосымұлының «Жылнамалар жинағы» шығармасы маңызды тарихи жазба ескерткіш болып табылады. Еңбек түрік тілінде жазылған және «даланың ауызша тарихнама» тобына (В.П.Юдиннің анықтамасы) жатады. Қадырғалибек Қосымұлының шығармасының маңызды бөлігі ел арасында тараған тарихи аңыздарының негізінде жазылған. Сонымен қатар автор жазба еңбектер пайдаланғанын көрсетеді. Солардың біреуін ол парсы тілінде жазылған «Шыңғыс-нама» еңбегі деп атайды. Зерттеушілердің басым бөлігі оны Рашид ад-Диннің атақты «Джами ат-таварих» («Жылнамалар жинағы») шығармасы деп жобалайды. Бұл Қадырғалидің парсы тілін білгенін көрсетеді. Шығармадан оның араб тілін де білгені байқалады.

Қадырғалибектің «Жылнамалар жинағы» шығармасы тек қазақ халқының ғана жеке тарихи мұрасы емес. Ол бүкіл түрік халықтарының тарихи мәдениетінде маңызды орын алады.

Шығармада Қадырғалибек Рашид ад-Диннің «Жылнамалар жинағы» еңбегі негізінде Шыңғыс хан және оның ұрпақтарының тарихына қысқаша сипаттама береді. Ораз-Мұхаммедханның ата-бабалары жөнінде айтылған тарихи мәліметтер келтірілген шығарманың екінші бөлімінің ғылыми құндылығы өте жоғары. Ондағы мәліметтердің XV-XVI ғ.ғ. Қазақстанның саяси, этникалық және мәдениет тарихын зерттеуде маңызы зор.

ҚАДЫРҒАЛИ БИ ҚОСЫМҰЛЫ

Жылнамалар жинағы

Дүйім христиан падишаһы жоғары мәртебелі Борис Федорович ұлы бек, ақ ханның -періштелер мен адамдарға ие бір Алла өзі қош көрсе - билігі бейнеледі.

Айналасы алты хан, төңірегі төрт хан, дүниенің төрт бұрышын билеген хан. Халайығын әділдікпен сұраған хан. Жетімдерге рақымдық жасап, жарлыларды тойдырған хан. Қыс пен жаз, ай мен жыл қазынадағы бар малын Хақ жолына байлаған хан. Жеті ықлым кәшүрні алған хан, Қазан тағын, Хажы Тархан тағын, Тары тағын, Сарайшық тағын (бағындырған) хан. Тауда түмен қырда черкес, ойда иштек - баршасы ықпалында болған хан. Мәжәр, Бачкыр, Рұм елдерімен қатынасы бар хан. Жақсы атың Жабылса мен Жабылқаға дейін жеткен хан. Неміс королі елінің де үрейін алған хан. Қырым және түрікті қаһарымен жапырақтай тітіренткен хан. Сансыз хан ұлы сұлтандарды есігіне табындырған хан. О жаты хан, бұ жағы хан, ортасында жалпы христиан падишаһы Борис Федорович хан!

Тағын сенің тауға оқшар (ұқсар), халқың сенің саялы дәулетке оқшар, затың сенің айта оқшар, әділдігің сенің бұлтқа оқшар, ниетің сенің мейірімділікке толы, қайырымың сенің теңізге оқшар, жылдар асап, жүз жасасын аты жақсы Борис хан!

Мұраты құл ету еді, шығыстан батысқа дейін барша мемлекеттерді алып, жеңіс қылышын сермеп, дұшпандарынан өктем түсіп, сансыз хан ұлы сұлтандарды мойындатып, өзіне құл етті. Мәжәр, Рұм елдерін мұрат еткен еді, қарым-қатынас жасап,досына достық, дұшпандарына жаулық етті. Неміс королін мұрат еткен еді, оның да бірнеше қаласын алып тәуелді етті және олар бұл (қалаларда) тұруға мүдделі болмады, зәресі жоқ еді, сол үшін үрейсіз атанды. Қырым мен Түркінің әрбір су - жайлауын, қонысын алып, қалалар салдырды. Бүкіл дұшпанынан басым түсіп, сондықтан да Қырым мен Түрік жапырақтай діріл қақты.

Тәкаппар хандарды, сұлтандарды өзіне құлдық ұрғызуды мұрат еткен еді, төрт жағында төрт ханның жұртын алып өзіне қаратты, сансыз әскерін өзіне бағындырды.

Неше биік тауларды мұрат еткен еді! Сенің тағың тауға теңесті, яғни тауды, жарылқаушы алла тағала жерге беріктік үшін бергендей, сенің дәулетті тағың мемлекетке біріктік бергей! Халықтың мұраты саялы мемлекет болу, сенің халқың (сондай) мемлекетке ұқсайды, сондықтан да барша халқың — өз дәулетің. Патшаның патшалығы — халықпен бірлікте, халқыңның дәулеті — патшамен бірлікте.

Әділдігің сенің бұлтқа ұқсайды! Бұлттың мұраты барша ғаламдағы адам мен жын, пері мен диюға дейін - бәрі де бір болмыс хикаясымен саған бағынышты, Алла бір, сыңары жоқ, өсімдіктер, ағаш, от - шөп, кәшек, гүл-шешектер, астық, егіншілікке бәріне бірдей пайдалы болу. Жаңбыр хақтың пәрменімен жауар, барша халыққа тиген әділдігің жаңбырға тең!

Затың сенің айыңа ұқсайды! Ал айдың мұраты барша ғаламдағы жандыға нұрын төгу. Сенің де барлық елге рақымың төнер. Сойыр тал үлестіріп жарылқауың теңізге ұқсайды. Теңіздің мұраты дария түгенбесе, түгенбеу. Дария суын ешкім де ішіп тауыса алмас. Сол сияқты сенің де қазынаң, дәулетің қаншама сыйға, жәрдемге үлестіргеніңмен, мәңгі ортаймас.

(Патшалығын сипаттау)

Еділ-Жайық иесі — хан. Ойда орыс, қырда татар - баршасының ұлыстарын қорғаушы хан. Тарихтың мың да төртінде пайда болды. Орыс мемлекетінде ұлы хан. Дәулет-ана жар болып, Москва шаһарында алтыннан таққа отырған, халайығын жиып, сап-сап әскерін жиып, дұшпанына қарсы тұрған хан! Оңы мен солында сұлтандар, бектер және мырзалар, әрқайсысы аш арыстандай батырлық жолына түсіп, дұшпанына үрей салып, черкес пен татарға жеңіс қылышын шауып, неміс королы аяқасты болды. Шам мен Иракқа жеңіспен жетпек.

Тарихтың мыңда бесінші жылы айтулы жорық жасап, інжу-маржанға кенелді, (олардың) бірде-бір данасы Рұм мен Қытайда жоқ. Оның бағасы күннен-күнге арта түссін, дәулеті бұзылмасын, мемлекет! әділ келіп, залымдық (бас) көтерсе күші кетіп, күндіз бұлт арасынан күн көзі көрінгендей, біздің патшамыз Борис ханның дәулеті ашылсын. Жедел Рұм, қытайды алуы, жеті ықылам кәшүрні билеуі жақындай түссін, мәңгі ыдыстан шарап ішіп, жалған дүниеде дәулет пен бақытқа жолығып, барша тілегі, Алла жар болып, іске ассын!

Қызметіндегі әмірлерін сипаттау

Қызметінде жүрген сансыз сұлтандар, уәзір бектер және мырзалар ұлы дәрежеңе күнде табынуға келер. Сансыз түмен халқың бар. (Оған) әділ болу саған лайық. Мемлекетіндегі әр іс саған муафиқ, дәулет береке саған уамиқ. Барша ұлыстарыңның ортасында Мәскеу атты шаһарыңды, дұшпандарын көп көрер (көре алмайды). Толық аттан легенде қала мен қамалда жүз мың даяр қолың бар. Әрбір қақпаңа әр күні қояр жүзден сақшың бар. Тәңірі әзелден саған бақ берді, Сүлейменнің тағы саған бұйырды. Әділдік келді, залымдық өшті. Кім сені көре алмас? Саналы жан саған құлдық құрып, қызмет жасаса, мәртебесі артар! Кім білім жинап, көңілінде тұтса, дәулеті артар. Игілік оған жар болса, бейнетті кім тартар!

Қарашадан қызметте жүрген мыңдаған бектерің бар, аттанып шықсаң жер қайысар! Ала тулы ақ ордаң бар! Көктегі бұлт кепті көп әскерің бар! Ай кепті, күн кепті халқыңа тиер жарығың бар! Барша орыс, татар, неміс және поляктың Борис атты ханы бар! Дұшпаныңда не дегбір қалды!

Батыс пен Шығыстан елшілер келді. Баршасы келіп қарасты. Бірақ солтүстік пен оңтүстікте мұндай айбатты әскерді көрмеген еді. Жаһан ішін, дүниенің түкпірін кездім мен, көп кітаптарды оқып һәм білдім мен. Әділдік пен қанағатшылдықты да көрдім мен, бірақ мұндай қайырымды жомарт патшаны еш көрмедім! Күнде сенің қайырымың кемімес! Қазынаңда еш малың түгенбес! Төрт тарапқа таратсаң да кемімес! Кім сенің шарапатыңа жолықса, өлсе де өкінбес! Бористі сипаттау (осымен) аяқталды.

Урус хан дастаны

Кейінгі замандарда әркімдер айтқандай, Шыңғысхан ұлдарына әскер бөліп берді. Әрқайсысына төрт мың қолдан тиді. Әуелі Жошыға төрт мың әскер беріледі. Ол Еділ бойында өтті. Содан соң Жошының бар әскері (оның) екінші ұлы Батуға қалды. Батуды Сайынхан деп атайтын. Сайын хан барлық батыс елдерін, Ібір-Сібірді, болгар және башқұртты, орыс және черкесті, неміс королін, Қырым, Дешті Қыпшақты да, Темир-капкаға дейін биледі. Өзі Еділ бойында қаза болды. Көп жайлардан соң ұлыс Тоқтаға ханға қалды. Тоқтаға ол заманда Ноғаймен араз еді. Біраз уақыт Ноғайменен соғысты. Ақыры ноғайды сындырды. Ерген он жеті адамымен Ноғай башқұрт қашып барды. Өзі жаралы еді. Жолда оны Урус ұстап алды. Урусқа ил «мен Ноғаймын» деді. Урус оны Тоқтағаға алып келе жатқанда жолда кенеттен қайтыс болды.

Тоқтаға Еділ бойында бірнеше жыл патшалық етті. Содан соң Тоқтаға өмірден қайтты. Одан ұрпақ қалмады. Башқұрт Тоқбұғабекұлы басқарушы бек болды. Одан Хоразми бек болды. Мұса мен Ямғурчи бір анадан туған еді. Одан соң Ямғурчидің ұлы Ағиш бек болды. Ұлысты сол биледі. Содан соң Хасан бек болды, бірақ ұлысты Алшағыр мырза биледі. Хасан бектен соң Мұса бектің ұлы Шидак бек болды. Содан соң Шейх Мамай мырза ұлысты биледі, бірақ өзі бек болмады. Содан соң Юсуф бек болды. (Ол) Мұса бектің ұлы еді. Содан соң Мұса бектің ұлы Исмағұл бек болды. Содан бектік Исмағұл ұрпағынан бұ заманға дейін кеткен жоқ. Өзгелердің бәрі мәртәбадан түсті.

...Ұлысты енді сол (Тікбұға - ауд.) биледі. Қият Истай мен чичут Алатай Иран жеріне барып Тагрылча ұлы Өзбекті алып келіп, хандыққа отырғызды. Башқұрт Тоқбұғаны өлтірді. Өзбек хан неше жылдар Еділ бойында патшалық құрды. Оның ұлы Жәнібек хан болды. Өзбек ханның орнына отырды. Ол да бірнеше жыл патшалық құрды. Екеуі елу жыл патшалық кешті. Жәнібек хан өлген соң, қарауындағылары әрқайсысы әр тарапқа тарқады. Жәнібек ханның уалаятын Фетка Науақрат келіп бұзды. Осы арада Орус хан Алатауға әскерімен кетті. Ол заманда Жәнібек ханнан соң қият Исатайұлы Чирақтлу ұлысты түгел биледі. Чирақтлуны Орус хан өлтірді. Орус ханды бәрінің аталары патшалыққа отырғызды. Содан Орус Алатау маңына орын тепті. Ол өте биік көрінетін тау ... Ол таудың қисапсыз (көп) сулары да бар. Талашқыры шаһары сонда. Отырар, Сайрам шаһарлары Хивата жақын. Чу, Талаш, Ыстық көл, Текелік, Алмалық және Қаратал сол елдерде. Иетикентте сонда. (Адамдары) өте биік, қуатты және сәнді, батыр келеді. Бұл мәлім және белгілі (жай). Орус хан неше жылдар осы жерде патшалық құрды. Ақырында солтүстік жағында Кишим деген жерде ажал тапты. Оның ұлы Құйырчық еді. Атасынан соң ұлысын сол биледі. Ол заманда Қашғар уалаятымен қақтығыс бар еді. Бұл Құйырчық сұлтанды атасынан соң патшалыққа отырғызысты. Құйырчық хан етіп еді. Оның ұлы Барақ аталық болатын. Атасынан соң падишаһ болды. Ұлысты түгел өзіне қаратты. Құйырчық, ханнан соң соны хан көтерісті. Барақ ханды жеңімпаз батыр, алып еді деседі. Айналасындағы уалаяттарды өзіне тәуелді қылды. Ақырында Еділ мен Жайықтың арасы, Сарайчыққа жақын Қазы, Наурызбен ұрыста ажал тапты. Оның ұлын Кіші Жәнібек хан деп айтады. Бұл Жәнібек хан атасының ұлысын биледі. Оның ұлдары көп еді. Аңызға айналған... зағлы қырық інісі бар. Есімдері белгілі ұлдары мен немерелері осы еңбекте айтылады. Аты әйгілі болған ұлдары мыналар: Қасым хан, Қанбар сұлтан. Бұл екеуі бір анадан. Өсак хан, Иадик хан. Бұл екеуі бір анадан. Бауыш, Байұйдаш. Бұл екеуі бір анадан. Қожаш хан. Бұл анасынан жалғыз еді.

Тоқтамыш хан дастаны

Бұл Тоқтамыш хан Еділ бойында өтті. Тайқожа ұлының ұлы еді. Оның хикаялары әр түрлі (сипатта) мәлім және белгілі. Құтлу Қия ұлы Едіге Кучук оның кеңесшісі (серігі) еді. Бір уақытта оның көңілі қалып, Едіге Кучукке қаһарын төгіп, өлтірейін деді. Одан құтылып, неше жылдар өткеннен соң Темір бектің әскерін бастап келіп, Тоқтамыш ханды қашырды. Темір бек күшінен (сипатынан) Тоқтамыш хан солтүстік тарапқа қашты, аштықта, сусыздықта болып жүрді.

Содан соң қарауылға Ятым батырды, одан кейін Тобал батырды, одан кейін арғын Қарақожаны қойды. Өздері бірнеше нөкерлерімен (демалуға) жатып еді. Едіге-Кучук ұлы Нураддин әскер қолбасшысы еді. Ол қарауылды, әуелі Ятым батырды, содан соң бәрін қапысын тауып өлтірді. Хан нөкерлерімен бейқам еді, олардағы опат болды...

Тоқтамыш ханның мәлім, белгілі ұлдары мыналар, аттарын таратып айтсақ - Жалаладдин сұлтан, екіншісі Кучук сұлтан, үшіншісі Жафарберді сұлтан, төртіншісі Қалымберді сұлтан, бесіншісі Қадырберді хан, қызы Жанике атты еді. Оны Едіге би алды. Едіге -Кучук Жаникені алғанда Қадырберді хан үш жасар еді. Жанике (оны) Едіге бектен өтініп алып қалып, бір кеште біреумен жасырын қашырып, Қырымға жіберді. Кейіннен он бір жасында Қадырберді хан Қырым әскерімен келіп, Еділ дариясынан көшіп өтіп, Едіге бекпен соғысты. Сол ұрыста Едіге бекті өлтірді. Қырым әскерінің әскербасы ұлықтары: «Бұ жылы жазғысын осында қалайық, атымыз семірсін, ұрысқа күш-қуат жинайық, Еділ тоңа қысында қайтармыз» - десті. Ол сөзді (Қадырберді хан) жаратпады. Түркі өлеңі:

«Еділ тоңса кім кешпес,

Едіге өлсе кім бармас!

Еділ тоңбай тұрып,

Едіге өлмей тұрып» - деді.

Осындай серт берісіп қатты ұрысқа кірісті. Едіге бек жаралы болды. Қадырберді хан да жарақаттанды. Екі жақ әскері бірін-бірі қырып салды. Ичкили ұлы Хасан Едіге бидің мініс атын ұстап тұрар еді. (Сол) Қадырберді ханға «Едіге мұнда жатыр», - деп хабар береді. Келіп оны өлтірді. Қадырберді хан да сол жарақаттан артынша бірнеше күн өткен соң қайтыс болды.

Темирбек (Темирик) ұлан ұлы Темир Қутлу хан дастаны

Бұл іс Еділ бойындағы мемлекет Хажы Тарханда болған. Оның хикаялары өз дастанында әр жерде кездеседі. (Темир - Қутлу) Едіге бекпен бірі хан, бірі бек еді. Заманында көбейіп, ұрпақ өсіріп (өмір) кешті. Темір Қутлу ханның ұлы Темир-хан Оның ұлы Болат-хан. Оның ұлы Кичик-Мұхаммед-хан. Оның ұлы Ахмед-хан. Сол Ахмед ханның үш әйеліңнен тоғыз ұлы болды. Мұның ішінде сұлтан Хасан мырзаның қарындасы Бикей бикемнен туған ұлдарының аттары бұлар: Мұртаза хан. Едіге сұлтан, Хусайн хан, Дәулет сұлтан және тағы бұл бикемнің ұлдары: Шайх-Ахмад-хан, Қожан сұлтан, Жанай сұлтан және тағы Уйшун бикем ұлдары: Саийд-Махмұд-хан, Сайид-Ахмад-хан, Баһадур сұлтан.

Улуғ-Мухаммедханның ұлы Махмутек-хан Қазан уәлаятына келген еді. Оның ұлы Ибрагим-хан, оның ұлы Мұхаммед-Амин-хан, Ғабдул-Латиф-хан, Гауһар-Шад-ханым. Ал Кичик-Мұхаммед ханның ұлдары: Махмуд-хан, Ахмед-хан, Иакуб сұлтан, Бахтияр сұлтан. Тимур-Кутлу ханның ұрпағы тәмам болды.

Қажы Керей хан дастаны

Оның әкесі Далук-Кияс-ұлан, оның әкесі Дәулет-Қожа-ұлан, оның әкесі Таштемир-ұлан, оның әкесі Темир-қожа-ұлан, оның әкесі Құлу Қожа ұлан, оның әкесі Қара-Куяс-Көбежек-ұлан.

Қажы Керей ханның ағасы, Жанкерей сұлтанды қоңырат бектері (В-билері) өлтірген соң, әлі жас Қажы Керей сұлтан қашып Чақырған байға жалданып жүргенде, бектер өз араларында бірімен-бірі жараса алмай Қажы Керей сұлтанды іздеп тауып, хандыққа қойды. Хиджра бойынша 956-жылдың джумада ал-ахир айында сұлтан елінде Сұлтанғали ұлы Құл Чора башлық, оймас елінен Балташ бай бір он кісімен, шанақ елінен Өтек бай бір он кісімен, иачи елінен Қошай ұста бір он кісімен, Сырда елінен Қалитали бай бір он кісімен, чыжык елінен Ямгурчи мен Қызыл-Құрт бір он кісімен, шабши елінен Жан-Чора-бек бір он кісімен, онта елі мен нурма елінен Қул-Урус пен Алике бір он кісімен, шайхзада елінен Қулуш мырза бір он кісімен, тағы бір он - ақ-чорадан, төрт үйлі кебак-черемиш Мұхаммед-бек елінен Текелі бір он кісімен, ескі жұрттан Жәдігер бай, Қасым-Сеийдбай бір он кісімен, қара-дулат елінен Қонақ ұста бір он кісімен, хаирлы елінің бахшында Хафиз бір он кісімен, қаратайшаның Тұшанағы бір он кісімен, Темирчи елінен ұста ұлы Ноғай бір он кісімен - міне, осылар Қажы Керей ханды патшалыққа алып келіп хан сайлады. Тәмам.

Едіге би дастаны

Шежіреде әуел бабасы Абу-Бакир... Оның төрт ұлы бар еді. Екеуінен кіші ұлының аты Махмұд аталығ еді. Шамда патша еді. Оның ұлы сұлтан Катиб аталып еді. Ол һәм Шамда патша болды. Оның ұлы сұлтан һармаз еді. Ол Мысырда патша болды. Оның ұлы сұлтан Халид еді. Ол Сарсарда патша болды. Оның ұлы сұлтан Уалид еді. Ал һәм Сарсарда патша болды. Оның ұлы сұлтан Қыдыр. Ол һәм Сарсарда патша болды. Оның ұлы сұлтан Мулуд еді. Ол һәм Сарсарда патша болды. Оның ұлы Абу Алфеис еді. Ол Антакияда патша болды. Оның ұлы сұлтан Салим еді. Ол һәм Антакияда патша болды. Оның ұлы сұлтан Садық еді. Ол һәм Антакияда патша болды. Оның ұлы сұлтан Абулхак еді. Ол Мадайнда патша болды. Оның ұлы сұлтан Ғушман еді. Ол һәм Мадайнда патша болды. Оның ұлы Жалаладдин еді. Ол Қастинатинде патша болды. Оның екі ұлы бар еді. Бірінің аты Адһам және бірінің аты Баба Туклас еді. Баба Туклас Қаабада патша болды. Баба Тукластың ұлы Терме аталығ еді.

Бұл Терме Еділ-Жайықта қайтыс болды. Оның ұлы Каричи аталығ еді. Еділ-Жайықта қайтты. Оның ұлы Ислам-Қия. Ол һәм Еділ-Жайықта қайтты. Оның ұлы Қадыр-Қия. Ол дағы Еділ- Жайықта қайтты. Оның ұлы Қутлу-Қия. Ол Құмкентте қайтты. Оның ұлы Едіге би, Алла оған рақымын төксін!

Қутлу-Қияны Орус хан шәһид еткен. Және Баба-Тукластың төрт ұлы бар еді. Бірі Каабада патша болды. Бірі Каабаның жанында жатыр. Ал бірі Ургенчте жатыр. Бірі Қырымда, Уч-Утлуқта. Енді бір айтуда Баба-Тукластың белгілі үш ұлы болған. Бірінің аты — Абас, Каабаның он жағында. Бірінің аты — Ғабдул Рахманқожа. Ол дағы Каабада жатыр. Ал бірінің аты — Терме. Ол Еділ-Жайықта қайтыс болды.

Пайғамбар — Алла өкілі, (оған) нұр жаусын! - қабірінен Сейид Нақыпқа хабар беріпті; екінші - Алем-Мұртаза-Сейидке; үшінші - Баба-Тукластың атасы Азиз-Кераматқа. Өзбек хан мұсылман болғанда Узак-Чораны қасиетті Каабаға жіберіпті. (Узак Чора) ол жақтан бұл үш ерді алып келіп, (Узбек хан) мұсылман болыпты.

Едіге бек Тоқтамыш ханның ұлысын биледі. Оның хикаялары оған арналған дастандарда, әр жерде кітаптарда болу керек. Ол да Еділ бойында өтті. Оның ұрпағы Татаятқа дейін әулетті ұрпақ болып келді. Біздің замандағы Оқу-Шрақ содан пайда болды. Едіге бек (алпыс үш жасында қаза тапты, Қадырберді ханмен (болған) ұрыста (алған) жарақаттан. ...атақты ұлдары еді. Ұзақ уақытқа дейі өніп-өсіп өтісті.

(Едігені) Барын Сарай өлтірді. Едіге бидің ұлдары туралы толық мәлімет мынадай: Нураддин мырза, Мырза Қасым, Сейдғали мырза.

Жасында қаза болған екеуінің есімдері белгісіз. Бұл бесеуі бір анадан. Қожа ханның қызы Бахтылы ханымнан туған еді. Сейдғали мырза да жасында өлді.

Какуат. Бұл кабардин алыптың хатунынан туған еді. Ол Нұраддинға тете (болатын). Мансұр би. Бұл Құйырчық ханның қызы Сүйдүнімден туған еді. Қази, Наурыз. Бұл екеуінің анасы қоңырат қауымының қызы еді. Аты мәлім емес.

Едіге биден соң, Мансұр би болды. Ол атасының қайым мақамында болды. О уақытта, (яғни) Едіге бидің көзі тірісінде, Нұраддин мырза іш ауруы тиіп, отыз жеті жасында қаза болды. Мансұр би атасының ұлысын биледі. Оны Барақ хан өлтірді. Содан соң Қази, Наурыз Барақ ханмен соғысты. Барақ хан сол соғыста өлді. Ол ұлыста Мансұр бидің орнына Қази би болды.

Нұраддин мырзаның ұлдары Афас, Окас, Хуразми еді. Мансұр би қаза болған соң, Афас би болды. Атасының інісі Қази бидің ұлысын сол биледі. Содан соң Оқас би болды. Біраз уақытқа дейін ұлысты сол биледі. Қырық тоғыз жасында өмірден қайтты. Афас би сексен жасында қаза болды.

Оқастың ұлдары Мұса, Ямғұрчи еді. Атасынан соң Мұса би болды. Ұлысты сол биледі. Ямғұрчи атасының көзі тірісінде би болды. Содан Хуразми би болды. Мұса Ямғұрчымен бір анадан туған еді. Содан соң Ямғұрчының ұлы Агиш би болды. Ұлысты сол биледі. Содан соң Хасан би болды. [Бірақ] ұлысты түгел Тагир мырза биледі. Хасан биден соң, Мұса бидің ұлы Шайдақ би болды. Одан соң ұлысты Шайх-Мамай мырза биледі. Өзі би болмады. Содан соң Юсуф би болды. Мұса бидің ұлы еді. Одан соң Мұса би ұлы Исмаил би болды. [Содан] бері бүл заманға дейін билікті Исмаилдың ұрпағы иемденеді. Өңгелері мәртебеден түсті.

Бекқондур (Бекқонды) ұлан ұлы Хажы Мухаммед хан дастаны

Ол кез Қадірберді хан мен Едіге бек айқасқа түскен. Жайықтан шыққан Илек суы бар. Одан үш жылға бөлінеді. Сол үш жылғаның ортасының бойында Қадырберді хан мен Едіге бектің қырғын кездесуі болды. Ол кез Хажы Мұхаммед ұлан еді, бір уәлаяттан бір уәлаятқа өтіп барар еді. Өзі йулақ батыр бойлы ірі еді. Оқтары ұзын-ұзын еді. (Ол туралы) Едіге бекке мәлімет береді. Едіге оны өз алдына шақырып «Қайдан келіп, қайда барасың» деді. Ол айтты: «Мен Қурал уәлаятына барамын». Онда Едіге айтты: «Сен менімен бірге болғын, тәңірі ісімді оңғарса, мен сені хан етемін», -деді. Ол қабыл алды. (Едіге)жолда Хажы Мұхаммед ұланды әскерге қолбасшы етті. Аянбай ұрысты. Қадірберді ханды алтын садағымен кесе атты. Содан кейін Ер Көше де жығылды. Оны Ноқас Алтын батыр барып өлтірді. Содан Өзбекия арасында кең тараған хикаяда мынадай делінеді: «Едіге бек һәм қаза болды, Мансұр бек болды. Хажы Мұхаммед ұланды Мансұр бек хан етіп, бірі хан, бірі бек болып жүрер еді».

Мансұр бекті Барақ хан өлтірді. Содан соң бір күні Хажы Мухаммед ханды һәм Барақ хан өлтірді. Және тағы Хажы Мухаммед ханның ұлы Мухаммед тек хан болды, оның ұлы Кулук хан болды, оның ұлы Ибак хан, оның ұлы Мұртаза хан, оның ұлдары: Жанкерей сұлтан, Ахметкерей сұлтан, Кучум хан. Хажы Мухаммед ханның ұрпағы (осымен) аяқталды. Аты-жөні (намдары) белгілі болғандары осылар.

Тулушиқ ұлан ұлы Булхайр хан дастаны

Булхайр хан Ташкент - Түркистан уәлаятында патша еді. Оның қабірі Сығанақ қаласында. Оның ұлы Шахбутақ сұлтан. Булхайр ұлы Нураддин мырзаның ұлы Окас бекпен үлкен достығы бар еді. Олар жайлы «екеуі бір кеседен бал ішкен дейтін. Араларында сондай берік достық болды. Бір уақытта бірі хан, бірі бек болып жүрген еді. Кәне тағы Шахбутақ сұлтанның ұлы Шабақ хан. Оның ұлы Тимур. Оның ұлы Көкбөрі. Оның ұлы Кучум, Сүйінчик. Ғабид хан һәм Булхайр ханның ұрпағынан. Оның ұлы Бирхан (Борхан хан). Жәнібек сұлтан һәм Булхайр ханның ұрпағынан. Оның ұлы Ескендір хан. Оның ұлы Ғабдулла хан. Кучум ханның ұлы Ғабдиллатиф хан. Оның ұлы Зулнун сұлтан, сұлтан Сеит хан Жомарт хан сұлтан, Мұхаммед сұлтан. Сүйінчик ханның ұлы Барак хан. Оның ұлы Дәруіш хан. Баба хан, Хоразми шаһ сұлтан Булхайр ханның есімдері белгілі ұлдары болады...

Ибн Араб ұлан ұлы Идгар хан дастаны

Ибн Араб ұлы Иадгар ұлан еді. Мұса, Ямгүрчи хандардың тегі (туысы) (туралы) Өзбекия арасында мынадай сөз айтылады. Обы ханның дастанында бұл заманда да келтіріледі. Ол Ибак ханға Ак бегімді берді. Ол Хажы Мұхаммед ханнан бері Едіге бидің ұрпағымен құда еді. Бүгінге дейін арақатынасы, достығы үзілген жоқ. Екінші, Булхайр хан (ұрпағымен де) достығы бар еді. Мұса бидің қызы Афай бегімді Сүйінчик ханға берді. Бәрінен үлкені Окас би қызы Дәулет сұлтан бегімді Нахаттың Ахмед ханға берді. Араларында күдік туып, Ахмед ханды Ямғұрчи өлтірді. Ол уақытта Иадгар хан еді. Хорезми уалаятына (аттанғанда) Иадгар хан Мұсаны әскербасы етті. Содан Хорезми жұртын алды. Иадгар ханның ұлы Борақы сұлтан. Борақы ұлы Аблак, Иманак. Аблак ұлы Илпарс хан. Оның ұлы Сұлтанғазы, Өмірғазы. Аблактың бір ұлы Есенкұл хан. Иманақұлдары - Бужуға хан, Саған хан, Қалхан, Ағатайхан. Саған хан ұлы Иусун хан, Жүніс сұлтан, Баруан Құли сұлтан. Бужуга ханның ұлдары Даут сұлтан, Айш сұлтан. Дуаныш ханның ұлы Тин Мұхаммед хан, Махмуд сұлтан, Әли сұлтан. Иадгар ханның ұрпағы осымен аяқталды. Мәлім, мәшһүр еді. Біраз уақытқа дейін өніп-өсіп өтті.

Ораз-Мұхаммед-хан дастаны

Оның әкесі Ондан сұлтан, оның әкесі Шығай хан, оның әкесі Иадік хан, оның әкесі Жәнібек хан, оның әкесі Барақ хан, оның әкесі Құйырчық хан, оның әкесі Орыс хан.

(Арғы) замандардан еске алынған Оразмұхаммед ханның ата-бабалары оның барлық үрім-бұтақтарымен бір дастанда айтылып келді. Себебі Урус ханнан Жәнібек ханға (дейін) төрт буынды. Өткен заманға (байланысты) еске алынып еді, (енді) Жәнібек ханның ұлдарын бұ заманға (байланысты) тағы да атадық та, оның ұл - немерелеріне дейін өніп-өскен ұрпақ болып өтті және қазірге дейін мәлім - мәшһүр демекпіз.

Олардың әрбірі бірнеше ата болып өз уәлаяттарында патшалық қылып, атақты болып өтті. Олардың (арасында) аса белгілі болғаны Қасым хан еді. (Ол) Жаған бикемнен туған еді. Ұзақ уақыт атасының ұлысында патшалық етті. Төңірегіндегі уәлаяттарды өзіне қаратты. Оның хикаялары әр жерде кездеседі, (көпке) мәлім - мәшһүр. Ақыры Сарайчықта өлім тапты. Бүгінде оның қабірі Сарайчықта. Оның ұлы Хақ-Назар-хан. Ханық-сұлтан-ханымнан туған. Оның хикаясы мәлім - мәшһүр.

Хақ-Назар-хан өзара болған қақтығыстарда опат болды. Оның ұлдарынан патшалық біржола кетті.

Қанбар сұлтан барлық жағдайда Қасым ханның жанында болды. Әскерінің қолбасшысы. Оның ұрпағына патшалық тимеді.

Енді Осак-хан. Оның ұлы Болат сұлтан. Оларға патшалық тимеді. Ақыры, Болат сұлтан ұлдарымен ноғаймен (болған) ұрыста шәһит болды.

Енді Қасым хан замандасы Жәдік-хан еді. Шағым мырзаменен (болған) ұрыста Жыланды төбеде бір ұлымен шәһит болды. Оның қабірі Үргенчде Бақырған атада, сонда жерледі.

Жәдік ханның қатыны, қимасы көп еді. Ұлдары да біраз болатын. Аты шыққан ұлдары мыналар: Турум-хан, Бөкей сұлтан, Шығай-хан, Мәлік сұлтан. Соңғы екеуінің анасы Абай-хан-бегім. Тугум-ханның ұлдарын тоғыз сары деп атайтын. Мәлік ұлы Башибек сұлтанмен, тоғыз сары ұлдары мен Жағат уәлаяты маңында шәһид болды. Отыз жеті сұлтан мәлім - мәшһүр еді.

Бөкей сұлтаннан ұрпақ болмады. Бауш-Бұйдаштың ұлы Әдік сұлтан. Оның ұлы Бұйдаш-хан. Әдік сұлтанның ұрпағын бес ұл деп атайды. Бұйдаш-хан Барақұлы Дервиш-ханмен соғыста өлді. Бес ұлдың ұрпағы жиырма төрт сұлтан сонда шәһид болды. Бес ұлға патшалық тимеді. Қасы бірлері сол елде келте хандық құрды, (бірақ) аты белгілі болмады.

Бурундуқ-хан. Оның ұрпағы (хандық) мәртебеден айырылды.

Ахмад-хан. Узбекияда Ахмад-хан деп атайды. Ол дағы біраз уақыт хан болды. Шидақ-бекпен болған ұрыста шаһит болды, Орақ мырза шаһит қылды.

Тахир-хан болды. Біраз күн хандық құрды, бірақ патшалық (сырын) білмеді.

Ал Шығай ханның хикаяты, әр (түрлі) жағдайда батырлығы мәлім - мәшһүр. Ақырында жалғыз қалып апат тапты. Бүгінде қабірі Күмішкентте, Әлі атаның панасында жерленді. Шығай ханның әйелі көп еді. Мәлім - мәшһүр үш ордасы бар. Олардан туған ұлдары мыналар: Сейитқұл-сұлтан, Ондан-сұлтан, Алтун-ханым - Байым-бикемнен туған еді. Тәуекел-хан, Ишим-сұлтан, сұлтан Сабыр бике-ханым. «Бұл үшеуінің анасы Жағаттың Яхшым-бикемі болады. Әли-сұлтан, Сулум-сұлтан, Ибрагим-сұлтан, Шахим-сұлтан -(бұлардың) анасы Бурундуқ ханның қызы Дадам-ханым болады».

Ондан сұлтанның хикаяты әр жерде, қаласаңыз кездеседі. Асқан ұлы батыр, атқыш еді. Барлық жағдайда төңірегін жайпаған асқан батыр еді. Шығай ханның уағында әскердің қолбасшысы болды. Оның хикаялары мәлім - мәшһүр. Ақырында қалмақ шаһит қылды.

Отыз жасында қаза тапты. Оның қабірі Қожа-Ахмад-Яссауи - алланың рақымы жаусын! -панасында. Оның әйелі және қимасы көп еді. Көп уәлаяттардан алып еді. Өз араларынан да алып еді. Мәлім - мәшһүр екі үлкен ордасы бар еді. Оларда туған ұлдары мыналар: Алтун-ханымнан (Осак ханның ұлы Болат-сұлтанның қызы) туған - ислам патшасы (Тәуекел хан), Ораз-мұхаммед хан, Татлы ханым; Чуюм ханымнан (Бурундук-ханның ұлы Кимсин сұлтанның қызы) туған - Көжек сұлтан. Ол ислам патшасы Тәуекел ханда әскер қолбасшысы.

Қазіргі уақытқа дейін сол елде. Оразмұхаммед хан сегіз жасында өзара қақтығыста қаза болған ұлы бабасы Шығай ханнан айырылды. Он үш жасында әкесі Ондан-сұлтан шаһит болып, одан айырылды. Біраз уақыт тарлықта Сейдек бидің алдында кіріп тарлық шекті. Одан он алты жасында барлық христиан падишаһы Борис Федоровичтің құлдығына әзір болды. Ол күннен қазірге дейін патша Борис ханның қызметінде. Ұлы мәртебелі патша құлын жарылқады. (Бұл) тарихтың мыңыншы доңыз жылының соңынан еді. Тышқан жылы, ұлы рамазан айының он бесінші күні бүкіл орыс патшасы Борис Федоровичтің жарлығымен оңы мен солында қараша қызмет бектері отырып, көше-көше, қатар-қатар мылтықты жауынгерлер сап түзеп және салтанатпен қол қусырып тұрды. Саясат үкімі мен Оразмұхаммед хан Ондан-ұлы сұлтанды бетке алып бұйырды. Ұлы мәртебелі патша алтын тағына мініп, ұлы мәртебелі бабасына сұлтан ұлы жанаса отырып, Оразмұхаммед ханға құтты болсын айтты. Тақтың суреті мынадай. Тәмам.

Ұлы мәртебелі патша еншіге суюрғал берді, жеңілдіктер жасады. (Оразмұхаммедке) Керман шаһарын суюрғал етіп берді. Бірнеше күн ұлы мәртебелі патша жанында сән-салтанат құрып тұрды

Керман шаһарының бектері, мырзалары, қара халқы екі жүз кісі әзір еді. Ұлы мәртебелі патша рұқсат берді. Оразмұхаммед ханға алпауыт - тілмаш қосып шәввал айында бейсенбі күні Керман шаһарына шығарып салды. Керман ұлықтары да ұлы мәртебелі хан көшіне ерді. Бір апта ішінде, сол айдың жиырма төртінші күні тарихтың мыңыншы (жылы) бейсенбіде құтты қадам, құт берекемен Керман шаһариға келіп түсті. Бірнеше күн дәулетімен (болып) сый-құрмет көрді. Құтты зүлхиджа айына дейін. Содан соң тарихтың мыңыншы, тышқан жылы құтты зүлхиджа айының он үшінші күні бейсенбіде Ондан сұлтан-ұлы Оразмұхаммед-ханды хандыққа отырғызды. Ұлығы мен кішісі, орыс пен татарлар — баршасы сонда жиналды. Тамашалау үшін шексіз көп халық жиналды. Шайх-Али-ханның салдырған тас мешітінің ішінде молда, данышпандар, хафиздар, бектер, мырзалар, барлық ислам дініндегілер — барлығы мешіт ішіне жиналып, келісіп, құтты алтын тақты әкеліп, мешіт ішіне құрды. Борис Федоровичтің жарлығымен келген алпауыт (тілмаш) та сонда еді. Ескі жұрттың жәдігері Буляк Сайид хутбу қайырды. Қасындағы төртеуі жоғары мәртебелі ханды төрт жағынан алтын тақтың үстіне көтерді. Жиырма жасында ұлы мәртебелі Оразмұхаммед хан хандыққа отырды. Алла дәрежесін тұмырлық етсін!

Барлық үлкен мен кіші, молда және кадхудай, барлық ислам жұрты қатысты. Дұға - намаз оқылды. Қарашылары, аталық қызметтегілері жоғары мәртебелі хан үстіне (шашу шашты). Барша жиылғандар жоғары мәртебелі ханға құтты болсын айтысты. Бірнеше күнге дейін, сол ай өткенше күндіз-түні сый-құрмет көрсетілді. Сол күндері аса үлкен той жасалынды,бал мен шарап қысапсыз ішілді,жылқы мен қой, сиыр өте көп сойылды. (Хан) аса үлкен жиын шақырды. Әрқайсысына берер мансап, дәрежесін белгіледі. Молда және хафиздарға, жетім-жесірлерге, жалғыз - жақыбайларға қайыр-садақа берді. Кінәлілерді қамаудан азат қылды. Бұл қайыр-садақалар алла тағала жолына арналды. (Хан) патша Борис Федоровичтің тілегін тіледі, ылғи да ертелі-кеш бір кесе май ішсе (де), оны еске алмай ішпес еді. Және тағы өзі алла тағала құлдығына әзір еді. Пайғамбарлардың ұлысы Мухаммед Мұстафа - алла тағала оған нұрын төксін! - рухына ылғи да дұға және жалбарынышпен қайрылар еді. Алланың қалаулысы Адамнан пайғамбарлар бастаушысына дейін, (оның) үрім-бұтағы, оның замандас серіктері жолбасшы - ізгілер, әулиелер өткен - (бәрінен) ылғи да дұға және жалбарынышпен жәрдем сұрар еді. Үйсіз ғаріп және кемтарға рақым - мейірімділік жасар еді. Оң қолында шариғатпен іс жүргізсе, сол қолымен ұры - қарақшыны, жамандарды патша Борис Федорович хан жарлығы (бойынша) жаза қамшысымен аяусыз жазалар еді. Сол себеп те Керман шаһары Борис Федорович хан мемлекетінде тыныш (амаңлық) болды. Сол себепте күннен-күнге ислам патшасы - Насиратдин - Аб-әл фатих - Оразмұхаммед-хан баянды дәулетпен, йыл ашап, йуз яшап, мәңгіге дәулет оған серік болсын! Инша алла тағала амин я раббелғаламин.

Бұл тарихтың (жазылуына) себепші болған жоғары мәртебелі Оразмұхаммед ханның ата-анасынан (бері) құлдық қыла келген жалайыр тарақ тамғалы еді. Фарсы тіліндегі Чингиз-наме кітабынан түрік тіліне аударды, ал кейінгі замандары болғандарды өз естіп-білгені (бойынша) алла тағала жәрдем беріп, теріп жазды. Патша Борис Федоровичтің мәңгі әділдігі, ақтығын және тағы жоғары мәртебелі Оразмұхаммед-ханды жоғары мәртебелі патшаның құрметпен хандыққа отырғызғанын (айту) үшін жазылды.

Хазрет Нух Али-Ассаламдан Оғузға дейін, Оғуздан Хижратқа дейін, Хижраттан Чиңгизға дейін, Чингиздан бұ заманға дейін неше қилы патшалар, хандар өтіп еді, барлығы баяндалды.

Қадыр-Али бек, Хошум-бек ұлы, Тамджек-баһадур ұлы, Иран-джи-баһадур ұлы, Адамшак мырза атасы Қарач-бек ұлы, Құбай ұлы, Қанбар-мырза ұлы, Айтулы бек ұлы, Итбата ұлы. Шыңғыс хан заманында Сартақ ноян болған. Оның ұлы жалайыр Сба болады. Оның ұрпағы Жалайыр Тебре бек. Оның ұрпағы Шайх-Софы-бек болады. Оның ұрпағы Айтулы бек болады. (Ол) мәлім-мәшһүр болған. Урус ханның ұрпағында ұлы әмір болған. Урус-ханның оңы мен солы мынадай. Бұл жерде еске алынғаны, яғни миман - он қол, мисара -сол қол.

Мимана және Мисара

Қатағин қауымы болады екі сан. Алач мыңы болады үш сан. Қатағин қауымы өз араларында бұл заманға дейін үлкендерін біледі. Ал Алач мыңы арасында үлкені тарақтамғалы жалайыр болады. Шыңғыс хан заманынан бері бір мәртебеден үлкендік Тебребекке тиді, одан Шайх-Софы-бекке тиді, одан Айтулы-бекке тиді, одан Итбаға-бекке тиді, одан Қарач-бекке тиді, одан Тонка-бекке тиді. Алач мыңының ағасы болып келген осылар. (Бұл) Өзбекия арасында мағлұм - мәшһүр.

Тарихтың 1051 жылы аяқталды.

Қадырғали би бин Қосұм би тарихтың мыңда он бірінде қоян жылы мүбарак махаррам айының соңында сенбі күні бұл тарихты аяқтады...

Тәржімалағандар : Р.СЫЗДЫҚОВА, М.ҚОЙГЕЛДИЕВ





ӨТЕМІС ҚАЖЫ

ӨТЕМІС ҚАЖЫ - орта ғасырлық түркі халықтарының көрнекті тарихшысы.

Өтеміс қажы өмірі туралы нақты мәліметтер аз. Оның әкесі - Маулана Мухаммад Дости Шибан әулетінен шыққан Жәдігер (Йадгар) ханның қол астында қызмет атқарған. Оның бабалары да осы әулетке ертеден қызмет еткен, сондықтан олардың отбасының Шибан әулеті мемлекетінде ықпалы күшті болған. Өтеміс қажының дүниеге келген жері нақты белгісіз. Бұл мәселе бойынша тарихшы-ғалымдар арасында екі болжам бар: біріншісі — Өтеміс қажы XV ғасырдың 80 жылдары Жәдігер хан ұлысы мекендеген Сырдария өзенінің төменгі сағасында дүниеге келген, екіншісі — ол XVI ғасырдың екінші онжылдығында Жәдігер ханның ұрпақтары Жолбарыс хан мен Білбарыс хан өз мемлекетін құрған Хорезмде туылды. Өтеміс қажы алғашында осы Жолбарыс ханның(1512-1525) сарайында сарай жылнамашысы қызметін атқарған. Сонан соң ол Шибан әулетіне жататын һи сұлтанның (1558жылы өлтірілген) қол астында қызмет істейді.

Өтеміс қажы түркі тілінде жазылған «Шыңғыс-наме» атты тарихи шығарманың авторы. Бұл еңбек Іш сұлтанның тапсырысы бойынша XVI ғасырдың бірінші жартысында Хорезмде жазылған. Шығарманың қолжазбаларының кең таралмағандығынан, «Шыңғыс-наме» соңғы кезге дейін тек тарихшы мамандарға ғана белгілі болды. Бүгінде зерттеушілерге «Шыңғыс-наменің» екі қолжазбасы белгілі. Бұрынғы кеңес мемлекеттеріндегі жалғыз қолжазба Өзбекстанда сақтаулы. Оның мәтіні толық емес, оқиғалар Алтын Орданың атақты билеушісі Тоқтамыс хан (1380-1393) туралы әңгімеде үзіліп қалады.

Өтеміс қажының «Шыңғыс-наме» шығармасы өте қызықты тарихи еңбек болып табылады. Бұл - «даланың ауызекі тарихи танымына» жататын түркі қайнар бұлақтарының бірі (В. П.Юдиннің анықтамасы). Мұндағы мәліметтердің тарихи еңбектерде Алтын Орда деп аталатын кең-байтақ Жошы ұлысының халықтарының өмірін зерттеу үшін ғылыми маңызы зор. Еңбек Шыңғысхан және оның ұрпақтары билік құрған кезеңді қамтиды және мұнда осы мемлекеттің билеушілері туралы қызықты да, басқа жерде кездесе бермейтін сирек мәліметтер жинақталған.

Бұл өзіндік ерекшелігі, жаңашылдығы мен Алтын Орда тарихын зерттеушілер үшін ғылыми маңызы зор туынды.

«Шыңғыс-наме» мазмұнының негізі - Шыңғыс хан және оның ұрпақтары туралы халық арасында ауызекі түрде кең тараған тарихи аңыздарға құрылған. Оларды Өтеміс қажы «білетін адамдардың аузынан» жинап алған. Жинақталған материалға Өтеміс қажы сараптамалық талдау жасаған. Өтеміс қажы өз жұмысы туралы «Менің олар туралы (Шыңғыс хан ұрпақтары) білуге құштарлығым болды, сол себептімен міндетті түрде елдің аңызды жақсы білетін [кез-келген] адамына жолығып, шындықты айқындап, одан сұрап біліп және оларды танып таразысына салып, қажеттілерін жадымда сақтадым, ал құндылығы жоқ әңгімелерді қабыл алмадым» деп жазады. Өтеміс қажының аңыз білгірі ретінде аты шығады және осыдан кейін оның пікірі сарай маңындағылардың алтын орда билеушілері өмірінің кейбір оқиғаларын айқындау барысында шешуші рөл атқарады.

Әрине, Өтеміс қажының еңбекті жазуда тек ел ауызындағы аңыздармен шектелмейді. Халық арасында жинақталған материалдарымен қатар, ол Шибанилік жылнамашылардың қарамағындағы кейбір жазба құжаттарды да пайдаланды. Өтеміс қажы шығармасында өзінің қамқоршысы Іш сұлтанның ағасы Дост сұлтанның жазбаларына бірнеше сілтемелер жасайды.

Кейбір географиялық, мәліметтер Өтеміс қажының өз көзімен көрген деректер болып табылады. Ол өз өмірінде көп саяхат жасап, ертеде Алтын Орда құрамына кірген көптеген өлкелерде болған. Өз шығармасында бір охраны суреттей келе, ол бірнеше рет осы ауданның географиялық ерекшеліктері туралы мәліметтер келтіреді, бұл оның шығармасының құндылығын арттыра түседі.

Өтеміс қажының еңбегі XX ғасырдың басында-ақ зерттеушілердің қызығушылығын тудыра бастады. Белгілі орыс шығыстанушысы, академик В. В. Бартольд автор туралы кейбір мәліметтер келтіре отырып, «Шыңғыс-наме» Алтын Орда тарихы бойынша маңызды шығармалардың бірі екенін атап өтеді. Содан соң осы еңбек туралы татар тарихшысы А.З. Валиди (Тоған) жазған. Бірақ көп уақыт шығарма арнайы зерттелмеді. Тек 1992 жылы Қазақстан шығыстанушысы В.П. Юдиннің көп жылдық еңбегінің арқасында «Шыңғыс-наме» жарық көріп, ғалымдардың кең көлемді зерттеу нысанасына айналады.

ШЫҢҒЫС ХАН ТУРАЛЫ ОҚИҒАНЫҢ БАСЫ

Шыңғыс хан бір шеті Бағдат, екіншісі Үндістан, үшіншісі Дешті-Қыпшақ және Еділ өзені жатқан аумаққа ие болған кезде, ол осы аумақтарды өзінің төрт-бес ұлына береді. Ирак өлкесін ол Хұлағу ханға береді. Өз еліне Үгедей ханды қояды. Тулуй ханды өз қасында ұстайды. Шағатай ханға Бұхара, Самарқан, Хорасан және Хисар өлкесін береді.

Жошы хан оның ұлдарының үлкені еді. Ол [Шыңғыс хан] оған көп әскер беріп, Дешті-Қыпшақ өлкесіне тағайындап, оны сол жаққа жіберерде былай дейді: «Сенің аттарыңа жақсы жайылым болсын». Хорезм өлкесін де оған береді. Жошы хан Дешті-Қыпшаққа аттанып, әйгілі Ұлы Тауға келеді. Бірде ол тауда аң аулап жүргенде, оған марал - киік үйірі кездеседі. Оның [үйірінің] ізіне түсіп, садақ оғын жаудыртып келе жатып, ол аттан құлап, мойны үзіліп кетеді де, мерт болады.

ЕЖЕН ХАН ЖӘНЕ САЙЫН ХАН

Ежен хан және Сайын хандар белгілі хандар. Олар Тұралы ханның қызы Жошы ханның әйелінен туған. Оның басқа әйелдерінен туған тағы да он жеті ұлы болған. Іжан мен Сайын бір-біріне хан болуын ұсынған, Сайын хан жасырақ еді. Ол өзінің ағасы Еженге: «Сен менің ағамсың, сен менің әкемнің орнына әке болдың. Яғни, сен менің әкемсің. Біз басқа жұрт болып аттанып барамыз. Сен хан бол», - дейді. Ежен айтады: «Иә, жас жағынан мен сенен үлкенмін. Бірақ әкеміз сені өте қатты жақсы көрді және еркелетіп өсірді. Осы уақытқа дейін мен сені еркелетіп, саған бағынып келдім. Мысалы, былай болуы да мүмкін ғой: егер мен хан бола қалсам, бұрынғыдай саған бағына алмай қаламын, осыдан болып біздің арамыздан жік шығып, тіптен қақтығыс орын алуы да мүмкін. Осы себепті сен хан бол. Мен сенің хандық құруыңды көтере аламын, сен менің хандық құруымды көтере алмайсың». Сайын өзінің ағасына әлсін-әлсін ұсыныстар жасап, былай деді: «Бұл не деген сөз?! Заңды тұлға (жасақ ред.). Менің үлкен ағам сен тұрғанда, мен қалай хан болмақпын?» Ағасы келіспейді, сонда Сайын айтады: «Мұндай жағдайда екеуміз мынандай қадам жасалық. Ұлы атамыз Шыңғыс ханға барайық. Мен өз сөзімді баяндайын, сіз өзіңіздің сөзіңізді айтыңыз. Атамыз қандай шешім қабылдаса, солай істелік». Ағайындар бұл пікірді мақұлдайды. Бір анадан туған екі ұл, басқа аналардан туылған он жеті ұл — барлығы да бірге ұлы ханға аттанады. Олар өздерінің хан [атасына] келген кезде, хан оларға үш отау тігіп береді: алтын босағалы ақ үйді Сайын ханға арнайды. Күміс босағалы көк орданы Ежен үшін тігеді, ал шайбанға құрыш босағалы сұр орда береді.

Бір сөзбен айтқанда, Шайбан хан оғландары Тоқтамыс хан, Темір Құтлы және Орыс хан оғландарының алдында үш нәрсені мақтан етеді: «Сендерден біздің жолымыз үлкен» деп. Біріншіден, бұл - отауға байланысты. [Олар] былай дейді екен: Әкеміз Жошы хан өлімінен кейін біздің әкелеріміз біздің ұлы атамыз Шыңғыс ханға келеді, сонда ол Ежен мен Сайыннан кейін біздің әкеміз Шайбан ханға отау тігіп берген. Сендердің әкелерің үшін ол тіпті төбесі жабық арба да бұйырмаған. Және екіншіден, олар айтады, Өзбек хан қаһарына мінгенде, Қыйат Исатайға мейірімділік көрсетіп, оған сыйлық ретінде барлық өзінің оғландарын олардың ру, тайпаларымен бірге хошун етіп бергенде, ол бізге де құрметпен және сыйластықпен қарап, екі құрамды ел берген. Олар «Найзаның ұшымен бұл жұрттарды бағындырған Шайбан батырдың оғландарымыз» дейді екен. Олардың біреуі -қарлық, екіншісі - бұйрақ. [Біз] екі елді алдық, [және оны] Сайын хан біздің өзімізге қалдырады. Біз [басқа оғландар] сол Жыр Күл кесенесін салып тас және кірпіш қалап жатқанда және [олар] оны ұлы Теңіз Бұғы киіз үйінің есігінің алдында шеңбер құрып тұрғанда және оның құрметіне әнұран шырқалған уақытта тізе бүккен кезде, ол істерде біз болмадық». Бердібек хан тұсында Сайын хан оғландары ығыстырылған кезде, Тай Дуәлі бегім (Жәнібек ханның анасы) хан шаңырағы енді Шайбан хан оғландарына қалады деп шешіп, Маңғытай ұлы Қызыр ханды шақырып, оны сарай аумағына хан етеді. «Сайын хан оғландарынан кейін хан тағын игеру біздің қолымызға тиді», - дейді [олар]. Бұл әңгіме осында мысал ретінде келтіріледі.

ЕНДІ БІЗ ТАҒЫ ДА АЛДЫҢҒЫ ХИКАЯҒА КЕЛДІК

Шыңғыс хан өзінің оғландарына отау көтеріп берген сол кеште қонақ салт рәсімін өткізіп, келесі күні таңертең көрініс жасайды. Он екі шеңбер қойылады. Оның бектері рет-ретімен орналасады. Салтанатты жағдайда ас ішіліп болғаннан кейін, Сайын хан тізе бүгіп, тағы да былай дейді: «Әкеміз қайтыс болғанда, мен Еженге айттым: «Сен маған енді әке орнына әкемсің». Біз жат жұртқа бара жатқандықтан, сен хан бол дедім. Ол келіспеді. Қандай себеппен келіспегендігін түсіне алмадым. Мен сізге осынау өтінішімді айтуға келдім». Шыңғыс хан айтты: «Сайын жасаққа сай сөз айтты. Неліктен сен келіспедің?». Сонда Ежен де тізесін бүгіп, былай келді: «Иә, хан ием! Дұрыс, менің жасым үлкен. Бірақ әкеміз оны өте жақсы көруші еді және оны еркелетіп өсірді. Осы кезге дейін мен оған бағынып келдім. Ол болса маған бағынбайтын. Егер мен хан бола қалсам, онда мен оған бұрынғыдай бағынышты болмаймын, екеуміздің арамызда аштараздық пен жеккөрушілік пайда болады. Мен өзіңізге жағымсыз көрінгім келмегендіктен, мен хан болуға келіспеймін. Тек қана ол хан болсын. Мен оның хандық құруын қолдаймын». [Шыңғыс] хан осы сөздерге елжіреп, өзінің ұлы Жошы ханды есіне алады, олардың екеуін тағы да мадақтап былай дейді: «Ертең біз бектерімен ақылдасып, ханның заң ережесі бойынша өлкеліктерімен оң қанатты, ал Ежен ханға Сыр өзені бойындағы аймақтары мен сол қанатты береді».

Бір сөзбен, олар Шыңғыс ханда болған рәсімінен кейін, өздері хан болып тағайындалған аймақтарына келеді, Сайын хан Еділ өзенінің жағалауына келіп, жасақ құрып, Орыс жұртының қаласы Мәскеуге жорыққа аттанады.

Әңгіме былай болған. Сол жорықта [Сайын хан] Шайбан ханға отыз мың адам беріп, алдыңғы шепке жібереді, ал өзі олардың соңынан жүреді. [Шайбан хан] үш күндік жол арақашықтықта алда жүреді. Мәскеу патшасы жаудың келе жатқаны туралы хабар алып, жүз елу мың қолмен қарсы аттанады. Шайбан хан шұғыл жүріспен алға ұмтылады. Ол Бектерінің айтқан ақыл кеңесіне мойын бұрмайды. [Негізгі күштен] үш күндік жол арақашықтыққа алға ұмтылып, [орыс патшасының] әскері орналасқан жерге басып кіреді. Орыс патшасы Шайбан ханға қарсы тұра алмайды, Шайбан хан оны [орыс патшасын] қолға түсіреді. Оның әскерлері арасынан маңдайына өлім жазылғандары өлтіріледі, [ал] басқаларын тұтқынға алады. Қолға түскен мүліктер мен керек-жарақтар, шоқпарлар және сауыттарды санауға сан жетпейді. Бірақ Шайбан хан адамдардың қолына түскен бірде-бір затты және керек-жарақтарды иемденіп кетпей, бәрін әкеліп тапсыруын бұйырады.

Әр түрлі заттар топ-тобымен үйіліп жатты. Бұл үйінділер сан жеткісіз еді.

Екі күннен кейін [Сайын хан] бұл жеңістің куәсі болады. Бұл олжаның барлығын әкеліп, [оны Сайын ханға] сыйға тартады. [Ол] өте қатты қуанып, Шайбан ханды әсіре мақтайды. Сосын [Сайын хан] келіп көрме жасағанда, ол Шайбан ханға әртүрлі құрмет көрсетеді және [оған] тарту жасайды. Олардың қолына түскен барлық олжаны Шайбан ханға береді, [ал ол] оның бәрін өз әскерлеріне сыйлайды. Ертеңіне [олар] жолға шығып, [сосын] Маскав (Москва) аймағына келеді. Олар онда бірнеше ай тұрып, аймақ ісін жолға қойып, мал мен қаражат өндіріп алып, өз әкімдерін қойып, жауын тізе бүктіріп жеңіспен өз жұртына оралады.

Олар оралған аралықта Ежен ханның нөкерлері өз билеушілеріне қарсы бүлік шығарып, Ежен ханды барлық оғландарымен қоса өлтіреді. Бұл хабар Сайын ханға жетіп, ол қатты қайғырады. Ол үйіне келгеннен соң, қонақасы беріп, әскерін жарақтап осы жауға қарсы аттанады. Ал олар қарсылық көрсете алмайтынын біліп, қашып құтылады. Басқа рулар мен тайпаларды Сайын хан өз еліне қосып алады және әрбір аймақты сый ретінде әйгілі бектеріне береді. Бүлікшілер мен жауларды қылыш астынан өткізу салты осыдан қалды.

Сайын хан осы аймақтар мен осы елдерді иеленген кезде, барлық өзінің туысқандарына рулар мен тайпаларды бөліп беріп, оларға жер мен жұрт тағайындайды. Ол өзбектерімен ақылдасып, Шайбан ханға ру мен тайпаларды және аймақтарды берер кезде оның бектері былай дейді: «Бұл адам өте үлкен іс тындырды. Енді ол өзін жоғары ұстап, менменсуде. Оны өзінің қасында ұстау керек; оған ру, тайпа және аймақ берудің қажеті жоқ. Сен жақында оған бөлген отыз мың адамыңа тағы да әскер қосып, оны әлі де бізге бағынбаған аймақтарға жібер. Ол бағындырған кез-келген аймақ соныкі болсын». Бұл сөздер Сайын ханға ұнап қалады, ол Шайбан ханға бөлінген отыз мың адамға тағы да он мың қыят және жұралдайларды қосып беріп, Қырым және Каф (Кавказ-ред.) аймақтарына аттандырады.

ӨЗБЕК ХАН ТУРАЛЫ ХИКАЯНЫҢ БАСЫ

Қазірет хан таққа отырып, халық тыныштық алған кезде, ол Жошы ханның басқа әйелдерінен туған он жеті ұлын шақырып алып былай дейді: «Сендер біздің әкеміздің ұлдары емессіңдер ме?». Қараның құлы, нөкері болып, оған бағынып жүргенше, сендердің біреуің одан хандықты дауламайсыңдар ма. Ал қараның нөкері және құлы болуға келіскен екенсіңдер, онда мен сендерді жай, қарадан шыққандардың жошуына беремін», - деп ызаланып, олардың нөкерлері мен барлық адамдарды Қыйат Исатайға береді.

Бір сөзбен айтқанда, біз жоғарыда Шайбан хан найзаның ұшымен жаулары мен аймақтарды бағындырғаны үшін, оны ұлдары мен немерелерінің барлық адамдары қадірлеп, құрмет тұтатындығына әдейі тоқталған едік. Өзбек хан қаһарына мініп осы оғландарды Исатайға бергенде, Исатай олардың әкесін сыйлағандықтан, Шайбан хан оғландарына байрақ пен қарлықты беріп, осынау екі құрамды елді, олардың өздеріне қалдырған еді. Олар Сайын хан тағайындаған жұртты мекендейді деп айтылады. Ол Алатайға да атақты мың тайпасынан тұратын елді бөледі. Өзбектер арасында былай делінеді: «Ол Исатайға [хошун] берді, Алатайға мың тайпасын берді». Мұның мәнісі -осындай [мазмұндалғандай].

Бір сөзбен айтқанда, сөз болып отырған хан ұлы патша болған - оған Алланың нұры жаусын. Алланың рақымымен ол бірнеше жыл билік құрғаннан кейін мұсылман болды.

ӨЗБЕК ХАННЫҢ ИСЛАМДЫ ҚАБЫЛДАУ СЕБЕПТЕРІ ТУРАЛЫ ӘҢГІМЕ

Оның исламды қабылдау себебі мынандай. Сол кездің әулие иелерінің төрт әумесіне Алладан мынандай сөз түседі: «Өзбекті исламды қабылдауға шақырыңдар!». Алланың бұйрығымен олар Өзбек хан сарайының алдына келіп, оның қосынының (хурен-ред.) сыртын ала келіп отырып, дұға оқи бастайды.

Хикаяда былай делінеді. Ханға опасыз сиқыршылар мен алдамшы абыздар мынандай таңғажайып нәрсе көрсетеді. Өзбек ханға мәжіліске келгенде, ол өздерімен бірге бал салынған құмыра алып келіп, оны орналастырады. Бұл құмыраға ирек түтік салып, ыдыс дайындайды.

Бал өзі түтікке жиналып, ыдысқа тамшылайды және ыдыс сол адамға қарай өзі қозғалады. Бұл көз бояушылар мен абыздарды хан өзінің шейхтары деп санап, оларды өзінің қасына отырғызып, үлкен құрмет көрсетеді.

Бір күні [киелі мұсылмандар] келген кезде, олар дұға қылып отырады. Өзбек хан әдеттегідей мәжіліс өткізіп жатады. Онымен бірге оның шейхтары да келіп, бәрі отырады. Күндегі әдеттегідей, олар бал салған құмыраны да ала келеді. Олар жылан түтікті ыдысқа қондырады. Біршама уақыт өтеді, бірақ бұрынғыдай бал жылан тәріздес түтікке жиналмайды, ыдысқа тамшылайды. Сонда Өзбек хан отырған плейхтарға былай дейді: «Бұл жолы бал неліктен тоқталып тұр?» Сонда шейхтары былай деп жауап береді: «Мұнда бір мұсылман келген сияқты. Бұл соның белгісі». Хан: «Күрендерден (қос.ред.) іздеңдер, егер мұсылманды тапсаңдар - осында әкеліңдер», - деп бұйырады. Қостарды тексергенде, хан қосының сыртқы аумағында бас иіп тұрған бейтаныс төрт адам отырады. Олардан: «Сендер кімсіңдер?» - деп сұрайды. Олар: «Бізді ханға апарыңдар», - дейді. Міне, олар келді. Хан оларға тесіле қарап қалады. Ол бейтаныс жандарды көрісімен, ханның жүрегінде оларға деген сүйіспеншілік сезімі оянады, өйткені бір Алла хан жүрегіне нағыз сенімнің жолына түсу уағызын жіберген екен. Ол былай деп сұрайды: «Сендер не қылған адамсыңдар, қандай жұмыспен жүрсіңдер?» Олар жауап береді: «Біз -мұсылманбыз». Құдіреті күшті құдайдың бұйрығымен сізді ислам жолына түсіру үшін келдік. Осы кезде хан шейхтары бажылдай бастайды: «Олар жын соққандар! Оларды сөйлетпей, өлтіру керек». Сонда Өзбек хан айтады: «Мен неліктен оларды өлтіруім керек? Мен - билеушімін! Сендердің кез келгеніңмен менің ісім жоқ. Кімнің сенімі оң болса, мен соны қолдаймын. Егер олардың нанымы дұрыс болмаса, сендердің істерің бүгін неліктен орындалмады [сендердің балың неліктен ақпады?!]. Кәне айтысып көріңдерші. Кімнің нанымы оң болып шықса, мен соған бағынамын». Екі қауым осылайша таласып кетеді. Олар ұзақ улап-шулап, таласады. Ақырында тандыр нан пісіретін екі шұңқыр қазылып, әрқайсысына 10 арба сексеуіл жағып қыздырылсын, бір шұңқырға сыйқыршылардың біреуі, ал екіншісіне әулиелердің біреуі түссін, егер кім одан күймей, аман-есен шықса, соның нанымы оң болып саналсын деген шешім қабылдайды. Осыған тоқталады.

Ертеңгілік екі үлкен тандыр қазылып, отынға сексеуіл жағып, оларды қыздырады. Біреуі көз байлаушыларға, екіншісі мұсылмандарға арналған. Әулиелер бір-біріне құрметпен жол береді. «Бізден тандырға кім кіреді?». Олардың біреуінің аты Баба Тукласам. Оның денесін түгелдей дерлік түк басып кеткен. Ол былай дейді: «Маған рұқсат етіңіздер, мен кірейін, ал сіздер мен үшін сыйыныңыздар». Әулиелер оған келіседі. Сол Баба тағы да: «Маған сауыт әкеліңіздер», - дейді. Оған сауыт әкелгенде, ол оны жалаңаш денесіне киіп, Аллаға сыйына отырып, тандырға жақындайды. Бабаның денесіндегі түктер тік тұрып, сауыттың дөңгелек тесіктерінен шығып тұрды деп айтылады. Мұны бәрі де көрді. Ол осылай келіп, тандырға кіріп кетеді. Қойдың ұшасын алып келіп, тандырдың үстіне іліп, ал тандырдың аузын мықтап бекітеді.

Енді біз абыздар туралы әңгімеге де жеттік. Абыздар өздерінің ішіндегі біреуін күштеп көндіріп, тандырға кіргізеді. Ол түсе салысымен, оның күлі сол сәтте кемпірқосақтың түстеріндей сәуле беріп, жалын тандырдың аузынан лапылдап шығып тұрды. Мұны Өзбек хан бастаған барлық адамдар қалай көрді, солай олардың жүректері өз нанымдарына сенуден қалып, мұсылмандыққа бет бұрады. Ал тандырдан осы кезге дейін Алла атын айтқан Бабаның даусы үзілмей естіліп тұрды. Қой ұшасы әбден піскеннен соң, тандырдың аузын ашады. Баба бетінің терін сүрте, тандырдан шығады да былай дейді: «Неге асықтыңдар?! Сендер кішкене күте тұрғандарыңда, менің Алланы аузыма алу ісім аяқталар еді». Барлығы да оның сауыты шоқтанған көмірдей қызып кеткенін көреді, бірақ Тәңірінің құдіретімен Бабаның денесіндегі бірде-бір түк күймеген және ол сап-сау, ешбір зақымсыз шығады. Мұны хан бастаған барлық адамдар мұны көрісімен, шейхтардың етегінен тартып, барлығы да мұсылман болады. Ислам діні үшін Аллаға мың рахмет!

Берке хан тұсында ислам дініне өзі Бек тайпасы кірген. Одан кейін ол алған бетінен тайып [тайпаға] дінге сенбейтін болады. Бірақ өзі-бек тайпасы Өзбек хан мұсылман болған кезден бастап ислам ұстанудан бас тартқан жоқ. Өзбек хан жиырма жыл билік құрды, -дейді. Бірақ кейбіреулер ол он сегіз жыл басқарды дейді. Сосын ол Алласына аттанып кете барды. Шынымен де біз Алланың сүйген құлымыз және біз оған қайта ораламыз.

ЖӘНІБЕК ХАН ТУРАЛЫ АҢЫЗДЫҢ БАСЫ

Өзінің әкесінің тағына отырып, хан болған атақты Қазірет Жәнібек хан - оған [Алла] рақымын жаудырсын - әділеттілігі, әулиелігі және кең пейілділігі белгілі адам еді, бүкіл Дешті-Қыпшақ өлкесінде одан асқан парасатты, шыншыл және құдіретті билеуші болған емес, сонысына орай Жәнібек хан өз әкесінің бүкіл державасына билік жүргізе алды.

Табриздегі әкім Малик Ашраф еді. Оны құдай ұрып, әйелдікке өз қызын алған еді. Оның тарихы солай. Оның өте сұлу қызы болған еді. Бұл бейбақ оған ынтызар болады. Оның тынышы әбден кетеді. Ол Табриз үлемдеріне сауал қояды: «Егер біреу ағаш егіп, оның жемістері піскен кезде, ол оларды өзі жеуі керек пе, әлде [оларды] басқаға беруі керек пе?». Үлемдер жауап береді: «Өзі жеуі де болады, біреуге беруіне де болады». Ынтызары өз қызына түскен бұл бейбақ осы сөз бойынша жүріп, өз қызын әйел етіп алады.

Табриз үлемдері Жәнібек ханға арыз айта келеді: «Шытырман сұраққа сүйене отырып, бұл пенде бұл шатақтың шешіміне қол жеткізеді. Біз сауалының астарын білмей тұрып, үкім айттық. Оның көздегені өз қызы болыпты. Міне, ол қазір өз қызын әйелдікке алды. Ол енді кәпірге айналды, біз болсақ кәпірдің құлдарымыз. Бүгінгі Ислам падишахы сіз өзіңізсіз, енді сіздің парызыңыз - мұсылмандарды сол кәпірден құтқару».

Бұлар арызданып келгенде, Жәнібек хан ақшам намазын оқыр алдында мешітте еді. Ол үлемдерді жинап алып, сұрайды: «Сендер бұл сөздерге не дейсіздер?» Және олар айтады: «Иә, сіздің міндетіңіз мұсылмандарды бұл кәпірден құтқару».

Хан бұл сөздерді естісімен, мешіттен үйіне қайтпай қалады. Ол сол мешітте үш күн бойы шықпай қояды, сосын қамданып, жорыққа аттанады, Табризге келіп, Мәлік Ашрафты өлтіреді және Табриз, Ирак жұртын басып алады.

Ол отыз жыл бойы билік құрды, сосын о дүниеге аттанады. Шынымен де біз Алланың құлымыз және біз оған қайтып ораламыз.

БЕРДІБЕК ХАН ТУРАЛЫ ХИКАЯНЫҢ БАСЫ

Жәнібек ханның ұлы Бердібек әкесінің тағына отырып, хан болады. Бердібек өте ақымақ, ессіз адам еді. Хандықты аударып алып алады деген қауіппен ол өзінің туыстары мен оғландарын өлтіруге дейін барды.

Қаңлы Тұлұбай деген кісінің көптеген күшті туысқандары болған екен. Ол ханның ақылшысы болған. Хан ол не айтса да, сөзіне қарсы келмеген. Оның Сұмай деген ұлы болған. Ол мерген батыр екен. Сол Сұмай Жәнібек хан тұсында қарақшылықпен айналысады. Сол себепті хан осы Алла өзі кешірсін - сол Сұмайды өлтіреді. Ұлының өліміне ызаланған Тұлұбай Бердібек ханға мынандай кеңес береді. «Сен қазір жассың. Осы кезде туған ұлдарың сенімен бірге бірдей өсетін болады. Сен күннен күнге қартая бересің, олар ер жетеді. Сен ертең қартайғанда, олар сенен хандықты тартып алады. Сондықтан оларды қазір өлтіре бер. Қашан қартая бастайсың сонда ғана оларды жайымен қалдырасың». Ал Бердібек бейбақ болса оның сөзін тыңдап, өз ұлдарын өлтіреді. Осы себепті оны Керкін - Көтен хан деп атайды.

Оның кезінде көптеген бүлікшілік орын алады. Қыйат Мамай оң қанатты алып, тайпалармен Қырымға кетеді, ол сол қанатты Қыйаттың ұлы Жыр - Құтты Сыр Теңіз -Бұға өзенінің жағалауына әкетеді. Бердібек хан өзінің тонның ішкі бауындай адамдарымен қона Сарайда қалады. Ол Сарай қаласында үш жыл билеуші болады, сосын қайтыс болады.

Өзбек ханның әйелі [және] Жәнібек ханның шешесі атақты Тай - Тұғлы бегім Саин хан ұрпағынан ешкім қалмаған кезде көзі тірі еді. Осы бегім «Енді хандық және ордалар Шайбан хан ұрпағына беріледі» деген екен. Бұл уақытта Шайбан хан ұрпағынан Манғытайдың ұлы Хызыр оғлан деген болған еді. Сайын хан тағайындаған Маңғытай ордасы Ақкөл деген жерде болған екен. Біз жоғарыда Маңғытайдың неліктен Жошының басқа оғландарынан бөлініп, өз шаңырағын көтергені жайлы тоқталып өткен едік. Бір сөзбен айтқанда, аты аталған бегім Қызыр оғланды шақырып, Сарай жерінде Сайын ханның тағына отырғызады. [Бірақ] әңгімені осы жерінен үзе тұралық.

БІЗ ТЕҢІЗ - БҰҒА ОРДАСЫНЫҢ БОСАҒАСЫНДАҒЫ ОҒЛАНДАР, ҚЫЙАТ ҰЛЫ ЖЫР - ҚҰТТЫ ТУРАЛЫ ЖӘНЕ ТЕҢІЗ - БҰҒА ҚАЛАЙ ӨЛТІРІЛІП, ҚАРА -НОҒАЙДЫҢ ХАН БОЛҒАНДЫҒЫ ТУРАЛЫ ӘҢГІМЕГЕ ДЕ КЕЛІП ҚАЛДЫҚ

Қаһарланған Өзбек хан Жошы ханның басқа әйелдерінен туған он жеті ұлының немерелерін оларға тиесілі тайпаларымен қоса Қыйат Исатайға берген еді, аталған Исатай өлгеннен кейін, оның иеліктері оның ұлы Теңіз-Бұғаға қалады. Бұл Теңіз - Бұға өте арсыз және жауыз адам екен. Өз ұлығының ұрпағы осы оғландарды ол аяусыз қанап, кемсіте береді екен. Мысалы, ол өзінің әкесі Жыр - Құттының басына кесене тұрғызар алдында «Олар тек құрлысшылар болсын» және бұл іске басқа ешкімді тартпай-ақ, барша кесене салу жұмысын соларға тапсырады. Тіптен өздері су тасу, кірпіш құйып, оны тасудың өзін соларға тапсырылады. Олар көп азап шегеді. Біреулерінің арқасы жауыр болып, енді бірінің кеудесі жарақаттанып, үшіншісінің аяқтары тілінеді. Осылай деп айтылады, шын өтірігі бір Аллаға ғана аян. Және оғландар әр күн сайын ертемен келіп Теңіз - Бұға үйі есігінің алдында шеңбер құрып отырады екен. Ол қонақ шақырған сайын, оған кесе жеткен сәтте, күйшілер мадақ күйін тартады екен. Үй ішінде мадақ күйі ойнала бастағанда, бекке кесенің жеткенін жұрт осылай білетін болған. Осы сәтте оғландар бас киімдерін алып, ол шыны аяқтағыны ішіп болғанша және әуен аяқталғанша тізе бүгіп, бас иіп тұратын болған. Содан кейін ғана олар бас киімдерін киеді екен.

Мынандай әңгіме бар. Осы бейбақ бір күні қақаған қыста қабылдау жасайды. Кенет тосыннан әуен естіледі. Күнделікті талаптарға сәйкес бұл оғландар бас киімдерін шешіп, тізе бүгіп, отыра кетеді. Аязды күн екен. Олардың біреуі Құсайын оғлан атты Темір Құтлық, хан Орыс хан әулетінен тараған оғлан еді. Соның құлағы үсіп кетіп, жартысына жуығы түсіп қалады. Содан бері оны Шұнақ Құсайын деп атап кетеді.

Бердібек ханның билік құрғанының үшінші жылы өтіп,төртінші жылға кеткенде, күз шыға хан науқастанады. Хан ауруы ұзаққа созылады. Қыс келеді. Аталған Теңіз - Бұғының қыстауы Сыр жағалауында болған екен.

Бір сөзбен, бұл аңыз әңгімелерді мен - Алла оның жанын жәннатта қылып, топырағы торқа болғыр - марқұм хазран Әл-Барс ханнан естідім. Ол аңыздарды жақсы білетін.

Бердібек ханның билік құрғанына үш жыл толып, төртінші жылға кеткенде, күз шыға хан сырқаттана бастайды.

Теңіз - Бұға Сыр жағалауын қыстайды. Хан сырқаты туралы хабар оған үздіксіз жетіп тұрады.

Таңертеңгі кез еді. Бұл оғландар бек үйінің есігі алдында дөңгелене отырған еді. Сол күні ертемен тұрып, Теңіз - Бұға қабылдау жасайды. Оның музыканттары күй тартып, жыршылары жыр айтып, мәре-сәре көңілді отырыс болып жатыр еді. Таңертең қатты аяз еді. Торы ат мінген, қасқыр ішікке оранған және атына тон жапқан біреу киіз үйге жақын келіп, асығыс-үсігіс, бітеу арбаға атын байлап, сосын арбаға садағы мен жебесін қойып, үйге кірді. Сосын бәрі тыныштала қалады музыканттар да, ән айтқан жыршылар да. Сол жиында ұзақ үнсіздік орнайды. Сосын музыканттары қайта әуен ойнап, той қайта жалғасады. Сырттағы оғландар бұл жайды талқылай келіп, «жиынды таң қалдырған бұл келген кісі кім болуы мүмкін?», - деп ойлайды.

Міне, осы оғландардың арасында екі адам болған еді. Оның.бірі ақылды, данышпан еді. Оның аты Бұқры-Қожа-Ахмет. Біреулер. оның аты Дана Сайты оғлан (Санасы артық Сайты оғлан) деп те айтады.

Екіншісі мерген және сол кезде оған ешкім тең келмейтін батыр адам болған. Оның аты Қара-Ноғай.

Сәл кейінірек көпшілік тойға айналғанда Қара-Ноғайға хабаршы келіп: «Сізді бек шақырады, - дейді». Ол орнынан тұрып, бекке кіреді. Олар біршама уақыт тынышталады. Содан соң жиында тағы да көңілділік жалғасады.

Сонда аталған Бұқры-Қожа-Ахмет оғландарға айтады: «Көрдіңдер ме?! Бердібек хан қайтыс болды! Сол келген адам хан өлімі туралы хабар әкелді. Міне, сондықтан да олар ыстық тамақ пісер уақыт бойы абыржып, үндемей қалды. Қара-Ноғайды олардың шақыртқан себебі, оны хан көтермек, ал бізді ертеңгі рәсім кездесуінде соққыға жығуы мүмкін. Біздің халіміз нашар. Тек бүгін кешке біз бір әрекет жасауымыз керек. Егер өйтпесек, онда ертең бәрімізді өлім күтіп тұр». Олар оны қаншама қинағанмен, оның пікірі өзгермеді.

Сонда барлығы былай дейді: «Сіз қандай кеңес берсеңіз, біз соны орындаймыз». Сонда аты аталған Қожа-Ахмет: «Менің беретін ақылым мынандай. Ноғай мұнан кеш шығады. Ол үйіне бұрылатын жерге жеткенде, оны ұстап алып, атынан аударып байлап тастап, оның тамағына пышақ тақап, осы хабар жайлы сұраймыз. Егер ол шындықты айтып, бізге қосылса, онда біз оны хан көтереміз. Егер шынын айтпаса, сол жерде оны өлтіріп, басымыз ауған жаққа кетеміз» - бәрі осы ұсыныспен келісіп, өз ара ант-су ішіседі.

Намаз шамға таяу қалғанда Ноғай бекте болған мәжілістен шыққан соң үйіне аттанады. Онымен бірге оғландар да шығады. Оғландар оның бет құбылысында өзгеріс пайда болғанын байқайды. Ол әдетте, мұндай кездесуден үйіне қайтар жолда көңілді де көпшіл көрінуші еді. Ал бүгін ол жолда ешкіммен тіл қатыспай өзімен-өзі болды.

Олар үй - үйлеріне бөлінетін жерге жеткенде, ымырт жабылған еді. Кенеттен, олар Қара-Ноғайдың атын шаужайлап ұстап алып, өзін аттан аударып түсіріп, мықтап байлап тастайды. Ноғай сұрайды: «Сендер неге бұлай істейсіңдер, менің кінәм не?». Оған Қожа-Ахмет былай дейді: «Біз сенен бір нәрсе сұрамақпыз. Егер шындықты айтып, бізге біріксең, біз сені хан көтереміз және адалдық туралы келісімге отырып, саған қатысты нөкерлік міндеттерімізді орындаудан бас тартпау туралы шарт жасасамыз. Ал егер шындықты айтпасаң, онда біз сені осы жерде өлтіреміз». Сонда ол: «Не қаласаңдар, соны сұраңдар», - дейді. Қожа-Ахмет: «Шыныңды айт, келген адам не туралы айтты, тағы да бек сені шақырып алып не айтты», - дейді. Сонда ол жауап берді: «Келген адамның не туралы айтқанын мен білмеймін. Бек болса, мені шақырғанда, ешнәрсе айтпады». Қожа Ахмет өз кезегінде былай дейді. «Әй, бейбақ, сен шындықты айтпасаң, мен айтайын!» Келген адам хан өлімі туралы хабар әкелді. Ал бектің сені шақырған себебі мынандай. Ол саған «Сені хан көтереміз, бірақ біз сенің бауырларыңды өлтіруімізге келісім беруің керек. Олар сенен үлкен болғандықтан, егер сен оларды өлтірмесең, олар сенің хандығыңды мойындамайды», - дегенді айтты. Рас па? Енді бұлай жасама! Бұл адамнан қаншама қорлық көрдік! Егер сен біздің арамызда хан болып, бізді басқарсаң, бізге оны өлтіріп, одан кек алу оңайға түсер еді. Осы менің сөздеріме келісіміңді бер!». Тағы да Қожа-Ахмет өз сөзіне: «Біз сені хан көтереміз. Көтерер кезде шарт және келіссөз жасап, саған нөкер боламыз. Біздің өліміміз үшін кінә мен ауыр жазаны мойныңа жүктеме», - деп қосқанда, Ноғай: «Олай болса, менің қол-аяғымды шешіңдер. Сендерге шындықты айтамын», -дейді.

Оның аяқ-қолын шешкенде, ол орнынан тұрып, қайта отырып, Қожа-Ахметке мақтау сөзін айтады: «Сен дәл төбесінен түстің. Сен ештеңеден қателеспедің. Бәрі де тура осылай болған. Егер енді сендер мені хан көтеру туралы келісімге отырып, шарт жасасаңдар, мен сендердің кеңестеріңді екі етпеймін». Сөйтіп олар шартқа отырады.

Ноғай былай деді: «Таңертең біз ұшырасуға келген кезде, Теңіз - Бұға мені өз үйіне шақырады. Сосын сендерді шақыртады. Үйге кіргенде, оның маңындағы адамдармен болыңдар, ал мен оның өзімен боламын».

Таңертең олар ұшырасуға келгенде, сол айтқанындай, Ноғайды үйге шақырады. Біршама уақыттан кейін оларды шақырып кісі келеді. Олар қаруымен келеді. Олар батылдықпен есіктен кіре бере қару қолданады. Теңіз - Бұғаның қасындағы құрметті орында отырған Ноғай сол сәтте оның үстін баса жығылып оның [Теңіз - Бұғаның] басын кеседі. Басты қанжарға іліп, сыртқа алып шығады да, айғай салады: «Басқа ешкімге өлім жоқ. Орындарыңнан қозғалмаңдар!» Халық тынышталған кезде, Ноғайды ақ киізге отырғызып, барлығы бірлесіп оны хан көтереді.

Осылайша, Маңғытайдың ұлы Қызыр хан мен Қара Ноғай екеуі де бір айда хан болады. Тек Қызыр хан Сарайда, Сайын хан тағына отырса, Қара Ноғай - Сыр жағалауында сол қанатта хан болады.

БІЗ ҚЫЗЫР ХАН ТУРАЛЫ ӘҢГІМЕГЕ ЖАҚЫНДАДЫҚ

Тай Дұтлы бегім Қызыр ханды шақыртып, оны Сарай тағына хан етіп отырғызған кезде, оған неке ордасы ретінде Өзбек хан мен Жәнібек ханнан қалған алтын үй орданы тіккізеді. Әңгімелейді. Бегім шашын қара түске бояп, Қызыр ханға күйеуге шықпақшы болады. Оған үйленуге хан да ниеттенеді. Бірақ, оның найман руынан шыққан Құтты-Бұға атты бегі бұған қарсы болады. Ол былай дейді: «Ол - Өзбек пен Жәнібектің әмірі жүрген адам. Сен болсаң оларға қарсылас рудың адамысың. Оған сабақ болсын. Үйленбе!». Ол оның сөзіне құлақ асып, үйленбейді.

Бегім оның өзіне үйленбейтінін сезгесін,. оны бұрынғыдай құрметтейтін болды. .Хан оған ашуланады, оның алтын үй орданы бұзып, өз қазақтарына бөліп беруге шешім қабылдағанын бегім естиді де, ханға кісі жіберіп, былай дейді. «Былай істемесін. Хан болған адам үшін алтын мен күміс жоқ болса, алтын үй орда - нағыз қазына емес пе. Бұрынғы қайырымды адамдар салған ғимарат қиратылмасын!». Қызыр хан оның сөзіне құлақ аспай, орданы бұздырып, бөліп береді. Бегім, өз кезегінде Қызыр ханға қатты ашуланып, өзінің ішкі бектерін жинап, оны қуып жібереді. Хан кейін қайтып, тағы да Ақкөлге келеді. Сол бегім Келдібек атты біреуді хан көтертеді. Басқа бектер оны Лақап-Келдібек деп атады. Барлығы: «Келдібекті Бердібек өлтірді емес пе. Ол қалай тіріліп келді», - дейді.

Ел Өтірік-Келдібекке бағынбаған соң, Бувал ұрпағынан тараған Базаршы деген кісіні хан сайлайды. Сол уақытта аға бек Сижүт Әлі бек еді. Осы бек Базаршыға бағынбай қоюы мүмкін деген оймен бегім оны шақыртып әкеліп өлтіртеді. Әлі бектің Хасан деген ұлы бар еді. Осы Хорезм аймағының әкімі болған Қоңырат Ноғайдың ұлы Ақ-Құсайынға қашып келеді, Хасан оның жиені болып келетін. Ақ - Құсайын бегімнің әдепсіз қылықтарынан меңзі болып, одан безіп кетеді.

Ақ-Құсайын Қызыр ханға елші жібереді. «Бұл әйел шайтан жолына түсіп, азғындады, істеп отырған қылығы мынау. Біз одан бездік. Егер сіз парасаттылық көрсетіп, басшылық жасаймын десеңіз, біз оған қарсы шабуылға шығамыз». Бір Алла өзі есіркесін. Ол кекшіл адам болған еді. Ақ-Құсайын Хорезм әскерінің басын қосып, Ақкөлге келіп, аты аталған Қызыр ханды хан көтеріп, Сарайға қарай жорыққа аттанады. Сарай түбінде шайқас болады. :Базаршы мен Бегім қолға түседі. Бегімді жабық шанаға отырғызып, мықтап таңып, шанаға асау атты жегіп, оны басы ауған жаққа жібереді. Бұл асау ат шананы сүйреп ала жөнеледі, Бегімнің бойынан жаны шыққанша оны тасқа да, тауға да соғады. Өзбектер былай дейді: «Тай Дұғлы бегімді Қызыр хан өлтірді». Мұның мәнісі мынандай. Бегімді өлтіріп, Қызыр хан екінші рет хан болған соң, ол бір жарым жыл билеуші болды. Оның Бұрыт атты ақымақ ұлы болған еді. Ол әкесінің хан болғанын көре алмай, оны шыдамай, пышақ салып өлтіріп, өзі хан болады. Екі-үш күн өтпестен, оны да өлтіреді. Бұдан кейін бүлінушілік басталады. Кім көрінген бас көтере бастайды. Сарай қаласы қирайды. Елдің үлкен бөлігі Қыйат Мамайға Қырым өлкесіне кетіп қалады. Аңыз осы жерде аяқталады.

БІЗ ТАҒЫ ДА ҚАРА-НОҒАЙ ТУРАЛЫ ӘҢГІМЕГЕ КЕЛДІК

Қара-Ноғай үш жыл бойы Сыр жағалауында хан болып, Түркістан өлкесінде билік жүргізеді. Үш жылдан соң ол қайтыс болады. Оның орнын інісі Тұғлы-Темір басады. Сұлтандардың мақтанышы қазірет Досты сұлтан қолындағы дәп терде Тұғлы-Темір ұлы патша болып, Самарқан мен Бұқараны билеген делінген. Оның билік жүргізген кезеңі неғайбыл.

Одан кейін Бадық оғланның ұлы Орыс хан болады. Орыс хан ұлы патша болды, бүкіл Түркістан аумағын басқарды. Тоқтамыс хан мен Темір-Құтлы ханға сол кезеңде хандық құру бұйырмады.

Олар осы аты аталған ханға қызмет атқарды. Құдайдың құдіретімен Тоқтамыс оғланның түр тұрпатында патшаға лайық пішін болғандықтан Орыс хан нөкерлері және басқа адамдар оның алдында еріксіз бас иді. Осы себептен Орыс хан Тоқтамыс оғланды қатты жек көріп, оны өлтірмекші болады.

Бір сөзбен айтсаң да ата бек және Қажы Тарханның Абд. Ал - Кәрім ханның көмекшісі болған Қытай Баба-Әли би деген біреу, аты аталған хан қайтыс болған соң, Меккеге қажылыққа барып, қажы болып оралады. Содан кейін ол Сұлтан Ғазы сұлтанға қызметке келеді. Қазірет Сұлтан аңызды сүйіп тыңдаушылардың бірі болғандықтан, сұрайды: «Тоқтамыс хан туралы ол Орыс хан ордасының есігінен шыққаннан кейін ғана таныла бастайды дейді жұрт. Ол қалай болды?». Сонда аты аталған қажы мынандай әңгіме айтты: «Мен бейшара оның сөзінен естідім. Ол айтты».

Орыс хан Тоқтамыс оғланды өлтірмек болып шешім қабылдағаннан біраз бұрын оны Шағатай билеушісі Кенегес Құтанның ұлы Дәрбішек мырзаға елшілікке Ширин жібереді. Олар келе жатқан жолында Сыр жағасына тоқтайды, жүріп отырып хан ордасына жақын келеді. Күн суық еді. Сыр суының бетіне мұз кеткен. Өрік - Темір мырзадан біраз артта келе жатыр еді. Кенеттен оның көзі Сыр жағасына түседі, қамыс шетінен жалаңаш жас жігітті көреді, ол жігіт шығып, етпетінен құлап, үш бүктеліп, селкілдеп, дірілдеп жатады.

Өрік - Темір ішінен: «Бұл адам қалайда бір бәлеге ұшыраған той!» — деп ойлайды. Ол атын желдіртіп мырзаны қуып жетеді де былай дейді: «Менің мырзам! Қайырымдылық қыла көр. Хан бұйрығы бойынша мен сенің қызметіңді атқардым. Сіз елге аман-есен жетіп, ордаға келіп те қалдыңыз. Мен ханға жолығуға баратын адам емеспін. Мені ары қарай баруға қинамаңыз! Мен осы жерден өз үйімді іздеуге кетсем, қайтеді?». Ол осылай дегенде, мырза оны босатады. Ол кейін бұрылып, әлгі жерге келеді. Алыста атын байлап қалдырып, өзі жаяу кетеді. Әлгі адамға жақындап келсе ол етпетінен түсіп, діріл қағып жатыр екен. Ол аяғынан ауыр жаралы екен. Ол сұрайды: «Сен не қылған адамсың». Ол жауап береді: «Несін сұрайсың?! Мен азап шеккен құлмын». Өрік - Темір тағы да былай дейді: «Сенің азаптанып жатқаныңды мен көріп тұрмын. Өз атыңды айт». Сонда ол: «Мен Тоқтамыс оғланмын. Мен бұрыннан сезуші едім. Міне, бүгін таң ата ханның адамдары менің үйіме шабуыл жасады. Атыса жүріп сыртқа шыққанымда, олардың көп екенін көрдім. Өзен жақын маңда еді, өзенге секірдім. Суға секірген кезімде, маған садақ оғы тиді. Бұл ауыр жара».

...Менің қозғалуға дәрменім жоқ. Сонда Өрік - Темір: «Сен менің іздегенім... Өз өмірімді саған тапсырдым. Сен үшін жаным пида... Тәңірім саған бақыт сыйлағанда, мені ұмытпа». Сонда Тоқтамыс оғлан: «Тәңірім маған бақыт берсе, өзіңмен бөлісемін және ешқашан сенің сөзіңе және өтінішіңе қарсы келмеймін!» Өрік - Темір сол сәтте иығынан мақта шапанын шешіп алып, оны қымтап жауып тастап, өзінде бар азығын оның алдына қояды. Ол тағы да былай дейді: «Мен келмейді деп күмәнданба. Тірі болсам міндетті түрде саған келіп, сені осынан тауып аламын», - деп қайтып кетеді. Ол үйіне келіп, бір рудан шыққан бірнеше адамдарды қосып алып, аттары мен қару-жарақтарын алып, Тоқтамыс оғланға келеді. Олар аты аталған оғланды Темір бекке жүйткітіп алып кетеді. Ол кезде Темір бек Бұқара мен Самарқанды енді ғана алып еңсесі көтеріліп келе жатқан болатын. Ол оларды өте жақсы қарсы алады. Хирургтарды алдыртты, олар оның аяғына қадалған жебенің ұшын алып тастап, әртүрлі тәсілдермен емдеді, сондықтан да ол бір айдан кейін жазылып кетеді.

Сол қыста Тоқтамыс оғлан Темір бекте қызметте болды. Көктем шыға, Темір бек оған бірнеше адам берді. Орыс хан жайлауға шыққанда, Тоқтамыс оғлан оның еліне тиісіп, табынын қуып келеді. Оларға қуғыншы жетіп, ұрыста оларды талқандайды. Ол тағы да Темір бекке қайта оралады. Осылай, Тоқтамыс осылайша кезіп жүріп орыс ханның елін шауып, жылқысын қуумен айналысады.

Ширин, барин, арғын және қыпшақ ата-бабасынан бері Тоқтамыс оғланның жұрты еді. Оғлан кезіп жүріп осындай істерді жасай бастағанда, осы елдердің бас кесерлері мен ержүрек жігіттері нөкерлікке келіп, оған қолдау көрсете бастады. Орыс хан осы жұртқа қатыгез зорлық-зомбылық жасай бастады. Өз кезегінде, олар Тоқтамыс оғланға тапсырмамен адам жібереді: «Сен үшін Орыс хан қаһарын бізге төгіп, біздің малымызды тартып алуда. Біздің басымызға бәле төніп тұр. Егер сен бізге қамқорлық жасамасаң, тағдырдың қатал сотының алдында біздің қолымыз сенің жағаңнан алатын болады». Бұл сөзді естіп, Тоқтамыс хан қатты қапаланды да келген кісіге айтады: «Биыл ел жайлауға көшкенде, барлық елдің соңын ала көшіңдер. Жайлауда өзеннің жағасына қонып, дайын тұрыңдар. Құдай бұйыртса, тірі болсам, міндетті түрде сендерге барамын!».

Көктем шыға, Орыс хан жайлауға көшеді. Бәрінің соңынан осы ел көшеді. Жазғы жайылымға жеткенде, әрбір ел қайсыбір өзеннің жағасына қонады. Адамдар қымыз ішіп, рақатқа және ойын-сауыққа бөленеді. Сол кезде Тоқтамыс оғлан астыртын осы елге келеді. Олар алдын-ала дайындалып, келіскендіктен, әрбір отбасының отағасы екі ат жеккен арбаға балаларын отырғызып, Еділ өзеніне қарай босады.

Тек екі күннен кейін Орыс ханға Тоқтамыс оғлан ширин, барин, қыпшақ елдерін алып кеткендігі, ал басқа да елдерінің Еділ өзеніне қарай ауа көшкені туралы хабар жетеді. Хан жедел қозғалып жан жаққа жаушы жіберіп, өзі ауып кеткен елдерінің соңына түседі. Орыс ханның елі болса жайлауға шашырай қоныстанған еді. Аттар семірген кез еді. Орыс хан алға қарай ұмтылды. Алыстағы ел жасақтары ханға уақытында жете алмады, ал жақындағы елдің аттары семірген кез болатын.

Орысхан оларды [босқан елді] қуып жеткенде,оның қасында екі жүз, көп болса үш жүздей ғана адамы қалған еді. Қашқындар кеңес құрып, бір ауыздан мынандай шешім қабылдайды: «Олар болдырған атпен жақындап келеді. Таяу арада ма, жоқ па, олар қуып жетісімен, шабуыл жасайды. Біз өлім жазасына кесілгендерміз. Өзіміздің отбасымыздың алдында өлейік те. Әйтпегенде тұқымымыз құрымасын!» Жәлел ад-Дин сұлтан мен Жақсы-Қожаны атқа мінер ұлдарымызбен бөліп, оларға жол білетін адам бөлеміз. Бұл адам оларды біздің тобымызға дауысы жететіндей ара қашықтықта, жүргізіп отырсын. Егер біз жауды жеңсек, олар мұны біздің ұран салуымызбен біледі де, бізді қуып жетеді. Егер жау бізді жеңсе, онда бұл олардың ұранынан белгілі болады. Онда олар уақыт алдырмай, қашып құтылуға әрекеттенсін! Сөйтіп олар Жақсы - Қожаны бөледі, ол Өрік-Темірдің үлкен ұлы еді және ат жалын тартып мінген балаларға Жәлел ад-Дин сұлтанды басшы етіп бөлектеп алып жүреді. Жәлел ад-Дин сұлтан сол кезде он екі жаста еді. Жақсы-Қожа да сол шамалас.

Осы түні олар негізгі топтың бүйірінде дауыс жететіндей арақашықтықта келе жатты. Бір күзет түні өткенсің, Орыс хан оларды қуып жетеді. Өз арбаларын олар алдыға жіберіп, өздері ұрыс тәртібі бойынша, артта келе жатты. Орыс хан айтты: «Бізге қарағанда, олардың адамдарының саны көп екен. Егер таң атып, олар біздің аз екенімізді біліп қалса жақсылық болмайды. Сондықтан түн ішінде ұран салып оларға шабуыл жасайық. Олар біздің қанша екенімізді түсінбейді де, қаша жөнеледі». Сөйтіп олар соғыс ұранын салып, шабуылдайды. Орыс ханның адамдары шабуылдап, артқа шегінгенде Өрік-Темірдің астындағы аты құлап, ол ашуланып: «Әй, оңбаған Тоқтамыс, біздің келісіміміз осылай ма еді?! Олар артқа қарай шегінген кезде, мен атсыз қалдым!» Осы кезде балалар аттың басын тартып, бір орында тұрып, дыбысқа құлақ түріп тұр еді. Жақсы-Қожа өз әкесінің даусын танып, Жәлел ад-Дин сұлтанға айтады: «Көрдің бе? Бұл менің әкем ғой! Оны ұстап алды. Қазір сенің әкеңді де ұстайды. Әкесіз біздің, жас жеткіншектердің өмірі не болмақ?! Бізге солармен бірге өлген жақсы емес пе?!» Сол кезде Жәлел ад-Дин сұлтан мен бұл балалар Алла Тағаланың қуатымен негізгі отрядқа шауып жетіп, олардың әрқайсысы мықты батырлар тәрізді соғыс ұранын ұрандатып, бәрі бірден аттарын қамшылап, жауға шабады. Орыс хан адамдары сасқалақтап ат тізгінін тартады. Тоқтамыс оғлан кейін қарай жүйтки жөнеліп, Өрік-Темірдің атын жетелеп, жауға дүрсе қоя береді. Орыс хан адамдарының мінген аттары болдырған еді, сондықтан олардың біразы қолға түсті. Бірақ Орыс ханның соңында оның негізгі отряды бар деп ойлағандықтан, Тоқтамыс оғланның адамдары Орыс ханның адамдарының ізіне түспеді. Қолға түскендерді сол жерде садақпен атып, ал олардың аттары мен қару-жарақтарын алып, өздерінің негізгі күштерінің артынан жүріп кетті. Тұтқыннан сығылып шығып кеткен Орыс ханның адамдары алыстап кетеді, бірақ соңында жиналып қараса, ханы жоқ. Олардың біреуі айтады: «Мен ханның қасында болғанымда, екі адам оны бас салып, ұстап алғанын көрдім. Ал одан кейін не болғанын білмеймін». Олар артқа бұрылып, ұрыс даласына келеді де, хан мәйітін тауып алады. Сол сәтте оның денесін ала салып, ауылына қарай аттанады. Қарсы жағы да Орыс хан оларды қуып жетуі мүмкін деген қауіппен, екінші жаққа қарай қашады.

Орыс хан өлімі жөнінде осындай әңгіме бар. Оны Өзі-Бектер былай деп айтады: «Жәлел ад-Дин хан бала кезінде әкесінің Орыс ханмен болған соғысы кезінде балалар тобымен бүйірден соққы беріп, Орыс ханды өлтіреді». Солай болған.

Орыс хан өлімі туралы білмеген Тоқтамыс оғлан шегініп, шөбі шүйгін, бал бұлақты Көкедей-Иісбұғаға келеді. Сол кезде өз елінің ішінде Шайбан ханның немерелерінің бірі, Ілфак ханның ұлы хан болып, Көкедей жайлауында отыр еді. Тоқтамыс оғлан сол ханға келеді. Ол болса оны көп елеп ескермей, Тан өзенінің құйғанынан жер береді.

Біраз күннен кейін өз адамдары арқылы Қанбайға сәлем айтып: «Хан - билеушім сіз мен үшін әке және үлкен аға. Менің борышым ханның атынан қылыш сермеу. Қарадан шыққан Мамай барлық халыққа ие болды. Қанбай өзіңіз бастап біз Мамайға қарсы жорыққа аттансақ дейміз. Тек Алла Тағала бізге тілегімізді берсе, Қанбай ұлы хан болып, бізге де ат тон бұйырар еді». Қанбай бұл сөзді естісімен, алғашында жорыққа аттанбақшы болады, бірақ кейін кеңес құрып, жорықты тоқтатады. «Шайбандарда бәрі керсінше» деген мәтел [Қанбайға арналған] осыдан қалған.

Сонда Тоқтамыс оғлан аты аталған байға сенуден қалып, кетуге рұқсат сұрамақ болады. Қазірет Жәдігер ханның үшінші ұрпағының атасы Араб оғлан мен Қанбай шешелері бөлек бауырлар еді, және Араб оғлан өте ауқатты бай адам еді, ол Тоқтамыс оғланды шақырып, өз жұртынан орын береді, қонақжайлық көрсетіп, көп жылқы, қой сойып, Тоқтамыс оғланға былай дейді: «Қазір біздің арамыздағы үлкеніміз және біздің еліміздің басшысы -Қанбай. Ол бізді бастап, жорыққа аттанар деген үмітіміз болған еді, бірақ ол бейбақ жорыққа шықпады. Оның атағы шығып тұрған кезінде оның жауын құртуға тәуекел етпеймін. Бұрын мен сені мейірімді, сенімді адам деп есептейтінмін. Енді құдай оңдап сенің ісің алға бассын деймін. Оған мен жағынан болатын қолдау былай болмақ: өз аттарымды айдап әкеліп, сенің алдыңа саламын. Маған бір сауын бие болса да жетеді. Ал аттардан, биелерден жолға жарамдылардың бәрін ал», - деп жылқыларын айдап әкеліп, оның алдына салады. Төрт және бес жасар аттары мен биелердің үстіне ол Тоқтамыс оғланға екі жасар тай құнандары мен алпыс төрт жылқы сыйлаған екен дейді.

Сосын Тоқтамыс оғлан жолға шығып, Еділ өзеніне келеді. Сарайда хан да, сұлтан да болмайды. Келіп Сарайды алып, осы кезді пайдаланып, жұма намазда өз атына құтбұ оқытып, хан болады.

Осыдан кейін жорыққа аттанып, Қыйат Мамайға жөнейді. Оған қарсы Мамай әскері де шығады. Жойқын шайқас болады. Мамай әскері талқандалып, ол өзі қолға түседі. Оны өлтіреді. Ел күн оны алып, Еділ өзенінің жағасына әкеледі. Бұл жолы Сарай қаласында Сайын хан тағында Тоқтамыс хан ұлы билеуші болады.

Жәнібек ханнан қалған елдің үлкен бір бөлігі Мамайда еді. Тоқтамыс хан Мамайды өлтіріп, оның елі мен нөкерлерін алып кетеді, Сарай аумағына келсе Дешті-Қыпшақ жұрты еріксіз бас көтеріп, өздері келіп, мойынсұнып, оған нөкер болады. Аты аталған Қанбай да келеді. Тоқтамыс хан оған таң өзенінің құйғанынан жер береді, себебі ол бұрын оның өзі Тоқтамысқа берген жер еді. Ол Араб оғланмен де үнемі жолығысып, көрісіп тұрады. Отан оң қанатты бөліп беріп, қасына отырғызып, ат жарысын өткізеді. Сол мерекеде ән жыр айтылады. Айтылған жырда

«Көгедейде сен хан болдың,

Ерттім деп елді мақтан ба,

Кеудеңді ұрып баптанба.

Елеусіз боп келген өзіңе

Өсті деп бүгін бас имен,

Нағыз мықты сен болсаң,

Келмес пе ең бұрын хан - биден»

(аударған - ред.) деген жолдар бар.

Бір сөзбен, Тоқтамыс хан әр түрлі жақсылық жасап, Араб оғланға былай дейді: «Шайбан ханға тиесілі барлық халық саған жиналсын, өз қожайынынан қашқан құл және жасақтан қашқан ел қайда жүрсе де...».

Тәржімалаған: А. САҒЫМОВА





ӘБІЛҒАЗЫ-БАХАДҮР ХАН

ӘБІЛҒАЗЫ-БАХАДҮР ХАН — Хиуа хандығының билеушісі және ортағасырлық Шығыстың ірі тарихшы-ғалымы (1603-1664 ж.ж.).

Әбілғазы-бахадүр хан 1603 жылы 26 тамызда Хиуа хандығының астанасы Үргеніш қаласында дүниеге келді. Оның әкесі Араб Мухаммед хан 1602 жылдан бастап Шибан әулеті билік еткен бұл мемлекетте хандық құрды. Әбілғазы анасы Мехр-Бану ханым жағынан да Шыңғыс хан әулетіне жатады. Әбілғазы анасынан ерте, 6 жасқа толған шағында айрылды. Болашақ тарихшыны оның өгей шешесі тәрбиеледі. Әбілғазы бастапқы білімін Араб Мухаммед ханның бұйрығымен ашылған Арысхан медресесінде алды. Осы кезде ол, әрбір Шыңғыс ұрпағы тәрізді, әскери іс, мемлекеттік басқарудың қыр-сырын оқып үйренді.

1619 жылы 16 жасында Әбілғазы жеке шаңырақ көтеріп, Үргеніштің бір бөлігін өз иелігіне алды. Көп ұзамай қартайған Араб Мухаммед ханның балалары хан тағына таласа бастайды. Олардың ішінде 17 жасар Әбілғазы да болды, бірақ бұл билік үшін болған талас ол үшін сәтсіз болды. 1621 жылғы бір шайқаста ол ауыр жарақат алады да, Әмударияның арғы жағына өтіп кетіп, аман қалады. Әбілғазы Бұхараға қашуға мәжбүр болады. Мұнда ол Бұхара билеушісі Иманкули ханнан қолдау табады. Бұдан кейін Әбілғазы Иманкули ханның көмегімен Хиуа билігіне қайта оралуға әрекет жасайды. 1623-1624 жылдары Әбілғазының ағасы Исфандияр Хиуа ханы болып көтеріліп, Әбілғазы өз Отанына қайтуына мүмкіншілік алды. Исфандияр оның еншілігіне Үргенішті береді. Бірақ аға мен інінің арасында татулық ұзаққа бармады. Олардың арасында күрес басталып, ақыры Исфандияр жеңеді. 1627 жылы Әбілғазы Хиуадан тағы да қашуға мәжбүр болады. Ол Түркістанға келіп, мұнда қазақ билеушісі Есім ханнан баспана табады. Әбілғазы Есім ханның қолында үш ай тұрады, кейін оны Қазақ хандығының жоғарғы билеушісі Тұрсын хан өзімен бірге Ташкентке әкетеді. Әбілғазы Тұрсын ханның жанында екі жылдай болып, ол қайтыс болғаннан соң қайтадан Бұхараға, Иманкули ханға кетеді. Көп ұзамай Хиуа түрікмендерінен шақыру алып, ол Отанына оралады. Жарты жыл өткеннен кейін Исфандияр Әбілғазыға Неса және Дурунға шабуыл жасады деген айып тағып, оны абақтыға жабады. Кейін Әбілғазы Ирандағы Сефевид мемлекетіне айдалып, Исфахан қаласында он жылдай тұрады. Осы кезеңде ол көптеген тарихи, медициналық, әдеби шығармалармен танысып, білімін жетілдіреді, араб, парсы тілдерін меңгереді. 1639 жылы Әбілғазы Исфаханнан қашып, екі жыл түрікмендердің теке тайпаларының арасында және бір жыл Манғыиілақта қалмақтар арасында турады да, қиын-қыстау ұзақ жылдардан соң өз Отаны Үргенішке оралады. Әбілғазы оралғаннан кейін жарты жылдан соң Исфандияр хан қайтыс болады. Осыдан кейін 1643 жылы Әбілғазы Арал маңындағы көшпелі ру -тайпалардың бір бөлігіне билік жүргізеді. 1645жылы қазақтардың, өзбектердің, қарақалпақтардың көмегімен ол бүкіл Хиуа хандығының билігін қолына алады. Әбілғазы 20 жылдай уақыт хан болды. Билігі кезінде ол қалмақтарға қарсы бірнеше рет сәтті шабуылдар жасады. Бұхараға бірқатар жаугершілік жорық жасап, түрікмен тайпаларын өзіне күшпен бағындырды. 1663-1664 жылдары Әбілғазы мемлекет билігін баласы Ануш Мухаммед қолына тапсырып, қалған өмірін шығармашылыққа арнады. Әбілғазы хан 1664 жылы сәуір айында дүниеден өтті.

Әбілғазы хан кейінгі орта ғасырлардағы көрнекті түрік тарихшыларының бірі. Ол «Шаджара-йи тераким» («Түрікмендер шежіресі») және «Шаджара- йи түрік» («Түрік шежіресі деп») деп аталатын екі тарихи шығарманың авторы. Сонымен қатар Әбілғазы «Манфи ал-инсан» («Адамға пайда әкелетін кітап») атты шағын медициналық трактат жазған.

Әбілғазы ханның «Түрік шежіресі» шығармасы әйгілі тарихи еңбек. Оны 1664 жылы Әбілғазы хан қайтыс болғаннан соң, әкесінің тапсырмасымен Әбілғазы ханның ұлы Ануш Мухаммед хан аяқтаған. Еңбек жазылғаннан 50- 60 жыл өткен соң, Тобылда айдауда жүрген шведтің тұтқын офицері Табберт (фон Страленбург) «Түрік шежіресі» қолжазбасын тауып алып, ғылыми әлемге әйгілі етті.

«Түрік шежіресі» еңбегі орта ғасырдағы белгілі шығармалардың негізінде жазылған. Онда әртүрлі түрік, монғол халықтарының тарихы және олардың билеушілері жайында мағлұматтар жинақталған. Соңғы бөлім шығарманың ең құнды бөлімі болып табылады. Онда XV-XVII ғасырлардағы Шығыс Дешті Қыпшақта және Хорезмде болған саяси оқиғалар баяндалады.

ӘБIЛҒАЗЫ - БАХАДҮР ХАН ТҮРІК ШЕЖІРЕСІ

ЖОШЫ ХАННЫҢ БЕСІНШІ ҰЛЫ ШИБАН ХАННЫҢ ӘУЛЕТІНЕН ТҰРАНДА, ҚАЗАҚТА, ҚЫРЫМДА ЖӘНЕ МАУРЕННАХРДА ПАТШАЛЫҚ ҚЫЛҒАНДАРДЫҢ ТАРИХЫ

Шыңғыс ханның ұлы Жошы хан, оның ұлы Шибан хан, оның ұлы Баһадүр хан, ұлы Жошы Бұқа, оның ұлы Бадақыл, оның ұлы Менку темір, оның ұлы Бекқонды ұлан, оның ұлы Әли ұлан, оның ұлы Хажы Мұхаммед хан, оның ұлы Махмудек хан, оның ұлы Абак, хан, оның ұлы Толы хан, оның ұлы Шамай сұлтан, оның ұлы Ораз сұлтан, оның ұлы Баһадүр сұлтан Махмұдхан, мұның ұлы Мұртаза хан, оның ұлы Көшім хан. Бұл жамағаттың нәсілі Көшім ханмен бітеді. Көшім хан Тұран уәлаятында қырық жыл патшалық қылды, көп жасады, екі көзі көрмей қалды. Тұранды мың үшінші жылы Көшім ханның қолынан Орыс алды. Көшім хан қашып, маңғыт халкының ішіне барды, сонда опат тапты.

ТОҚАЙ ТЕМIP НӘСІЛІНЕН

ҚЫРЫМДА ПАТША БОЛҒАНДАРДЫҢ БАЯНЫ

Шыңғыс ханның ұлы Жошы хан — Тоқай темір — Өзтемір — Сарымша Көнжек ұғлан — Тоққұл хожа ұғлан — Той хожа ұғлан — Тоқтамыс хан.Оның сегіз ұлы бар еді.Жалелетдин,Жаббарберді, Күйіккерімберді, Іскендір, Әбусағит, Көжек, Қадірберді, Тоққылыхожа. Мұның інісінің аты Түлік темір, оның ұлы Шина, оның ұлы Хасан ұғлан, оны ешкілі Хасан дер еді. Оның ұлы Мұхаммед хан, оның ұлы Тастемір, оның ұлы Ғаяталдин хан, оның ұлы Хажы керей. Оның сегіз ұлы бар еді: Дәулетняр, Нұрдәулет хан, Хайдар хан, Құтлық Заман, Келдеш меңді, Керей хан, Жамғұршы, Өзтемір. Қырымның патшалары Хажыкерей нәсілінен, бірақ жердің қашықтығынан, олардың қайсысы қашан патша болғанын айту өте қиын болды.

ТОҚАЙ ТЕМIP НӘСІЛІНЕН ҚАЗАҚТА

ПАТША БОЛҒАНДАРЫНЫҢ БАЯНЫ

Шыңғыс хан — Жошы хан — Тоқай темір — Өзтемір — Хожа Бадақұл ұғлан — Орыс хан — Құйыршық хан — Барак хан — Әбусағит (лақабы Жәнібек хан). Оның тоғыз ұлы бар еді: Ираншы, Махмұт Қасымке, Мұхаммедхан. Шибанимен соғысып, Мұхаммед ханның шәйіт болғанын айттық. Одан соң Етік, Жаныш, Қанбар, Тыныш, Өсік, Жәуік.

ТОҚАЙ ТЕМIP НӘСІЛІНЕН МАУРЕННАХЫРДА

ПАТША БОЛҒАНДАРЫНЫҢ БАЯНЫ

Шыңғыс хан — Жошы хан — Тоқай темір — Өзтемір — Абай — Томған — Құтлық Темір ұғлан — Темірбек ұғлан — Темір Құтлықхан Темір сұлтан — Мұхаммедхан — Шуақ сұлтан — Маңғышлақ сұлтан — Ярмухаммед сұлтан — Жансұлтан — Мұхаммед сұлтан — Нұрмұхаммед хан — Ғабдолғазиз хан. Оның нәсілдері: «Ғабдолғазиз ханның аталары қазақ патшаларының аталары, Қырым патшаларының аталары Жошы ханның үшінші баласы Тоқай темір ханның нәсіліненбіз» деп айтып отырады. Хажым ханның, Абдолла ханның және Көшім ханның аталары, Жошының бесінші баласы Шибан ханның нәсілінен болар. Естеріңізде болсын, бұл үш хан бірінің артынан бірі дүниеден өтті. Жошы ханның өзге ұлдары мен жұрттары жайлы жоғарыда айттық.

ЖОШЫ ХАННЫҢ БЕСІНШІ ҰЛЫ

ШИБАН ХАННЫҢ ӘУЛЕТІНІҢ БАЯНЫ

Жошы хан мажар, башқұрт, орыс, кәрел және неміс жұрттарына аттанбақ болып: «Жеті жылдық сапар жарағының қамын жесін», — деп елге жарлық қылды. Әскер жиналып жатқанда өзі ауырып, көп ұзамай қайтыс болды. Ол жөнінде бұрын да айтылып еді. Шыңғыс хан ол кезде тірі еді, немересі Бату ханға (лақабы Сайын хан): «Әкең қай жерге барайын деп дайындалса, сол жерге бас болып барасың»,— деп хүкім қылды. Сайын хан әскерін жиыстырып жүргенде, Шыңғыс хан өлді. Екі жылдан кейін Үкідай қаған болды. Ол Сайын ханға: «Аттан»,— деп жарлық қылды. Аттанып, орыстың қалаларын, уәлаяттарын ала - ала Мәскеуге дейін барды. Сол кезде кәрел, неміс, орыс патшалары жиылып, ор қазып, шеп құрды. Үш айға созылған қатты ұрыс болды.

Ақыры бір күні Шибан әкесі Сайын ханға: «Маған өз нөкерлерімнен басқа бес-алты мың кісі беріңіз, кеште мен олардың арт жағына етіп жасырынайын. Ертемен Сіздер алдынан шабуыл жасағанда, мен артынан шабуылдайын»,— деді. Сайын хан ертемен шабуылға шықты, ұрыс қызған кезде Шибан көтеріліп шапты, ордың жанына келді. Шибан ханның өзі аттан түсіп, ордан өтті. Ордың ішінде айнала арбаны шынжырмен байлап бекітіп еді. Шынжырларын кесіп, арбаларын қиратты. Барлығы жаяулап, найза мен қылыш ұстап шапты. Алдынан Сайын хан, артынан Шибан хан, сол жерде жетпіс мың кісіні өлтірді. Ол жұрттардың бәрі Сайын ханға тәуелді болды.

Ол сапардан қайтып келгеннен соң, Жошы ханның үлкен ұлы Орда, лақабы Елшінге, бұл сапарда ісімізді бітірген сен болдың деп он мың үйлік ел берді. Інісі Шибан ханға он бес мың үйлік ел берді. Атасының орнында отырған кіші ағасы ол сапарда алған олжа елдерден Кәрелді Сайын ханға берді, тағы да байырғы елдерден құсшы, найман, қарлық, бүйрек деген төрт рулы елді берді. Және оған: «Отырар жерің атам Алшын мен менің арамда болсын, жазда Ырғыз, суықта Ор, Електен Орал тауына шейін Жайықтың күн шығыс тарапын жайла, қыста Арақұм, Қарақұм, Сыр суының бойы, Шу, Сарысудың аяғын қыста»,— деді. Шибан хан кәрел жұртына бір ұлын жақсы бектері және елімен кешіріп жіберді. Ол жұрт Шибан ұрпағының қолында қалды. Осы уақытта да Кәрел жұртының патшалары Шибан хан нәсілінен делінеді.

Шибан хан осы айтылған жерлерді жайлап, қыстап отырды, бірнеше жылдан соң өлді. Оның он екі ұлы бар еді, аттарын ретімен айтсақ, Байнал, Баһадүр, Қызақ, Былқа, Шерік, Мерген, Құртқа, Аяшы, Сайылтан, Биянжар, Мажар, Қоншы. Екінші ұлы Баһадүр әкесінің орнына отырды. Оның екі ұлы бар еді, үлкенінің аты — Жошы бұға, кішісінің аты — Құтлық бұға. Жошы бұға әкесінің орнына отырды. Оның Бадақұл, Бектемір, Нықшар, Есбұға атты төрт ұлы бар еді. Жошы бұға о дүниеге кеткен соң, үлкен ұлы Бадақұл әке тағына отырды. Оның Мыңтемір атты бір ұлы бар еді. Ол ғажайып ақылды, батыр және келісті адам еді. Сол себептен оны Күлүк Мыңтемір хан дер еді. Түрік тілінде күліктің мағынасы: ол барда мен жамандық көрмеспін деп соған иланса, сол болар. Мыңтемірдің алты ұлы болды: Елбек, Ханта, Полад, Сүйініш, Теміртонабек, Қонды. Атасы Мыңтемір өлгеннен соң, ұлы Полад оның орнына отырды. Оның Ибрайым, Ғарабшах атты екі ұлы бар еді. Өзбек ол екеуінің атын Исагараб дер еді.

ШИБАН ХАН НӘСІЛІНЕН МАУРЕННАХЫРДА

ПАТША БОЛҒАНДАРЫНЫҢ БАЯНЫ

Шыңғыс ханның ұлы — Жошы хан, оның ұлы — Шибан хан, оның ұлы — Баһадүр хан, оның ұлы — Жошы бұға, оның ұлы — Бадақұл, оның ұлы — Мыңтемір, оның ұлы — Полад, оның ұлы — Ибрайым ұғлан, оның ұлы — Дәулет шейх ұғлан, оның ұлы — Әбілхайыр хан. Оның он бір ұлы бар еді, үлкенінің аты — Шахбадақ сұлтан; оның екі ұлы бар еді, үлкенінің аты — Мұхаммед, лақабы Шахбақыт. Ол өзі ақын, Шибан нәсілінен еді. Шахбадақ сұлтанның кіші ұлының аты Махмұт сұлтан, оның ұлы — Абдолла хан. Әбілхайыр ханның екінші ұлының аты — Хожа Мұхаммед. Өзбек оны хожығым тентек дер еді. Оның ұлы — Жәнібек хан, ол ақылсыз кісі еді, оның ұлы — Іскендір хан, ол да ақылы кем кісі еді. Оның екі өнері бар еді, бірі — намаз оқу, екіншісі — қаршыға салу. Оның ұлы — белгілі Абдолла хан, оның ұлы— Ғабдолмомын. Бұл жамағаттың нәсілі Ғабдолмомынмен аяқталады. Абдолла ханның хикаяты дүние жүзіне мәлім еді, сондықтан оған тоқталмадық.

ЖОШЫ ХАН ӘУЛЕТІНЕН ХОРЕЗМДЕ ПАТША

БОЛҒАНДАРЫНЫҢ БАЯНЫ

Полат өлгеннен соң әкесінен қалған елдерді екеуі бөлісіп, ағалы-інілі болып, бір-біріне көшіп-қонып араласып, Жайықтың басын жайлап, Сырдың аяғын қыстап, татулықпен өмір өткізді. Араб өлгеннен соң ұлы Хажығолы әкесі орнына отырып, елге патшалық қылды. Оның бір ұлы бар еді, оны Теміршейх деп атайтын, әкесі өлгеннен кейін оның орнына отырды. Теміршейхтың жігіт кезінде қалмақтан екі мың кісі келіп, елін шауып кетті; Теміршейхтың қаһары келіп, әскерінің жиылуын күтпестен жаудың артынан қуып барып соғысып еді, жеңілді, өзі сол соғыста өлді. Баласы жоқ еді, елін жауға шаптырды, төресінен айрылды. Патшасынан не ұл, не іні қалмады.Үш үмітсіздік біріне-бірі жамалды. Сондықтан халық өзге төрелерге кетті. Тек ұйғыр халқының ақсақалдары жиылып келіп, ордаға кірді. Халыққа кісі жіберіп: «Жұрттың бәрі басқа төреге кетіп жатыр, біз де кетуге ұйғарып, бақылдасуға келдік. Бірақ бір сөзіміз бар. Төренің әйелдері мен күңдері көп еді, соларды әбден тексерелік, біреуінің болмаса, біреуінің бойында бала болса, кетпелік, күтелік»,— деді. Бұл сөзді естіген соң ханым айтты: «Өзгесінде жоқ, менің бойымда үш айлық бала бар». Бұл сөзден кейін ұйғыр халқы Ордадан кетпей отырды, найман халқы кетіп еді. Бұл сөзді естіген соң олар өзге төреге де нөкер болмады, орда қасына да келмеді. Басқа елдер өзге төрелерге нөкер болды. Ханым алты айдан соң бір ер бала туды, атын Иадкар қойды. Ұйғыр халқы барлық кеткен елдерге сүйінші сұра деп бір кісіні жіберді. Ол кісі найман халқына барып еді, сүйіншіге бір қара қасқа ат берді, қайтып көшіп орда қасына келді. Жаңа туған баланы көтеріп анасы әкесінің көрінісханасына келді, оны төрге отырғызды. Монғол рәсімінде сол жақ оң жақтан құрметті болар, өйткені адам тәнінің патшасы — Жүрек, оны құдай тағала сол жаққа жаратқан. Ұйғыр халқы найманды қонақ қылып, қонақсың деп сол жақтан орын беріп, өзінен жоғары отырғызды. Осы уақытқа шейін найманның жоғары отыруының себебі, міне, осыдан. Одан соң әкесінің нөкерлері үміт етіп келді. Есікте басы бүтін, жеңді және жағалы ұйғыр мен найман халқы болды. Ол екеуінің Иадкар ханның балаларына қаражымын деуінің мәнісі—өзбек тілінде қаражы деген жақсы - жаманды, келерді - кеткенді, еңбектіні - еңбексізді ешкімнің бетіне баспау деген сөз. Иадкар хан жігіт болды, одан төрт ұл болды. Үлкені — Бүрге, екіншісі — Әбубек, үшіншісі — Әмінек, төртіншісі — Әбек. Әмінектің мағынасы — монғолша, ол кезде монғол тілі әлі ұмытыла қойған жоқ еді, бұл—араб тіліндегі жан дегенді білдіреді, оны тәжік һуш дер, өзбек тін дер, ал монғол әмін дейді. Ал әмінектің соңғы ек буыны кішкене дегенді білдіреді, өзбек оны ғана немесе кене дер, кішірек атты ат ғана, кіші адамды кішкене дер, сонда әмінектің мәнісі жан ғана деген болар. Енді айтып келе жатқан сөзімізден қалмайық. Иадкар ханның үлкен ұлы Бүрге сұлтан ғажайып келісті жігіт еді. Жұрт ол туралы: «Оның көкірегін құдай тағала бітеу жаратқан екен, төсінің сүйектерінің арасында шеміршек болар еді, мұнда шеміршек жоқ»,— дер еді. Бүрге сұлтанның жігіттігі мен Әбілхайырдың қарылығы екеуі бір уақытта өтіп еді. Темір би әулетінен Мауреннахырда Әбусагит мырза өз туыстарынан Ғабдоллатип мырзаны өлтіріп, жұртқа ие болып еді. Ғабдоллатип мырзаның ұлы Мұхаммед Жөкі мырза қашып, Әбілхайыр ханға барып еді. Әбілхайыр ханның қатыны Ғабдоллатип мырзаның қарындасы екен, Мұхаммед Жөкінің апасы еді. Бірнеше уақыт хан есігінде тұрғаннан соң Мауреннахырдан бір кісі келіп: «Сұлтан Әбусагит мырза Самарқанттан аттанып, Хорасанға кетті, одан әрі Мазандаранға бармақшы»,— деп хабар айтты. Бұл сөзді есіткен соң Мұхаммед Жөкі мырза ханнан көмек сұрады. Хан Бүрге сұлтанды шақырып, «Мырза Мұхаммед Жөкі бізден көмек сұрайды, менің ұлдарым мен жақын інілерімде бұл істі басқарғандай кісі жоқ. Сен де менің ұлымсың, өз әскеріңмен аттан, мен де әскер қосайын»,— деді. Бүрге сұлтан ханның сөзін қабыл қылып, Мұхаммед Жөкі мырзаны алып, отыз мың кісімен аттанып, Ташкентке келді. Атасынан және өзінен қалған және Әбусатит мырзадан көңілі жарты болған Шағатай елі бұзылып, Мұхаммед Жөкі мырзаға келді. Одан Ташкентке кіріп, Шахрахияны алды. Одан Сырды өтіп, Самарқантқа барды. Әбусагит мырза Хорасанға кеткенде өз орнына Артын руынан Әмірмәзит дегенді қойып кетіп еді. Ол өзіне тиісті кісімен Самарқанттан шығып, жасау жасап соғысты. Бүрге сұлтан Жөкі мырзаны Шағатай әскерімен топ қылды, өзі сол қанатта болды, Әбілхайыр ханның қосқан әскеріне Пәшкенд ұғлан дегенді бас қылып, оң қанатқа жіберді. Құдай тағала Бүргенің туын жоғары етіп, Мәзид арғынның әскері жеңілді. Ұрыс шаһардың жанында болып еді, Әмірмәзит әскері қашып шаһар қақпасына жеткенінше оларды қылыштан өткізді. Әмірмәзит қолға түспей, шаһарға кіріп кетті. Қақпаны қорғаудың амалын жасады және болған оқиғаны баяндап, Әбусатит мырзаға кісі жіберді. Бұл хабарды естігеннен кейін ол Хорасаннан әскер жинап, ауыр әскермен өзі Самарқант жаққа аттанды, Мұхаммед Жөкі мырза Көфін мен Кәрменеге келді. Бұхара мен Самарқанттан басқа барша Мауреннахыр уәлаяттары Мұхаммед Жөкіге бағынды, барлығына даруталар қойды. Ол уақытта Әбусагит мырза көп әскермен Балхыға келді деген хабар келді. Мұны естіген соң барлық үлкен-кішісі жиылып кеңес құрды. Бүрге сұлтан айтты: «Құдайға шүкір Ташкент, Түркістан және Мауреннахыр қолымызда тұр, Өзбек пен Шағатайдың ауыр әскері алдымызда, ештеңеден кемдігіміз жоқ, Аму суының жағасына барып, жауды одан өткізбелік, егер өтсе соғысалық» Шағатай билері: «Одан да қайтып, Сырдан өтіп, Шахрахияда тұралық, Мауреннахырды сақтай алмаспыз, Түркістан менен Ташкентті сақтасақ та бізге жетер»,— деді. Мұхаммед Жөкі Бүрге сұлтанның сөзінің дұрыстығын білді, бірақ елінің сөзінен шыға алмады. Керменеден көшіп, Шахрахия жаққа бағыт алды. Шағатайдың қара халқы Әбусатит мырзаның келуін күтпей, қашты деп ойлады. Тағы сол күні ел бұзылып, Әбусатит мырзаға кетпек болды. Бүрге сұлтан айтқан сөзін тыңдамағандарына ашуланды, Шағатайдан ешкім қалмағанын көрді. Мауреннахр жұрты жаудікі болды. Содан соң Бүрге сұлтан әскеріне елді шап, талаңдар деп хүкім қылды. Үш күн шапты, тірі малды айдағандарынша, өлі малды жүктегендерінше алып, кері үйлеріне қайтты. Мұхаммед Жөкі мырза Шахрахияға барды. Әбусағит мырза бұл хабарды есітіп, артынан барды. Олар Шахрахияның қаласына қамалды. Әбусағит мырза төрт ай қамалды, ала алмады. Ақыры Хожағабит Самарқанға барып, араға жүріп, ант ішкізіп, Мұхаммед Жөкі мырзаны қаладан шығарып, Әбусағит мырзаға көрсетті. Бірақ ол сөзінде тұрмай, Мұхаммед Жөкіні өлтірмей, Хорасанның Ыхтиаралдин деген қамалына пенде қылып қойды. Бұл оқиға хижраның сегіз жүз алпысыншы жылы болып еді.

БҮРГЕ СҰЛТАННЫҢ ҰЛДАРЫ ИЛБАРЫС ПЕН

БАЛБАРЫСТЫҢ БАЯНЫ

Бүрге сұлтаннан екі ұл қалып еді, үлкенінің аты — Илбарыс, кішісінің аты — Балбарыс, халық ішіндегі мәшһүр аты — Білегеш. Емшек еміп жүргенде ауырып, екі аяғы майып болып еді, тізеден төменгі жағының жаны жоқ еді. Бұл екі ұл ер жетті, екеуі де келісті, ақылды, жақсы жігіттер болды, ата жұртында жүрді.

Шахбақыт хан Мауреннахырды алды. Жұртта Иадкар ханның ұлдарынан, немерелерінен басқа ешкім қалмады. Енді Илбарыс ханның Үргенішті қалай алғанын айтайық. Шахбақыт хан Мауреннахрды алды. Сұлтан Хұсайын мырза Ғиратта өз ажалынан өлді. Шахбақыт хан Хорасанды Хұсайын мырзаның балаларының қолынан алды. Хұсайын мырзаның балалары мен немерелері көп еді, үшеуі қашып құтылды, қалғандарын өлтірді. Ол уақытта Үргеніш Хұсайын мырзаға бағынышты еді. Шахбақыт Үргенішке даруға жіберді. Бұл оқиғадан бес-алты жыл өткеннен соң Шахисмаяыл келіп, Мервте Шахбақыт ханмен ұрысты. Жеңіске жетіп, Шахбақыт ханды өлтірді. Оны естігеннен соң Шахбақыт ханның Үргенішке қойған дарутасы қаланы тастап қашып кетті. Шахисмайыл барша Хорасанды алған соң оның уәлаяттарына даруға жіберді. Хорезмге үш даруға жіберді. Бірін Хиық және һазарасіпке, бірін Үргенішке және бірін Уәзірге жіберді. Үргеніш пен Уәзірге жібергені екеуі бірге туған, асылы араб еді. Үргеніште тұрғанының аты — Сүбханқұлы, Уәзірде тұрғанының аты — Рахманқұлы еді. Рахманқұлы Уәзірге келгеннен соң, Уәзірінің бас көтерерлерін жинап ас берді, баршасына қалат үлестірді. Ол уақытта Уәзірінің қазысы Ғұмар атты ақылды, талым қария кісі еді, бұл хәкімді келіп көрмеді, асқа шақырғанда бармады, аурумын деп дәлел айтты. Әкім ас берген күннің ертесімен Ғұмар қазы кісі жіберіп, Арбап бастаған үш-төрт ел ағаларын шақырды. Оларға: «Жаңа келген әкімнің берген сарпайы шапаны құтты болсын, жаңа дініңіз де құтты болсын»,—деді. Ел ағалары бұған таң қалып: «Жаңа дін дегеніңіз не?» — деп сұрады. Сонда қазы: «Патшаңыз Шахисмайылдың бұл қойған әкімінің қандай дінді уағыздайтынын естімедіңіздер ме?» — деп қарсы сұрақ қойды. Олар ант ішіп: «Бізге бірнеше жылдар бойы кім Хорасан патшасы болса, одан даруғалар келер, біз мұны да сондай болар деп ойладық»,— дейді. Қазы айтты: «Он үш — он төрт жылдай болды Шахисамайылдың бұл адамды қамқорлығына алғанына, бұл өзі батыл адам. Қазір өзін жақтайтын адамы аз болғандықтан, өз мақсатын орындай алмай тұр. Бірнеше күн тұрып, сіздерді әбден бағындырған соң, өзінің дегенін істейді. Егер сіздер осы бастан қам жемесеңіздер, мұсылмандықтан айрылып, кәпір боласыздар». Бұл сөзді естіген соң барша Уәзір халқы бұл пікірді ойларына сақтады, бірақ ештеңе істей алмады.

Сол уақытта Бақырғанда Сейіт атаның нәсілінен Хисаметдин қатал деген жақсы кісі бар еді, соған барып: «Бізге патша болыңыз, қызыл басты қыралық»,— деп оны шақырды. Ол айтты: «Менің патша болғанымды бүгін де, кейін де қабыл қылмас, егер бұл істі шындарыңмен қолға алсаңдар, мен сендерге бір жақсы асыл патша тауып берейін». Уәзір халқы оның кім екенін сұрады. Хожа бірнеше жылда бір рет арқаға, өзбек ішіне барып, халықтың ниязын жинап келер еді, ол Илбарыс ханның асыл қасиеттерін жақсылық, жамандығын, бәрін айтты. Одан соң Уәзір халқынан екі жақсы кісі және Хожаның бір кісісі Хожаның жазған хаты мен Уәзір халқының шақыруын алып Илбарыс ханға барды. Илбарыс інісі Балбарыспен бірге аттанды. Уәзірден барған кісілерді ілгері жіберді. Олар келіп, Уәзір халқына хабар қылды. Ел ағалары ақылдасып, Илбарысқа кісі жіберді: «Халқымыз пенделікпен өзара араздасып жүр. Кешке ешкім көрмейтін кезде қалаға кіріп, жасырынсын, бізге кісі жіберсін»,— деп, Илбарыс солай істеді, Илбарыстың кісісі ханның келгенін айтты. Одан соң өзбектің үлкен-кішісі — бәрі жиылды, қақпаларға кісі қойды. Қала ішіндегі қызылбастарды қырды, еш кісіні құтқармады. Ертеңіне Илбарыс келді. Барша халық хан алдынан қарсы шықты, қала әкімі отырған үйге түсірді. Елге сауын айтып, үлкен той жасап, өзбек және сарт — бәрі ынтымақпен хижраның тоғыз жүз он бірінші, қой жылында Илбарысты хан көтерді. Ертедегі Уәзірде әкім отыратын уәлаят көп еді, бұзыла - бұзыла Илбарыс хан келген шақта үш әкім билеген уәлаят алып еді. Ол — Уәзір, екінші — Жаңа шаһар, үшінші — Терсек. Илбарыс хан Уәзірде болды, Жаңа шаһарды інісі Білегеш сұлтанға берді, Терсекке әкім қойды.

ИЛБАРЫС ХАННЫҢ ҮРГЕНІШТІ АЛҒАНЫНЫҢ БАЯНЫ

Уәзір халқы қызылбасты қырғанда, бір жетім шайханада тығылып қалды, кеш болғаннан соң қақпадан шығып, Үргенішке келді. Жоғарыда Үргеніш әкімінің аты Сұбханқұлы, араб, Уәзір әкімінің аты Рахманқұлы араб деп айтып едік. Сұбханқұлы Үргеніштің бас көтерерлерін жинап, Уәзірде болған оқиғаларды айтып: «Мен бірнеше жылдан бері, Сіздердің нан - тұздарыңызды жеп жүрмін, енді Сіздер менің кетуімді қаласаңыздар, кетейін, тұруымды қаласаңыздар, тұрайын»,— деді. Үргеніш халқы: «Әлхамдилла, Шахисмайыл патшамыз бар, әзір тақ үстінде отыр, бүкіл Ирак пен Хорасан соның қолында. Сен келгелі төрт-бес жыл болды, сенен не бір зорлық, не бір басқалай жамандық көргеніміз жоқ. Арқадан бес-он өзбек Уәзірге келді деп сен патшаның алдына не деп барасың, біз не дейміз, не деп жібереміз? Өзбектің үйі не елі жоқ, бір жерде қарайлап тұрмас. Бес-он күннен соң Уәзірді талап, шауып қайтып кетер, ол үшін Сіз неге қиналасыз»,—дейді. Сонда Сұбханқұлы айтты: «Егер бұл сөздеріңізді рас айтып тұрсаңыздар, менің алдымда ант ішіңіздер»,— деді. Сол жерде үлкен-кішісі бар бәрі: «Саған жамандық ойламаймыз, егер өзбек келсе, алдында тұрып соғысамыз»,— деп ант ішті. Одан кейін Сұбханқұлы бір алтын теңгені ортаға қойып, отырғандарға қарап: «Бір жақсы, жылдам жігіт табыңыз, Уәзірге барып, оқиғаны жақсы біліп келсін, олар атты кісіні ұстамайтын», - деді. Қарауыл халқының диуандар деген жамағатынан бір Қызылөгіз деген кісі бар еді, оның әкесі атақты адам еді. Ол тұра келіп: «Мен барайын»,— деді. Сұбханқұлы: «Сенің айтып келген хабарыңа мен сенемін, бұл теңгені ал»,— деді. Ол Уәзірге барып болған оқиғаның егжей-тегжейін айтып келді. Илбарыс хан Уәзірде үш ай тұрғаннан соң аттанып, Үргеніш үстіне келді. Сұбханқұлы Үргеніштің әскерін өзі бастап, қаладан жарты шақырым шығып, Илбарыс ханмен соғысты. Илбарыс хан жеңіп, өлтіре -өлтіре шаһарға келіп кірді, Сұбханқұлы барлық әскерімен қаза тапты.

Одан соң Илбарыс хан еліне кісі жіберіп, үйін көшіріп алды. Илбарыс ханның нөкері аздық қылды. Иадкар ханның елінің көбісі Абулек пен Әмің балаларының қасында қалып қойды. Бір күні Илбарыс бектерін шақырып: «Біз біраз елмен мұнда келдік, еліміздің көбі туған-туыстардың қасында қалды, енді сіздерге, мақұл болса, сол туған-туыстарды шақырсақ дейміз»,— деді. Барша бектер: «Біз Сізді бұдан бұрынырақ кісі жіберер ме екен деп ойлап едік»,— деді. Сол кезде ұйғыр руынан бір қарт кісі бар еді, үйден орын тимей, сыртында отыр еді, орнынан тұрып, хан алдына келіп қол қусырып тұрып, бір әңгіме айтты. Бұрынғы өткен өзбектің ақыл, тәжірибесі: «Төренің дәулеті боларының нышаны — нөкерге мейірбан болар, дәулеттің нышаны ағайынға мейірбан болар» деп айтушы еді. Бұл сөз Илбарыс ханға жақпады. Отырған бектердің бәрі ол кісіні сөгіп: «Екі туысқанның арасына сөз жүргізіп, бұзатын осындай адамдардың бір-екеуін өлтірмесеңіз, дұрыс болмайды»,— деді.

ӘБІЛХАЗЫХАННЫҢ ПАТШАЛЫҒЫНЫҢ ТАРИХЫ

Хижраның мың елу екінші жылан жылында жұртымызбен елімізге келдік. Алты айдан соң жылқы жылының басында Спандияр хан опат тапты. Спандияр хан өлгеннен бір жылдан соң хижраның мың елу төртінші қой жылының басында пақырыны хан көтерді. Бұдан екі жыл бұрын барыс жылының аяғында, яғни құттың басында кіші ініміз Шәріпмұхаммед сұлтан қайтыс болып еді. Спандияр ханнан екі ұл қалып еді. Үлкенінің аты — Йошан сұлтан, кішісінің аты — Ашрап сұлтан. Ол уақытта Имамқұлы хан өліп, інісі Нәдірмұхаммед хан атасы Имамқұлы хан жеріне хан болып еді. Біз түрікпендерден атамыздың ұлдары мен уәлаяттарын сұрадық, бермеді. Нәдірмұхаммед ханның атына құтба оқып, Ашрап сұлтанды жіберді, біз жау болып Хиұқты екі рет шаптық. Онан соң Нәдірмұхаммед хан Хиұқ пен һазарасыбқа әкім жіберді. Спандияр ханның ұлын, қызын, әйелін көшіріп апарып, Қаршыда өлтіртті. Хиұқ пен һазарасыбтың билігін Спандияр хан кімге берген болса, Нәдірмұхаммед ханның жіберген бектері содан айырмады. Келген бектердің барлығы да әрқайсысы бір уәлаяттың әкімі немесе қала бастығы еді, ешқайсысын белгілеп, сен әкім бол деп тағайындап жіберген жоқ еді, сондықтан уәлаяттың негізгі билігі түрікпендердің қолында болды. Біз Аралдан аттанып келіп, көп ел шаптық. Бұл оқиғалардан бес ай өткеннен соң Нәдірмұхаммед хан Хұсырау Сұлтан атты ұлының баласы Қасым сұлтан дегенді Хиұққа жіберді. Ол да бұрынғыдай билікті түрікпендердің қолына беріп қойды. Қасым сұлтан келді деп естігеннен соң, мен Аралдан аттанып, кеш бойы жүріп намаз уақытында Хиұқтың қақпасының аузындағы Кәндімкан деген кентке келіп, шабуыл жасадық. Оларға: «Тас көпірікке жиылыңдар, Тас көпіріктен әрі кеткеніңіз, Ханқаһта су жағасына Аралдан кеме келтіріп едік, кеме тұрған жерге жиылыңдар»,— дедім. Шабуылшылар кетті, қасымда мені қорғап жүз жақсы жігіт қалды, ат жетпеген садақсыз жас балалар мен жауға зарары тимес қарт және мертіккен сондай кісілерден екі жүз кісі қалды. Артық аттарды қостағы ондай - мұндайды сақтау үшін шабуылшылардың артынан бара жатыр едік, Хиұқтан жау шықты. Хиұққа келген арықтың солтүстік жағымен жүрдік, құбыла жағымен жау жүрді. Жау жетпестен бұрын үлкен арықтан өтіп, жауға қарсы жүріп, шеп құрдық. Біздің жақсы - жаманымыз бар, үш жүз кісі, оның жүз жиырмасы садақты, өзім жаяу болдым, алпыс кісі менімен бірге түсті, екі жүз садақсызды түп жасау қылдым, жиырма садақтыны ереуіл, жиырма садақтыны оң жасаудың алдына қойдым. Бұлардан басқа жиырма мылтықтымыз бар еді. Өткен үлкен арығымыз оң қолда болды, мылтықтыларды жаяу қылдық, олар барып бізбен қатар тұрды, біз шеп құрып болдық. Ол уақытта жау жетті, олар біздей бөлек-бөлек жасамады, жаяу түспеді, көптігіне сенді, бір бөлек қаз қанаты жасап келді де тұрды. Қарасы мың болар, жеті-сегіз жүзі сауытты, қалғаны шарайна, дулыға киген, көзінен басқа ашық жері жоқ. Бізде бес сауытты кісі бар. Әуелі бес жігіт бізден ереуілге шықты: «Тайма, батыр, тайма»,— деп айғайлап, біздің бір-екі жігітпен шаншысып қайтты. Ол қайтып тұрған жеріне бармастан бұрын он бес кісі шықты, біздің ереуіл оларды да қайтарды. Ол қайтып орнына барғанда, жүз кісі шықты, ол жетпестен бұрын біздің ереуіл қашты, жаяулардың ішіне кірді. Жаяулардың алды мен едім, үйретіп қойып едім, өзге жаяулардың бір көзі жауда, бір көзі менде болды. Жау отыз қадам жерге келгенше отырдым, одан соң тұра келіп, жауға оқ жаудырдым. Сол уақытта арық ішінде жатқан мылтықтылардың бірнешеуі бізге шапқан жауды атқылады, бірнешеуі жаумен араласа жүріп, атқылады. Жау оққа төтеп бере алмай, қашты. Біз артынан із баса жүрдік, қашқан жауды түсіретін аттылы кісіміз жоқ. Жаяулап аттанып, Таскөпірікке келдік. «Кетпеңдер, тұрыңдар»,— деген жерде бір де адам жоқ, одан су жағасына кеме тұрған жерге келдік. Аламанның баршасы олжасымен жиылып отыр, бірнешеуі ет пісіріп жеп отыр, ханы, ақсақалдылықтары ойларында жоқ. Ол күні су жағасына жаттық, ертемен судан өтіп, бірнеше күннен соң үйге бардық.

Мағлұм болсын, Әбілғазы хан бұл кітапты жазып, жартысына келгенде ауру болды, балаларына өсиет қылып, аяқтауды тапсырды.

Бұдан әрі Әбілғазының ұлы Анушмұхаммед: «Әке өсиетін орындау мақсатында сөзге шебер болмасам да: білгенімді жазып қалдыруды дұрыс деп ойладым» дейді, енді соның сөзі...

Нәдірмұхаммед хан Қасым сұлтанды қасындағы бектерімен шақыртып, Бұхараға алдырды, Жақып төбет бастаған бірнеше халықты Хорезмге жіберді. Ол келгеннен соң хан тағы келіп, Хиұқты шапты, Жақып төбет ханға қарсы шыға алмады.

Әлқисса. Бұхараның бектері Нәдірмұхаммед ханмен жаман болып, Нәдірмұхаммед ханды Бұхарадан қуып шықты. Оның орнына Нәдір ханның үлкен ұлы Ғабдолғазизді Бұхараға хан қылды, ханның Хиұқта тұрған халқы қаланы тастап, қашып кетті. Одан соң Әбілғазы хан Аралдан әскермен хижраның мың елу төртінші тауық жылының басында аттанып келіп, Хиұққа кірді, ата жұртына не болды. «Әр жерде қашқан, босқан түрікпен болса, қайтып келсін, қалғандарының қанын кештім»,— деп жариялады. Ол уақытта түрікпен Ғұлам батыр, Дінмұхаммед онбегі, Орыс онбегі деген сардарлар бар еді. Бұлар түрікпенді үйі, елімен алып қашып, һазарасыбтың артындағы құмда отыратын еді. Бұлардың қойған адамдары ханның жарлығын айтып, құмдағы түрікпендерге хабар жіберді. Түрікпендердің бес-алты ақсақалдылары келіп, ханды көрді. «Біздің Сізден өзге йеміз жоқ, барар жеріміз тағы жоқ»,— деп арыз айтты. Хан оларға: «Біз сіздердің кінәларыңызды кешірдік, кеткен кетті, қалған қалды. Біз һазарасыбқа барамыз, ақсақалдылар бастап барша халық келіп, мені көріп, біздің сый-сияпатымызды алсын»,— деді. Бірнеше күннен соң хан аттанып, һазарасыбқа барды, қаланың сыртында бір аланда шатыр құрғызып отырды. Түрікпеннің ақсақалдыларына: «Біз таңда үлкен ас береміз, сіздер шұбат пен қатық жиып алып келіңіздер»,— деді. Олар мұны қош көріп, елдеріне қайтып кетті. Ертемен түрікпендер топ-топ болып келе бастады. Хан кеңес қылды: «Түрікпендер әбден жиылғаннан соң, оларға ас тартар уақытта тап берелік»,— деп шешті. Түрікпендер әбден жиылып болған кезде солай істеді, сол жерде мың - екі мыңдай түрікпенді өлтірді, аттанып барып түрікпеннің үйлерін шапты, бала-шағаларын олжа және жесір қылып, қайтып Хиұққа келіп түсті.

ӘБІЛҒАЗЫХАННЫҢ ТАШРАНҒА БАРҒАНЫНЫҢ БАЯНЫ

Әбілғазы хан болмастан бұрын түрікпендер Ташран деген жерге барып, шеп құрып отырып еді. Хан ит жылының аяғында аттанып, Ташранда отырған бір бөлек түрікпендерді шауып, бала-шағасын олжа және жесір қылып Хиұққа қайтып келді. Одан соң Ташраннан қашқан, Хиұқтан барған, Балхыдан келген түрікпендер Бамыбұрма деген жердің төңірегінде отыр деген хабар алды. Тышқан жылы олардың үстіне аттанып, барды. Бұл түрікпендер ханның келгенін естіп, үйлерін Қарақамыс деген жерге жіберіп, Қаһар хожаны бас етіп өздері жалаң аттылы болып, Бамыбұрмада жиылып, тастан қамал салып, ханмен ұрыспаққа дайындалып отырды. Ол уақытта хан әскерімен келіп, олардың қамалдарының маңына түсті. Бір-бірімен елшілесті, бірақ елшімен іс бітпеді. Ақыры, түрікпенмен сап тартып, ұрысты. Олар тастан салған қорғандарынан шығып, жаяулап сүрен салып жүгірді, келіп мылтықтыларға араласып, олардан өтіп, жасауға араласты. Түрікпендердің амалы таусылып еді, сол уақытта ханның он бүйрекшісі мен сол бүйрекшісі: «Тайма», «Тайма» деп түрікпендердің үстіне ат қойды. Бұған шыдай алмай, түрікпендер шепке қаша берді, бірақ шепке жеткізбей бірде-біреуін құтқармай, бәрін өлтірді. Одан соң өзбек батырлары барып түрікпеннің шебіне кіріп, олардың бәрін қырып, хан қасына келді. Сол бойда хан аттанып барып, Қарақамыстағы түрікпен ауылдарына шабуыл жасап, малдарын, бала-шағасын олжа және жесір қылып, Хиұққа келіп түсті.

ӘБІЛҒАЗЫНЫҢ ҚАЛМАҚПЕН ҰРЫСҚАНЫНЫҢ БАЯНЫ

Сиыр жылында қалмақтың қошыт руынан Күлделең дожы тайшы деген келіп, Кят уәлаятын шауып, қолына түскен олжаны алып қайтты. Ол уақытта қалмақтың Тортауыт руынан Боян деген төресі саудаға келіп еді, оны жұртына жіберді. Қалмақтың артынан қуып, он жеті күнде Жүгірік баш деген жерде бесін уақытында жетіп, ұрыс салды. Ол кеш сол жерде жатып ертесімен қалмақ ұрысқа батылы бармай, қашып кетті. Хан сол жерге түсіп, ас пісіртіп ішіп, ат - түйелерін суартып, қалмақтың артынан қуды, қалмақ әр жерге ат - түйесін тастап қашты, болмады. Ақыры, құтылмасын білгеннен соң барлығы жиылып, бір шұқыр жерде бұғып отырып, көтеріле ат салды. Ол уақытта хан біраз кісімен ілгері, өзге халық ұбап-шұбап келе жатыр еді, түрікпендер ойда жоқта жетіп келді. Аттан түсіп, жиылып шеп тартуға уақыт болмады. Ілгеріде келе жатқан жігіттер жүз тайдырмай, аттың үстінде ұрысқа кірісті. Құдай тағала бұлардың тәуекелін қолдап, бұлар жеңді. Бірде төресінің қолына оқ тиді, тушысын, туын және бірнеше қалмақты қолға түсірді. Ол кеш сол жерде жатып, ертесімен қайтып, бірнеше күннен соң өз шаһарына түсті. Одан кейін түрікпеннің байрақ деген бір тайпасы бар еді, оның үлкенінің аты Байраж еді. Сол Әбілғазы ханға бағынбай, жау болып еді. Сондықтан қоян жылы хан әскермен оның үстіне аттанды. Ол халықтың үйі Етірек көрген деген судың бойында еді. Ханның бұл сапары өте қызық болды. Бірнеше күннен соң елге жақындап келдім деп, хан қосын, азығын және аттың жемін бір жерге қалдырды да үш күндік жем және азық алып, елді ұзамай табармыз деп жеті-сегіз күн жүрді, елді таба алмады. Әскерлердің ішінде сондай аштық болды, әскер әр жерде бөлініп-бөлініп қалды. Ханның қасында он мың кісіден төрт жүз кісі қалды. Осы төрт жүз кісімен бара жатқанда ойда жоқта теке халқынан бірнеше саудагер ұшырасады, олар қашты. Сол жерде бір-екеуін ұстап өлтірді, бір жүйрік аттылысы қашып құтылды. Оның артынан қуып бара жатқанда бір мырзаның үйіне тап болды, оларды алып қайтып келе жатқанда қарауылдар Байраждың ауылынан саудаға бара жатқан теке Уаныш дегенді ұстап алып келді. Ол айтты: «Байраж ауылы осы арадан қашық емес». Бұл хабарды естіген соң хан сол жаққа қарай жүрді. Жақындап келгенде қасындағы кісілер шабуылдауға кетті, ханның жанында отыз кісі қалды. Хан осы отыз кісімен келіп ат қойды, сондай ұрыс болды. Ханның бір құлы ада Байражды мылтықпен ұрып жықты, одан соң бұл отыз жігіт тағы да көтеріліп түрікпендерді өлтіріп, малын, бала-шағасын олжа және жесір қылып, ханға алып келді. Хан бұл жігіттерге сыйлық берді, бірнеше күннен соң қайтып Хиұққа түсті.

Одан соң жылан жылы Емір елінің халқын Фож деген жерден тауып, шауып, олжалап қайтып келе жатып, Динар деген құдыққа түсті. Бекбар сарық халқы білмей, жетіп келді. Тәңірінің қолдауымен бұларды да жеңіп, бала-шаға, мал-мүлкін алды, қайтып Хиұққа түсті. Одан кейін де түрікпенге жиі шабуылдап, көп олжамен оралып жүрді, оның бәрін баяндасақ, сөз ұзар деп осымен қысқарттық.

ӘБІЛҒАЗЫ ХАННЫҢ ҚАЛМАҚПЕН ЕҚІНШІ PET ҰРЫСҚАНЫ

Ұлу жылы қалмақтың Торғауыт руынан Меркін тайшы және Оқжұтпа, Тағыл деген төрелері бас болып келіп, һазарасыбтың бірнеше кенттерін шауып, одан халықтың малы Даруғанда болар деп, онда барып, қолдарына түскен олжаны алып қайтып тұрды. Бұл хабарды есітіп, хан һазарасыб келіп, Бұхараға кетті деп ойласын деп, Иадгар инақты Ғабдолғазиз ханға елші етіп жіберді. Барып хабар бер, қапы қалмасын деді. Жіберген елші Даруған тұсына барғанда, дариядан өтіп хабар алайын деген ой келді. Дариядан өтіп хабар алса, қалмақ қайтып кетіпті. Қайтқанын білгесін тездетіп келіп, бұл оқиғаны айтты. Бұл кезге шейін он күн өтіп кетті. Хан бұл хабарды білгеннен соң бектерімен кеңесті, олар қууды жөн көрмеді: «Қалмақ кеткелі он күн болды, оған жете алмаймыз»,— деді. Хан бұл сөзді тыңдамай, аттанып, қалмақтың соңынан жүрді. Бірнеше күннен соң Ердар тауында бір бөлек бөлініп қалғанына жетіп, ұстап алды да, хабар сұрады. Олар айтты: «Міне, алдыңызда бара жатыр». Бұларды өлтірді, тағы жүрді. Сол кеште сахар уақытында бір патшасын және алды, одан соң қалмақтың төрелері құтылмасын білгеннен соң, кеңесті. Ақыры, мынадай шешімге келді. Баршамыз бір болсақ, ешқайсымызды да құтқармай өлтірер деді де, бөлінді, оразылымыз құтылар, бейнетіміз тұтылар деп Меркін тайшы бір топ, Оқжұтпа бір топ және Тағыл бір топ болып, жан-жаққа қарай қашты. Хан күн-түн демей қуып, Сәкін рабат деген жерде Оқжұтпа мен Тағылдың артынан жетті, жасау жа-сап келіп еді, қалмақ ұрысқа кірмей, Сәкін рабатқа қамалып, кісі жіберіп: «Біз Әбілғазы ханның жұрты екенін білместіктен келіп едік, Ғабдолғазиз ханның жұртына бара жатқанда адасып келіппіз. Сіз патшасыз, өлтірсеңіз де, тірі қалдырсаңыз да сіз білерсіз, біз — бір күнәкар құлмыз»,— деп, Үргеніштен алған малдарын алдарына салып айдап, садақ пен қылыштарын мойындарына асынып келіп, ханның аяғына жығылып, ант ішіп, серт қылып, айтты: «Бұл күннен былай бұл жаққа Сізге не Сіздің жұртыңызға жамандық қылмалық. Қалмақтан не өзге халықтан кімде-кім жамандық қылайын десе, күшіміз жетсе, қарсы тұралық, жетпесе хабар қылалық». Хан оларға: «Сіздердің ата не аталарыңыз бізге жамандық қылған жоқ еді, Сіздер білместіктен қылдыңыздар»,— деп кінәларын кешіріп, сый-сияпат беріп, жұртына қайырып, өздері қайтып Хиұққа келіп түсті. Йадгар инаққа инақтықты беріп, һазарасыбтан Хиүққа келтіріп, көп сыйлықтар берді.

ӘБІЛҒАЗЫНЫҢ БҰХАРАҒА БІРІНШІ БАРҒАНЫ

Әлқисса, бүкіл түрікпенді өзіне бағындырып, бірнеше жыл бейбіт және тыныш өмір өткізді. Балхыдағы Сұбханқұлы ханнан елші келді. «Ағам Ғабдолғазиз хан қас қылып, мені өлтіргелі жүр, Балхыны алмақ. Менің атам және ағамсыз, менің Сізден басқа панам жоқ. Егер сіз онымен жау болып, Бұхараны шаппасаңыз, ол келіп Балхыны алар және мені бикүнә өлтірер»,— деп арыз айтыпты. Сұбханқұлы хан Әбілғазы ханның туған інісі Шәріпмұхаммед сұлтанның қызын алып еді, хан Әбілғазыға күйеу еді. Абдолла хан келіп Хорезмді алып, отыз екі патшазаданы өлтіріп еді, олар Әбілғазының туыстары еді, оның кегі де бар еді. Балхы ханының сөзі оның үстіне қосымша болды. Қой жылы Бұхараның үстіне аттанды. Көкіределік деген жерге жеткенде Бекқұлы инақты мың жігітпен Қаракөл үстіне жіберді, өздері Сүйініш баланың үстіне жүрді. Барып Сүйінішті, тағы отыз-қырық кентті Бұхараның қақпасына дейін шапты, көп мал алып, олжа және жесір қылып қайтып Көкірделікке түсті. Үш күннен соң Бекқұлы инақ Қаракөлді жақсылап шауып, көп мал олжамен ханға қосылды. Бірнеше күннен соң хан көп дәулетімен Хиұққа құлады.

Одан соң сол жылы Қаракөл үстіне аттанды, барып тағы да Қаракөлді шауып, Көрдіш деген жерге түсті. Ғабдолғазиз хан Қаршыда еді. Бұхараның ішіндегі бектер Қаракөлдің шабылғанын есітіп бес мың кісімен аттанып, Көрдіште ханның артынан жетіп, ұрыс салды. Бірақ ұрыса алмай, қаша берді, ол бес мың кісіден жүз кісі қашып құтылды, өзгесін ұстап, өлтірді. Бірнеше адам қашып келіп, Қаракөлдің қамалына кіріп, тығылды. Хан Қаракөл қаласына қайтып келіп, қаланы алды, оны талан-тараж қылып, ішіне от қоя берді. Одан кейін Үргеніш жаққа жүріп кетті. Бірнеше күннен соң үлкен олжамен қайтып келіп, Хиұққа түсті.

Одан кейін мешін жылы аттанып, Жаһаржойды шауып, олжа және жесір қылып қайтып келді. Тауық жылының басында аттанып барып, Йайшыны Нәрімге шейін шауып, олжа және жесір алып қайтты. Ғабдолғазиз хан және Қасым хан есітіп, Бұхарадан аттанып, Көкірделікке келіп, қашқыннан хабар алып, соғысуға бата алмай, аттарын қырып, азықтары мен ат жемін тастап, сол жылы Кәрмине үстіне барды. Оны шауып алып, талан-тараж жасап, дарияның көпірінен өтіп түсті.

Бүгін таңда бізге жау келер деген ешкімнің ойында жоқ еді, ол кеште қаннан қаперсіз жатты. Сахар болғанда әскер халқы қолына түскен малды жүктеп, ат, түйе, сиырды айдап ілгері кетті. Таң ата берген уақытта көп халық көшіп, олжасымен ілгері кетті. Бұл әскер он бес мың кісі еді, күн шыққанда ханның қасында бұдан қалғаны жүз кісідей еді. Хожамберді аталық келіп, ханға: «Ғажап тапыл жатыпсыз, тұрыңыз, аттанбақ керек»,— деді. Сонда басы Әбілғазы хан болып: «Жау қайда?» — деді. Тамлық ата деген жерге жеткенде, әулие: «ұйғырдың қосынан бір кісі жоғалды»,—деді. Ол кісі бұдан үш күн бұрын барып, Ғабдолғазиз ханға бұл халықтың келе жатқанынан хабар берген екен, бұны олар білмеді. Бұхарадан жайлап жау шыға бастады, оны көріп, хан аттанып, кеткен халықтың артынан жүрді. Кеткен халықтың алдынан үлкен арық шығып, түйелері одан өте алмай, тығылып тұр еді. Алыстан қырық-елу мыңдай кісінің қарасы көрінді. Сол жерге жеткенде ханның артынан мың шақты кісі жетті. Хан да, қасындағылар да аттан түсті, қасында жүзге жетер-жетпес кісі бар еді. Хан бірнеше кісіні жиылып тұрған түйелерге жіберді: «Туды түйеге тік және кернейді барынша тарта бер, жау оны жасау десін де, бізді ереуіл деп ойласын», — деді. Одан соң Иадгар аталықты бас қылып, жанындағы жігіттерден отыз жігітті жау тарапынан келген мың кісінің алдынан жіберді, қалған жаяулардан қатар-қатар жасау жасады. Бұл отыз жігіт барып: «Алла, жар бол» деп, ол мың кісіге ат қойды, ол мың кісі қаша берді, бір сағаттан соң ол мың кісі қайтып отыз кісіге ат қойды, отыз кісі қашып жасауға жетпестен бұрын, қайтадан қарсы шапты, сөйтіп жеті рет бір біріне шабуылдады. Түйе тұрған жерден бестеп, ондап көмек келді, хан қасына бес жүз кісі жиылды. Ұрысып жүрген аттылар екі-үш жүз болып қалды. Таңда Ғабдолғазиз хан үлкен жасаумен келді, мылтықты қойды, оның түтінімен адам бір-бірін көріп болмас еді. Әбілғазының ұлы Ануш батыр әкесі Кәрминге аттанғанда он төрт жаста еді, бұл бірінші сапары еді. Кеткен кісілерді жинауға бірнеше кісі жіберді. Жау бізден төрт есе көп еді. Жау біздерді тықсырды, енді бір сағат өтсе, бізден біреу де қалмас еді. Ханның алдынан алпыс жігіт көтеріле ат қойды. Ол сәтте Ануш Мұхаммед келіп екі жүз кісімен бір бүйірден ат қойды. Құдай оңдап, Ғабдолғазиз ханның алпыс мың жасағын басып алып, әрі қарай қозғалды. Әбілғазы ханның қасында сексен жаяу бар еді, олар да жау қашты деп сүрен салып, Ғабдолғазиз ханның жасауына жүгірді. Оны көріп тұрған екі-үш жүз аттылар олар да бір жағынан аттандасты. Тәңірінің бұйрығымен Ғабдолғазиз хан жасауы бұзылып, қаша берді. Ханның батырлары жауды тықсыра - тықсыра дарияға жеткізді. Жаудың бірсыпырасы дарияға түсіп қырылды, бірнешесі көпірден өтіп кетті. Бірнеше батырлар Ғабдолғазизді найзамен шаншыпты, бірақ ол өлмей, әрең дегенде дарияға түсіп, одан құтылып кетті. Әбілғазы хан есепсіз олжа және жесірмен Хиұққа келіп түсті. Келген соң халықты шақырып, үлкен той жасады.

«Баламыздың алғашқы сапары еді, жолы да, аяты да құтты болды, Ғабдолғазиздей ұлық патшаны жеңдік, ұрыс кезінде үлкен ерлік көрсетті», — деп, ұлына әскер қосып, һазарасыбты берді. Одан соң ит жылы аттанып, Орданзырды шауып, олжа және жесірмен қайтып келді, барыс жылы аттанып барып, Бұхараның төңірегін шауып Намазка қақпасының қасына түсті, он күн оны тонап, қалаға кірмеді. Себебі Ғабдолғазиз хан Самарқантта еді, Бұхараның ішінде бірнеше тәжік пен бірнеше әйелден басқа кісі жоқ еді. «Егер біз қалаға кірсек, халық «Әбілғазы хан Бұхараны бірнеше қатынның қолынан алдың деп айтар, егер тәңірім бұйыртса, Ғабдолғазиз хан қаланың ішінде тұрғанда алармыз»,— деп, малый, жесірін есепсіз көп алып, Хорезм тарапына кетті. Бірнеше күннен соң Хиұққа келіп түсті. Содан кейін: «Жасымыз алпысқа келді, бұдан соң мұсылман халқына жамандық қылудың мәнісі жоқ. Құдай тағала қолдап, ойлағанымызға жеттік. Енді қалған ғұмырымды құдай тағаланың пенделігіне, қызылбас пен қалмақтың құрметтеуіне сарп қылармын»,—деп, патшалық билігін ұлдарына беріп, тәуба қылып, Мауреннахырға елші жіберіп, Ғабдолғазизбен жарасып, мың жетпіс төртінші қоян жылында рамазан айында даралфәниден даралбахиге аттанды, патшалығына жиырма үш жыл болды.

«Түрік шежіресі» мың жетпіс алтыншы жылан жылында Хиұқ уәлаятында жазылып бітті.

Тәржімалаған: Б. ӘБІЛҚАСЫМОВ





ПАРСЫ ТАРИХШЫЛАРЫ

АЛА-АД-ДИН АТА-МАЛИК ДЖУВЕЙНИ

Ала-ад-дин Ата-Малик Джувейни белгілі парсы тарихшысы және мемлекет қайраткері, ол 1226 ж. Хорасандағы (Шығыс Иран) Джувейнн округінде туылған. Жас кезінде Хорасандағы монғол билеушілеріне қызмет етеді, мұнда оның әкесі де қызмет еткен болатын. Джувейни бірнеше рет Монғолияға, ұйғырларға, Мауреннахрға сапар шеккен. 1256 ж. Хулагу-ханның қызметінде болады, 1259 ж. оны Бағдадтың, Ирактың және Хузистанның әкімі етіп тағайындайды. Ол Хулагу-хан жорықтарының куәгері және оған қатысушы, кітаптарды және қол жазбаларды тоналудан және өртенуден сақтап қалған. Бағдадтың әкімі ретінде Джувейни 1282 ж. дейін Абака-ханның кезінде де қызмет жасайды, осы 24 жылдың ішіндегі шамалы бір үзілісте Джувейни монғолдардан қалған қалаларды қалпына келтіруге басшылық етеді. Джувейни 1283 жылы дүниеден өтеді.

Джувейнидің «Тарих-и джахангуиі» («Әлемді жаулап алушының тарихы») атты тарихи еңбегі 1252-1260ж. аралығында жазылды. Джвейнидің өз сөзіне қарағанда, ол 1252-1253 ж. Монғолияда болған кезінде, оған монғолдардың тарихын жазуды тапсырады. Ол кітапты жазуды 27 жасында бастайды. Бұл аса құнды туынды 3 бөлімнен тұрады. Бірінші бөлімде Шыңғыс ханның бірінші жорығынан 1248 ж. Гуюк-ханның қайтыс болуына дейінгі, XIII ғас. бірінші жартысындағы монғол тарихы баяндалады. Монғолдардың Сырдария маңындағы қалаларды жаулап алуы және Отырар, Сығанақ, Ашнас тұрғындарының қарсылығы туралы толық баяндалады. Екінші бөлімде 1258 ж. дейінгі Хорасандағы жергілікті монғол билеушілерінің және Хорезмишах әулеті мен мемлекетінің тарихы баяндалып, Шығыс Түркістан және Жетісу, Қашқар, Хотан, Баласағұн қалалары, қарақытай, найман, қарлұқ әулеттері туралы құнды мәліметтер береді. 1257 ж. дейінгі монғолдардың кейінгі тарихы мен Хулагу-ханның Иранды жаулап алуы және Ирандағы исмаилиттер тарихы Джувейни шығармасының үшінші бөлімінде айтылады.

«Тарих-и джахангушты» жазу барысында Джувейни өз көзімен көрген адамдардың -өзінің замандастарының ауызша айтылған әңгімесін пайдаланған, XIII ғ. екінші ширегіндегі көп оқиғалар оған ресми құжаттар бойынша белгілі болған, ал көпшілігіне ол өзі қатысқан. « Тарих-и джахангуиі» — монғолдар тарихына жазылған бірінші шығарма, оны Рашид ад-дин және Вассаф пайдаланған, ал содан соң барлық кейінгі тарихшылар қолданған, тек парсылар ғана емес, сонымен қатар араб және түрік тарихшылары да пайдаланған. Джувейни шығармасы құнды тарихи еңбек болып табылады, ол бізге дейінгі маңызды тарихи мәліметтермен қатар, ғалым-тарихшылардың қиял көріністерін, сол ғасырдағы тарихи оқиғалардың ерекшелігін жеткізді.

АЛА-АД-ДИН ATA-МАЛИК ДЖУВЕЙНИ «ӘЛЕМДІ ЖАУЛАП АЛУШЫ ТАРИХЫНАН»

Сол қыста Шыңғыс хан Самарқанға жетіп тұңғыш ұлы Жошыға жаушы жіберіп, оны Дешті Қыпшақтан осы жерге келіп, аңға шығып, құлан аулауға шақырады. Шағатай мен Өгедей Қаракөлге келіп аққу аулайды, сол қыста олар аңшылықты ермек етеді және әр апта сайын Шыңғыс ханға аққу тиеген 50 түйе сыйлық жіберіп отырады, қыс өтіп, қыр құстары таусылғанша аулауды тоқтатпайды. (Сонда) Фенакет (Сырдария) өзенінің жанында барлық ұлдары әкесінің қасына жиналады, құрылтай ашып, ол жерден шығып, Құлан-басына барады. Басқажақтан Жошы келіп, әкесіне тағзым жасайды. Ол әкесіне 20 000 сұр жылқы сыйға тартады.

Көктем шығысымен — Шихнеден (Хамаданнан) кек алу үшін Иракқа келеді. Джелаль-ад-дин Айбе бағыныштылық білдіргенімен, бұл оның басына пайда әкелмейді: ол (Джебе) оны бірнеше достарымен бірге өлтіреді. Бұл жерден олар (монғолдар) одан әрі қарай аттанады, Тебризді бағындырып, ал Мераку мен Нахичеванды және сол аймақтарды тұтасымен қырып-жояды. Бағынғанын мәлімдеп келген Атабек Хумушқа қағаз бен ал қызыл таңба береді. Ол жерден Арранға келеді, Байлеканды алып, Ширван арқылы жүріп кетеді. Ол Дербентке келгенде ешкім бұнда қандай да бір әскердің өткенін немесе ұрыстың болғанын хабарламайды, ол айламен сай арқылы өтіп кетеді. Жошының әскерлері Дешті Қыпшаққа келіп, сол өлкеде олар онымен бірігіп, Шыңғыс ханға барады.

«Ұлы Жаза» заңы белгіленгеннен кейін, ол әлем елдеріне жорық жасайтын әскер жасақтайды. Хорасан мен Ирак жақта әлі де бүлік оты әлі де өшірілмеген болатын. Ол мұнда Чурмагунды бірнеше әмірлерімен және 30 000 ер жүрек адамдармен жібереді. Қыпшақ, Саксин және Бұлғар жақтан ол осындай әскер және Когегетай мен Субедей-бахадүрді жібереді. Тибет, Селенге және басқа жақтарға ол осыдан аз ба әлде көп пе әскер аттандырады.

ЖОШЫ, ОНЫҢ ІС-ӘРЕКЕТІ ЖӘНЕ ОНЫҢ

ОРНЫНА БАТЫНЫҢ ШЫҒУЫ ТУРАЛЫ

Шыңғыс ханның үлкен ұлы Жошы оған келіп, ол жерден кейін қайтады. Оның және де жеті ұлы бар еді: Бамхал, Хорду Орда, Баты, Шибақан, Танғыт, Берке, және Беркечар; бұл жетеуі өз алдарына тәуелсіз болды. Баты әкесінің тағайындауымен жергілікті билеуші болып, хандықтың және (өзінің) ағайындарының басшысы болды. Өгедей қаған тағына отырғанда, ол (Баты) оған бағынып, қыпшақ, алан, ас, орыс қатарлы көрші елдер және басқа елдерді түгелімен жаулап алады. Еділге келіп, Баты ол жерді мекендеп, Сарай атты қала тұрғызады. Оның Әмірі барлық иелікке тарайды. Ол ешқандай сенімді, сектаны мойындамайтын мемлекет болды, Бату оларды тек құдайды тану амалы деп есептеді және бірде-бір сектаға және діни сенімге бас ұрмады. Көрші мемлекеттер, әлем елдерінің (әртүрлі) билеушілері және өзге де адамдар оған келіп тағзым етті, әкелінген тарту таралғылар жеткілікті болды және олар қазынаға түсті, және ол сыйлықты жасының үлкен, кішілігіне қарамай, жиналысқа қатысқан монғолдармен, мұсылмандарға таратып берді. Әр елдің саудагерлері оған түрлі заттар жеткізді, ол бұлардың бәрін де қабылдап, әрбір затқа баға беріп отырды. Рұм мен Сирияның және басқа да елдің сұлтандарына ол мақтау қағазы мен жарлықтарын сыйға берді, өзіне келген адамды талабын орындамай қайтармады. Гуюк-хан әкесінің орнына таққа отырғанда, ол (Баты) оның өтініші мен шақыруына орай салтанатқа қатысу үшін жолға шығады. Алакамакқа жеткенде Гуюк-ханның жағдайы (ол қайтыс болған еді) туралы естиді. (Баты) сол жерге аялдайды. Әр елдің хандары оған тағзым етіп келеді, ол Мөңке қағанның хандығын нығайтады, бұл туралы Мөңке қаған туралы тарауда толық баяндалған. Бұл жерден ол (Баты) өз ордасына келіп, әдеттегі салты бойынша ойын-сауық құрады. Батудың үлкен бәйбішесі Боракчин-хатунға сақтау мерзімі басталғанда, ол уақыт талабына сай туыс-тумаларынан, әмірлерден әскер жасақтайды. 653 ж. (= 10 II 1255-29 I 1256) Мөңке қаған шақырған құрылтайға ол (Баты) Мөңке қағанға Сартақты жібереді. Сартақ ол жерге жетіп үлгермей, тағдырдың жазмышы аян Баты о дүниеге аттанады. Сартақ христиан дінінің жолын қуушы еді. Ол Мөңке қағанға келгенде, оны хан құрметпен қарсы алып, әртүрлі сый құрмет көрсетіп, кетерінде оған хан дәрежесіне лайықты асыл қазынадан сый-сияпат беріп шығарып салады. Ол (Сартақ) өз Ордасына жетіп үлгермей, әкесінің соңынан марқұм болады. Мөңке қаған әмірлерді (Алтын Ордаға) аттандырып, оның (Батының) әйелдерін, ұлдары және аға-інілерін күтіп, бұйрық беріп, Сартақтың ұлы Улагчин ер жетіп, әкесінің орнын басқанша тәрбиелеуді Батудың үлкен бәйбішесі Боракчин-хатунға тапсырады. Бірақ тағдыр бұны да Улагчиннің маңдайына жазбапты. Улагчин сол жылы қайтыс болады.

БҰЛҒАР АС ЖӘНЕ ОРЫС ЖҰРТЫН БАҒЫНДЫРҒАНЫ

ТУРАЛЫ ӘҢГІМЕ

Хан (Өгедей) екінші рет үлкен құрылтай шақырып, бұрын бағынбай қалған елдерді қырып жойып, Баты билігімен қанаттас жатқан өздерінің санының көптігі мен мақтанатын Бұлғар, Ас және Орыс елдерін біржолата басып алу туралы шешім қабылдайды. Ол (Өгедей) Батынды нығайтуға және көмектесу үшін келесі хандарды белгілейді: (Тулидың ұлдары) Мөңке хан және оның атасы Бучек қаған өз ұлдарынан Гуюкхан мен Қадақан және Құлқан, Бури, Байдар қатарлы хан ұлдары, Батының аталары - Хорду (Орда) мен Танғыт және бірнеше өзге хандар, ал атақты әмірлерден Сүбедей бахадүр болды. Хандар өздерінің әскерлерін құру үшін, әрқайсысы өз иеліктеріне аттанады, ал көктем шыға өз мекендерінен аттанып, аталған нысанаға әрқайсысы бұрын жетуге асықты. Хан ұлдар Бұлғар шебінде бір-бірімен қосылады, әскердің көптігінен жер қайысып қара жер ыңырсығандай болады, ал дүбір мен әскердің есепсіз көптігінен жабайы аңдар мен жыртқыш жануарлардың тобыры сілейіп тұрып қалады. Олар (хан ұлдар) әуелі Бұлғар қаласын күшпен және шабуылмен алды; бұл қала жерінің тарлығы және халқының көптігімен әлемге белгілі болған еді. Басқалардың жүрегін алу үшін, қала тұрғындарының бір (бөлігін) өлтіріп, қалған бөлігін тұтқынға алады. Бұл жерден олар (хан ұлдар) орыс жеріне қарай аттанып олардың М.к.с. («Машку» немесе Москва, ред) қаласына дейінгі аймағын өздеріне бағындырады, халқы есепсіз көп еді, ал қамалдары батпақтан және орманмен қоршалған болатын, оның қалыңдығы соншалық, тіпті жылан да бауырлап жылжи алмайтындай еді. Хан ұлдар қаланы біріге отырып, әр жақтан қоршауға алады және ең алдымен әрбір бүйірден қатарынан 3-4 арба жүре алатындай кең жол салады, ал содан кейін қабырға бұзатын құрал орнатады. Бірнеше күннен кейін олар бұл қаланың тек атын ғана қалдырады, қаланы тұтас қиратып, жойып жібереді, көп олжаға кенеледі. Олар адамдардың оң құлағын кесуге бұйрық береді. Кесілген құлақтың саны 270 ООО болады. Хан ұлдар осы жерден кері қайтуға шешім қабылдайды.

KEЛAP ЖӘНЕ БАШҚҰРТТАРМЕН БОЛҒАН СОҒЫС ХАҚЫНДА

Орыс, қыпшақ және алаңдар жойылғаннан кейін, Баты келарлар мен башқұрттарды жоюға бел буады, бұлар франктермен бірге тұратын христиан дінін тұтатын саны көп халық еді. Осы мақсат үшін, ол әскер дайындайды және жана жыл басталысымен жолға шығады. Бұл халық өздерінің көптігін, ер жүректілігін және қару-жарағының бекемдігін мақтан тұтатын Батынын келе жатқанынан хабардар болған олар 450 000адамын атқа қондырады, олар әскери іске машықтанған және жаудан қашуды масқарашылық деп қарайтын кәнігі сарбаздар еді. Баты өзінің атасы Шибиғанды 10 000адаммен алдыңғы шепке барлауға және шолғыншылыққа жібереді, отан жаудың санын көріп келуге және олардың күші мен қуатының қандай дәрежеде екені туралы мәлімет жеткізуді бұйырады. Ол (Шибаған) бір аптадан кейін қайта келіп: «Олар монғол әскерінен екі есе көп және шетінен ер жүрек, жауынгер халық екен», — дейді. Әскерлер бір-біріне жақындап келгенде, Бату төбешікке шығып, тәулік бойы ешкімге де бір ауыз үн қатпай, көзінің жасын көл қылып тәубесіне сиынады. Ол болса мұсылмандарға жиналып, сыйынуын бұйырады. Келесі күні соғысқа әзірленеді. Олардың арасында үлкен өзен атып жатқан еді. Түнде ол (Баты) әскерінің бір бөлігін (бақылауға) жұмсайды, ал Батының өз әскері осы жақтан өзенді өтеді. Батының ағасы Шибаған (Шибани, ред.) ұрыстың нағыз топ ортасына қарай жүреді және қатарынан бірнеше рет шабуыл жасайды. Әскердің бір бөлігі қарсыласының әскеріне тиіспей, орнынан қозғалмай қарап тұрады, ал (барлауға жұмсаған) әскерлер олардың қыр соңынан шыға келеді. Осы кезде Шибаған өзінің барлық әскерімен (оларға) бір мезгілде соққы беріп, хан шатырының дуалына тап береді, олар шатырдың бауларын қылышпен турап тастайды. Олар (монғолдар) хан шатырының дуалын аударып тастағанда, келар әскерлері абыржып, қашуға мәжбүр болады; бұл әскерлердің бірде-бірі құтылмай, бәрі де ажал құшады. Ол аймақтардың бәрі де жаулап алынады. Бұл көптеген ұлы істердің бірі және қорқынышты қанды қырғын еді.

ХОРЕЗМ СҰЛТАНДАРЫ МЕМЛЕКЕТІНІҢ ПАЙДА БОЛУЫ

Текеш сұлтанға арналған Разидің «Джавами-ал-улум» атты шығармасының (кітабының) және Ибн Фундук ал-Бейхакидің «Тад- жариб ал-умам» атты шығармасының (кітабының) жалғасы болып саналатын «Машариб ат-таджариб» кітабындағы тарих бөлімінде Білге-тегін сельджук мемлекеті қайраткерлерінің бірі болғандығы айтылады, осыған ұқсас, саманид мемлекетінде Хорасан әскерлерінің басшысы Өли-тегін болды. Білге-тегін Гарчистаннан гуляматүрікті сатып алады; оның есімі Иуш-тегін Гарча еді. Ол біртіндеп ақылдылығының және зеректігінің арқасында соншама жоғарғы дәрежеге көтеріледі де, Саманид патшасының соңғы ғасырындағы Себук-тегін сияқты сельджук мемлекетінің үлкен адамы болып шығады. Иуш-тегін таштдар атын иеленеді, ал Хорезмде бұл уақытта ведомствада қол жуатын бұйрық болды, осыған ұқсас Хузистанда киім бұйрығы жүргізілді. Иуш-тегінге Хорезм үкіметі (шихне) титул береді. Оның ұлдары болды. Үлкен ұлы Кутб-ад-дин Мұхаммедті заң мен әкімшілік - мемлекеттік әдептерді үйрену үшін Мервке мектепке береді. Осы уақытта Беркиярук ибн Меликшах сұлтан Хорасан әмірі Дадбек Хабаши ибн Алтунтакуға өзінің аймағындағы наместниктік уәкілдікке шағым етеді. Сол ғасырдың соңына тән, оның құрметіне жазылған көп өлеңдер бар. Әсіресе оны Абу-л-ма Әли Наххас Рази мадақтады. Сол кезде Дадбек Хабаши 491 ж. (=1098) Санджарда гулям сұлтаны Икинджи ибн Кочкар хорезм-шахта тұрып жатқан Кутб-ад-дин Мұхаммедке хорезмшах мансабы мен хорезмшах титулын береді.

Ол сельджук сұлтандарымен бірге бәрін оңына келтіреді және хорезмшахпен молшылықта және тыныштықта 30 жыл өмір сүреді. Бір жыл өзі Санджардың сарайында қызмет етеді, келер жылы өзінің ұлы Атсызды жібереді. Ол қайтыс болғаннан кейін, 522 ж. (= 1128) оның ұлы Атсыз хорезмшах болады. Ұзақ уақыт Санджар сұлтанның сенімді адамы болады және онымен бірге жорыққа шығып отырады, бірақ Газнаға 529-530 ж. (= 1135-1136) жасаған жорығынан кейін, ол Хорезмге кетіп қалады. Ол сұлтанға қарсы ашық жаулыққа көшеді. 533 ж. (= IX —X 1139) мухаррамда Санджар сұлтанға Хорезмге баруға тура келеді, өзінің вассалына тыйым салмақшы болады. Атсыз соғыстың басында әрең қашып шығады, себебі саны көп әскерге қарсы тұра алмайтынын түсінеді. Атсыздың ұлы Атлықты қолға түсірген Санджар, оны екіге бөліп шауып тастауды бұйырады.

Хорезмді басқарып отырған өзінің жиені Сүлейман ибн Мұхаммед сұлтанға тапсырып, ол Хорасанға оралады. Хорезмге Атсыз қайтып келеді, Сүлейман өз кезегінде осында қашып келеді. «536 ж. (= 1141) Санджар сұлтан Самарқан түбінде қытайлармен болған шайқаста жеңіліске ұшырап, Балхқа жараланып қашып келеді, - бұл туралы повесть жалпыға белгілі, - Атсыз осы жағдайды пайдаланып, Мервке келеді, елді қырып-жойып, тонап, Хорезмге оралады».

538 ж. (= 1143) Санджар сұлтан Атсыздан кегін алу үшін, Хорезмге аттанады. Ол қаладағы қостарды қиратып, бекіністі ататын машина орнатады. Атсыз қаланың ұзақ уақыт қарсылық көрсете алмайтындығына көзі жеткен соң, ол Санджардан кешірім өтініп, баталы сыйлық жібереді. Сыйлық Санджардың көңілінен шығады, ол райынан қайтып, кетіп қалады. Белгілі парсы ақыны Адиб-и-сабир қаза табады. Кейін Санджар жақтан жіберілген елшілер Атсыздың Сюзеренді өлтіруге әрекет жасап жатқандығы жайында біліп қояды — «исмаилиттердің тәсілі бойынша хорезмнің қашқан-пысқандарынан (рунуд) екі адамды азғырып, олардың жанын сатып алады да құнын Тулуййді», - ол бұл туралы Санджарға ескертеді, Атсызды Джейхунде құртады.

Санджар Хорезмге 542 жылы джумаде II айында (= X — XI 1147) үшінші жорығын жасайды. Екі айдан кейін «қазіргі уақытта, монғол шапқыншылығынан кейін суға батып кеткен» Хазарасп қоршауы алынады, Ол жерде отырған Санджар сұлтанның қошаметшілері Ватват ақын мен Энвери ақындар қамал қабырғалары арқылы оқпен жіберілген шақпалы өлеңдерін алмастырып отырды. Хазараспты жаулап алып, Санджар Хорезм қабырғасына қарай жақындап қалады, бірақ сернаның (аху) етімен тамақтанып, осы жануардың терісінен киінетін, сол себептен Ахупуша деп аталып кеткен бір қасиетті дуананың көмегі арқасында бұл жағдай бейбітшілікпен бітеді. Бейбіт келісімнің шартын орындап, Атсыз 543 ж. 12 мухаррамда (= 2 ҮІ 1148) Джейхун жағасына келеді, ол өте шамданып, әдеттегі этикетті бұзады.

547 ж. (= 1150) Атсыз бірнеше рет дінсіздерге қарсы жорық жасап, жеңіске жетеді. Дженданың сол кездегі басқарушысы Арслан-хан Махмұдтың ұлы Кемаль-ад-дин еді. Атсыз Сұғанақ және басқа да оның қасындағы қалаларды бірге басып алу үшін, онымен одақтасады. Алайда, Атсыз сол жылы мұхррамда Дженда шекарасына жақындап қалғанда, одақтасы әскерлерімен бірге Рудбарға қашып кетеді. Атсыз жұмсаған атақты адамдары арқылы, оны кері қайтуға көндіреді, бірақ ол қайтып келгенде, Атсыз «оны бұғаулап тастайды және ол осы бұғауда өлгенше, оны босатпайды».

АТСЫЗ, САНДЖАР СҰЛТАН ЖӘНЕ «ГУЗ БӨЛІГІ»

Дженд көтеріліске қатысушылардан тазартылғаннан кейін, Атсыз ол жерге (өзінің ұлын) Абу-л-Фатхи Иль-Арсланды жібереді және ол сол аймақты нығайтады. Бұл гуздер ордасы жеңіске жетіп, Санджар сұлтанды тұтқынға алған жылы (1153) болған еді. Күндіз гуздар оны хан тағына отырғызып, ал түнде темір шарбақта ұстайды.

Атсыз әскерлерімен және нөкерлерімен сюзерендерге көмек көрсетуді сылтауратып Амуйға аттанады. Мұнда келген соң, ол алдымен қулықпен осы қамалды басып алғысы келеді, бірақ комендаттары жақтан қарсылыққа кездеседі. Атсыз Санджарға берілгендігін білдіріп, елші жібереді және оған Амуй қамалын бер деп өтініш білдіреді. «Оған кедергі жоқ, - деп жауап береді Санджар, - тек ең алдымен ол бізге көмекке Иль-Арсланды әскерімен жіберсін, ал содан кейін біз оған Амуй қамалын және одан өзге де сый тартамыз». Елшілер осы іспен ары-бері бірнеше рет қатынайды, ақыр аяғында Атсыз ешнәрсе өндіре алмай Хорезмге қайтады.

Осы уақытта әскерлер ант беріп және таққа отырғызып, Санджардың орынбасары етіп сайлаған, Санджар сұлтанның жиені Руки- ад-дин Махмұд ибн Мұхаммед — Богра — хан Хорасаннан Атсызға бұрынғы байланыс пен достық негізінде елші жібереді. Ол гуздардың бүлігін басуға көмектесуін өтінеді. Атсыз Шахрастан арқылы шығып, өзімен бірге Иль-Арсланды ертіп, ал екінші ұлы Хитай-ханды Хорезмге орынбасар етіп қалдырады.

Шахрастан келгенде Атсыз Санджар сұлтанның Имад-ад-дин ибн Абу-Бекр-и-Кумач әмірдің арқасында гуздардың қамауынан босатылғанын біледі: әмір жіберген салт аттылардың мыңдаған отряды сұлтанды ұстап алып, Термезге жеткізеді. Осыдан кейін көп ұзамай Атсыз сырқаттанып, 9 джумади II 551 ж. (= 30 ҮІІ 1156) түнде қайтыс болады. Хабушандаты Иль-Арслан Хорезмге жылжиды. Жолда оған барлық әскер басшылары мен әскерлер ант береді. Хорезмге келіп, Иль-Арслан өзінің кіші інісі Сүлейман-шахты кісендейді, «себебі оның маңдайынан бүлікшілдіктің айқын белгісін көреді». Оның атбегі (тәрбиелеуші) Оглы-бек өлтіріледі. Иль-Арслан хорезмшах тағына 3 раджаба 551 ж. (= 22 ҮІІ 1156) отырады. Ол әскерлер мен әмірлердің шағымдарын көбейтіп, «көптеген жақсы істер істеді». 26 раби I 552 ж. (= 8 Ү 1157) Санджар сұлтан қайтыс болғанда, Иль-Арсланның бұйрығы бойынша Хорезмде 3 күн қара жамылды.

ИЛЬ-АРСЛАННЫҢ БҰХАРҒА ЖӘНЕ САМАРҚАНҒА ЖОРЫҒЫ.

ТҮРКМЕНДЕР МАУЕРЕННАХРДЕ

553 ж. (= 1158) Мауреннахрде тұратын қарлұқ басшыларының кейбіреулері — (соның ішінде) олардың басшысы Бейгу-ханның ұлы Ладжин-бек және сол тәрізділер Кук-сағыра деген атпен белгілі Самарқанд ханы Джелал-ад-дин әли ибн ал-Хусейннен қашып кетеді. Олар Хорезмге келеді, себебі ол қарлұқтардың басшысы Бейгу-ханды өлтіріп, (енді дейді олар) басқа басшыларды өлтіруге әрекет жасап жүрген. Хорезмшахта Иль-Арслан оларды өзіне тартып, осы жылдың джумади II (= ҮІІ) айында Мауреннахрға жол шегеді. Самарқанд ханы оның жолға шыққаны туралы естіп, қамалға орнығып, Самарқандта қарақұл мен Дженд арасында тұратын түркмен көшпенділерін алғызады. Ол (сондай - ақ) қарақытайлардан да көмек сұрайды. Олар оған Илек-түркменді 10 000 аттылармен көмекке жібереді. Хорезмшах Бұхара тұрғындарын уәде беру арқылы тыныштандырып, ол жерден Самарқандта сапар шегеді. Самарқанд ханы әскерге барлау жасайды, (дұшпанның) әскерлері Соғда өзенінің екі жағасына қос құрып, қоныс тебеді. Жас әскерлер шабуыл жасау және шегіну тәсіліне жаттығады. Илек-түркмен Хорезмшах пен оның әскерін көріп, қорқып кетеді және мойынсұнады. Самарқанд имамдары мен үлемдері (хорезмшахқа) бітім жасауға дәмеленіп, бас иіп өтініш етеді. Хорезмшах олардың сөзіне келісіп, қарлұқ әмірлерін олардың орнына (бұрынғы) қайта келуге мәжбүр етті. Хорезмшах Хорезмге қайта оралды.

ХОРАСАН ЖӘНЕ ХОРЕЗМ

Сұлтан (Санджар) қайтыс болғаннан кейін таққа Махмұд хан отырды. Гуздардың және Муайида Айбаның жаулап алуының салдарынан Санджар сарайында және басқа гулямдардың арасына жік түсіп, Хорасанда бүлік пен тәртіпсіздік етек жайды. Муайид Айба рамазан айында 557 ж. (= ҮІІІ —IX 1162) Махмұдты Нишапурдан алып, оның көзін ойып алады. Осы қамалда Махмұд дүниеден өтеді. 558 ж. (= 1163) хорезмшах Шадьяхқа бет бұрады және Муайидті екі жақтан да елшілер келіп, бітім жасағанша қамауда ұстайды. Хорезмшах Хорезмге оралады. 560 ж (= 1165) қытай әскерлерінен хорезмшахқа қарсы үлкен армия жиналады, ол соғысқа дайындалады. Ол өзінен бұрын Амуйге өзінің әскер басшысы Айярбекті жібереді, ол Мауреннахрден еді. Бірақ ол (өзі) мұнда келіп жеткенше, екі жақтың әскерлері бір-біріне қарсы шапқыншылық жасап жатқан болатын. Айярбектің әскері ойсырап, өзі қолға түседі, ал Иль-Арслан сырқаттанып қалады. Иль-Арслан Хорезмге келіп осы жылдың 19 раджабасында (= 1YI 1165) қайтыс болады. Оның кіші мұрагер ұлы әкесінің орнына Хорезм тағына отырады. Мемлекеттің әкімі оның шешесі, Туркан ханшасы болады. Сұлтан шахтың үлкен атасы Текеш Дженде болатын. Оған елші жібергенмен, ол келмей қалады.

Содан кейін оған тұтас бір әскерді жібереді. Текеш «қарақытай хандарының ханы болып отырған қызына» қашады, бұл уақытта ол хан деген титул алған еді. Текештің жыл сайын көмек бергендігі үшін ақшалай сыйлық төлеймін деген уәдесіне арбалған ханша өзінің күйеуі Фуманы Текешпен бірге көп әскермен Хорезмге аттандырады. Текештің әскері Хорезмге жақындап қалғанда, Сұлтан шах пен оның анасы мелик Муайидқа қашып кетеді. 22 раби II 568 ж. (= 11 XII 1172) Текеш әкесінің тағына отырады.

Бытыраған (әр аймақтан) әскерлерін жинап Муайид Сұлтан шахпен және оның анасымен бірге Хорезмге аттанады. Олар Субарлиге жеткенде — бұл бүгінде су астында қалқан қала — Муайидтың отряды бірінің артынан бірі жүріп отырды, себебі бірден бүкіл полкпен шел даладан шығу мүмкін емес еді және (бұдан өзге) Субралиде Хорезмшахтың отырғанын білмеді. Мелик Муайид алда жүрген еді. Ол Субралиге жеткенде, Текеш алдыңғы отрядқа соққы береді, көптеген әскерді қырып салады. Муайидты тұтқынға алып, Текешке әкеледі, оны хан шатырының алдында екіге бөліп шауып тастайды. Бұл 569 ж. (= 11 ҮІІ 1174) зу-л-хиджа айының тоғызыншы күні еді. Сұлтан шах және оның анасы қашып кетеді, олар Дихистанға бет алады. Текеш олардың ізімен Дихистанға жол жүреді. Дихистан оған бағынатын. Сұлтаншахтың анасын өлтіріп, Текеш кері қайтады. Ол жерден қашып шыққан Сұлтаншах Шадьяхтағы мелик Муайидтың ұлы Туғаншахқа келеді. Ол әкесінің орнына тақта отырған еді. Сұлтаншах біраз уақыт Нишапурде болады, себебі Туғаншахтың оған әскермен де, ақшалай да көмек беруге мүмкіндігі жоқ болатын, ол гур сұлтандарына аттанады.

«Әдептілік шартын сақтамастан» Хорезмшах Текеш пен қарақытайлардың арасындағы қатынастың шиеленісуі, «қарақытай елшілерінің ішінде біреуінің лайықсыз қылығына бола өлтірілуі» Сұлтаншах үшін қарақытайларға көмек сұрап баруға себеп болады, сонымен қатар гур сұлтаны Гияс-ад-дин қолдау көрсетемін деген уәдесін алады. Қарақытай әскері Сұлтаншахтың және ханшаның күйеуі Фуманың бастауымен Хорезм түбіне келеді. Хорезмшах Текеш қарақытай әскері жүрген жерді Джейхун суымен қаптатуды бұйырады, Фума хорезмшахтың соғысқа қатты дайындалып жатқанына және Хорезм халқының Сұлтаншахты жақтамайтынына көзі жеткеннен кейін, ойынан қайтып, кері бұрылады.

Сұлтаншах Хорезммен жасалған істің ешқандай пайда әкелмейтінін көріп, ол Фумадан Серахсқа аттану үшін (жаулап алу үшін) әскерінен бір отряд сұраудан басқа амал таппайды. Оның өтініші ізгі ниетпен қабылданады. Сұлтаншах тұтқиылдан Серахс пен гуздың әскер басының бірі болған мелик-Динарға шабуыл жасайды. Олардың үлкен бүлігін Сұлтаншах семсермен шауып тастайды. Мелик-Динар қамалдың шұңқырына секіреді. Оны қамалдың қабырғасы жақтағы судан шашынан тартып шығарады. Сұлтаншах Мервке бағыт алады және сонда тұрып қалады, ал қытайдың әскерлерін үйлеріне жібереді. Ол гуздардың көпшілігі тым-тырақай қашқанша, Серахсқа үздіксіз шабуыл жасап тұрды.

Мелик-Динар қамалда көшінен айрылып қалғанда, әскерлерінің көп бөлігі одан бөлініп кетіп қалады, ол қап түбіндегі жаман динар сияқты болып қалады, ол Туганшахқа елші жіберіп, одан Серахстың орнына Бистамды сұрайды. Туганшах оның өтінішін қабылдап, Мелик-Динар оған қамалды берсін деп Серахсқа Омар Фирузкухи әмірді жібереді. Мелик-Динар Бистамға бет алады.

Текеш сұлтан Хорезмнен Иракқа бағыт алып, Джа-джермаға дейін жетеді. Мелик-Динар өзінің динары мен иелігін қалдырып, Туганшахта қосылады. Туганшах Серахстан Омар Фирузкухиді талап етіп сұрап алады, оның орнына Серахсқа Қаракуша әмірді жібереді, ол әкесінің гулямдарының бірі болған еді. Сұлтаншах 3000 жуық әскерімен Серахсқа шабуыл жасауға және келісім мен шартты бұзуға себеп іздейді. Туганшах Нишапурдан Серахсқа 10 000 әскерімен аттанады, динарды және мүліктерді соғысқа жұмсауға ниет етеді. Асия-и-Хафске 26 зу-л-хиджаның 576 ж. (= 13 Ү 1181) сәрсенбісінде соғыс басталады, екі жақтың әскері қан майданда кездеседі. Соғыстан кейін Туганшах әскерінің соғыс қимылы Сұлтаншах әскері жақтан айқын тықсыра бастаудың салдарынан түкке тұрмай қалады. Құдайдың көмегімен Сұлтаншах өзінің арманына жетеді, оның қазынасына үлкен олжа түседі — ақша мен мүліктер. Сол олжаның ішінде Сұлтаншах қазынасына 300 дана нарда ойнауға арналған тақта түседі. Сұлтаншах Серахс пен Тусаны басып алады, осыдан кейін оның бағы жанып, жұлдызы жоғарылайды. Себебі Туганшахқа Қарағанда ол соғыс пен майданның адамы еді, ол Туганшах әскерінің күші әлсірегенше, Туганшахқа үздіксіз шабуыл жасап отырды. Оның әмірлерінің және атақты адамдарының көпшілігі Сұлтаншахқа қосылады, оның мемлекеті құрып кетуге таяу қалады. Ол Текеш сұлтанға және Гура (Гияс —ад-дин) сұлтанға елші жіберіп, көмек сұрайды. Бір рет (тіпті) Гератқа өзі барып, әскерден көмек беруін сұрайды. Бәрі де құр босқа кетеді. Ол өлгенінше осы орындалмаған арманмен, 581 ж. (= 15 ІҮ 1185) 12 мухаррама дүйсенбі күні түнде дүниеден өтеді. Осы түні әкесінің орнына, оның ұлы Санджаршахты таққа отырғызады. Оның атбегі болған Менгли-бек үкіметті жаулап алып, конфискация мен ауыр салықты жүргізеді. Туганшахтың көпшілік Әмірлері Сұлтаншахқа қызмет етуге кетеді. Менгли-бек Туганшах аймағының үлкен бөлігін басқарады. Мелик-Динар Керманға кетеді. Гуз түріктері қай жерде болмасын онымен кездеп қалып отырды.

582 ж. (= III - ІҮ 1186) басында Текеш сұлтан Хорезмнен Хорасанға келеді. Сұлтаншах осы жағдайды пайдаланып, Хорезмге сансыз көп әскермен аттанады. Текеш сұлтан Мервке келіп, қала қақпасына қос құрып, орналасады. Сұлтаншах ойлағандай болмайды, Хорезмге кіре алмайды. Текеш Мерв қақпасы алдында тұрғандықтан, Сұлтаншах мұнан әрі кешеуілдей алмай, Амуйге дейін келеді де әскерін сонда қалдырып, ал өзі ұрыс қимылына жетік меңгерген 50 әскерді ертіп, Текеш әскері арқылы өтіп, Мервке кіреді және онда жайғасып, кері қайтады және кешеуілдеусіз Шадьяхқа асығады. Раби айында I 582 ж. (= Ү-ҮІ 1186) ол Шадьях маңындағы қосты қиратады. Екі ай бойы Санджаршах пен Менгли-бек отырған Шадьяхты қоршауға алады. Одан кейін бітім жасалып, ол кейін қайтады.

Текеш сұлтан Менгли-бекке ата хаджиб Шихаб-ад-дин Масудты, Сейф-ад-дин Мардан-Шира және хатшы Беха-ад-дин Мухаммед Бағдадты келісімді бекітіп,бітім жасасу үшін жібереді. Менгли-бек олармен бірге еріп келген ақсүйектер мен сұлтан адамдар болмағандықтан, оларды кісендеп, Сұлтаншахқа жібереді. Олар ағайындардың арасында келісім басталған уақытқа дейін кісендеулі жатады.

Сұлтаншах атасының Хорезмге оралғанын біліп, қайтадан Нишапурды жаулап алуға аттанады. Нишапурлықтарға тойтарыс беріп, ол Сабзеварды бағындыруға аттанады. Сабзеварлықтар біраз уақыт қоршауға төзімділік көрсетіп, Ахмед Будейли шейхты араға салады. Ол екі жақты жарастырады. Сұлтаншах Сабзевардан Мервке жол жүреді.

Нишапурды жаулап алғаннан кейін хорезмшах Текеш аттанады. Ол Шадьях түбіндегі қосты қиратып, 14 мухаррам 583 ж. (= 26 III 1187) бекіністі атағын машина орнатады. Санджаршахтың атабегі Менглибек «Имамдар мен Сейидтердің екі жақты жарастыра алатындығына сеніп, оларды Текешке жібереді», оның өтініші жылы қабылданады. 7 раби I (= 17 Ү) Текеш қалаға кіреді, «әділдіктің туы желбіреп, қаланың қайғы-қасіреті мен кеңістігі қоқыстан және өшпенділік тікенегінен және озбырлықтан тазартылады», Раджабте (= ІХ-Х) сол жылы хорезмшах Текеш Хорезмге оралып, өзінің үлкен ұлы Насыр-ад-дин Меликшахқа Нишапур ұлысын билеуді тапсырады. Бірақ хорезмшах Нишапурдан алысқа кетісімен, Сұлтаншах Шадьяхтың қабырғасы түбінде қайтадан пайда болады. Қабырғаның жартысы атқыш машинаның көмегімен қиратылады. Меликшах Хорезмге көмекке жаушы шаптыруға мәжбүр болады. Хорезмшах әскерімен Нишапурға тез жетіп келеді, Сұлтаншахтың бекіністі атағын машинаны жинап алуға уақыты болмайды, оларды өртеуге бұйрық береді де, жел сияқты құйғыта шауып кетеді. Қабырғаны қалпына келтіріп, хорезмшах қыста (?___ 447-бет өшкен) қайта жолға шығады, ал көктемде Хорасанға қайтады. Оның жеңістері әлі күнге оның жағына өтеміз бе, жоқ па деп толғанып жүрген барлық Хорасан әмірлерін өз жағына тартты. Валканда, Туста екі туысқан арасында бітім жасалады және хорезмшах Текеш Хорасан тағына 18 джумада I 586 ж. (= 1190) отырады. Екі туысқан арасындағы бейбіт қатынас ұзаққа созылады. 586 ж. (= 1190) хорезмшах Серахсқа шапқыншылық жасайды, оның қамалын қиратып, көптеген мүліктерді тонап алады. Жаңа бітім жасап, Сұлтаншах Серахс қамалын қалпына келтіреді.

588 ж. (=1192) хорезмшах Текеш Иракқа соғыс ашады. Жазда оның Рейск ұлысын жаулап алады, оның жаман климатынан көптеген әскерлері қырылып қалады. Түріктің ең жақсы әскер басшысының бірі деп есептелетін Тамгаджды (жер аты 447 бет өшкен ) қалдырып, хорезмшах Текеш Хорезмдегі үйіне оралады. Жолда Сұлтаншахтың бұның жоқтығын пайдаланып, Хорезмді қамап қоршап отырғанын естиді. Текеш сұлтан барлық әскерімен Хорезмге аттанады. Хорезмшахтың келе жатқанын естіген Сұлтаншах қоршауды тастап, Мервке кетеді. Көктем шығысымен Хорезмшах атасымен соғысуға тағы да жолға шығады. Абиверде басталған ағайындардың арасындағы бейбіт келісім аяқталады. Осы кезде Серахстың коменданты (кутвал) Бедр-ад-дин Джагар Сұлтаншахты сатып кетіп, хорезмшах Текешке беріледі. Текеш Абиверден Серахсқа келеді. Бедр-ад-дин оны қарсы алуға шығады, қазына мен қамалдың кілтін тапсырады. Бұны естіген Сұлтаншах үшін «ақ күн қарата айналады», осы жағымсыз хабардан соң екі күннен кейін ол 589 ж. (= 29 IX 1193) рамазанның соңғы күні қайтыс болады. Сонымен хорезмшах мұрагерлікке және иелікке ағасының қазынасы мен әскерін алады. Хорезмнен Текештің екінші ұлы Кутб-ад-динді шұғыл шақыртып алады. Үлкен ұлы Насыр —ад-диннің өтініші бойынша Текеш Меликшахты Нишапур наместнигінен Мервке ауыстырды, ал Нишапурды келешек хорезмшах Мұхаммед алды. Бір жылдан кейін Мервтің жаман климатынан Меликшах ауырып, қайтадан Нишапурге наместник болып жіберіледі. 591 ж. (= 1195) дінсіздерге қарсы қасиетті соғысты себеп қылып, Сығанаққа аттанады. Сығанақ пен Дженданың әкімі Қадыр—Буку хан дұшпанның аса басым күші алдында шегінуге мәжбүр болады. Текеш оның ізіне түседі. Алайда оның әскерінің құрамына кіретін түрік тайпасы, уранилер оған көмек беру туралы өздерінің ниетін білдіріп, хорезмшах Текешке опасыздық көрсетеді. Жігерленген Буку хан шегінуді тоқтатып, 6 джумадиде II (= 18 Ү 1196) Хорезмшахқа соққы береді. Уранидің үгіттеуімен тылға шапқыншылық жасап, арбалы керуенді тонайды, абыржыған әскер қашуға мәжбүр болады. Көпшілігі семсерден қырылса, одан да көбі құмда аштық пен шөлден өледі. Хорезмшах Хорезмге тек 18 күннен кейін ғана оралады.

Буку ханның жиені Али-дерек 3 жылдан кейін өзінің немере ағасымен келісе алмай, хорезмшах Текешке көмек беруге ықылас білдіреді. Хорезмшах Шадьяхтан Кутб-ад-дин Мұхаммедті шақырып, 594 ж. раби айында (= І-ІІ1198) оны Әли-Дерекпен бірге Буку ханға қарсы жібереді. Буку хан соғыста жеңіліп, Хорезмге тұтқындалып әкелінеді. Соңында ол Хорезмшахпен өзінің құқықтарын қалпына келтіреді.

596 ж. (= 1199-1200) хорезмшах Текештің «шелек өмірі» «құдықтың түбіне құлады», Хорезм тағына оның ұлы Мұхаммед отырады, ол құрметті есімі Кутб-ад-динді жаңа есімге — Ала-ад-динге ауыстырады. Оның жаңа патшалығы соғыспен басталды. Оған Гурдың туысқан әкімдері Шихаб-ад-дин және Ги-ад-динмен соғысуға тура келді. Әскер басы Мұхаммед ибн Харанттың басшылығымен жіберген отряд Мервті жаулап алады. Әкімнің өзі 597 ж. (= ІҮ-Ү 1201)Тусты қиратып, Шадьяхқа ат басын бұрады, бұл жерде Ирактан оралған хорезмшахтың ағасы Тадж-ад-дин Али-шах бар еді. Оны қаланы алғаннан кейін Гур ордасына жібереді. Гур сұлтанның үкіметі Джурджан мен Бистамға дейін орналасқан. Содан сон Гия-ад-дин Гератқа оралып, ал Шихаб-ад-дин Кухнстанға бет алады. Сол жылдың зу-л-хндж айында (= қыркүйек) хорезмшах Мұхаммед Шадбяхты тартып алып, Мерв пен Серахсқа аттанады, ол жер Гур сүйенген, өзінің жиені Хинду-ханның қолында еді. Ол Серахс қамалын комендантқа тастап, қашып кетеді. Хорезмшах Хорезмге оралып, көп әскер жинайды да Гератты қамап қоршайды. Хорезмшахтың Гур сұлтанмен соғысы ауыспалы жеңіспен 600 ж. (= 1203) дейін созылды. Осы жылдан бастап хорезмшах «гур әскерлері сан жағынан құмырысқадай көп болса да» дұшпандарынан үстем бола бастайды. Хорезмшах Хорасан иелігін тартып алып, Багдисты қиратады. Хорезмның Гурлармен соғысына қарақытайлар килігеді. Шихаб-ад-динге бір мезгілде Мұхаммедпен де, қарақытай әскерінің басшысы Таянгу Таразскимен де және Самарқандтың «сұлтандарының сұлтаны» (Османмен) де соғысуға тура келеді. Хорезмшах Шихаб-ад-дин әскерлерін Хазараспа түбінде, ал қарақытайлар - Андхуд түбінде қырып-жояды. Андхуд қамалына тығылып алып, ол Самарқандтың сұлтанымен бейбіт келісім жасап, көп Тулуйм «өзінде бар нәрселердің бәрін» береді. Газге келіп Шихаб-ад-дин хорезмшахпен бейбіт келісім жасайды. .

602 ж. (=1205) Балх әкімі Тадж-ад-дин Зенги Мерверудке шапқыншылық жасайды. Хорезмшах Мервтен әскер басы Бедр-ад- дин Джагарды және Абиверден Тадж-ад-динді жібереді. Шайқаста жеңілген Тадж-ад-дин Зенгүй басшы 10 жолдасымен «басы денесінен бөлініп» Хорезмге әкелінеді.

КИЗЛИ ЖӘНЕ ОНЫҢ ІСІНІҢ НЕМЕН АЯҚТАЛҒАНЫ

ТУРАЛЫ ТАРАУ

Кизли Туркан-хатун ақсүйектерінің түркісі еді және Нишапурды басқарып тұрды. Гуридтермен болған Герат соғысы кезінде ол Шадьяхты жаулап алады, хорезмшах Мұхаммед қиын жағдайда тұрғандықтан, оның басып алуына көнуден өзге амалы қалмайды. Алайда, хорезмшах Хорезмде болатын, ол әскерімен бүлікті басуға жолға шығады, Кизли Керманға қашады. Хорезмшах Шадьяхтан Мешхед Тусскийге келіп, одан әрі Серахске жетеді, Гератқа баруға ниет етеді (рамазан 604 ж. = ІІІ-ІҮ 1208). Осы кезде Кизли Керманнан Шадьяхқа қарай жүреді. Баласы бастаған орасан көп әскер қалаға жақындап қалады. Қала тұрғындары қақпаны жауып, қабырғаға әскер қойғанымен де, егер осы уақытта Исфахбад көмекке үлгеріп келмесе, онда істің насырға шабары сөзсіз еді. Бүлікшілер сәтсіздікке шыдап, Хорезмдегі хорезмшах Мұхаммедтің анасы Туркан-хатунға баруды шешеді.

Олардың ішіндегі Язырден келген бір түрікмен айтады: «Бізге Язырға бару - және оның қамалдарына өзіңді Тулуй бұл дұрыс шешім. Мен алда жүремін және қулыққа сүйенемін. Мүмкін, мен қамалдардың бірін тез және оңай алатын шығармын».

Кизли бұл ұсынысты қабыл алып, оны адамдардың біраз бөлігімен алға жібереді. Ол Язырға жеткенде, Язырға иелік етушілер оның ойы мен қулығын түсінеді. Оны шынжырлап, осы шынжырымен сұлтанға (Мұхаммедке) жібереді.

Абыржыған бүлікшілер не істеу керек деген мәселені тағы да шешеді. Кизлидің ұлы Мауреннахрдағы қарақытайлар ханына баруды ұсынады, ал әкесі — Хорезмдегі Туркан-хатунға баруға ұсыныс етеді. Біреулері баласына, ал екіншілері әкесіне ілесіп жүріп кетті. Біріншілері Джейхунда сұлтан отрядымен кездесіп, жан тапсырады. Олардың басын Хорезмге жөнелтеді. Екіншілері де сәтсіздікке ұшырап, бастарынан айрылады, бүлік басылады. Куджаб-Арелан тайпасына ас-Саррадж ал-Хорезми деген атпен танымал адам аттанады, ол өзімен бірге жексұрын топты (авбаш) ертіп алады. Ол тамаққа әр күн сайын 30 малдың басын кесіп отыруды талап етеді; бұған олардың орындауға шамасы келмейтін басқа да ауыртпалықтар қосылады. Олар айқайлап, ашуланып, оған: «Сен өзіңнің қожаңа қайт, біз өлтіруге тиісті адамдарды өзіміз жеткіземіз, оларды бізден жинап алудың қажеті жоқ», — дейді. Бұны көңіліне түйген (ас-Саррадж) кері қайтып, оны (Шереф-ал-мулькті) оларға қарсы қойғанша, шағымдана береді. Ол (Шереф-ал-мульк) Муканнан Арас өзені арқылы өтіп жорыққа шығады. Ол түркмен жерін қоршап, 30 ООО бас малын Байлақанға айдайды. Түркмен әйелдері олардың ізіне түседі, олар (Шереф-ал-мульк) Байлақанға жеткенде, олардың малын қайтарып беріп, оның есесіне өсімімен көлемді ақша талап етер деген үмітте болады. Ол Байлақанға келгеннен кейін малды өзінің адамдарына бөліп беріп, оның ішінен өзіне 4000 қой мен қозыны қалдырады...

МОНҒОЛДАРДЫҢ МАУРЕННАХРДЫ ЖАУЛАП АЛУЫ

Дженданы алғаннан кейін бір әскер басы 10 000 әскерімен Шахркентке келеді. Ол оны алып, онда комендант (шихне) Улуш Идиді қалдырады, өзі Қарақорымға аттанады. Түркмен көшпенділерінің 10 000 адамнан құралған отряды Хорезмге баруға бөлінеді. Тайналдың оларға өзінің орынбасары етіп тағайындаған адамы, оларды монғолдарды өлтіруге арандатып, араға от тастайды. Тайнал алдыңғы шепте жүрген. Олардың бөлігін басу үшін қайта келеді. Ол бұлардың жартысын қырып тастайды. Қалғандары, әрең құтылып, басқа отрядпен бірге Мерв мен Амуй жаққа кетеді, ол жерге бәрі жиналады.

Жолды өте жақсы білетін жол бастаушы монғол әскерлерін ешкім жүрмейтін жерлермен алып жүреді, әлі күнге дейін бұл жер «ханның жолы»деп аталады.

ХОРЕЗМДЕГІ ОҚИҒАЛАР ТУРАЛЫ ӘҢГІМЕ

Хорезмның алғашқы аты — Джурджания болатын, иелік етушілер оны Ургенч деп атайды. Бұрын Хорезм әлем сұлтандарының астанасы болған және адамзаттың атақты, әйгілі ұлдарының мекеніне айналды.

Оның аймақтары мен бекіністерінде жақсы ғасырлар өтті және аяулы тағдырлар өмір сүрді. Тұрғындары мен елі құдіретті гүлзарларды иеленетін орынға айналды.

Шыңғыс хан Самарқандты жаулап алғанда, Мауреннахрдың барлық аймақтары да оған бағынды, ал дұшпандарының көзі жойылды.

Екінші жақтан Дженда мен Барчлыккенттің шекарасы күзетке алынып, Хорезм олардың ортасында қалды.

Шыңғыс хан сұлтанды жеке аңдып, Хорасан аймағын жаулардан тазартуды ойлап, өзінің үлкен ұлдары Шағатай мен Үгедейді сансыз әскермен Хорезмге жібереді, әскердің көптігі сондай, олар дала мен шел даланы толтырады; ол Туша Дженда жақтан хашар адамдарына көмек жіберуді бұйырады.

Олар Бұхар арқылы қозғалады. Алдыңғы шепке шолғыншы ретінде әскер жібереді, олар жан алғыш әзірейілдей және найзағайдай жылдам жүрді.

Бұл уақытта Хорезмде сұлтан жоқ еді. Әскер басынан Туркан-хатунның туыстарының бірі түрік Хумар, атақты Огул-хаджиб әмірлерінен Эрбука-нехлаван, сипехсалар Әли Даругини және тағы да басқалар болған еді. Қала тұрғындарының саны құм мен тас секілді сан жетпестей көп болды. Сондықтан бұл үлкен қаладан және жиналған адамдардың ішінен назар аударып, көңіл бөлетін ешкім болмады, олар бір ауыздан Хумар сұлтанды жаңа әкім етіп сайлады.

Кенет олар қақпаға жақындап келіп, малды қуа бастаған бірнеше салт аттыларды көреді. Алдағыны дұрыс болжай білмейтін топ қуанып, олар ақымақтықпен келіп жүр деп ойлады. Бұлар оның алда келе жатқан қырғынның, жазаның және қайғы-қасіреттің белгісі екенін білмеді.

Ақылынан айрылған көптеген аттылы және жаяу адамдар қақпа арқылы жаңағы азғантай топқа тап береді. Құс сияқты көрінген әлгі топ кейін бұрылып Баг-и-Хуррамға жеткенше қашады, ол қаладан 1 фарсах қашық болатын. Сол кезде торуылда тұрған ержүрек татар салт аттылары олардың жолын алдынан да, артынан кесіп, оларға иесіз жүрген табынға шапқан аш қасқырдай тап береді. Олар (монғолдар) алдымен оқпен ата бастайды, ал содан кейін семсер мен найза алып, оларды қуады. Күн бата олар 100 000 жуық әскерді қырып салады. Осы екпінмен, айғаймен (монғолдар) олардың ізімен Кабилап қақпасы арқылы қалаға тап береді және от сияқты Танур деген жерге дейін келеді. Күн батуға таянғанда бөтен әскерлер ақырын кері қайтады.

Келесі күні семсерден жарақат алған түрік күн шығыс жақтан басын көтереді, батыр семсерші қаны қайнап, қалаға қарай ұмтылады.

Ферудин Гури сұлтан офицерлерінің (каид) ішіндегі жол басшы (сарвар) 500 адаммен қала сыртынан бақылап, соғысқа дайындалады, осы албастылардан қорғанады. Олар күні бойы шайқасады. Содан кейін жоғарыдан түскен сел сияқты құмды дауылмен алмасып, Шағатай мен Үгедей армиясымен келеді. Олар қаланы айналып шығып, қала тұрғындарын бағынуға және кешірім сұрауға шақырып, елші жібереді. әскерлер астананы шеңбер жасап, айнала қоршайды. (Монғол әскерлері) соғысқа әзірленіп, ағаш, бекіністі ататын машина және тас дайындайды; себебі Хорезммен көрші болғанда тас болмаған еді және (ядроны) тұт ағашынан жасаған болатын. Олар күн сайын қала тұрғындарын уәде берумен және қорқытумен, үркітумен мазасын алды, ал кейде бірін-бірі оқпен атты. (Монғолдар) қару мен соғыс қару-жарақтарын (дайындап) болғаннан кейін және Джендтен және тағы басқа жерлерден көмек пен әскер келген соң, олар қаланың барлық жағынан ұрыс ашып, айқайға басты. Олар (монғолдар) оқты жаңбырша жаудырады және қоқыстарды жинап, каналды сумен бөгеуді бұйырады, содан соң хашар адамдары дуалды бұзып өту үшін, оларды сыртынан айнала алға жылжыды.

Өтірікші сұлтан, армия мен әскердің басшысы — Хумар, бақытсыздықтың шарабына мас болып, олардың (монғолдардың) ерлігін көргенде, жүрегі қатты қорқыныштан қақ айрылады. Оның жасырын ойымен татар әскерлерінің жеңіс белгісі дәл келді. Ол қақпадан төмен түседі, осының салдарынан қала тұрғындарының абыржуы мен берекесінің қашуы арта түседі. Татар әскерлері қабырғаға ту іледі, әскерлер(қабырғаға) шығады, жердің беті айғайға, жоқтау мен боздауға және тебіреніске толады. Қала тұрғындары көшелер мен кварталдарға бекінеді; әрбір көшеде соғыс жүріп жатты және әрбір өткелге бөгет салды. Әскерлер (монғолдардың) мұнай құйылған ыдыстарды лақтырып, олардың үйлері мен кварталдарын өртеді және оқпен және ядромен адамдарды бір-бірімен матап байлады. Күн ұясына батып, дала қараңғылана бастағанда, олар шатырлары орналасқан жерге қайта бастайды, ал таңертең қайтадан шабуыл бастады. Осылайша қала тұрғындары бірнеше уақыт семсермен, оқпен, атпен соғысып, қарсылық көрсетті. Қаланың көп бөлігі қиратылып, үй-жайлар мүліктерімен бірге жермен-жексен болады, әскерлер қазыналарды пайдалануда түңіліп - торығады. (Сонда монғолдар) от қалдырып, Джейхун арқылы су әкелуді шешеді, қалада лақтырып тастаған көпір болатын, монғолдар армиясынан 3000 адам дайындалып және жабдықталады да көпір ортасынан бас салады. Қала тұрғындары оларды қоршап алып, бірде-біреуін тірі қалдырмайды. Осыдан кейін қала тұрғындары жігерлене түседі, шайқаста бұрынғыдан гөрі шыдамдылық танытады. (Монғолдар) квартал артынан кварталды, үй артынан үйді алып, оларды қиратып, қаланы түгелдей басып алғанша барлық адамдарды өлтіре береді. Сонда олар адамдарды далаға қуады. 100 000 аса қолөнершілерді (арбаб-и-хирфат ви сан ат) — оларды бөліп алды; балалар мен жас әйелдерді құлға айналдырып, тұтқынға алды, ал қалған адамдарды әскерлерге (өлтіруге) бөліп берді, әрбір әскерге 24 адамнан келді. Әскерлер тонаумен айналысып, үйлер мен кварталдардың қалдығын қиратты.

МЕРВ ЖӘНЕ ОНЫ МОНҒОЛДАРДЫҢ АЛУЫ ТУРАЛЫ ӘҢГІМЕ

Мерв Санджар сұлтанның орталығы болды, ол кедейлер мен байлардың жиналатын орны еді. Оның алаңы, Хорасанның өзге қалаларына қарағанда, едәуір үлкен болатын, құстар қаланың бас-аяғына ешқандай да қауіпсіз еркін ұшатын. Қала тұрғындарының саны нисан (сәуір) айындағы жаңбырдың тамшысымен тең еді. Байлықты иеленген Дехкандар сол уақыттағы хан және әмірлермен тең болды, осы ұлы әлемнен ешқандай да кем түспеді.

Мұхаммед сұлтан Муджир-ал-мульк Шереф-ад-дин Мұзаффарды немере атасының жіберген қылмысына бола везир қызметінен алады да, осы қызметке Беха-ал-мульк деп аталатын өзінің ұлы Наджиб-ад- дин Кыссэдарды тағайындайды. Муджир-ал-мульк сол уақытқа дейін сұлтанның нөкері болған. Куш-тегін-Пехлаван Мерв сарайына (ахл- и-сарай) кеңес алуға аттанады,. ол болып жатқан бүлік пен жанжал және басқа жердің әскері туралы мәлімет берді. Осыған байланысты сұлтанның қол қойып, мөр басылып, жиектелген жарлығы келеді. Онда әскербасылары, сарбаздар және қол өнершілер Марға қамалына жасырынуы керек, ол жерден кетуге мүмкіндігі жоқ дихандар орнынан кетпей, татар әскерлері көрінген кезде өмірі мен мүліктерін сақтап қалу үшін, сәтті сапар тілеп қарсы алуға шықсын, коменданты (шихне) қабылдап, монғолдың бұйрығына бағынсын делінген, Патша аяқ-қолында әл қалмағандай әлсізденеді. Мервтіктер солқылдақтық танытып, адамдардың бойын қорқыныш билейді, оларда абыржу мен күдік сезімі ұялады.

Беха-ал-мульк көптеген бастықтар және сарбаздармен бірге әскерді жабдықтаудың барлық мүмкіндігін жасады. Ол (Марға) қамалына келгенде, онда қалудың жөні жоқ деп есептеп, адамдардың біраз бөлігімен Так Языр қамалына кетіп қалады. Өзге әскерлер өз еріктерімен әр жаққа тарап кетеді. Ал өздеріне ажал іздегендері Мервке қайтып келеді. Өзінің орынбасары Беха-ал-мулькке Накиб деген бір адам қалдырады. Ол бағынуға көндірді. Шейх-ал-ислам Шемс-ад-дин Хариси оны осы ойға итермелегенмен, Казн и сейид Аджаль жалтарып, кашқақтайды. Жебе мен Субутай әскері Меручакқа жеткені белгілі болғанда, оларға бағынғандығын білдіріп елші жібереді.

Бұқа деп аталатын сұлтанның жол бастаушы бір түркмені бұрыштан секіріп кетеді; түркмендердің тобы оған тап береді. Ол көптеген жерден қалаға өтіп кетеді. Татар әскеріне бағынуға қарсы адамдар, онымен келіседі. Накиб өзіне билікті алады, оны жақтаушы түркмендер отан (Бұқаға) келіп қосыла бастайды. (Хашар) жасағынан қашқан джендеттер тобы Мервтің жақсы тұрмысына байланысты, осы жаққа бет алады және Бұқаның жақтаушыларына қашып келеді. Оның әскері (хашам) есепсіз көбейе бастады.

Мұхаммед сұлтан Абаскун аралында мәңгілікке көз жұмғаннан кейін, Муджир-ал-мульк бір есекке мініп кері қайтады. Ол бірде жаяу, бірде есекке отырып, Сулюк қамалы арқылы өтеді. Шемс-ад-дин әмір оны құрметпен қарсы алады. Осы жерден Муджир-ал-мульк Мервке келіп, Сармаджан қақпасындағы Махиабад бағына аялдайды. Отан бағынушы бірнеше мервтік әскербасылары бірінен кейін бірі оған келе бастайды. Бұқа қарапайым халықтың тегеуірінен қорқып, оны қалаға кіргізбейді. Оған біраз адамдар жиналып, олар кенет күннің жартысында қалаға кіреді. Мерв әскерлері оған өздерінің қызмет ету жайындағы қалауларын білдіреді. Бұқа жалғыз өзі келіп, кешірім сұрайды. Түркмендер мен қала әскерлері өздерінің саны 70 000 адамнан асып тұрса да, оған бағынады. Ол өзін везирден жоғарымын деп санап, ниеті сұлтандыққа ауды; ол анасының сұлтан гаремінде екенін, оны әкесіне қайтарып берген кезде, анасының жүкті болып қалғандығын айтады.

Муджир-ал-иульктің жеңісі туралы сыбыс Хорасанға жетеді, оның төңірегіне қарақшылар (авбаш) жиналып, билігін күшейтеді. Бұл уақытта Серахс қожайындары монғолдарға бағынып, тағайындаған коменданттықты (шихне) қабылдады. Монғол жақындағы Мервтік Шейх-ал-ислам өзінің туысы - Серахстік Казидің әсер етуімен бір күні Мерв мешітіне жиналған діни уағызға қатысады. Ол Муджир-ал- мулькті ишаралап көрсеткенде, мешітке жиналғандардың ашу-ызасы туды. Қорқып кеткен шейх-ал-ислам өзін ақтауға асықты, ол ешбір арам ойсыз: «Оның ойы мен көңілі осыған қарсы болатын», — деп айтты. Муджир-ал-мульк Шейх-ал-мульк туралы өзінің күдігіне сенді, бірақ оған тиіспеді. Жолда Шейх-ал-мульктің Серахс казиіне жіберген адамы хатпен ұсталды. Оны Муджир-ал-мулькке алып келді, оның айыбы ашылып, бұл жолы өзін ақтайтындай ешнәрсе айта алмады. Оны кесектеп шауып тастайды. Монғолдарға бағынған Серахсқа Муджир-ал-мульк әскер жіберіп, Серахстың қожайынының (арбаб) мазасын алды.

Мервтің бұрынғы везирі Беха-ал-мульк Так қамалынан қашып шығып, Мазандеранға жасырынады. Ол монғолдар мен (хашари) жасақшыларға көрініп, Мервке баруға шақырады және қаланы бағындырып, «жыл сайын әрбір үйден қазынаға кенеп көйлек жинады». Монғолдардың келісімін алып, ол 7 мың монғол әскерін бастап Мервке аттанады. Шахристанға келгенде ол қаланы көптен бері Муджир-ал-мульктің жаулап алғанын естиді. Сол кезде ол келісім жасау үшін Муджир-ал-мулькке бір офицерді хатпен жібереді, ол Мервті өз еркімен беруді сұрайды, себебі «монғол әскерлерінің күшіне қарсы тұру мүмкін емес, тек бағыну керек. 7000 монғол мен 10 000 (хашари) жасақшылары (Мервке) бет алады және мен де солармен бірге едім; олар Несир мен Бавердті бір сәтте құртты». Муджир-ал-мульк жіберген адамды өлтіріп, Серахсқа Беха-ал-мулькке қарсы Мервте тұрған екі жарым мың түрік сұлтандарын жібереді. Сәтсіздікке ұшырап Беха-ал-мульк кері қайтады, оның офицерлері қашып кетеді, ал өзін монғолдар ұстап алып, шынжырлап, Туска әкеледі де, сол жерде өлтіреді. Серахс казиі Шемс-ад-дин өз уақытында Джебе-ноянды Серахсқа тапсырып, оны азық-түлікпен қамтамасыз етіп, Серахстың мелигі және әкімі болады және Шыңғыс ханнан ағаш найза алады. Енді ол Муджир-ал-мульктің әскер басыларына ұсталып, Абу-Бекра Диванның қолына беріледі және өлім жазасына кесіледі.

Бұл кезде монғол әскерлері туралы қауесет біраз басылған болатын. Муджир-ал-мульк және Мервтің атақтылары кеш бойы шарап ішіп, көңіл көтерді. Оның үстіне Ихтияр-ад-дин, мелик Амуй келіп: «Татар әскерлері Келат қамалы мен Hay қамалын қоршап алды. Олардың әскерлерінің жартысы Амуйге келді. Олар мені қуып келе жатыр», — деп хабарлайды.

Муджир-ал-мульк оларды құрметпен қарсы алды. Ихтияр-ад-дин түркмен достарымен бірігіп, солардың жанында қалды. Монғолдың 800 адамы келіп, оларға ұмтылады. Шейх-хан мен Огул-хаджип Хорезмнен 2000 жуық әскерімен үлгеріп келеді. Олар монғолдардың арт жағынан келіп тиіседі және оларды қиратады. Көптеген монғолдар қырылады. Жүйрік атқа мінген біраз бөлігі шауып кетеді. Түркмен мен түрік сұлтандарының отрядтары оларды қуалап, 60 адамын қолға түсіреді. Тұтқынға алынғандарды квартал мен базарлардан алып жүріп, оларды өлтіреді. Шейх-хан мен Огул-хаджип Дастаджирге аялдайды. Түркмендер Ихтияр-ад-динді өздеріне жетекші және әскер басы етіп сайлап, бір-бірімен одақ құрады, ал Муджир-ал-мульктен жалтарып кетеді. Олар қатты бүлік пен ойран салады, одан екі жүзді жаудың жүрегі тәрізді жердің беті қарайып кетеді. Олар қаланы жаулап алуды ойлайды, Муджир-ал-мульк (олардың) түнгі шабуыл жасау ниеті туралы мәлімет алып, қажетті сақтық шараларын жасайды. Ойлары іске аспаған түркмендер өзен жағасына кетеді және осы жерден тонауға кіріседі. Олар қаланың қақпасына дейін жетіп, көздеріне көрінгеннің бәрін талан-таражға салады.

Осы кезде Шыңғыс хан Тулуйға тәжірибелі және ержүрек әскерлерімен Хорасанды жаулап алуға бұйрық береді, ол өзіне бағынатын аймақтардан және жолында жатқан — Абиверд, Серахстан (хашар) жасақтар жинайды. 70 000 әскер жиналады. Монғолдар Мервке жақын жерде кездесіп, сол жерден алдынғы шеп ретінде 400 әскерді алға жібереді. Түнде олар (білдірмей) түркмен отрядына (хейль) жақындап келіп, олардың жағдайын бақылайды. Таңертең қалаға шабуыл жасау үшін қақпаға жақындайды. Монғолдар өздері өткен және жасырынып тұрған жерден торуыл жасайды. Түркмендердің бір-бірі туралы мәліметі болмады. Келіп қалған отрядты бірінің артынан бірін суға лақтырып, өлтіріп жатты. Монғолдар түркмендердің күшін ойсыратып, үйлерді тонап, табынға аш қасқырдай тап берді. Түркмендердің әскер саны 70 000 мың болса да, өзінен сан жағынан аз дұшпанның алдында қайрат көрсетуге шамасы келмеді. Олардың көпшілігі суға секіріп, батып кетті, қалғандары қашуға мәжбүр болды. Монғол әскерлерімен ешкімнің шайқасуға дәрмені жетпеді. Олар (монғолдар) түнге дейін ойран-асыр салып, даладан 60 000 атты айдап кетті, ал олжаға түскен қойдың саны есепсіз еді.

Келесі күні, яғни 618 ж. (= 25 II 1122) мухаррамның бірінші күні, және Мерв тұрғындарының көпшілігі үшін соңғы күні теңіз толқыны және шөл даланың құмы тәрізді сансыз әскерімен Тулуй келеді. Ол өзіне еріп жүрген 500 жуық салт аттылармен Фирузи қақпасына келіп, қаланы айналып шығады. 6 күн бойы қамалдың мықтылығын тексерді, қабырғасын (барс), шұңқырды (хандак), мұнараны (манара) және олардың (мервтердің) саны қарсылық көрсетуге жарайтындай едәуір болған екен деп ойлайды.

Жетінші күні күн шыға әскерлер жиналады. (Тулуй) Шахристан қақпасы алдындағы қосты қиратады. Соғыс басталады. Шамамен 200 адам (мервтер) қақпадан шығып, шабуыл бастады. Тулуй жеке аттан түсіп, жолды бөгейді; монғолдар онымен бірге шабуылға қозғалды және барлық (мервтерді) қалаға қуды. Басқа қақпадан да отряд шықты; сол жердегі адамдар шабуылға тойтарыс берді. Ол (Тулуй) қай жақтан болса да ешнәрсе жасай алмады және мервтер қақпадан үңіліп қарай алмады.

Монғолдар қала қабырғасының айналасына қарауыл қойып, түні бойы ұйықтамай күзетті. Қоршаушылар шабуылды тоқтатты. Ешкімнің де қаладан шығуға батылы жетпеді. Муджи-ал-мульк дұшпанға берілуден өзге жол таппады. Таңертең ол Мерв имамы Джемал-ад-динді монғолдармен келісімге жіберді, ол жаудан рақым жасағаны туралы хабар алып, сансыз көп сыйлықтарын алып шығады. Тулуй одан қаланың жағдайын сұрайды және қаладағы барлық дәулетті және атақты адамдардың тізімін беруді талап етеді. Оларды өзіне шақырып, қазыналарын беруге мәжбүр етті. Монғол әскерлері қалаға кірді.

Бес күннен кейін (болды) Турбай 5000 әскерімен және Ак-мелик деген атты иеленген сипехсалар Хумаюмен оларға (монғолдарға) қызмет етті. Мерв қақпасына жетіп, олар бірден қаланы алады, діншілдерді ауыздықтап, түйе секілді бір шынжырға оннан, жиырмадан жіппен қосақтап байлап, қан толтырылған күбіге лақтырады. 100 000 адамнан көбі азапталып өлтірілді. Әскерлер кварталдарға бөлініп соғысты, көптеген үйлер, бекіністер мен мешіттер және тәжім ететін орындар қиратылды. Монғол әскерлерінің басшыларына оқшау бұрыштарға жасырынғандарды және семсерден құтылып кеткендерді қолға түсіру үшін Ақ-меликті бірнеше адаммен қалдырудың сәті түсті. Жасырынғандарды қолға түсірудің барлық айла-амалдары жасалды, басқа жасар қулық қалмаған кезде, бұрын олармен болған Нахшебтің бір адамы азан шақыра бастайды және намаз оқуға шақырады. Оның даусына қосыла шыққан қашқындардың даусын естіп оларды ұстап алады да Шихаби медресесіне қамайды, содан кейін төбеден төмен қарай лақтырады. Осылайша тағы да көптеген адамдар өледі. 41 күн олар қатты жігерлік танытады. Барлық қаладан бар-жоғы 4 адамнан аман қалады.

Мерв пен оның маңында ешбір әскер қалмағаннан кейін ауылдарға немесе шөл далаға ауып кеткен барлық (тұрғындар) Мервке келе бастайды. Әмірдің Арслан атты бір ұлы болды. Ол (Мервті) басқара бастайды және оған халық жиналады. Мерв туралы сыбыс Неске дейін жетіп, бір түркмен қарақшыларды жинап, Мервке келеді. Ол (қаланың) беделді адамдарының жарлығын иеленді, оның маңына 10 мыңдаған адам жиналды. Ол Мервті 6 ай бойы басқарды және Мерверуд, Пендждех және Талькан маңына барып, монғолдардың арбалы керуендеріне жасырын шапқыншылық жасап, ат айдап келуге (отряд) жібереді. Бұл уақытта Неске шапқыншылық жасауға ниеттенген түркмен де сол жерге өзінің көп адамымен аттанып, қаланы қоршай бастаған болатын, кенет оған Язырден Пехлеван тап береді. Ол қашуға мәжбүр болады. Жолда түркменге қамалдың коменданты тұтқиылдан ұмтылып, оны өлтіреді.

Одан әрі ең алдымен бұл уақытта Тальканда отырған монғолдардың әскер басы Қарача-ноян Мервке шапқыншылық жасайды. Ол көзіне түскен тұрғындарды түгел қырып-жояды, олардың қорға сақтаған бидайларын пайдаланады. Содан кейін, оның артынан 100 000 адаммен басқа бір әскер басы Кутуку-ноян келеді. Осы әскердің құрамына кіретін халаджилер, газництер және ауғандықтар қаланы қиратып, оның тұрғындарын қырғынға ұшыратады. 40 күн бойы олар «ешкім көрмеген» зорлық-зомбылық көрсетіп, елдің арасын ойрандайды. Содан кейін Шах деген біреудің елді талан-таражға салуы айтылады, ол ауғандықтар мен хаджилардың орнына «жұмыссыздардың» тобымен келіп, қаланы толығымен бос далаға айналдырып, қырғыннан аман қалғандарды ұстап алып өлтіреді.

Тәржімалаған: А. САҒЫМОВА





РАШИД-АД-ДИН

Рашид-ад-Дин — Фазлуллах ибн Абул-л-Хайр Али Хамадани 1247ж Хамадан (батыс Иран) қаласында қарапайым ғалымның отбасында дүниеге келді. Оның еврей тегінен шыққандығы туралы пікірлер де бар, алайда ол өзін шафиит бағытындағы (толк) шынайы суннит-мұсылманмын деп есептейтін еді. 1256 жылдан бастап оның атасы да, әкесі де, кейіннен Раишд-ад-Диннің өзі де монғол ельхандарының қол астында тікелей қызмет атқарды.

Рашид-ад-Дин Хулагулықтар мемлекетінде қаржы ведомствосындағы қызметімен қатар, сарай қызметін қоса атқарды. Раишд-ад-Дин жан-жақтылық, білімі бар ғалым. Ол хулагулықтар мемлекетінде танымал Газан-ханның (1295-1309) екінші уәзірі, басқарушы министрі, ірі әлеуметтік-экономикалық реформалардың бастаушысы болды.

Рашид-ад-Дин 19 жыл бойы (1298-1317) Газан, Улджейт ельхандардың билігі кезінде уәзірлік қызметін атқарып, Әбу Саид ельханның кезеңінде 1317 жылы қызметінен босатылады. Aл кейіннен Улджейт-ханға у берді деген айыппен өлтірілді. Ол 71 жыл өмір сүрді. Раишд-ад-Динді жазалағаннан кейін оның мүлкі тәркіленіп, тоналды, бірақ 1327 жылы Рашид-ад-Диннің есімі қайтадан ақталып, мүліктері қайтарылды.

Рашид-ад-Дин өз заманының жан-жақты білімі бар көрнекті ғалымы болды. Оны «Джами ат-таварих» (Жылнамалар жинағы) атты еңбегі танымал етті. Осы еңбегінде Рашид-ад-Дин орта ғасырлық мұсылман тарихшыларына ғана тән дәстүрлі ойларды өзгеше сипаттады.

Рашид-ад-Диннің «Жылнамалар жинағы» атты еңбегіне көптеген тарихшы ғалымдар, жылнамашылар және монғол империясының түкпір - түкпірінен жиналған ақпаратшылар көп үлес қосты. Сондай-ақ Рашид-ад-Диннің таланты мен бейімділігін ерекше атау қажет. Осындай ірі еңбекті өмірге әкелу үшін дүниетанымы кең және тарихнама саласында жаңашыл көзқараспен танымал болған ғалым қажет болды. Еңбек 1300 жылы басталып, 1311 жылы аяқталды, 3 томнан тұрады.

Осы тұста негізгі мәселеге көшсек. Осы жылнаманың жекелеген тұстарын жазуда кейбір мәселелер қайта қаралды. Себебі, жан-жақты білімі және көреген хан жылнаманы жүйелеп жазуға және түзетуге кеңес беріп отырды. Аса мәртебелі Газан-ханның Алла рахымына бөленген есімдері мен титулдарының күннен-күнге көбеюіне байланысты, жылнама қайта-қайта толықтырылып, көшіріліп отырды.

Газан-ханның әмірімен жылнама, анық-қанығына жетіп, аяқталды.

Өз ғұмырының алтын уақыттарын тарихқа және ғылымның көптеген салаларына арнаған Газан-хан осы жылнаманы оқи және түзей отырып, төмендегідей пікірді айтты.

«Осы кезеңге дейін бірде-бір дәуірде осындай тарих жасалмады. Бұл еңбекте әлемнің барлық халықтарының ұшқыр ойлары және өмір сүру жағдайлары жазылған. Алланың рахымымен және еркімен қазіргі уақытта көптеген қалалар мен елдер туралы толық мәлімет беретін жалғыз кітап осы. Барлық, елдер мен әлемнің түкпір-түкпірінен, даналар мен жұлдызнамашылар, ғалымдар мен тарихшылар түрлі дінмен, түрлі ұлттар болса да Шыңғыс-хан ұрпақтарының қол астында, әміршіге қызмет етуге жиналды.

(Солтүстік және Оңтүстік Қытай, Үндістан мен Кашмир, Тибет пен Ұйғыр) және түрік, араб, франк халықтары, олардың әрқайсысында өз халықтарының діні мен өткені туралы жылнамалар болды. Осылардың барлығын жинақтай отырып, өз атымыздан қысқаша тарих жасауға ұмтылдық. Екі томдық «Сувер-ал-акалим» және «Масалик-ал-мамалик» деп аталатын екі томдықпен қатар, жалпы тарихтың қысқаша компендиумын бірге жұрт назарына ұсынуды жөн көрдік. Әр түрлі жылнамаларды жинақтап, кейінгі ұрпаққа естелік қалдыру идеясы бірде-бір басқарушының ойына келмепті. Осы еңбек біздің атағымыз бен даңқымыздың ұзақ өмір сүруіне себеп болады.»

Аса мәртебелі басқарушының құзырымен жоғарыда аталған халықтардан шыққан көрнекті ғалымдар мен беделді тұлғаларды тану мақсатында жарлық шығарылды. Сондай-ақ ежелгі кітаптардың мазмұнынан сұрыпталынып алынған мәліметтер негізінде жер шарының барлық, елдерінің жылнамасына қатысты екінші томда түрлі мемлекеттердің картасы бейнеленді, осы шығарма «Жылнамалар жинағы» деген атаққа ие болды. Ол бөлімдерге хабарламаға, аңыздарға бөлініп және мән-мағынасы анық беріліп, тарауларға бөлінген.

Тарих дәлелдегендей, әр дәуірдің оқиғасы әр түрлі болады. Яғни тарихты көзімен көрген куәгерлер ақиқатты жеткізеді. Ал кейбір жағдайда тарихшы, тарихты ауызша жеткізу дәстүрі бойынша да жазады. Ауызша жеткізудің екі жағы бар:

Біріншісі, егер де мәліметтер ауызша берілсе, мәселен біз білмесек те, көрмесек те жалпыға ортақ, пікірге сүйене отырып (еш күдік тудырмайтын) пайғамбарлардың, патшалардың, атақты ерлердің, өткен ғасырлардың және алыс қалалардың болғандығы (Мекке, Каир) туралы айтуға болады. Екіншісі, алайда біз болған оқиғаны көзбен көрмесек те, куәгердің айтуына сенуіміз керек. Барлық, діндердің негізінде ауызекі берілген мәліметтер тарихи оқиғаны көрсетеді. Осыған орай, дәстүрлі түрде ауызекі берілген тарихқа сеніммен қарау үрдісі де бар. Осындай дәстүр халықтың сеніміне ие болып, оған халықтың ерекше тобы сенеді. Жеткізудің өзгеше түрі біреуден өзгеге айту жолы арқылы емес, керісінше жекелеген тұлғалардың айтуы бойынша қалыптасады. Осы жағдайда ақиқат та, жалған да, болуы мүмкін, қарама-қайшылық пен пікір-таластар мүмкіншілігі шектеледі.

Тарихтың басым көшілігінде сабақтастық байланыс байқалады. Өткен оқиғаның ақиқаты куәгерлердің айтуынша (олардың еркіне қарай) өзгеріске ұшырауы да мүмкін. Мәселен, кез-келген жиналыста айтылатын тарихи оқиғалар түрлі қайшылықтарға толы деңгейде жеткізіледі. Сондықтан да ақиқатқа абайлап қарау қажет. Тіпті кей жағдайда пайғамбардың арнауларын (хадистерін) күдікті деп те танимыз. Себебі, оны жеткізушілер түрлі қарама-қайшылықтарға толы хадистерді ұсынады. Исламдағы ежелгі беделді тұлғалар (имамдар) күмәнді хадистер тұрғысында көптеген зерттеулер жүргізді, олардың кейбірі өздерін сахих (ақиқат жолындағылар) деп атайды. Түрлі халықтардың жылнамалары ұзақ уақыт бойы өз ақиқатын жоғалтпады деуге күмәніміз бар.

Әрбір жеткізуші дәстүр бойынша ауызекі тарихты айтуда өзінің естігенін қалдырады. Әрине, осы тұста жеткізушінің өз пікірімен көзқарасын немесе өз жүрек қалауын қосуын да ескеру шарт. Егер де ол жалған ақпарат таратса немесе өте әсірелеп жіберсе, оқиғаның мазмұны түбірімен өзгереді. Осындай жағдайда құдай заңы өзгеріске ұшырайды.

Егер де тарихшы жалған ақпаратпен тарихтың ақиқатын бұрмаласа, онда ол бірде-бір жылнаманы өмірге желе алмайды.

Тарихшының басты міндеті әрбір халықтың айтқандары мен қалдырған мұраларын өз мәнінде кітап бетіне түсіру болып табылады. Сондықтан да негізгі жауапкершілік (ақиқат) «жеткізушіге» түседі.

Жоғарыда түсіндірілгендей, әрбір адамзат қоғамы және әрбір халық өз өмірлерінің түрлі қырлары жөнінде өз көзқарастары тұрғысынан мәліметтер береді. Алайда осы мәліметтерді жеткізушілер оқиғаның ақиқатына өз топшылауларын қоса беретіндігін де ұмытпау шарт. Тарихшы дәлелдерге сүйене отырып, түрлі халықтар туралы айтса да, оның сөздерінен алуан түрлі пікірді аңғаруға да болады. Кейбір адамдар оқиғаларды өздерінше пайымдап, олардың арасында қайшылықтар да туындайды. Тарихшы тарихтан жеткен сөздермен халықтардың жылнамасын жеткізуші ғана.

Мұсылмандарда көптеген жеткізушілердің айтқандары мен тұжырымдары өзгелерге қарағанда беделдірек болады. Алайда өзара келіспеушілікке толы әңгімелердің негізі деп те ұйғаруға болмайды. Әрбір халықтың ауызекі әңгімелері мен оны жеткізу жұртшылықтың құрметіне ие болуы керек. Тарихшының басты міндеті — беделді әрі белгілі адамдардың сөздерін келтіре отырып, сенімді кітаптарға сүйене білу. Егер де ол өзінің қиялы мен ойын қосып, мәтінді өзгертсе, онда негізсіз әрі дұрыс емес мәлімет таралады. Осы талқылаулардың мақсаты мынада: «Жылнамалар жинағы» кітабын құрастыруда автордың еш өзгеріссіз, бұрмалаусыз мәліметтерді келтіргендігінде. Автор танымал кітаптарда жазылған әрбір халық туралы мәліметтерді, сондай-ақ беделді ойшылдар мен даналардың тұжырымдарын да ұмыт қалдырмаған.

Әрине, құрастырушының парасаты аздығынан және ұқыпсыздығының салдарынан жеткізілген әңгіменің кейбіреуінің қалып та кетуі мүмкін, алайда осыған қарамастан, автор шынтуайтты оқиғаға қол жеткізу мақсатында барлық күш-жігерін жұмсаған. Бірақ күш-жігері жеткіліксіз еді, себебі осындай қомақты іс үшін көптеген ғылымнан хабардар болуы тиіс еді. Осы тұста автор жастық шағының бос уақыттары өзге істермен шұғылданумен өткендігі, ал жасы келген шақта мүмкіншілігінің шектеулі екендігін де айта кету қажет. Құлды ел басқару ісіне жібергенімен, оның маңызды мемлекеттік істерді шешуге ақылы мен парасаты жетпейді. Алайда ұмтылыс сезімі арқылы жоғары мәртебелінің бұйрығын орындау мүмкіншілігі туындайды. Авторды мемлекеттік істерді шешуде ақыл-ойының жетіспеушілігінен осылайша «Жылнамалар жинағы» жеткілікті дәрежеде ойдағыдай болмайды. Себебі «Жылнамалар жинағы» маңызды істердің біріне жатады.

Осындай себептерге сүйене отырып, автор сол бір ұлы адамдардың ауқымды рақымын көрсете келе, олардың жіберген қателіктерімен кінәларын жуып-шаюға ұмтылады.

Кейбір халықтардың жылнамаларының сенімсіз мәніне қарамастан, жаңсақ әңгімелермен, тұжырымдармен келіспесе де осы еңбекке енгізген, яғни адамдардың сенімін aлy үшін және мұсылман ізбасарларының сеніміне кіру үшін осындай әңгімелер айтылды.

«Жылнамалар жинағы» кітабының авторы кіріспеде өзінің кемшіліктерін ескере отырып, өз еңбегін тарихқа танымал етті. Еңбекті оқыған басқарушы мынадай тұжырымға келеді:

«Осы уақытқа дейін әркім ауызша немесе жазбаша түрдегі тарихты айтып келді. Әрине, асыра сілтеу мен бұрмалаушылықтар да орын алды.

Сондай-ақ авторлар кешірім сұрап, тарих алдында ақталады. Шыңғысхан дәуірінен қазіргі уақытқа дейін жеткізілген монғол халқының тарихын жазу ортақ мақсат болып табылады. Тарихи фактілерді білетіндер осы айтқанмен толықтай келіседі және мені жоққа шығара алмайды. Осындай ақиқатқа толы тарихты ешкім әлі жазған жоқ».

Мұсылман жолымен көпшілігі монғолдардан тұратын жауынгерлерді бір дінге бағындыру мәселесі көтерілді.

Авраам мен досына (Аллаға) сәйкес ол сенімсіздер қауымдастығынан бас тартты және пұтқа табынушыларды өз қолымен жойды: ол мемлекеттің үлкен қалалары мен барлық аймақтарына «о, халқым менің, Аллаға көңіл аударыңдар және оған сеніңдер!» (Құран аяты) деген мағынадағы үндеуді таратты.

Бұл еңбек аса мәртебелі ханның көңілінен шыққандықтан, автор тұрғысынан ақиқатқа (ханға) мыңда - бір мақтау айтылды: — Әрине, бұл тарихты құрастыруда мен өзімді барлық қатынастарда әлсіз сезінгенім жоқ, бірақ Сізге деген шексіз алғысымды қалай білдіретінімді білмеймін.

Атақты халықтар мен ұлы тайпалардың квинтэссенциясы әлемді басқарушы Шыңғысхан болды. Нақтырақ айтқанда, әлемді жаулап алушы Шыңғыс ханның тарихтағы рөлі өте ерекше. Ал оның ұрпақтарының квинтэссенциясы әлемнің қамқоршысы Махмуд Газан хан болды.

Газан-ханның руымен одан тараған ұрпақтарының шежіресін де, жасаған істерін де, жаулап алған тайпаларын да жылнамаға енгізу қажет.

Осы кітапты жазуға үлкен парасаттылық керек. «Газан тарихы» деп аталатын кітапты құрастырудың себептері мынада: өте қызықты әрі қайталанбас оқиғаларды белгілі бір тәртіппен жазу қажеттілігі туындады. Даналар тарихи оқиғалардың қайнар көзі ретінде тарихи жағдайды көрсетеді. Олар әр уақыттың ағымына сәйкес тарихты тануға ұмтылады. Осыған сәйкес әрбір ұлттың, әрбір мемлекеттің пайда болуы тарихи тұрғыдан анықталынады.

Шыңғыс хан мемлекетінен басталған танымал оқиғалар өз кезегінде тарихқа айналды. Әсіресе қысқа мерзім ішінде әлемнің көптеген мемлекеттерін жаулап алу тарихы, көреген қабілеті, ұйымдастырушылық таланты, ұтымды саясаты тарихтың әділ бағасын алуы тиіс. Ол қатыгез перғауын, ешкімге бағынбайтын зұлым Зиххак тәріздес көптеген қуатты қарсыластарын да жеңе білді. Сөйтіп, әлемді бір мемлекетке, ал оның тұрғындарын қауымдастыруға ұмтылды. Нәтижесінде мемлекеттердің территориясындағы тирандар билігін, жауыз басқыншылар әрекетін тоқтатты. Ол өзінің тегін әлемге әйгілі етті. Құдайдың құдіретімен өз империясын күшейтті.

Даналар мен ғалымдардың дәстүрі мен тәртібі мынадай: ұлы оқиғалар, нақтырақ; айтқанда — кез-келген дәуірдің жақсылығы мен жамандығын кейінгі ұрпаққа өнеге ретінде тарихта қалдыруы. Яғни, өткен ғасырлар қойнауындағы танымал кезеңдердің кейінгілерге берер сабағына терең мән береді.

Себебі, атақты басшылар, бақытты билеушілер туралы жылнамалар жазу дәстүрі ешқашан ұмытылмақ емес.

Сұлтан Махмуд Газневидтің патшалығы өте ауқымды болды. Ол патшалықта көптеген игіліктер, таусылмас байлықтар, қазыналар болғандығы мәлім. Қазіргі уақытта оның есімі Унсури, Фирдоуси, Утби сөздерінде ғана сақталған.

Осы тұста ақындар мен тарихшылардың қай дәуірде де болмасын тарихты жеткізушілер екендігі айқындалады. Монғол халқынан шыққан тарихты айтушылар көптеген мәліметтерді қалдырған. Ертедегі дәуірде түрік атымен белгілі бір халық Амудария мен Сырдарияның кең жазығында және шығыс облыстардың шекарасына дейін Дешті Қыпшақты жайлаған, ал одан Журжеп және Қытай елдеріне дейінгі аймақты мекендеген. Осы өңірлерде өмір сүре отырып, таулы аймақтар мен шығанақтарда қоныс тебе алмағандардың өмірі туралы ежелгі жылнамаларда және кейбір кітаптарда жеткілікті мәліметтер жазылған. Мамандардың айтуынша, ежелгі жылнамаларда ара-тұра кездесетін мәліметтер ежелгілердің ақиқатты өмірін бейнелей алмайды. Олардың арасында үлкен айырмашылықтың да болғанын жасыра алмаймыз. Осы айырмашылық (монғолдар мен түркілер арасында) олардың тарихы туралы ақиқаттың айтылмауына себеп болды.

Шыңғысханның әлемді жаулап алуы тұсында оның атақты ізбасарлары барлық, мемлекеттерді бағындыруға ұмтылды. Әсіресе, Солтүстік Қытай және Оңтүстік Қытай, Үнді, Синда, Мавренахр, Түркістан, Сирия, Византия, Астар мен урустар, черкестер мен қыпшақтар, келар мен башқурлар елдерін бағындыруға ұмтылды. Нақтырақ айтқанда, шығыстан батысқа, солтүстіктен оңтүстікке қарай үстемдік жүргізуге тырысты.

Бұрынғы уақыттарда ғалымдар мен атақты адамдардың кейбірі Шыңғысхан үстемдігі және әлемді жаулап алу жағдайына байланысты қарама-қарсы пікірлерді айтты. Алайда ғасырлар өте келе шынтуайтты тарих (Монғолдар мен түріктердің) Монғол тілінде және монғол жазбаларында жазылғанымен, бір жүйеге келтіріліп жинақталмады. Жекеленген бөлім түрінде ғана хандардың қазынасында сақталды. Оны сырт адамдардың оқуына тыйым салынды. Себебі онда жазылған тарихи оқиғаларды жұртшылыққа таратудан сескену сезімі пайда болды. Қазіргі уақытта әлемнің барлық, басшыларының қызғанышы болып табылатын Шаханшах тәжі мен Иран тағы Махмуд Газан-ханның иелігінде, бірақ Газан Сұлтанның бүкіл көңілі ақыл-парасаты арқылы жазбалардың барлығын жинап, тәптіпке келтіру. Ол еңбекті құрастыруға Ельхан мемлекетінің қулы Фазлуллах Әбілқайыр ұлына сенім білдірді. Әбілқайыр ұлы Фазлуллах «Рашид хамад дәрігері» деген атпен танымал болды. Ол монғолдардың шығу тегі, түркі тайпаларының қалыптасуы туралы барлық, жылнамалардағы әңгімелерді жинап біріктірді. Әрбір тарихшы өз елінің тарихын ұрпаққа қалдыруға ұмтылады. Алайда өз халқының ақиқатты өмірі туралы айту әркімнің қолынан келетін іс емес. Жоғарыда аталған «Рашид хамад дәрігері» жылнамаларды жинап қана қоймай, ұшқыр ақыл-ойының арқасында сол кезеңнің тарихи бейнесін жасай білді. Ол Қытай, үнді, ұйғыр, қыпшақ және өзге халықтардың ғалымдары мен даналардың айтқандарын да ұмыт қалдырмады. Себебі олар ұлы әмірдің қаласында қызмет атқаратын еді. Әсіресе Иран мен Тұран әскерлерін басқарушы Пулад-Чинсан өзіне тең келетін және түркі тайпаларының шығу тегімен тарихын білетін адамды көре алмады.

Тарихи кітаптардан алған тұжырымдар осы мәселенің ақиқатын көрсетеді. Монғол мемлекетінің пайда болу уақытында орын алған оқиғалар тек ақсүйектерге белгілі болды. Бұл жағдай кейінгі ұрпаққа жалғасты. Жас ұрпақ көп уақыт бойы әсіресе ақсүйек тегіне жататындар өздерінің әкелері мен аталарының шығу тегін білмей өсті. Ұлы адамдардың ұрпағының тегін білмеушілігі не себеп болды? Әсіресе көптеген аймақтарды бағындырған ірі тарихи тұлғалар, ежелгі халықтардың ғылымы туралы мәліметтер жөнінде тарих айтылмады.

Танымал тектен шыққан Шыңғыс хан әлемді бағындырғанда ғалымдар мен даналар тарихшылар түркі халықтары туралы тарихи ақиқатты көрсете алмады. Алайда осы мәселенің анық-қанығына жетуге жол ашылды. Тарих өткеннің ақиқатына үңілуі тиіс. Еш нәрсенің байыбына бармай тарихтың ақиқатын бұрмалау тарихқа жасалған қиянат болар еді.

Ұлы әміршінің шығарылған бұйрығындағы «Жылнамалар жинағын» құрастыру ісін аяқтауы туралы айтылды. Моңғолдар туралы жылнама көптеген хандардың жүрегіне қуаныш ұялатты. Жоғарыдан жеткен бұйрықтың орындалуы үшін көп қажыр-қайрат керек болды. Түрлі жылнамалардың мазмұнын тексеріп және мұқият оқып шыққаннан кейін автор оларды жинақтап танымал тарихшылар мен ғалымдарға ұсынды. Олар тарихтың әр тарауын өз деңгейлеріне сәйкес тексерді.

РАШИД-АД-ДИН

«Жылнамалар жинағы»

Түркі халықтарының мекендері және шекаралары туралы бізге мәлім ақпараттарды қалдыруға ұмтыламыз

Жер шарының түкпір-түкпірінде бірі көшпенді, бірі отырықшы халықтар өмір сүреді. Көк шалғынды өңірлерде көшпенділер көбірек өмір сүреді. Мәселен, Иранның түкпір-түкпірінде арабтардың қол астындағы жерлерде түйені көп өсіретіндер өмір сүреді. Себебі шөлді дала түйе малынан басқа түліктерге ыңғайлы емес. Осы себептен арабтар батыстан Үнді мұхитының жағалауларына дейін жағалай орналасты.

Ежелгі дәуірден қазіргі күнге дейін өздерін түріктер деп атаған халықтар Дешті қыпшақ, рус, шеркеш, башқұрт, Талас және Сайрам, Ибир және Сібір., Бұлар және Анкара өзендерінің аймақтарын, яғни далалық кеңістікті мекендеді. Әсіресе Түркістан, Ұйғырстан деген атпен белгілі болған облыстардың аумағын найман халықтарының территориясын, яғни көк Ертіс, Ирдыш, Қарақорым, Алтай тауларын, Орған өзенін, Қырғыздар мен Кэмджуидтердің мекендерін Моғолстан деген атпен жайлады. Сонымен катар Керей халқының иелігіндегі Онон, Кэлурэн, Талан-Балджуис, Буркан-Калдун, Кукана-наур, Буир-наур, Каркаб, Куйин, Эргунэ-кун, Калайр, Селенга, Баргуджин-Токум, Калаалджин-Элэт, Уткух өңірлерінде тұрақтады.

Өздерінің билігімен жаулап алу күш-қуаты арқасында олар Қытайдың (Чин), Үнді, Кашмир, Иран, Византия (Рум), Сирия, Мысыр аймақтарын жаулап алып, әлемнің көптеген мемлекеттерін өздеріне бағындырды.

Уақыт өте келе бұл халықтар көптеген тармақтарға бөлініп, жаңа есімдерді иеленіп, тарихта қалды. Отыздарға сәйкес түркімендер, ал олар өз кезегінде қыпшақтар, қаңлылар қарлықтар және тағы да басқа туыстас тайпаларға бөлінді. Монғол атымен танымал болған жалайыр, татар, ойрат, меркіт және өзге де халықтар есімі белгілі. Олар моңғолдарға ұқсас болғанымен бөлек мемлекеттерде өмір сүрді. Мәселен, керей, найман, онгут сол секілді халықтар ежелгі дәуірден қазіргі күнге дейін кунгират, куралас, икирас, элджигин, урянкат, килингут деген атпен белгілі. Дарлекиндер деп аталатын халықтарды монғолдар деп те атайды. Біз оларға кейінірек толығырақ тоқталамыз.

Түркі халықтарының сырт пішіндерінде және мінез-құлықтарында табиғат жағдайына сәйкес қалыптасқан болмашы ерекшеліктер бар. Осыған қарамастан соңғы уақытқа дейін түркі халықтарының көптеген тармақтарын ешкім де бір жүйеге келтіріп, тізімін берген жоқ. Алайда беделді түрік әңгімешілерінің айтуымен кейбір кітаптарда олар туралы мәліметтер кездеседі. Қазіргі күні бізге белгілі түркілердің түрлі тармақтары өзара туыстас байланысты көрсетеді. Осылайша түркі тайпаларының тізімін жазу ісіне қанағаттанарлық танытуға да болады.

І-БӨЛІМ

Түркі тайпалары (аквам) мен моңғолдардың (аснаф) бәріне ортақ әмірлері немесе қуатты көсемдері болған жоқ. Әр тайпаның өз әмірі болды, ол ешкімге бағынбайтын. Сол себепті олар осы жердегі арабтар секілді ұзақ уақыт бойы бір-бірімен соғысып, тонаумен болды. Қытай халқы осы тайпалармен көршілес тұрып, кейбір жақын көшіп келген моңғолдарды тонаумен болды, олар да өз кезегінде Қытай аймағын шапқыншылыққа ұшыратты. Қытай патшасы осы монғол көршілерінің шапқыншылығынан қорыққанынан кейін Қытай мемлекеті мен осы тайпалардың ортасынан Александр қабырғасы тәрізді моңғолша Утаух, түрікше Бүкүркэ деп аталған қабырға салғызды. Оның бір шеті өткел бермейтін Қара Мурен6 өзеніне екінші шеті Жүржен облысындағы теңізбен ұштасып жатты. Қытай патшалары оңғыт тайпасымен ұштасып жатты. Қытай патшалары Оңғыт7 тайпасын өз әскері деп санап, өздерінің берілген құлдары ретінде, Уткух қабырғасының қақпаларын күзетуді тапсырды, олар күндіз-түні осы қақпаны күзетумен болды.

Шыңғыс ханның дәуірінде оңғыттардың бұрынғы басшысы Ала-куш-тегін Шыңғыс ханмен кезігіп оған қабырғаның өтетін жерін (дарбанд) беріп жіберді. Осы айтылған тайпалар жайлы көптеген әңгімелер жылнамалар болды, бірақ бізге дейін жетпегендіктен, олар жайлы нақтылы деректер жоқ. Әр тайпа жылнамалар болмағандықтан, өздері туралы өте аз біледі. Олар тек ауызша ұрпақтан-ұрпаққа жеткізу арқылы Шыңғыс хан ұрпақтарының мемлекеті болғанын, өздерінің рулық таралымын Шыңғыс ханның руының Добун-Баян және Алан-Гоадан тарағандығы туралы аз ғана біледі, шамамен 400 жыл болған. Ғұлама қарттардың айтуы бойынша, олардың Саманиліктер патшалығы дәуірінде Аббас руы халифатының басшылары болғаны белгілі. Осы рудан шыққан тайпалардың көптігі сондай, оларды жеке-дара қағаз бетіне сыйғызу мүмкін емес. Олардың арғы шығу тегі (насаб) рулық тармағы (шу'аб) жайлы нақты белгілі емес.

Енді, біз Шыңғыс ханның тегі және ұрпақтары туралы жылнамалар мен естеліктерге тоқталамыз, яғни Добун-Баян мен Алан-Гоадан бастап қарастырамыз. Біз әрбір рудың жекелеген тармағын түсіндіріп, оны Құдіретті Алланың көмегімен мәтінге енгіземіз.

БАЯНДАУ

Түркі тарихының жылнамаларының айтулары бойынша, монғол тайпалары беймәлім уақытта Эргунэ-күнге кетіп қалған екі адамның руынан (насл) тарайды. Олардың арасында Бүртэчине атты құрметті әмір болды. Добун Баян Алан-Гоаның күйеуі және бірнеше басқа тайпалардың көсемдері мен басшылары әрі қарай осы әмірден тарайды. Оның көп әйелі, баласы болды. Коай марал деген үлкен әйелінен өте қайратты кейін патша дәрежесіне дейін көтерілген Баташи-қаған атты баласы болды. Одан Тамач (Тамғашы. — ред.) деген ұл тарады, ол оны өзінің орынбасары етіп тағайындады. Тамғашыда бес ұл болды. Ұлдарының үлкені Коричар мергенді өзінің ізбасары етті. Оның басқа төрт ұлы өз мекендерін тастап, басқа облыстарға кетті деген дерек бар. Олардың мекендерінің арасын өзен - сулар бөліп тұрды.

ІІ-БӨЛІМ

ШЫҢҒЫС ХАН ТУРАЛЫ ӘҢГІМЕНІҢ БАСТАЛУЫ

Әлемде болып жатқан оқиғалар нақтырақ айтқанда, елдер мен халықтардың басынан өткен түрлі жағдайлар парасаты жоғары, ақылы терең адамдардың назарынан ешқандай да тыс қалмайды. Әлемдегі оқиғалар адамзат еркінен тыс болатындығын да ескеру шарт. Ғасырлар қойнауынан келе жатқан тарихи заңдылық бірте-бірте өз күшін жойып, нәтижесінде кейбір мемлекеттер мен халықтардың жағдайы нашарлап, ал керісінше кейбіреулердің жұлдызды шағы туады. Билікке жеткен тұлға өзінің бар күш-жігерін мемлекетті нығайтуға жұмсап тарихтан өзіне тиесілі орын алады.

Осы айтылғандардың барлығы дамудың қарама-қайшылығын көрсетеді. Дәлірек айтқанда, кейбіреулері үшін соғыс жеңіске айналса, ал керісінше өзгелер үшін жеңіліс болуы мүмкін. Әлемнің мәңгілік басқарушысы Шыңғыс хан өзінің ерік-жігер мен даналығының арқасында астамшылық танытқан елдерді бағындыра отырып, танымал тұлғаға айналды. Ол елдегі жауыздарды жойып, бүлікшілерді құрта білді. Оның өткір қылышы көптеген адамдардың тағдырын шешті. Қылышын бұрған жердің бәрін жеңе білді. Жеңіске жеткен соң ол тәртіп пен заң жүйесін ретке келтіріп, әділдік орнатуға және қол астындағыларды қамқорлауға ұмтылды. Сөйтіп, мемлекетті нығайту үшін және өзінің беделін өсіру үшін жазаға тартылған. Тұлғаларды босатуға бұйрық берді. Сондай-ақ адамдардың түрлі әлеуметтік топтарына қайырымдылық танытты. Осы жағдайлардың бәріне жағымды әсерін тигізген мұсылман діні болды. Мұсылман діні бітімге жетелейді.

Мұсылман дініндегі басшылар Алланың жолымен билікті адамдар игілігіне қарай жұмсауға ұмтылыс танытты. Нәтижесінде мұсылман дінінің беделі артып, күш-қуаты нығайды. Ол (Газан хан) мұсылман дініне ұйғыр, монғол халықтарын тартты, отқа және пұтқа табынушылардың құралдарын жойып, жер бетін көп құдайға сенушілерден тазартты.

Жоғарыда айтылған тілекке толы істер Газан ханның мұсылман жолындағы ниетінен туындаған еді.

Біз ата-бабамыз аңсаған бейбітшілік нұры төгілген дәуірді көргеніміз үшін алғысымызды қалай білдірсек екен. Бізге уайымсыз, қайғысыз бейбіт өмір қақпасы ашылды. «Әркім аңсаған Алланың нұры жауды, осы игілікті іс үшін бүкіл әлемнің иесі Аллаға мәрхаббат!».

Аллаға сеніп, құлдық ұрушы сұлтан Газан-ханның дәуірі ұзағынан болғай. Біздің Мұхаммед пайғамбар мен оның тегіне Алланың нұры жаусын!





НИЗАМ АД-ДИН ШАМИ

Низам ад-Дин Абд-ал-васи Шами Тебриз қаласының маңындағы Шамб- и Газанда туған. Бұл қала маңында Газанның Хулагуилықтар ильханының мазары болған. Сол қала маңының атына байланысты ол өзіне лақап aт алды. Низам ад-Дин Шамидың өмірі және еңбегі туралы мәліметтер өте аз. 1392 жылы Низам ад-Дин Шамидың Багдад қаласына болғаны белгілі. Осы жылы әмір Темір Бағдад қаласын қоршау кезінде ол Темірге қызметке келеді. 1401 жылы Темір Низам ад-Дин Шамиге өз билігінің тарихын шамадан тыс мәнерлемей және стилистикалық жақтан аса көркемдемей қарапайым, анық, түсінікті тілде жазуын әдейі тапсырады. Бұл шығармаға арнайы құжаттар, түрлі жазбалар Гийас ад Диннің күнделіктері сияқты, Темірдің жеке жорықтарын баяндайтын күнделіктер, сол сияқты Темірдің жорығына қатысушылар мен оның серіктерінің ауызша әңгімелері және Темірдің өзінің айтқан әңгімелері арқау болды. Низам ад-Дин Шами 1404 жылы жазған тарихын аяқтап, оқиғаны 1404 жылдың наурызына дейін жеткізеді де Темірге табыс етеді. Темір шығарманы құптап, оған Зафар-наме — «Жеңіс кітабы» деген aт береді.

Замандастарының айтуына қарағанда, Низам ад-Дин Шами сол заманның ең мықты шығармашысы болған. Мауреннахр билеушісі Темір өмірден өтер алдында Низам ад-Дин Шамиге туған жеріне оралуға рұқсат етеді, ол қалған өмірін сонда өткізеді.

Зафар-нама — Темір билігі туралы жазылған алғашқы арнайы толық тарих. Темір тарихнамасына байланысты шығарма жазған соңғы авторларға осы туындының әсері мол болды. Олардың бәрі дерлік шығарманың жоспары мен құрылымын ешбір бұлтарыссыз қабылдап кейде оның мазмұнын құрастырып жазды. Шами туындысы «Темірдің ресми тарихының бетін ашып» берді, оны кейін Хафиз-и Абру және Шараф ад-Дин Али Йезди жалғастырды. Хафиз-и Абру бұл шығарманы өзінің Маджу'а деп аталатын толық тарихи жинағына енгізді. Шараф ад-Дин шығарманы ресми дерек көзі ретінде пайдаланып, оны кезінде Шамиге белгісіз болған ұйғыр жылнамасы, Гийас ад-Дин әли күнделіктері және неліктен екені белгісіз Шамидің ой елегінен тыс қалған көптеген ресми деректермен толықтырды. Осыған байланысты оның кейбір оқиғалары егжей-тегжейлі баяндалған. Осыдан болар, Йезди жазған Зафар-наме шығармасы кең танылып, Низам ад-Дин Шамидің аттас еңбегін ығыстырды.

Шамидің Зафар-намесі — 1358 жылдан 1404 жылдың наурызына дейінгі 46 жылды қамтитын, Темірге арналған өте қызықты да құнды деректеме. «Жеңіс кітабы» атының өзі Темір билігінің саяси тарихы және оның жорықтары мен жаулап алу жылнамасының мазмұнын дәлме дәл береді.

Төменде ұсынылып отырған үзінді Шығыстың орта ғасырдағы парсы және түрік әдебиетінде кең тараған сарай жылнамалық тарихи шығармалардың үлгісін береді. Низам ад-Дин еңбегі — орта ғасырдағы көрнекті қайраткерлердің біреуі туралы көлемді тарихи ақпаратты жинақтап қорытындылайтын бізге дейін жеткен алғашқы еңбек.

НИЗАМ АД-ДИН ШАМИ

«Зафар наме»

Темірдің Хорезмге үшінші рет жасаған жорығы туралы әңгіме

Олар (Адилшах және Сары — Бұға. ред) оған қарсы тұра алмайтындығын түсінгендіктен, өзбектер еліне барып, Орыс ханды паналады. Орыс хан жайлауға шығып кеткенін пайдаланып, олар тағы да екі жүзділік пен опасыздық жасады, әскер алып келіп Орыс ханды талқандайды... Олар, осындай опасыздық жасағаннан кейін, Камар-ад-динге барып, оны бүлікшілдікке итермелеп, қағынады.

Тоқтамыс хан әмір сахыб қыранға келуі. Сол уақытта Камар-ад-дин осындай күйге ұшыраған соң, Темір оны түбегейлі құрту үшін оған қамқорлық жасауды мүлдем тоқтатады, осы кезде Тоқтамыс оғлан адамдардың өзіне жауыздық жасау ниетінен қорыққандықтан, Темірдің сарайына бет бұрады. Бұл хабар расталғаннан кейін, Темір оны қарсы алуға әйгілі әмірлерінің бірі — Туман-Темірді жібереді де, ал өзі Уйнардан кері қайтады. Жолай өзенге тоқтап, одан аттанып, Самарқанға келеді. Тоқтамыс оғлан келгесін әмірлер ара ағайындық жасап, оны Темірге таныстырады. Ұлы мәртебелі оған (Тоқтамысқа) ханзадаларға ең жоғарғы дәрежеде көрсетілетін тағлым салты бойынша үлкен құрмет көрсетіп қабылдады. Темір оны қасына ертіп Самарқан қаласына келіп, хан салтанаты дәрежесінде той жасап, оған (Тоқтамысқа) және оның жора-жолдастарына қаншама алтын және (асыл заттар) әшекей заттар, мал және кездемелер, жылқы мен қашар, шатыр мен лашықтар, тіпті адам пенденің ойына да кіріп шықпайтындай, байрақты жасағымен әскерлерді сыйға тартады. Ол (Темір) оған Отырар мен Сауранды сыйға беріп, оны сонда аттандырады. Бірер уақыт өткеннен кейін Орыс ханның ұлы Құтлык-Бұқа қарулы қол бастап келіп Тоқтамыс-оғланмен үлкен шайқас жасады. Соғыс кезінде Құтлық-Бұқаға оқ тиіп, содан қаза табады; ашу ызасы қайнаған оның әскерлері Тоқтамысты қуып шығып, оның ел-жұртын тонайды. Ол екінші рет Темірге қашып келеді. Темір оны алғашқысынан да жоғары деңгейде қабылдап, үлкен сый құрмет көрсетіп, барлық қажетті (аспаптармен) жабдықтап қайта қайтарады. Орыс ханның ұлы Тоқтақия Әли-бекпен, хандармен және әйгілі әмірлермен бірлесіп Тоқтамыс ханға қарсы шығады. Шайқас нәтижесінде Тоқтамыс қайта қашуға мәжбүр болады. Оның алдында өзен бар еді. Ол етігін шешіп өзенге секіреді де, құтылып кетеді. Соңынан қуып келген Каранчи-бахадүр өзен жағасына жетіп, оны атып қолынан жаралайды. Ол (Тоқтамыс) жалғыз өзі қамыстың ішіне кіріп, жасырынады: Темір Тоқтамыстың жауларына қарсы тойтарыс беру, қайсар да батыр болуға ақыл қосу үшін өзінің інісі Едіге-барласты жібереді. Едіге әмір қамыстың ішін аралап жүрсе, құлағына жылаған адамның даусы естіледі. Іздеп жүріп, осындай күйде ұшыраған (Тоқтамысты) көреді. (Едіге) оған ізеттілік көрсетіп, қамқорлық жасай отырып, Бұхардағы Темірге алып келеді. Ол бұл жолы да оған қамқорлық жасап, қажетті заттарын жабдықтап береді. Бұл уақытта Темір Бұхарда еді, бұл жолы оған қашып келген Едіге Орыс хан әскер жинап, Тоқтамыстың соңынан келе жатқанын хабарлайды. Осы хабардан соң, орыс ханның елшілері — Кепек-маңғұт пен Тулуджан келіп, ханның сөзін жеткізеді: «Тоқтамыс менің ұлымды өлтіріп, сіздің қолыңызда отыр. Не жауымды өз қолыма қайтарып беріңіз, егер жоқ десеңіз, онда тұратын жерін айтыңыз». Темір оған: «Қандай да бір державадан бассауға іздеп келген адамды жауының қолына бергені жайлы ерлік пен әдет-ғұрып заңынан көргеніміз бар ма. Егер осы бір жағдайдан жәбірлеушілік басталса, бұл — орындалмайтын талап (нәрсе), онда соғысқа әзірленуден өзге не қалды».

Темірдің Орыс ханға қарсы әскери жорығы. Ол елшілерді жіберіп, әскер жинап, тәртіпті ретке келтіреді де дереу атқан қонып, әскерлерімен Отырарға келіп тоқтайды, ал Орыс ханның әскерлері Сығанаққа жетіп, сол жерге тоқтаған екен. Сол түні аспанды бұлт басып, қар араласқан жаңбыр себелеп, күн қатты суытады, аяз тұрғандықтан мұз қатады. Екі жақтың әскерлері де тұрған орындарынан қозғалмайды. Олар бір-бірімен тіресіп 3 ай отырғаннан кейін Темір Ярык-Темір мырзаны, Мұхаммед-Сұлтаншахты және Хитай-бахадүрды жау әскеріне қарсы түнгі шабуыл жасауға жібереді. Олар нұсқау бойынша 500 атты адаммен аттанған екен, ал қарсы жақтан оларға қарсы 3000 адам атқа қонады. Түнде олар ұрысты бастайды, (Темірдің) жеңімпаз әскерлері жауын шегінуге мәжбүр етеді. Бұл соғыста тағдырдың жазуымен Ярык-Темір мен Хитай бахадүр қаза табады. Ильич-Бұға Темір-Мелик-оғланның аяғына көздеп оқ атады, бірақ оқ аяқты жанап өтіп, оның атына тиеді. Темір Мұхаммед-Сұлтаншах пен Мубашшираны жан-жағына барлауға жібереді, олардың әрқайсысы бір-бір тұтқын алып келген екен. Тұтқындар бір ауыздан екеуінің де есімі Сатқын және ер жүрек (бахадур) екендерін және бұлардың жеріне жүздеген адаммен барлауға келгендерін айтады. Әмір Алладад және Ақ-Темір бахадүр Отырардан әскерлерге арнап азық-түлік алады. Екі топ Отырар маңында бір-бірімен ұшырасып қалады, олардың жалпы саны бар-жоғы 15 адам еді. Бір аллаға сиынып олар жауға қарсы тап береді, қарсыласының әйгілі адамдарының екеуін аударып түсіреді, ал аман қалғандары орға секіріп, құтылып кетеді. Ақ-Темір-бахадүр және Кепекчи-юртчи кіші Сатқынды өлтіріп, ал үлкен Сатқынды Хинду-шах Темірге алып келеді. Бұл оқиғаға тап болған жаулар сасқалақтап, өз орындарын тастап кетеді де, орнына тек Қара-Кесекті қалдырады. Темір өзі бастап шабуылға шығады, олар тағы да қашады. Темір кейін қайтып, өзінің ордасында және мекенінде 7 күн болады да, Кеш қаласынан қайтадан жүріп кетеді. Тоқтамыс-оғланды жол бастаушы етіп, ол Жирен-қамысқа жетеді, жаудың бұл жердегі ел жұрты (бұл туралы) еш хабарсыз бейғам еді. Жеңімпаз әскерлер елді тонап, сансыз көп байлыққа не болады. Бақыт құсы қонар сәт алыс емес еді, бірақ Орыс хан о дүниеге мәңгілікке аттанып кетіпті. Оның үлкен ұлы Тоқтақия әкесінің орнына отырады; көп уақыт өтпей-ақ ол да қайтыс болады. ТемірТоқтамысқа хан атағын беріп, оны қажетті (аспаптармен) жабдықтап, сол мемлекетте қалдырады. (Темір) оған желден де жүйрік, аузымен құс тістеген желаяқ Хынк-оғлан атты сәйгүлікті сыйға тартады. Ол оған (Тоқтамысқа): «Бұл сәйгүлікті көзіңнің қарашығындай сақта, күндердің күнінде ол саған керек болады», — деп тапсырады. Содан кейін абырой мен жеңіске бөленіп, қағанаты қарық, сағанағы сарық болған ол көңілі қош Самарқанд жаққа ат басын бұрады. Темір-Мәлік оғлан бұл кезде Ана елдердің ханы сайланған еді. Ол өте көп әскерімен Тоқтамысқа қарсы аттанады. Тоқтамыс хан бірнеше шайқастан кейін өзінің адамдарынан және әскерлерінен бөлініп артқа шегінеді. Ол бір басына бақыт қонған, көреген Темір сыйлаған арғымақпен жалғыз өзі қашып құтылып, Темірге келеді. Тоқтамыс хан бірінші рет Орыс ханнан (Темірге) қашып келгенде онымен бірге келіп, Темірдің мейірім-шапағатына ие болған Урык-Темір де болған еді, Орыс хан оның билігіндегі жұртты Тайгеға еншілікке (сюргаль) берген болатын. Тоқтамыс тағы да қашқан кезде, Урык-Темір аттан жығылып, ұрыс даласында қалып қояды. Оны ұстап алып Орыс ханға алып келеді. Орыс хан оған кешірім жасайды, ол (Урык-Темір) бұл жерде біраз уақыт жүдеу тұрмыс кешіп жүреді де, ақыр соңында Темірге қашып келіп, зор ілтипатқа бөленеді. (Темір) одан Темір-Мәліктің хал жағдайын сұрайды. Урық-Темір ол жайынан хабардар екен, (Темір - Мәлік) күндіз-түні шарап ішумен, көңіл көтерумен уақытын өткізіп, түске дейін ұйықтайтынын, мыңдаған маңызды істер күтіп тұрса да, оны оятуға ешкімнің батылы жетпейтінін айтады. Осы себептен халық одан әбден түңіліп, мемлекет пен ұлыстары Тоқтамыстың келуін күтіп отыр деп хабарлайды, әрине мемлекетті қорғаудың тәртіп ережесін бұзып, бар уақытын көңіл көтеріп, шарап ішумен өткізген әрбір ханның іргесі ыдырап, шаңырағы шайқалатынын Темір жақсы түсінеді. Сонымен, Темір 780 жылы Тоқтамысты хандыққа лайық деп танып, онымен бірге әмір Тұман-темірді жанына қосып, түрлі сый-сияпат көрсетіп, оны (Тоқтамысты) хан көтеру үшін өмір Урунг-Темір, Бияс-ад-дин-тархан, Бахты-хожа және өмір Банганы ертіп, орасан көп әскермен Сығанаққа аттандырады. Олар мұнда келгенін бұйрық бойынша күннің сәтін таңдап, Тоқтамысты сұлтан тағына отырғызады. Бұл уақытта Темір-Мәлік Қараталда қыстап отырған еді. Олардың арасында соғыс басталды. Ақыры Темір-Мәлік жеңіліп, Тоқтамыс жеңіске жетеді. Ол осы хабарды Темірге жеткізу үшін Орыс-қожаны аттандырады. Ұлы мәртебелі бұл хабарды естіп, қатты қуанып, бірнеше күн бойы тойлайды, ал (Орыс қожаға) лайықты құрмет көрсетіп, шапан жауып, белдік сыйлап кейін қайтарады. Тоқтамыс хан Сығанақты қыстап, көктем шыға әскерлерін тәртіпке келтіріп, Мамақтың мемлекеті мен ел жұртын жаулап алады. Темірдің көмегімен оның хандығы күш ала бастайды. Урунг-Темір мен Ақ-Бұғаның көзі тірісінде Әлі-бек олармен ым-жымын біріктіріп Тоқтамысқа әрқашан да былай дейтін еді: «Темір саған көп құрмет көрсетіп, асқан жақсылық, үлкен қамқорлық жасады. Сен осыны әрқашан ескеріп, жадыңнан шығармай, жақсы қарым-қатынасқа дақ түсірмеуің керек. Сенің мемлекетің күн сайын өсіп келеді, оны әлем халқы мойындап отыр, бұл сен жақтан мақтауға тұрарлық. Егер құдай сақтасын, бір күні мемлекеттің шаңырағы шайқала қалса, оның (Темірдің) көмегімен мемлекетке тағы да қолдау көрсетіледі, оның державасынын қалқасында жаманшылық көрмейсің». Күндердің күнінде олардың екеуі де қайтыс болып, ал Тоқтамыспен ауыз жаласқан жантықтардың әрекеттері салдарынан Әлі-бектің қолынан ештеңе келмейтін болды және оның сөзі өтімсіз болып қалды. Маңғыт талба тобы оған (Тоқтамыстың) жүрегінен жол тапты да, оны Темірге қарсы айдап салып, екеуінің арасындағы шынайы достыққа сызат түсіреді, олардың достығы ендігі әрі бітіспес қайшылыққа айналады. Оның Темірмен жауластығы туралы кейінірек баяндалады.

Темірдің Әмір Велиге қарсы жасаған екінші жорығы туралы әңгіме. Бұл уақытта Тоқтамыс хан жөнсіз әрекеттерге жол беріп, жартысынан көбі опасыз зинақорлардан құралған 9-ға жуық қолын Тебризге аттандырады. Олар қыста Тебризге келіп, тебриз төңірегіне орналасады. Қалада ұрысқа басшылық ететін ешбір билеуші болмағандықтан, барлық қала халқы өздерінің әйелдері мен отбасыларын қорғау үшін қаланың маңын қоршап, шайқасқа әзірленді. Олар ешқандай қимылсыз осылай бір аптаға жуық жатады. Ақырында айламен, алдаумен және әскерлері қимылдары арқылы жау жеңіске жетіп, қаланы талан-таражға салып қиратуға жол береді. Олар мешіт пен медресені қиратып, кәрі-құртаң адамдар мен жас балаларды бұғаулап алып кетеді. Он күннің ішінде қалада жылдар бойы жиналған құнды дүниелер қазыналардан ізі де қалмайды. Олар қыс шыға құлдар мен тонап алған мүліктер мен қазыналарын жинап алып, кейін қайтады. Тебриз Темірдің қарамағына жататын, қорғансыз жандар оған арқа сүйеп медеу тұтатын, ешбір себепсіз мұсылман қауымына қасірет әкеліп өшпенділік тудырған бұл оқиға Темірдің құлағына жетіп, оған өте ауыр әсер етеді. Темір олардың зұлымдығы үшін сазайын қалай тартқызғаны және өздерінің басып жаншушылық әрекеті әділетсіз болып, олардың өз мемлекеті әлсіреп, ес жия алмай қалғаны жайлы кейінірек баяндалатын болады.

Егер Темірдің заңды да адал көмегі арқасында қорғансыздар қайта түленіп, адалдық пен заңға бағынушылық орнамағанда Тебризде қираған мұсылман күмбездерінің ізі де қалмаған болар еді.

Темірдің кіші Лураның бүлікшілеріне қарсы жорығы туралы әңгіме. Осы кезде Тоқтамыс хан ашық айқасқа шығып, Дербенд жағынан Самур өзеніне дейін әскер жібергені жайында хабар келеді. Темір Шейх Әли бахадүр, Ику-Темір және Осман-и-Аббасқа біршама аз әскермен Кура өзенінен өтіп, жауға қарсы аттануға бұйрық береді. Ол: «Тоқтамыс ханмен біздің арамызда келісім-шартымыз бар, біз бұл келісім шартты бұзбаймыз, егер сіздер бұл оның әскері екеніне көз жеткізсеңіздер, онда ұрыстан бас тартып кері қайтыңдар», — дейді. Олардың соңынан ұлы мырза Мираншахты жібереді. Олар қара құрым қолды көріп: Бұл «Кімнің әскері?» деп сұрайды. Олар: «Тоқтамыс ханның қолы, ол бізді әмір (Темірдің) әскері туралы мәлімет әкелуге жібердің деп жауап береді. Әмірлер Темірдің бұйрығын орындап, ұрысты бастамай кері бұрылады. Жау жағы олардың шегінуін әлсіздік деп танып, шабуылға шығып, жеңімпаз әскерлерге оқты жаңбырша боратады. Әмірлер мен бахадүрлер жағдайды түсініп, кері бұрылып, шайқасқа кірісіп кетеді. 40-қа жуық адам қаза табады. Осы кезде Мираншах мырза жетіп келеді, бір шабуылмен-ақ жауды шегіндіріп, олардың көпшілігін өлтіріп, жан-жақтан қаумалап қоршауға алады. Үлкен шайқас болады, олар қашып Дербентке келеді, ал олардың көпшілігін тұтқындап ұлы мәртебеліге жібереді. Темір оларға тиіспейді. Оларға кешірімділікпен қарап әдеттегідей Тоқтамыстың жай-күйін сұрайды, оларға мейірімділікпен қарап: «Біз екеуміз әке мен баладай едік. Бірнеше ақымақтарға бола не үшін соншама адам өлуі керек. Біз бұдан былайда келісім мен шартты сақтап, бүлікшіліктің отын қайта тұтатпауымыз керек. Егер кімде-кім осыған қарсы келсе немесе бізді осыған қарай итермелесе, онда басқаларға үлгі болу үшін біз екі жақ бірлесе отырып ондайларды жазалап, сыбағасын тартқызып, басын алуымыз керек дейді. Содан соң ол тұтқындардың бәріне ақша, киім-кешек және шапан беріп, сақшы (Бадрак) қосып беріп, оларды әскерлерден оқшаулап, өз еліне қайтаруды бұйырады. Мубашшираның інісі Шурида алған жарасынан қайтыс болады.

Ингатур әскерінің келуі және онымен Омар шейх бахадүр мырза және әмірлердің Джулекте болған шайқасы. Осы жылдың күзінде Тоқтамыс ханның әскері бұл аймаққа келіп, мұндағы ұлыстар мен иеліктерге шабуыл жасайды. Омар-Шейх бахадүр мырза әскер жасақтап, Ходженд өзенімен өтеді. Сүлейменшах бахадүр, Аббас бахадүр және басқа да әмірлер бірлесіп, әскерлерімен Джулек деген жерде жауды қуып жетеді. Екі жақ сап түзеп, он және сол қанатқа бөлініп, бір-бірін тарпа бас салады, қатты арпалысқан шайқастан қан судай ағады. Омар-Шейх бахадүр жауының ізіне түсіп өз әскерінен бөлініп қалады, сарбаздар оны іздегенімен таппайды. Абыржып, сасқалақтаған олар амалсыздан тарасады, ал ханзада сәтін тауып құтылып, аман-есен Андугандағы әскерлерге келіп, бытырап кеткен әскерлерін қайтадан жинап алады. Осы сәтте Моғулстандағы Ингатур келісім бойынша алған уәдесінен тайып елімізге келіп ойран салып жатқандығы туралы хабар жетеді.

Темірдің Тоқтамыс ханға қарсы жорығы туралы әңгіме. Бір кездері Тоқтамыс хан ұлы мәртебелінің жасаған жақсылықтары алдындағы борышын ұмытып, жаугершілік ниетпен үлкен қол бастап мемлекетке басып кірді. Темір әскер жинап Сақаржаға тоқтайды. Сол жылы қар қалың жауып, қатты суық болды және жаңбыр тоқтаусыз себелеп тұрды. Тоқтамыс хан Ходженд өзенін өтіп, оның алдыңғы шебі Зернукке келіп жетеді. Темір соғысуға ниет еткенімен, нояндар мен әмірлер оның алдына тізе бүгіп, жан-жақтан әскерлер жиналғанша күте тұрайық деп өтінді. Әлем жаулап алушысына бұл дұрыс шешім деп қабылданбады, ол ашуланып, оларға: «Ақылды адам бүгінгі істі ертеңге қалдырмайды, ертеңгі күннің өз ісі бар», — дейді. Осы кезде қалың қар түсіп, жаңбыр жауады. Темір қарды күреп жол салуға бұйрық береді және көп әскерімен түнделетіп жүріп жауына таяу келеді. Омар-Шейх бахадүр өз әскерін ретке келтіріп, Ходженд өзенінің жағасына келіп жасыл кілемін құшырлана сүйеді. Темір көп әскермен Кунч-оғлан, Темір-Құтлық оғлан және Шейх-Әли бахадүрді алға қарай жібереді. Келесі күні түс әлегінде (Темірдің әскерлері) жауға лап қояды, бірақ қарсыласы шайқасуға шамасы жоқ еді, олар қаша жөнеледі, олардың көпшілігі өліп, ал құтылып шыққандары жолда шөлден қырылады. Алдын ала жіберген алдыңғы шептегі әскерлер жаудың арт жағынан келіп, екі бүйірінен қоршап, оқ боратып қылыш айқастырып, жауды қиратып салады. Осы кезде Айды-бердибахшияны қолға түсіріп, оны ұлы мәртебеліге алып келеді. Ол оның халін байқап, оған құрмет көрсетіп, шапан жабады. Темір ол жерден аттанып, Ақарға келеді және мұнда біраз уақыт көңіл көтеріп, той жасайды. Осы уақытта ол ел жұртынан әскер жинап, Омар-Шейх мырза, Хаджи-Сейф-ад-дин және Ика-темірге әскерді өткізу үшін Ходженд өзеніне көпір тұрғызсын деген бұйрық береді. Олар бұйрықты орындап, әскерді өткізіп алып, ұлы мәртебеліге хабарлайды. Темір еш жерге аялдамастан жүріп отырып, өзеннің жағасына дейін жетеді де бірден алдыңғы шепті тағайындайды. Темір-Құтлық оғлан,сунджек бахадүр және Осман бахадүрді сақшылар отряды (қарауыл) етіп белгілейді. Олар алыстан жау әскерінің қарасын көріп жасырынып, жаудың жолын тосады. Жаудың қарауыл отряды топтаса салысымен, жеңімпаз әскерлер бірден атқа қонып, оларға түнгі шабуылды бастайды, олардың жартысынан көбін қырып салады, ал қалғандары Арыс өзені арқылы қашып құтылады. Олар өздерінің тобына келгенде әскерлер жау келіп қалды деп сасқалақтап қалады. Осы үрейден олардың барлық әскерлері мен елі бет-бетімен бытырай қашады. Сол кезде Темір Хаджи-Сейф-ад-динді арбалы керуенге утрук қалдырып, ал Ходжа-Шейх, Тублак, Қарахан, Аман шах және Девлет- шахты қырыққа тарта сайлауыт адамдарымен барлауға жібереді. Олар бұйрықты орындап, Сарық-өзенге қарай аттанады, жауды сонда қуып жетіп, қарауыл әскерлерімен шайқасады, олардың көбін өлтіріп, ат басын кері бұрады. Осы уақытта олар шөл даладан шамамен жүзге жуық отбасымен Қыбда тарханды кездестіреді. Үлкен ұрыс жүріп, олардың басшысы болып жүрген Қыбда тарханды қолға түсіріп қолына кісен салып, Шанкул деген адамға оны ұлы мәртебеліге алып бар деп тапсырады. Оның адамдары мен табындарын Ак-Сум жеріне әкеледі. Темір осы аймақтан Уруң-Чағыл арқылы шығып, Биланда келеді, одан Сарық-өзен мен Курчун арқылы Ал-кушунға келіп тоқтайды. Осы кезде Мулюк пен Хаджи бек бас көтеріп, Хорасанда бас қосып жатыр деген хабар жетеді. Темір ойланып-толғанып Мираншах бахадүр мырзаны әскерімен Хорасанға аттандырып өзі-өзбек8 жеріне қарай беттейді. Нояндар мен әмірлер жиналып, біз алдымен Ингатурға барып, оның қастандығын жойып, содан кейін барып өзбектер жаққа аттанғанымыз дұрыс болар еді деген ұсыныс айтады. Темір олардың сөзімен келісіп, Бури-баши арқылы Ингатурға қарсы жорыққа аттанады.

Темірдің Дешті Қыпшаққа жорығы туралы әңгіме. 793 жылы (= 9.XII. 1390 — 28.XI. 1391) Темір әскер жинап, Дешті Қыпшаққа жорық жасау үшін Самарқаннан шығады. Ходженд өзенін өтіп, ол Ташкент жерінде қыстап шығады, әскерлердің жабдықтарына назар аударып, оларды ретке келтіріп, әмірлерге ілтипат көрсетіп, сый-тарту жасайды, барлық жауынгерлерге жүйрік ат, алтынмен өрнектелген киімдер, дирхем мен динарлар сыйға береді. Әйелдері мен ханшалар рұқсат алып, кері қайтады. Әмірлер арасында жол бастаушыларды (қашаршы)9 бөліп, Темір сафар айының 15-де (= 22113991) жолға шығарады, өзімен бірге Шолпан-мелик-ака ханшаны ала жүреді. Қара-Саман жерінде барлық әмірлер мен әскерлер жиналады. Осы уақытта Тоқтамыс ханнан елші келіп, оған құрмет көрсетіледі. Бұл жерде бірнеше күн аялдап, Темір жедел жүріп кетеді. Себебі мұнда қатты суық болып, қалың қар мен жаңбыр жауады да, одан әрі қала беру мүмкін болмайды. Бірнеше күннен кейін ұлы мәртебеліге Тоқтамыс ханның елшісі келіп, ол (елші) жерге маңдайын тигізіп, салтын орындағаннан кейін ізеттілік жылқы мен сұңқарды сыйға тартып және нояндар арқылы Темірге ханның мына сөзін жеткізеді: «Темір маған әке орнына әке болды, менің өтінішім, ол тағдырдың тәлкегімен және жаман адамдардың арандатуымен батылым барып жасаған жаза басқан қадамдарым мен күнәмді кешіруін сұраймын». Сонда Темір оған деген өзінің мейірімін білдіріп: «Ол алған жауларынан қашып, жаралы күйінде маған келгенде, менің оған жасаған жақсылығым мен қамқорлығымның қандай болғанын дүйім жұрт біледі. Соның ішінде мен оған ара түсіп Орыс ханмен соғыстым, оған (Тоқтамысқа) көп ақша және қаражат беріп, онымен бірге әскер жібердім. Ақыр аяғында ол менің жасаған барлық жақсылығымды ұмытып, мен жоқта біздің мемлекеттің шетін ойрандады. Мен бұған да көңіл бөлмедім, оның кешірім сұрауын күттім, осының бәрі бұзақылардың арандатуы шығар деп есептедім. Ол тіптен ұяттан безіп, қайтадан өзі бастап жорыққа шықты. Біз қарсы аттанғанда біздің қаптаған қалың әскерімізден сескеніп қашып кетті. Енді, міне, біз исламның хандық жарлығымен әскер жинап шықтық. Біз оның сөзіне де, ісіне де сенбейміз; егер ол мұны шынымен айтып отырса, онда біздің қарсы алдымыздан Әли-бекті жіберсін, біз әмірлермен жиын құрып (жаңқы), не істеу керек екенін шешетін боламыз».

Содан кейін ол (Темір) той жасап, елшіні бұрынғысынан да әсіре құрметтейді, оған белдік пен шапан береді. 2 немесе 3 күннен кейін ол (Темір) әмірлерді жинап, құрылтай өткізеді де елшінің өзін алып алға қарай жылжиды. Осылайша Карачукты басып тағы да 15 күн жол жүрді. Су болмағандықтан, көп ат өледі. Джумадидің 1 күні (= 6,ІҮ) олар Сарық-өзен (Сары су. ред.) жеріне келіп, суға қарық болып қалады. Мұнда бірнеше күн болғаннан кейін, олар өткел іздейді және өзен арқылы өтеді. Сол айдың 21-де (= 26,ІҮ) әскерлер Кичик —датқа (кіші тау. ред) жетеді, осы жерден шығып, 2 түн жүріп, жұмада Улуқ-дагқа (ұлы тау. ред) келеді. Темір таудың басына шығып, айналасына көз жібереді, мидай дала мен даладағы шөлді көреді. Ол сол күні сонда тоқтап, барлық әскерлерге тас әкеліп биік белгі орнатуды бұйырады. Тас қашаушыларға бұл жорықтан ескерткіш қалатындай етіп осы күннің белгісін және даңқты есімді жазып қалдыруын бұйырады. Бұл жерден шығып және аң аулай отырып, олар Иланчук (жыланшық. ред) жеріне жетеді де, сол жерде ат басын тежейді. Иланчук өзені арқылы өтіп, 8 күннен кейін Анакаркуюн жеріне келеді. Сенбі күні тағы да аңға шығып, аңдарды қаумалап бір жерге жинайды; олардың көптігі соншалық, әскерлер тек семіздерін алып, ал арықтарын қалдырып кетеді. Аңдардың ішінен үлкендігі енекелерден (буйвол) асып түсетін орасан үлкен қарақұйрықтарды кездестіреді. Ол жерден қайтадан жорыққа шыққан Темір әскерлерін Анакаркуюн жерінің маңына аттандырады және 1-2 күн сонда аялдайды, барлық әскерді мақтап, награда мен мадақ көрсетеді. Темір алдыңғы шепті белгілеу туралы ойланады. Осы уақытта Мұхаммед-Сұлтан бахадүр мырза тізе бүгіп, алдыңғы шепте болуға рұқсат сұрайды. Темірге бұл қатты ұнайды, ол мұны ерлік пен батырлық деп санап, оған үлкен сыйлық (сюргаль) тарту етіп, оны алдыңғы шепке қойып, оған әйгілі әмірлерді қосып береді. Жұлдызшылар күннің сәтін белгілейді, 7 Джумадиде II (= 12,Ү,1391) ол (Мұхаммед-Сұлтан) ұйытқы болған, қиыншылықты жеңіп бақытқа бөлеп жүрген барлық әмірлерді бастап, жолға шығады. Олар екі күндік жол жүреді, жолда жанып жатқан отты көргенмен, ешкімді кездестірмейді. Олар тағы да бірнеше күн жол жүреді, Тобыл өзенінен өткенде, жанып жатқан отты көреді; алайда қаншама іздегенімен ешкімді таппайды. Бұл туралы «Біз бұл от өзіміздің қарауыл тобымыздікі ме, жоқ әлде жаудікі ме, байыбына бара алмай тұрмыз» деп ұлы мәртебеліге хабарлайды. Темір жол көрсетуші алып, Тобыл өзенінен өтіп, барлық отты мұқият тексеріп айналасынан аттың ізін шалыңдар деп бұйырады. «Осы кезде қарауыл тобынан шапқыншы келіп, біз от ошағының 500 орнын көрдік. Бірақ қанша іздесек те ешкімді таппадық және ешбір белгіні, жылқы мен адам ізін көрмедік», деп хабарлайды. Темір көзінен жалын шашып, Тобыл өзенін қалайда өту керек деп шешеді. Ол жердің адамдары және әскерлер өткел арқылы өтіп, өздерінен кейін өткелді бұзып кетеді, олардың аттары арық болғандықтан, өту кезінде көбі өліп қалады. Темір әскерлер отын мен салынды жинасын деген бұйрық шығарады. Олар отын мен бұтақты жинап өзенге лақтырып, өткел жасайды да, сол арқылы судан өтеді. Темірдің өзі алдыңғы шепте жүреді, дала мен шөл дала шұбырған әскерге толып кетеді. Алайда қанша іздесе де жау туралы қандай да бір хабар айтатын бір адамды кездестірмейді. Ақыр соңында Темір Шейх-Давудты шақырып, оны бірнеше ер жүрек (бахадүр) жігіттермен бірге барлауға жібереді. Ол көптеген қиындықты бастан кешкен, көп қатерден өткен, білімі мен ақылының арқасында қандай да болмасын қауіптен жол тауып шығып кете алатын батыр адам еді. Олар екі күн, екі түн жортып ақыры бір күркені (Алачук) көреді де бір төбешікке бой тасалайды. Таң бозарып атып келе жатқанда күркеден бір адам шығып, атқа мінеді де, бір жұмыспен аттанады, ол бұларға (Шейх Дәуіттің адамдарына) жақындап қалады. Шейх-Давуд оны ұстап алып ұлы мәртебеліге әкеледі, ұлы мәртебелі шейх-Давудқа көп сыйлық тарту етіп, құрметтейді. Содан кейін тұтқыннан Тоқтамыс ханның хал жайын сұрайды. Ол: «Бір ай болды бізде ол жайында хабар жоқ; елден шығып, біз осында тоқтадық. Бірнеше күн өткесін мықты қаруланған 10 адам барлауға келген; жақын жерде орман бар, олар сонда», деп хабарлайды. Темір Эйд-ходжаны 30 нөкерімен әлгі күркедегі адамдарды осында көшіріп алып келуді, ал Хумари-ясауылға 20 адаммен жаңағы 10 адамды ұстап әкелуді бұйырады. Хамари оларға келгенде, олар ұрыс бастайды, бірнешеуі өліп, қалған бірнешеуін тұтқындап алып келеді. Темір олардан мәлімет алып, сәрсенбіде 24 айда (= 29.Ү) Жайық өзеніне жетеді. Жол бастаушы: «Бұл өзенде үш өткел бар: оның біреуі Айғыр-яли, екіншісі Буркичнд, үшіншісі Чапма-кичид деп аталады», — дейді. Темір: «Бұл үш өткелден де өтуге болмайды және оларға сенуге болмайды, себебі жау-лар бір бұрышта жасырынып жатуы мүмкін. Ең дұрыс шешім, бір аллаға сиынып біз өзенді өрлеп судан жүзіп өтеміз», — дейді. Әмірлер бұған көніп, өзенді өрлеп барып, Жайық өзенін кешіп өтеді. Олар тағы да 6 күн жол жүріп, Самар өзеніне жетеді. Қарауыл отряды алға кетеді, олар жаудың бір-бірімен қауқылдасқан даусын естиді де, ұлы мәртебеліге хабар береді. Осы кезде Мұхаммед-Сұлтан жаудың бір адамын қолға түсіріп, оны ұлы мәртебеліге жібереді. Одан жаудың жағдайын, тұрған жерін сұрайды. Өзен арқылы өткел тапқан Темір ол түнді сонда өткізеді, ал таңертең бірінші раджаба (= 4.ҮІ) Жайық өзенін өтіп, жауға аттанады. Темір әскерлер түгел өтіп болғанша күтіп тұрады. Бұл кезде жаудың 3 адамын тұтқындап алып келеді. Өздерінін тұтқынға түскендерін білгеннен кейін, олардың шындықты айтудан басқа амалдары қалмайды. Олар: «Бұл топтан екі адам Едігеден қашып, осында келіп, Темірдің келе жатқаны туралы және оның әскері сансыз көп екендігін хабарлаған екен. Бұл хабарды естіген Тоқтамыс ханның қаны басына шабады, ол оң және сол қанаттағы әскерлерін жинап, қазір Қырық-көлде отыр, жан-жаққа елші жіберіп, әскер жинап жатыр», — дейді. Темір әскерлерін сапқа тұрғызып, олардың сауыты мен қару-жарақтарын тексереді және оларға өте көп сый-сияпат таратады. Ол ор қазылып, тосқауылдар қойылып қалқандар әзірлеуді бұйырады, жерді жіппен бөледі. Сол күні қарауыл отрядынан жаудың 3 қосы көрінгенін, олардың ізіне түскенде тағы да өзге күштердің бой көрсете бастағаны туралы хабар келеді. Темір атқа отырып алға бастайды, ал әскерлерге оң және сол қанат түзеп, өзінің соңынан еруін бұйырады. Осы кезде қарауыл отряды жаудың және бір адамын қолға түсіріп, Темірге әкеледі. Одан жаудың жағдайын сұрап білген соң, оны өлтіріп тастайды. Сунжек бахадүр мен Аркуншах бахадүрді жаудың әскері туралы хабар әкелуге жібереді. Олар ұзақ жүрсе де, ешнәрсе біле алмайды. Темір бұл іске енді Мубашшираны жұмсап, оған тіл әкелмей қайтып келме деп бұйырады. Мубашшира бірнеше ержүрек адамдарын алып аттанып біршама жүргеннен кейін орманға келеді; іздеп жүріп олар шаң мен будақтанған түтінді көреді және дауыс естиді. Назар салып қарағанда, олар жаудың қалың қолын байқайды. Алға ұмтылып, олар жаудың 40 адамын қолға түсіріп ұлы мәртебеліге әкеледі. Темір Мубашшнраға тиісті құрметін көрсетіп, ал тұтқындардан сұрақ алады. Олар: « Тоқтамыс хан әскерлеріне Қырық-көлде жиналуды бұйырған. Біз өз тобымызбен осы межелеген жерге келдік, бірақ Тоқтамыс ханды таппадық және оған не болғанын білмейміз. Біз оны айналып іздеп жүргенде, қоршауда қалып, тұтқынға түстік», — дейді. Олар осыны айтып жатқанда, Мамақтың жаралы, қолға түскен ұлын Ұлы мәртебеліге алып келеді. Иіліп тізе бүккен ол: «Мен Сарайдан шығып ханға баруға келе жатырмын, бірақ белгілеген жерден оны таппадым. Бұдан басқа ешнәрсе білмеймін», — дейді. Темір Әмір Хамидтың ұлын шақырып алып, оған таңдаулы адамдарды қосып береді. Мули мен Саин-Темірді бірнеше батыр адамдарымен бірге қарауыл отряды етіп белгілеп, оларға:«Қарауыл отряды боласыңдар. Жаудың қалың әскері көрінгенде, сендер, егер олар көп болса, алыстан қараларыңды көрсетіп, оларды алдап, бізге жасаушы жіберіңдер», — дейді. Олар бұйрық бойынша саз, балшық және өзен кешіп жүріп, жаудың 15 адамын көреді. Саин-темір оларға жақын барып әңгімелеседі, қайтып келіп Мулиді Темірге хабар айтуға жібереді. Темір Ику-Темірді бірнеше адам қосып беріп, жаудың нақты хабарын біліп келуге жібереді. Ол да көптеген өзен мен батпақтан өтіп барып, жаудың, қаптаған қолын көреді де оларға таяп барады. Олар таудың басына шығып, жан-жағын бақылап тұр еді. Ол бірнеше әйгілі жауынгерлер мен іскер адамдарды оларға жібереді. Жаулар бұларды көріп қалып, төмен түседі, ал олар (Ику-Темірдің отряды) жаудың орнын иеленіп, таудың басына шығады. Олар сауыт киіп, сап құрып жылғаға бойын асырып жатқан жаудың 30 қосын көреді де, бұл хабарды Темірге жеткізеді. Ику-Темір: «Біздің іс қиындап тұр. Ақырын кейін қайтып, өзен арқылы өту керек», — дейді. Сондықтан ол өз адамдарын қайтарып, ал өзі 7-8 адаммен сол жерде қалады. Оларды көріп, жаулар шабуылға шығады. Ику-Темір ерлік көрсетіп, олармен атысып, бірнеше қостың жолын кеседі. Ол асқан ержүректік көрсетіп, жаудың жолын бөгеп тұруының арқасында, оның адамдары өзеннен өтіп үлгереді. Бұл кезде тағдырдың жазуымен Ику-Темірге және оның атына оқ тиіп, ол атымен бірге құлайды. Нөкері оны атына мінгізеді, бірақ ол атқа да оқ тиіп, өледі. Жаулар оны қоршап алса да, ол батырлық көрсетіп, жауға берілмейді, ақтық демі түгесілгенше айқасады. Жаулары оны танымайды, әйтпесе өлтіруге асықпас еді. Осы кезде Темір мен Әмір Сейф-ад-дин келеді, олар бұл жағдайға қайғырып,абыржып зығырданы қайнайды. Олар өзеннен өтіп үлгірген әскерлер жауға оқ жаудырып, қылышын үйіре лап қояды. Бұл күні Желал бахадүр, әмір Хамидтың ұлы ерлік пен қайсарлық көрсетеді; 30 адамымен өзіне қарсы келген 3 қошұнның жолын кеседі. Тоқай мерген және Шах-мелнкте қайсарлық танытып, жауға қарсы оқ боратады, ал Джелаль бахадүр атынын мойнына дабыл байлап, жаумен қатты шайқасып, жауды қашуға мәжбүр етеді. Темір оны әсірелеп, едәуір аймақты сыйға (сюргаль) тартады. Тұтқынға түскен жаудың 3 адамын алып келеді. Бұл соғыста Мұхаммедтің дәм тұзы бітеді. Темір сол күнгі соғысқа қатысып, ерлік көрсеткен әрбір адамды мадақтап, сыйлық береді және оларға тархандық құқық беруге жарлық шығарады. Темір олар үшін ұлы мәртебеліге кіруге кедергі жасалмасын, қия басқан тоғыз қадамына дейін олар және балаларынан қылмыстық іс талап етілмесін, олардың аттары уртен (ула) міндетінен азат етілсін, олар барлық салық түрлерінен босатылсын (такалиф) деп бұйрық шығарады. Шахмеликтін лауазымын көтеріп, оған таңба-мөр сыйлайды. Оның туыс-тумаларын да құрметтеп, Темір оны ерекше құрметке бөлеп, уәзірлік шен-шекпен кигізеді. Ол жерден шығып далаға жеткесін, қолын түгендеп, Темір әскерден шапқыншы жіберуді ойлайды, сол кезде сақшылар отрядынан жаушы келіп, екі жақтың сақшылар тобы өзара ұшырасып қалғанын хабарлайды. Сол күні олар оң және сол қанат құрып жауға қарай беттейді. Әр күн сайын сақшы отрядтары көрініп қалып, қайтып кетіп отырды. 5 күн бойы олар осылай жүрді, ал бұл күндері қар аралас жаңбыр жауып, суық түсті. 6-шы күні күн-райы айықты. Темір әскерлерін тәртіпке келтіріп, 7 корпус белгілейді. Ұлы мәртебелі ханның 1-ші корпусын Сүлейманшах мырзаның басқаруына берді. Өзінің екінші корпусын Мұхаммед-Сұлтан бахадүр мырзаның басқаруына берді. Өзінің бірнеше қошунын ол Мұхаммед-Сұлтан мырзаның қошунына қосып берді. Он қанатқа ол Мираншах мырзаны тағайындап, оны басқару үшін Мұхаммед Хорасаниды қосып берді. Оң қанаттың алдыңғы шебін (Канбул) Әмір Қажы-Сейф-ад-дин, сол қанатты Оман шейх-Баһадүр, орталық қолдың маңдайалды тобын Бердібек және Худададқа тапсырды. Он және сол қанат әмірлердің әрқайсысында түмендер, мыңдықтар мен жүздіктерге ол өз орындарын белгілеп берді. Кенет жаудың қарауыл отряды көрінді, ал олардың соңынан тұтас әскер келе жатты. Әскердің көптігінен көз сүрінетіндей еді, ал аттың тұяғынан көтерілген шан күннің көзін жауып кетті. Темір ер жүрек, батырлардың алға жүруін бұйырды, ал өзіне шатыр тігіп, оған кілем төсеуге жарлық берді. Қарсыласының сабырлылығы мен ержүрек қайсарлығы жауының мысын басып, жүрегін түршіктірді. 15 раджаба (18.YI) Кундурчада ұлы шайқас басталды. Темір Алладан рахым, құдыретті күшті құдайдан пәрмен тілеп, Темірмен бірге жүрген Береке және басқадай сейдтер қол жайып, өздеріне жеңіс тіледі. Темір құдайдан пәрмен тілеп ұрысқа шығады. Сейф-ад-дин жауға жалаң қылышпен шауып, өзіне қарсы келгендерді шегінуге мәжбүр етті. Осы кезде Темір әскерінің тылына өтіп, Қара өзеннің жағасына бекіну үшін жау әскері оң қанаттың маңдай отряды орналасқан жермен өте бастайды. Джеханшах бахадүр мырза әскерін сапқа тұрғызып, олардың жолын кеседі. Содан кейін Кулунчак бахадүр шабуылға шығып жаудың бір кошунын шегіндіреді. Мираншах бахадүр де шабуылын бастап, өзіне қарсы келген жау әскерін кері шегіндіреді. Осман бахадүр өзінің жеке қошунын бастап шайқасады. Кенет оның аты сүрініп кетіп, ол құлап түседі, бірақ жалма-жан қайтадан атқа мінеді. Осы кезде Темірдің өзі шабуылға шығып, жауды әскерін тым-тырақай қуады. Мұхаммед-Сұлтан мырза әскерін ретке келтіріп, жауға қарсы ұмтылады. Оған қарсы тұрған жау жағы қаша бастайды. Омар-шейх бахадүр да сол күні асқан ерлік көрсетеді. Әмірлер және әскер басыларының әрқайсысы алға ұмтылып қарсыластарын қуа бастайды. Соғыс өрті өрши түсті. Семсердің өткір жүзі мен садақ жебелері жаудың келген сауыты мен кеудесіндегі қалқанын тіліп түсіп жатты. Темірдің жеңімпаз қолы бірі-бірін қолдап, жебеп еш шегінбей жау жолында алынбайтын қамал болып тұрды. Тоқтамыс хан әлсіздік танытып, Темірдің әскерлеріне қарсы тұра алмай Темір жағынан шегініп мырза Омар-шейх бахадүр жаққа бет бұрады. Ол Омар-шейхты тапты, оның қошуны әскери Сапы бұзылмаған күйінде болып шықты, ол одан әрі тебіндеп, сулдуз мыңдығы қошунына бұрылды. Сулдуздықтар оқты жаңбырша жаудырғанымен төтеп бере алмайды, жау әскері көптеген сулдуздықтарды өлтіріп, олардың арасынан бұзып өтіп кетеді. Темір даланы керней мен литаврдың даусымен жаңғыртуға бұйрық береді; әскерлер айқайлап шабуылға шығады, жау жақ оған төтеп бере алмай, қашуға мәжбүр болады. Осы кезде Чеке-тавачи келіп, жау біздің әскердің тылына өтіп кеткенін хабарлайды. Омар-шейх бахадүрдан келген жаушы да Тоқтамыс хан өзінің әскерін сапқа тұрғызып, ту сыртынан өзінің әскерінің орталық тобы мен қанатының қатарын бұзбай келе жатқанын хабарлайды. Темір әскерін сапқа тұрғызып, құдайға сиынып, артқа бұрылады. Жау әскері оның алған бағыты және күш - қуаты мен оның армиясының сансыз көптігін көргенде, жүректері шайлығып, соғысуға батылдары бармай, кейін шегініп, шөл далаға шығып кетеді. Жеңіске жететініне көзі жеткен Темірдің бақ жұлдызы жанып, көңілі шат, өз қосынына келіп «Жауын қолынан келгенінше жазалап, тонау» үшін іріктеліп алынған әскери тобын олардың соңына түсіреді. Әскер жарлықты орындау үшін аттанып кетеді. Тоқтамыс ханның ежелгі жаулары Кунче-оғлан, Темір —құтлық және Едігелер бас сауғалап Темірге келген еді. Темір оларды құрметпен қарсы алып, жылы сөздер айтып, қымбат тастар, алтын, бөрік пен белдікті сыйға тартады. Олар иіліп тағзым етіп: «Егер жарлық болса, біз өз жұртымызға барып, оларды осында қоныс аударуға әзірлеп, ұлы мәртебеліге қайтып ораламыз» дейді. Темір олардың өтінішін қабыл алып, олардың ел жұртына ешкім тимесін деген бұйрық, жарлық шығаруды бұйырады. Ол тек аталғандар отбасы, туыс тумаларымен тез арада оралып, бұдан да үлкен рақымшылыққа бөленуі тиіс деген шарт қояды. Осы шартпен келісіп, олар қайтып кетеді. Бірақ олар өз ел жұртына берген уәделерін ұмытпай, сөзінде тұрды. Темір-құтлық-оғлан хан тағына отырады. Кунче-оғлан жолда да, үйінде де Темірдің алғысына бөленіп, Темірдің қасында біраз уақыт болып, ол екеуі бір-бірімен етене жақындасып, нарда мен шахмат ойнап күндерді өткізеді. Ол өз елі мен халқын тархандыққа алады, оларды тәртіпке келтіріп, өзінің бірер адамдарын ертіп келеді, ал кейбіреуін сол жердегі өзінің бұйымдары мен шаруашылығына қалдырып кетеді. Келгеннен кейін бірнеше күннен соң, ол Темір-құтлұқтың таққа отырғаны туралы хабар естиді. Бұл хабар оның жүрегін қақ айырады, ол түнде ебін тауып қашып шығып, өзінің еліне келеді. Темір бұның алдында барлық әмірлер мен сарбаздарын жан-жаққа жіберген болатын, ал енді олардың бәрін қайтадан жинайды. Олардың олжалаған малының санының көптігі соншалық — жаяу әскерлердің өзі әрқайсысы 10-20 бас жылқы, ал жалғыз аттылары 100 жылқылы болып оралады, Темірдің өзі де тәмам малға ие болды, ал тіптен қой және уақ мал саны жеткісіз еді.

Темірдің Авник бекінісін жаулап алу үшін жасаған жорығы туралы әңгіме. Осы кезде Тоқтамыс хан жақтан оның әскері Дербендіге келіп, ол арқылы өтіп кеткені туралы хабар келеді. Темір атқа қонып, жүріп кетеді. Жау әскері бұл туралы біліп қойып, оған қарсы тұруға дәті бармай дереу кейін қайтады. Олардың кеткеніне көзі жеткеннен кейін, Темір Кура өзенінің жағасынан қозғалып, қыстап шығатын жер іздейді... Көктем шығысымен ол арбалы керуенін Сұлтанияға жіберіп, өзі Тоқтамыс ханға қарсы бет алады.

Темірдің Дербенд арқылы Дешті Қыпшаққа жасаған жорығы туралы әңгіме. Тоқтамыс ханның әскері жақтан бірнеше рет түсініксіз әрекет жасалады. Темір оларға тойтарыс беруге төтенше көңіл аударады. Алдымен Алмаликты Шеме-ад-динге елшілікке жібереді, ол парасатты, тәжірибелі, ақылды адам еді. Ол өзінің шешен және майда тілімен қарсы жақтың көңілін тауып мақсатына жете білетін; оның сөзі хан мен әмірлердің жүрегінен жол тауып, қатты әсер ететін; ол (Тоқтамыс) елшіні жылы жүзбен қарсы алып, оны құрметтеп, аттандырады. Елші келгенде Темір Самур өзеніне жетіп қалған еді, Эльбурис тауының бір шетіне әскерлеріне сап түзетеді, ал бұл жерден өзеннің жағасына дейін 5 фарсах еді. Олар ғасырда болмаған тамаша әскери жаттығу көрсетеді.

Алтын ордалықтар бірнеше рет достық, бірлік туралы айтқанымен, оны орындамады, Темір олардың сөзіне сенуден қалды, ол өзінің қаһарман әскерлері және әмірлерімен бірге сол жаққа ат басын бұрады. Олар салтанатты шат көңілмен жүріп отырып Дербент арқылы Тоқтамыс ханның жақтастары — қайтақтар еліне келіп жетеді. Темір бұл елді басып жаншу дұрыс деп тапты. Ол бұл елді аяусыз шауып, адамдарды қырып салады, олардың қашып кетуге шамалары да келмейді, тек мыңның бірі тана құтылады, осы аймақты ханның әскерлері талан-таражға салады. Бұл кезде Тоқтамыс хан Уртак атты елшісін жіберген еді. Ол жақындап келіп қара құрым әскерді көреді де, қайтып кетеді, ханға келіп Әмір Темір қалың қолымен келе жатқанын айтады. Тоқтамыс хан Қазаншыны алты шепке тағайындап, оны көп әскермен алға жібереді. Олар Қой өзенінің жағасына келіп тоқтайды, ал Темірдің әскері Дарқы жеріне жетіп, қосын құрады. Темір сыналған әскерлерді алып, түнімен жүріп отырып, Қазаншыны қуып жетеді, оның әскерлерін қуып жібереді, дала олардың судай төгілген қанын жасырып, тып-тыныш жатты. Қазаншы Темірдің орасан зор қайратын және қайтпас ерлігін көріп, жүрегі шайлығып, қулығыменен жанын әзер алып шығып қашып құтылады. Темір оның ізіне түсе отырып, сансыз көп жауынгерлерін қырып салады. Ол енді Сунж өзенінің жағасына келіп жетеді. Тоқтамыс хан да өзенге жетіп, тоқтайды, ол әскерлеріне бекініс қалқандар қойып қорғаныс жағдайына қашуды бұйырады. Темір жеңіске деген сеніммен литаврды ұрып, мүйізден дабыра қатып ұрысқа шығады. Тоқтамыс істің насырға шапқанын түсініп, арбалы керуендерін жұртында қалдырып, қашып кетеді. Оны қуа отырып, Темір Терек өзенінен өтеді. Тоқтамыс хан Каурай өзеніне жетіп тоқтайды және әскерін жинайды. Темір екінші рет өзенді ылдилап Джулатқа бұрылады, ол жерде әскерлеріне азық-түлік таратып, жаңа тәртіпке келтіреді. Кенет Тоқтамыс хан екінші рет әскерін беттеп Терек өзені бойымен келе жатыр деген хабар жетеді, бұл жолы ол соғысуға бел буып келе жатқан еді. Темір кері бұрылып, оның қарсы алдынан шығады, әскерін оң және сол қанат етіп сапқа тұрғызады, алдыңғы шепті алға жібереді. Келесі күні жауына таяу келіп майдан шебін құрады. Екі жақ бір-бірімен теке тіресіп, түнді өткізеді. Таң атқанда Темір әскерді сапқа тұрғызып, бір корпусты өзі үшін және бірін Мұхаммед-Сұлтан бахадүр үшін сап түзеді, ал өзі әскерден 27 қошунды таңдап алып, соғысты бақылап жеке тұрады. Осы кезде әлдекім келіп: «Менің ұлы мәртебеліге айтатын сөзім бар», дейді. Оны ұлы мәртебеліге әкелгенде ол: «Мен жау әскерінің оң қанатынан келдім. Кунча-оғлан, Бек-Ярык, Ақтау, Давуд-Суфи және Удурку сіздің оң жақ қанатымыздың алдыңғы отрядына шабуыл жасауға келісті», дейді. Темір дереу олар жаққа бет бұрып, бірнеше қошун бөліп, олардың алдынан жібереді. Жау жеңімпаз әскерлердің күш қуатын, ондағы сақадай тәртіпті көріп, бойларын қорқыныш пен үрей биледі, шабуыл басталмай тұрып-ақ қашып кетеді. Темірдің 27 қошунының ішінен 50 адам олардың ізіне түсіп, жаудың орталығына дейін қуып тығады. Қашқан жау әскері өздерінің орталығына жетіп алып, қайтадан жиналады да, бірден шабуылға шығып, жаңағы 50 адамды қоршап алып, оларды қашуға мәжбүр етеді, ал кейбіреуін өлтіреді. Бұған жүректенген олар қайтып айналып жеңімпаз әскерге — Темірге жақындап қалады. Әмір Шейх-Нұр —ад-дин бахадүр өмірін қатерге тігіп, жаудың қарсы алдынан шығады, ол қылыш пен семсердің соққысынан тайсалмай соғыса жүріп атынан түседі, әскер оған қарай асығады. Құдай қуат беріп, жауын бүйірінен көздеп атып, бетін қайтарады. Оның артынан Алладад келіп жетеді және қошунда оған жетерге асықты; құлдар (Ханзадад) ошуны жаудың сол қанатын айналып өтіп, асыға жетіп қолынан келгенінше ұрыс салды. Осы сәтте үлкен корпус және темірдің орталық әскерлері дабыл ұрып, литаврды даңғырлатып, кернейді кернейлетіп жетеді. Айқай шу, ұрыс қағыстан аспан айналып түскендей болып кетеді. Осы сәтте устуя қошуны келіп жетеді, артқы жақтан орталық (құл) қошуны да асыға жетіп, екі жақтың қара құрым әскерлері кескілескен соғыс жүргізеді. Жаудың соншама әскерлері жаңбырша жауған оқтан шабуылға шыға алмай тұрып қалады. Төбе болып қырылған сарбаздардың қаны суша ақты. Осы сәтте Мұхаммед-Сұлтан бахадүр төзімі түгесіліп, өзі шабуылға шығады, артынан оның қошундары ілесіп, олар сол жақ қанаттан шабуыл жасайды. Қорқыныштан қарсылас жақ ұрыс майданын тастап қашады. Ол Темір үшін қашаннан жүрегіне жақын адам болса да, оның бұл жолғы ерлігіне деген құрметі бұрынғысынан мың есе артты. Тоқтамыс хан және Дешті қыпшақтың ханзадалары әмірлері мен нояндарын алып қашуға мәжбүр болды. Бұл сәтте Әмір Хаджи-Сейф-ад-дин «канбул» деп аталатын бірінші қанаттағы әскердің қиыр шебінде тұрған еді. Жаудың үлкен тобы оған тап береді. Ол осы сәтте садағын қолына алып оқты жаңбырша жаудырып, жауға өзіне тура қарайтын мүмкіндік бермеді. Майдан даласынан қаша бастаған жау әскерлері қарсылық көрсетіп жатқан өз адамдарын көріп, оларға қосыла бастайды, сөйтіп олардың саны көбейе береді. Әмір хаджи-Сейф-ад-дин Апласына сыйынып, тебінгіге аяғын нық тіреп алып тайсалмай барын салып айқасады. Қалқанмен қорғана жүріп, ол жау алдында алынбайтын қамал болып тұрды. Кенет басқа жақтан Әмір Джеханшах-бахадүр шыға келіп қалады, ол да қаһармандықпен шабуылға шығады. Олар бір-біріне көмек пен жәрдем көрсете отырып, ерлік істерімен жаудың бетін қайтарады. Ыдыраған жау әскерлері қайтадан топтаса бастайды. Рүстем мырза қаншама жасы кіші болса да өзі жеке әскерімен келген екен. Ол найзағайдай жарқылдап жауға кіреді, оқ боратып, қылыш сермеп жауын шегіндіріп, бет-бетімен қашуға мәжбүр етті. Құдай оңдап жауын жеңгеннен кейін, Темір қозғалып Курай деген жерге келіп тоқтайды. Арбалы керуенін сонда қалдырып, әскерлерінен таңдаулы тобын бөліп алып, Тоқтамыс ханның ізіне түседі, түріктер Туратур деп атайтын Еділ өзенінің өткелі арқылы өтіп, жаудың соңынан қуып Укек аймағына дейін келеді. Жол бойы ол көптеген жау әскерлерін қырып, жаудың ел жұртын теңіз жағасына қуып тығады. Бір жағынан алмас қылыш жарқылдап, бір жағынан теңізге тығылып, жау барар жер, болар тауы қалмай, екі оттың ортасында қалады. Осы жерде жаудың үлкен бөлігін тұтқынға алады, ал кейбіреулері семсерден қорқып суға секіреді. Тоқтамыс хан біраз адамымен қашып, орманға кіріп, олардың шенгелінен аман қалады. Темір ол аймақты түгел қиратып, көп пайда түсіреді. Олжаға белшесінен батады. Дербендтен өткен кезде болған екі жақтың ұрысынан бұрын Мираншах аттан жығылып, қолын ауыртып алады. Осы себептен ол Сұлтан-Махмұд ханның қасында артта қалады, ал Әмір Хаджи-Сейф-ад-дин мен Әмір Ядгар оларға бағынып, арбалы керуенді басқарып қалады. Юлуклук-Вазуклук жерінде олар ұлы мәртебеліге қосылады. Узи өзені жағындағы жау әскерінің оң жақ қанатының ізіне түсіп, Темір оларды Узы өзені жағындағы Манкермен өзеніне дейін қуып, Бек-Ярык аймағын, барлық шаруашылығын талан-таражға салады. Олардың бірең-сараңы ғана құтылады. Таш-Темір-оғлан және Ақтау жаудың соңына түсіп, Уйматай жеріне жетеді. Узи өзенінен кері бұрылып, Бек-Ярыкты қуып жетіп, Тан өзеніне әкеліп тығып, әбден қалжыратады. Сол кезде Бек-Ярык өзінің ұлын алып, олардың қоршауынан шығып, отбасы мен қалған балаларын жау шеңгеліне тастап, қашып кетеді. Жеңімпаз әскерлер қарасу деп аталатын урустардың қаласына дейін жетіп, оның барлық аймақтарын талан-таражға салып тонайды. Мираншах мырза және Джеханшах-бахадүр жаудың қыр соңына түсіп, батысқа бет бұрады, әмірлердің көбі олардың соңынан жүреді. Олар жауының батысындағы Бек-қожа сарай, Русь және Русьчик қатарлы оның негізгі аймақтарын басып алып, барлығын талқандап, сансыз көп мүлік, қашар мен жылқы, түйе, өгіз және қой олжалап, көрікті қыз-келіншектерін күң қылып алды. Темір Машку деп аталатын урустардың қаласына қарай бет алады және бұл жақтағы елді-мекендерді талан-таражға салып, өте көп олжаға батады.

Мұхаммед-Сұлтан мырза Қубуджи-қарауыл деген атпен белгілі болған аймақты тонайды. Жау-жағының Мырза Құрбұқа, Бұлан, Юргун және Келечилер шөл далада азып-тозып жүрген еді. Мұхаммед-Сұлтан мырза әйгілі әмірлерімен бірлесіп, оларды тонап, көптеген мүліктерін қолға түсіріп, олардың балалары мен әйелдерін тұтқынға алады. Темір тағы да орталық топтың (құл) әскерлерін алып, жол көрсететін адамды ертіп Бальджиманға қарай қозғалады. Мираншах мырза жаудың соңынан қуып барып, Азак жағымен қайтып оралады. Темір Азак қамалына дейін барып, барлық ел - жерді өзіне қаратып және олардың үйлерін өртеп жібереді. Ол сол өлкедегі мұсылмандарды іріктеп босатып жібереді де, кәпірлерінің барлығын өлімге бұйырады. Темір бұл жерден (Азактан) Кубанға дейін жол жүріп, бұл черкестердің шалғын жерлерін, жол бойындағы жайылымдарының бәрін өртеп жібереді. Әлемді билеуге үміткерлер жайылымды тұтастай өртеп жібергенінің куәсі болады. Шабындық өртеніп кеткендіктен, олар көп қиналады, өзен, саз, батпақтан әрең дегенде өтеді. 8 күнге созылған осы қиындық пен ауыртпашылықтан кейін олар Кубанға жетіп, бірнеше күн сол жерде ат арқасын суытады.

Темір Мираншах және Мұхаммед-Сұлтан мырзаларды Черкестерге қарсы аттандырғаны туралы. 798 ж. (= 16.Х. 1395 — 4.XI.1396) түріктер тышқан деп атайтын жылы темір Мұхаммед-Сұлтан мырза, Мираншах мырза және Джеханшах-бахадүр мырзаларды өз рұқсатымен черкестерге жұмсайды. Мырзалар мен әмірлер черкестерге аттанып барып, оларды тонап, көп олжа түсіріп, қайтып келіп Темірмен кездеседі. Темір Бұрағанға баруға ниетін іске асыру үшін орманды кесіп, жол салуды бұйырады. (Осы жорықта) олар Эльбурус тауына тап болады; таудан көп қамалдар мен сансыз көп ел-жұртты кездестіреді, дін жауларымен талай мәрте шайқасып, кәпірлердің орасан мол олжасына кенеледі. Олар сол жерде қос құрады, Хаджи-Сейф-ад-дин әмір рұқсат алып жеңіс тойын тойлап, бірнеше күн бойы олар сол жерде көңіл көтеріп жатады. Бұл жерден шығып, олар Кулу мен Таусаға қарай жүреді. Бұл аймақтардың бәрі эльбурустықтардың мекені еді және олардың қамалдары тау қырқаларына салынғандықтан, оларға баратын жол өте ауыр және қиын еді, қырқалардың биіктігі соншалық, оны биік басынан қараған адамның көзі қарауытып, ал астынан қараған адамның бас киімі түсіп қалатын. Тауса қамалы ауа-райы мен табиғаты аса жағымды және биікке салынған болатын; атқан оқ төменнен жоғарыға жетпеді, ақылға салмаса, оны алу тіптен мүмкін емес еді. Мекрит (Меркіт. ред.) тайпасынан шыққан адамдар ұлы мәртебелінің төңірегінде әрқашан да болып тұратын; олар үнемі тау мен сай-шатқалдарда аңшылық құратын. Ол (Темір) жүретін жолды зерттеп, қамалды қоршауға алуды сол топқа тапсырады. Олар кетеді, бірақ қанша іздегенімен, қамалға апаратын жолды таппайды. Темір арыдан ойлайтын, ойы жүйрік, асқан ақылдылығының арқасында, қамалды алар амалды табады. Ол баспалдақ дайындап, оны қамалға әр жақтан тақап қойып, баспалдақтарды қабырғаға арқанмен бекітуді бұйырады. Басын қатерге байлаған жүрек жұтқандар оған аяқтарын қойып, қолдарына жіпті алып, өрмелей бастағанда, айқас та басталып кетеді. Иркувун жұртының көбі қырылады. Кулу мен Таусалықтар тұтқынға алынады, бірақ оларды Темірге жеткізбей жолда қырып тастайды. Көп адамдар қаза табады, ақырында олар жеңіске жетеді. Темір ол жерден шығып, Пуладаға баруға ниет етеді. Жолда ол бір күн Балқан жеріне аялдайды, қайта жолға шығып, Пуладаға келеді. Ол хат жазып беріп, інісі Удуркуді Пуладаға жібереді, хатта: «Удурку бізге тез арада оралуы керек, олай болмаған жағдайда, міне, біз көп әскермен және сансыз армиямен келіп те қалдық» дейді. Хатты оқып Пулад: «Удурку бізден бас сауға сұрады. Жаным бойымда, мен оны бермеймін және соңғы демім қалғанша оны қорғаймын», — деп жауап берді. Темір бұл сөзді естіген соң, жеңімпаз әскерлерге 3 фарсах жолдың орманын кесіп, оны жазық далаға айналдырып, жол ашуды бұйырады. Ал Удурку Кабчиқай қамалымен сайға бекініп, өз өмірімен ойнайды. Темір келіп, ұрысты бастайды; үлкен айқастан кейін ол қамалға кіреді, Пулада аймағының сансыз көп адамын өлтіріп, олардың үйлеріне өрт қояды. Эльбурус тауының бөктеріне орналасқан оң қанаттағы әйгілі қолбасшы мырза Мираншахтан ұлы мәртебеліге жаушы келіп, ол даңқты мырза Удуркудың ізіне түсіп, оны тықсыра бастағанын, кешікпей оны қолға түсіретінін хабарлайды. Сол кезде Темір дереу жолға шығып, Эльбурус тауын асып, Абас жеріне келіп қос құрады. Осы жерде Удуркуды қолға түсіріп, оны байлап, ұлы мәртебеліге алып келеді. Осы уақытта көп аймақты жаулап алып, ол кері қайтып, арбалы керуенге келіп, қос құрады, ал біріккен қол Бестауға тоқтайды. Темір шапқыншы (илкар) жіберіп Симсим аймағын тұтас жаулап алады. Қыр-бектің ұлы Мухаммед өзінің ел жұртын жиып-теріп, ұлы мәртебеліге келеді, ал кейбір аймақ және ел жұрттың өзге адамдары қашып барып, адам аяғы баспайтын жерлерге жасырынды, тіпті ол жерге жаяулап әрең баруға болатын еді. Темір өзі оларға қарсы аттанып, соғыс бастайды, ол жақтағы қамалдардың бәрін жаулап алады және қамалдың тұрғындарын байлап төмен қарай лақтыруды бұйырады. Және де ол өзінің аса адалдылығының және тез шешім қабылдай алатын қасиетінің арқасында Дастанның ұлы Рүстемнің шамасы жетпеген таудағы сансыз көп аймақтарды басып алады, ол жердегі жауларының көзін жояды. Бір-екі күннің ішінде көзіне көрінгеннің бәрін өртеді, олардың барлық шіркеулері мен храмдарын қиратып, бұт қана құдайларын жойды. Ол жерден төмен түсіп, ол Аухар тауының маңына шапқыншылық, жасайды, әскерлер көптеген олжа, азық-түліктер әкелді. Бұл жерден ол Бешкенд арқылы кері қайтқан жолында осы аймақ тұрғындары үшін бірмаша ізгілік жақсылықтар жасайды. Бұл бағындырылған өлкенің тұрғындары оған келіп сәлем беріп, сый-тарту алады және қорқыныш пен үрейдің шеңгелінен құтылады. Темір мұнда әскерлер оларға мүлдем тиіспесін және ешқандай да залал келтірмеуін бұйырып, жарлық шығарады. Бұл адамдар тек өзінің жасаған қияметі үшін ғана жазасын алады дегенді әлем жұртына әйгілеу үшін жасаған оның айласы еді. Бұдан кейін Темір Чудур-қазақ аймағына шапқыншы жіберіп, оларды тонауды бұйырады. Ол жерден Темір Бұқаз - құмға келіп, сонда қыстап шығады. Мамуктудің барлық аймағы ұлы мәртебеліге келіп тағзым етеді. Ендігі жерде жан-жағы суын қамал еткен аралдағы аймақтар бар еді, оларды «балықшылар» деп атайтын. Темір әскерін осы жерге аттандырып, оларға шабуыл жасауды бұйырады. Әскерлер мұздан өтіп, бәрін де тонап, тас-талқан етеді. Темір таңдаулы әскерлерін алып, ақылға салып, дұрыс шешім қабылдағанының арқасында Хажы-тархан мен Сарайды жаулап алады. Сарайдың барлық құрылысын қиратып, жермен-жексен етеді. Пир-мұхаммед бахадүр және Әмір Джеханшах бахадүр әскер алып, сарайға аттанып барып, барлық сыртқы аймақтарын қиратып, Темірге қайтып оралады. Ол осы жаулап алған аймақтардан түскен қыруар олжалардың бәрін әмірлер мен әскерлерге таратып беруді бұйырады. Бұл жерден шығып, ол Тарки жері арқылы Ушкуджанға келеді, жан-жаққа әскерлерін шапқыншылық жасау үшін аттандырып, ал өзі әскері айналасын тонап, тапқан олжасын әкелгенше сол жерге аялдайды. Бази Кумуклук аймағында және Аухар әскерлерінде әрбір ай жыл сайын кәпірлермен соғысатын дәстүр болған; (сондықтан) Темір олардың діндерге қарсы жүргізетін соғысына көмек беру ойында бар еді. Осы сәтте олар өздерінің дәстүрін бұзып, кәпірлер жағына шығып, өздеріне сенім артқан Темірдің ойлаған ойы зая кетеді. Темір 500 салт аттыны іріктеп алып, мықтап қаруланып, оларды қуып жетеді, ал оларға басшылық еткен Шаукалды Мубашшир-бахадүр өздерінің жігерлі, батыр қимылымен қолға түсіріп, басын кесіп ұлы мәртебеліге әкеледі. (Темір) тірі қалған өзге адамдарды алып келуді бұйырады және олардан: «Сендердің дін үшін соғысты тастап, кәпірлерге көмек көрсетулеріңнің себебі не?» — деп сұрайды. Олар өздерінің қасгөйлік іс-әрекеттерін мойындап, ұлы мәртебеліден кешірім жасауын өтінеді. Ол олардың күнәсін кешіріп, рақымшылық жасайды. Олардың бәріне де құрметті киімдер мен сыйлықтар беріп: «Елдеріңе қайтып, өздеріңнің ақсүйек мырзаларың мен әмірлеріңе айтыңдар, егер оларда сендер сияқты өз кінәларын мойындап, жауыздықтарын мойнына алып, бізге келетін болса, онда біз оларды бауырымызға тартып, ел жұртын өздеріне береміз», — деп бұйырады. Олар кеткеннен кейін жеңімпаз әскерлер Ушкуджан жерін алады, оның ел-жұртын шауып, өліктерінен төбешік орнатады. Осы кезде қази-кумуктардың әмірлері, ходжалары мен ақсүйек мырзалар ұлы мәртебеліге келіп, өздерінің күнәларын мойындайды. (Темір) оларды құшақ жая қарсы алып, қателіктерін кешіреді, әмірлерге құрметті киімдер және қымбат тастар мен белдіктер сыйлап, ал қалған атақты және қарапайым адамдарға құрмет көрсетіп, сыйлық береді және той жасап, бәрін де разы қош етіп қайтарады. Темір олардың қалыптасқан тәртіп бойынша кәпірлерге қарсы қасиетті соғысты үзбей жүргізіп, оларды діни сенім соғысына құлшыныспен бейімдеуге талап қояды. Олардың бәрі де көңілді және риза көңілмен елдеріне қайтады. Олардың кәпірлерге қарсы қасиетті соғысқа ұмтылысы арта түсті. Содан кейін Нергес атты қамал тұрды; (Темірдің әскерлері) бұл жерде де көп соғысты, көп халық қырылды, ақыр аяғында ол қамал да алынды. Олардың кейбіреулері таудың бөктерлеріне барып, сол жерде өздеріне бекініс орнатады. Әскерлер дереу атқа қонып, солай жөнеледі. Бекініске келгеннен кейін кейбір батыр жауынгерлер жәшікке шығып, арқанмен оларға асып түсті. Ақыр соңында бұл қамалды да жаулап алады. Мика мен Балу қамалдары да алынады; сонымен қатар Деркелу қамалын алып, осы жерден арбалы керуенге қарай кері бұрылады, сондай-ақ Зирих пен Килан аймақтарын өздеріне бағындырады, ал Қайтақ аймағының адамдары келіп, рақымшылық көрсетуін өтінеді. Бұдан кейін (Темір) Дербенд қамалын қайта жөндеп, мықтап бекітуді бұйырады. Бұл жерден ол кері қайтып, Ширван деген жерге келеді. Бұрында аталған жергілікті князь (мелик) Шейх-Ибрахимнің осы жолғы жорықта көрсеткен ерен ерлігіне орай ұлы той жасайды және тоғыздық (доқуз) сый береді. (Темір) бүл жерден шытып Кура өзенінің жағасына келіп, онда қос құрады. Ол Шейх-Ибрахимге есепсіз қайырымдылық көрсетіп, ханның киімін, алтын және қымбат тастар, бөрік пен белдік береді және әдеттегідей, оған сол ел жерді иелікке береді. Ол осында бірнеше күн рахатқа батып, көңіл көтереді. Одан шытып, ол Ақдам жеріне келеді, Мнраншах-бахадүр мырзаны Алинджак қамалын жаулап алуға жұмсайды. Рүстем бахадүр мырзаны онымен бірге жібереді, ал Джехан - шах бахадур әмірді сол өлкедегі әскер басы етіп, Алинджак жаққа жібереді.

Жеңімпаз әскерлердің Синда және Хиндустан иелігіне қарай аттануы туралы әңгіме. Темір Құдайдың қуатымен дүйім Дешті-Қыпшақтың Сарайдан, Азак пен Қырымға дейінгі барлық аймағын франктер шекарасына дейін өзіне қаратып, аса үлкен елдерді жауларынан тазартқасын, ол жеңіс туын желбіретіп өзінің атақ даңқын аспандатқан мекеніне, еліне немесе Самарқанға оралады. Зу-л-хиджа айын 3 (күні) (800 ж.17 YIII.1398) Темір Темір-Кұтлуқ—оғлан, әмір Едіге және қызыр-хожа-оғланнан келген елшілерді шақырып, оларға сәнді киімдер мен белдік сыйлап, той жасайды. Олар өздерінің төмендегі шарттардан тұратын парызын орындап: «Біз ұлы мәртебелінің қолдауына сүйенуші құлдар мен қызметшілерміз. Егер бұған дейін қастандықтың ізі біздің адал жүрегімізге сызат түсірген болса, біз ендігі әрі ақыл айнасынан осы әдепсіздікті көріп, аяғымызды аңдап басатын боламыз. Егер ұлы мәртебелі бір Алланың өзіне тән қасиетті басшылыққа алып, «Алла өткеннің бәрін кешіредің деп таныса, онда бұдан кейін біз мінәжаттықтың ұлы жолынан бір қадам да шегінбей, оны басшылыққа аламыз», дейді. Темір пәк көңілмен олардың күнәләрін кешіріп, өтініштерімен қабыл алып, оларға ханның және мемлекеттің сыйлықтарын ұсынып, елдеріне қайтуға рұқсат етеді. Сол күні парсыда Дарута еріксіз қалдырылған Шейх-Нүр-ад-дин бахадүр әмір келеді, ол ауланған аңдар, жақсы қарулар, соғысқа мінетін аттар, жүйрік қашырлар, әдемі киім-кешектер, сирек кездесетін тастар, алтын, әшекейлі заттар, хош иісті заттар мен оған арналған шынылар сияқты көптеген сыйлықтар әкеледі, оларды тізімге алып есептеп Темірге өткеріп беру үшін 3 күн уақыт кетеді. Шет жақтан келген елшілер, соның ішінде Қытайдан келген елші Тайзи-оғлан және Темір-Құтлұқтың елшілері сыйлықтарды тапсыру жиынына қатысып, сирек кездесетін бұйымдар мен заттарға тамсанып қарап отырды. Темір осы сыйлықтардың кейбіреулерін оларға сыйға тартады. Шейх-Нұр-ад-дин әмірдің еңбегі ықыласпен қабылданады және ол ханның шын құрметіне бөленеді.

Темірдің Хиндустаннан оралғаннан кейін Ирак пен Әзірбайжан жаққа жасаған жорықтары. 802 ж. (= ЗІХ. 1399 — 21. ҮІІІ. 1400) жеңімпаз әскерлер Хорасанға қарай қозғалады. Осы кезде жан-жақтан (әртүрлі) жағымды хабарлар келеді, соның ішінде өзбек (Дешті қыпшақ ред.) мемлекетінің ханы ұлысындағы Темір-Құтлұқ өліп, оның ұлысы бір-бірімен қақтығысып жатқаны жайлы хабар бар. Осы себептерден ол ұлыстың астан-кестеңі шығады.

Тәржімалаған: А. САҒЫМОВА





ШАРАФ АД-ДИН АЛИ ЙЕЗДИ

Йезда қаласында дүниеге келген Шараф ад-Дин Али Йезди Шахрух сұлтанның сарайында, сондай-ақ Фарста билік еткен (1415-1435 ж.ж.) оның ұлы Ибраһим сұлтанның қол астында сарай ғалымы, әдебиетшісі және эпистолярлі стильдің бірегей білгірі ретінде қызмет атқарды. Шахрух өлгеннен кейін (1447 ж.) Сұлтан-Мұқамед оған сарайдан кетіп, туған жеріне оралуға рұқсат береді. Шараф ад-Дин 1449 жылы Йезд қаласының маңындағы Тафт атты елді мекеніне қоныс теуіп, сол жерде 1454 жылы дүние салады.

Зафар-наме — Темір туралы тарихи мәліметтердің толық жинағы болып саналатын, сол заманда кеңінен тараған шығарма. Зафар-наме Шираз қаласында 1424 жылы аяқталады. Шараф ад-Дин Йездидің айтуы бойынша, бұл шығарманы хатшылардың көмегімен Ибраһим сұлтан жазған. Одан кейін туынды сол дәуірдің ең мықты стилистерінің бірі болып саналатын Йездиге тапсырылып, Йезди оны «жоғары стилге» сәйкес астарлап әрі көркемдеп, өңдеп шығарады. Қазіргі зерттеушілердің пікірінше, Зафар- намені жазудағы Ибраһим сұлтанның ролін Шараф ад-Диннің өзі асырып айтқан.

Өз әңгімесін жазуда Шараф ад-Дин Йезди Низам ад-Дин Шамидің «Зафар-намесінің» жоспары мен композициясын толығымен қабылдап, шығарма барысында қолданып отырған. Сондай-ақ ол Темірдің жеке жорықтары туралы жазулар мен күнделіктерді өзінің ізбасары Шамиге қарағанда кеңірек пайдаланған және Темірдің үнемі қасында болған парсы мен ұйғыр жазушылары қалдырған мұраларды негізге алған. Сонымен қатар ол «Тарих-и-хани» атты түрік өлең хроникасы туралы да айтады. Шараф ад-Диннің айтуы бойынша, жинақталған материалдардан екі ұштылық пен көмескілік байқалған жағдайда, барлық, мәліметтер сол заман адамдары мен жорыққа қатысқандар аузынан шыққан деректер көмегімен толықтырылып отырған.

Шараф ад-Дин Али Йезди өңдеген «Зафар-наме» - Әмір Темір туралы ең толығырақ әрі нақтырақ деректер жинағы болып табылатын Темір мен Темір әулетінің ресми тарихының екінші редакциясы.

1419-1428 жылдар аралығында Шараф ад-Дин Али Йезди тағы да Ибраһим сұлтанмен бірігіп, «Зафар-наме» шығармасына «Тарих-и джехан-гир» атты кіріспе жазды. Ол Шыңғыс хан мен оның ұрпақтарына арнап жазылған және «Мукаддамэ» - «Алғысөз» деп аталады.

ШАРАФ АД-ДИН АЛИ ЙЕЗДИ

«Зафар-наме»

Темірдің Тоқтамыс ханға қарсы соғысқа аттануы және құдайдың қуаты мен оны жеңуі туралы әңгіме. Қатал тағдыр Тоқтамыс қанды ақылынан айырып, ол Темірдің жасаған барлық жақсылықтары мен қамқорлығын ұмытып, Темірдің көмегі мен қолдауының арқасында билеп отырған Жошы ұлысы халқынан қалың қол жинады. Өлең жолдарынан: «Орыс, черкес, бұлтар, қыпшақ, алан, Қырым, Кафа және Азақ (тұрғындарынан), башқұрттар мен (Мокшиден. ред.) қыруар қол жиналды». Осындай ағаш жапырақтары мен жаңбыр тамшылары сияқты сан жетпейтін қолмен, 790-шы қолтырауын жылының (-111-30.XII.1388) қыс бастала ол Темірге қарсы жорыққа аттанады. Оны естіген Темір самарқан және кеште жиналған қолмен орталықтан шығып, Сақаржыда өз ордасын тігеді. Темір өзіне қарасты өңірден жеңіске жеткізетін қалың қол жинауды бұйырып көмекшілерін аттандырады. Сол жылы аяздың күштілігі соншалықты, аспан иығына тиын терісін жабылып, жер аң-тышқан терісіне оранғандай күйде еді. Сол уақытта Тоқтамыстың қалың қолын бастап келе жатқан Илыгмыш оғланның әскерлері Ходжент өзенінен өтіп, Уджук-Зернук түбінде орналасты деген хабар келеді. Темір бірден сол жаққа бағыт алады. Әмірлер мен нояндар одан өңірлерден жиналатын әскерді күте тұруын сұрайды. Өз дегенінен қайтпаған Темір «бүгінгі істі ертеңге қалдырма» деген нақыл сөзді басшылыққа алып, бір жағынан, құдайға құлшылық етіп қалың қолдың жиналуын күтпестен, аттың кеудесіне жететін қалың қарға қарамастан, өзінің жеке жасағымен (хассекиян) қарды бұзып, түнделетіп жолға шығады. *** Андугандық Мырза Омар-шейх өз өңірінен жинаған әскерімен бірге Ходжент өзенін бойлай жүріп отырып, Темірдің керуеніне келіп қосылады. Темір Күнче-оғлан, Темір-Құтлық-оғлан мен Шейх Али-бахадүрді әскер жасағымен жаудың жолын кесуге жібереді. Келесі күні, таң атып, күн шығысымен, жеңіс байрағы Анбар төбесінде желбіреді: соғыс ұраны айтылған соң, қызу айқас басталып кетеді. Жүрек жұтқан сарбаздар соғысты жандыра түсіп, теміршілер жағынан жеңіс лебі сезіле бастаған сәттен-ақ жау арқасын беріп қаша бастады. Жартысы айқас алаңында мерт болған жаудың тағы бір жартысы найзадан қорқып, Ходжент өзеніне атып кетеді. Қашып құтылғандардың алдынан жаудың жолын кесуге кеткен Мырза Омар шейхтің жасағы шығады. Жеңіске жетіп, жаудың артынан қуып келе жатқан қалың қолға қосылған олар жауды жан-жағынан қоршап алып, садақтың оғын жаудырып, найза мен шоқпар астына алады. Қоршауда қалған әскерлердің жанын Әзірейіл мәңгілікке әкетеді. Қолға түскен Бақшы Айды-бердінің басын шаппақшы болып жатқан кезде, өлімнен қорыққан ол өз атын айтады. Темір одан Тоқтамыс ханның жағдайын анықтап сұрағаннан кейін жақсы киім кигізіп, хандық рақымшылдығын білдіріп, сарайға қызметке алады. Темір Ордасын орнынан көшіріп, кері қайтады. 791 жылдың қырықтық (safra. ред.) айында ол Акарға (= 301-27.11.1389) тұрақтап, сол жерде аз уақыт болады. Көктемнің көк шуағымен жер әсем гүлдерге оранып, бақшалар гүлдей бастаған уақытта, жеңіске жеткен әскер жан-жақтан жинала бастайды. Мырза Мираншах патша сарайына Қорасаннан жиналған әскерімен келеді, сондай-ақ хан ордасына Балы, күндіз, Баклан, Бадах-шан, Құтталан, хисар және басқа да аймақ пен қалалардан келген әскер де жиналады. Темір Омар шейх мырзаға, Әмір Хаджи-Сейф-ад-динге және Ику-Тимурға Ходжент өзенінде өздерінің кемелері мен салдарынан көпір жасауды ұйғарады. Олар бұйрықты орындап, бірнеше жерге көпір салып, Темірге хабарлайды. Жылан жылына сәйкес келетін 1791 жылы (=2811-19.111.1389) ұлы мәртебелі құдайдың қуатымен жолға шығады. Өзен жағасына жеткен соң ол көкірегі қуанышқа толып, ұлдарымен және бар әскерімен бірге сол көпірлер арқылы арғы жағаға өтіп, Темір-Кұтлық-оғланды, Сүнжек-Бахадурды және Осман-бахадурды әскердің алдыңғы шебіне шығарады. Бұйрық бойынша олар алдына қарауыл жібереді. Олар жаудың қарауылын көреді де, өз әмірлеріне хабарлайды. Әмірлер алдын-ала жасырынып, жаудың әскерін күтіп жатады. Қараңғы түнде ештеңені сезбеген олар шырт ұйқыға кетеді. Бақытқа бөленген Темірдің жеңімпаз әскері түн ортасында шабуыл жасайды. Жау қолының көп бөлігі сол жерде қырылады, қалғаны қашқан бойы Арыс өзенінен өтіп, Тоқтамыс ханға келеді. Оның әскері Сауран қаласын қоршауда ұстап отырады, ал Чингирче, Ляд және Кушчи қаланы жау қолына бермеу үшін, бар күш-жігерімен тойтарыс беріп, тырысып бағады. Сауранға күші жетпеген Тоқтамыс Ясыны тонап, сол маңдағы далаға орналасады. Темірдің жеңіс туын көтерген әскері келіп жетті деген хабарды естіген Тоқтамыстың, оның әскерінің және барлығының қорқыныштан құты қашып зәресі ұшады. Өздерінің, қолдарындағы қару-жарақтың көптігіне қарамастан, Темір туралы сыбыс естіген сәттен-ақ тым-тырақай қашып, «қара шегірткедей» жан-жаққа тарап кетеді. Жаудың қашқанын естіген Темір Хад-жи-Сейф-ад-динді арбалы керуенмен Самарқанға жіберіп, өзі шұғыл түрде жаудың артынан қуып кетеді. Қолға тұтқын түсіру үшін ол Ходжа-Шейх-каучинді, Тублук каучинді, Қарахан-баһадурды, Аман-шахты және Дәулет шахты таңдаулы қырық адаммен алға жібереді. Сарық-өзен атты жерге жеткен кезде олар жау әскерінің артқы шебіндегі күзетші жасағына жолығып, олармен соғысады. Жаудың көбі өліп, біразы қашып құтылады. Жеңіспен оралған бахадүрлер шөл далада 100 отбасымен (ханеварлармен) қос құрған Қытба-тарханның үстінен түседі. Олармен соғысып, жеңіске жеткен Шанкүл-бахадүр сол рудың, оның малы мен табындарының иесі Қытба-тарханды тұтқынға алып, Ақ-сүме жерінде орналасқан жоғары мәртебелі патша ордасына жетеді. Темір бұл жерден жазық дала арқылы Урун-Чакыл жолымен Билан деген жерге келеді. Ол жерден Сарық-өзен мен Куруджуннан өтіп, Ал-Құшынға тұрақтайды. Темір Тоқтамыс-ханды артынан өзі қуып жетпек болады, бірақ нояндар мен әмірлер кеңесіп, патша алдына тізе бүге отырып, адалдықпен және тілектестікпен былай деді: «Жоғары мәртебелі патша, алдымен, Хызр-қожа-оғланға, оның ұлы Тұтлық-Темір-ханға және Ингатураға қарсы аттанып, оларды екінші рет бізге қарсы шықпайтындай етіп жазалап, содан кейін ғана Тоқтамыс ханға қарсы жорығымызды бастасақ деген ойымызды қабыл алсаңыз екен». Темір олардың пікірін қабыл алады.

Темірдің Дешті Қыпшаққа қарсы жорығы туралы. Сол 792-ші жылдың (=20.ХІІ. 1389-8.ХІІ. 1390) күзінде Темір Дешті-Қыпшақты басып алу жоспарын орындау мақсатымен олардың әскері мен оның құрамы туралы мәлімет жинауға кіріседі. Жанына күзет алып және құдайдың қуатымен ол Самарқаннан шығып, Ходжент өзенінен өтеді. Парсин мен Чинас аралығында Тәшкенде қыстап шығады. Сол кезде ол өзінің рухани және пендешілік ойларын жүзеге асыру үшін атақты Маслахаттың қабірінің басына баруды ұйғарды. Осы мақсатпен ол гүлденіп келе жатқан Ходжент қаласына жетеді. Шын ынта-тілегімен барлық ырымдарды орындап, мүдделілерге 10 000 кепек динар таратып, Тәшкенге оралады. Сол жерде оның денсаулығы сыр беріп, науқастанып қалады: ұстамалы ауруы қырық күнге созылып, әмірлер мен уәзірлері абыржып, уайымдайды. Біраз күннен кейін Темірдің денсаулығы орнына келіп, Мираншах мырза Қорасаннан өз әскерімен келіп, патша кілемін сүю бақытына ие болады; Темір әскер құрамына көңіл аударып, әмірлер мен нояндарды патшалық рақымшылдыққа бөлеп, барлық сарбаздарға сыйлық үлестіреді. Әскерді тәртіпке келтірген соң, Темір әр әмірге бір жол бастаушыдан береді; жеңіс туы тігілген орталықта Темір-Құтлұқ-оғлан, Темір-Мелік-ханның ұлы, Күнче-оғлан және Идигу-өзбек бастаушы болды. 793 ж. қыркүйек айының 12 жаңасында (=19.1.1391) күн Су құйғыштың 8 градусына іліккенде әскери керуен күзет күші мен бір құдайға сиынып жорыққа аттанды. Пір-Мұқамед-и-Жәңгір мырза мен Шахрух мырзаны Темір мемлекетті басқару үшін қалдырып, оларға Ла'л әмір мен Малкут әмірді көмекке береді. Осы ұлы жорықта ұлы мәртебелінің қосағы болу бақытына ие болған қажы-бек-Жеттің қызы мәртебелі ханым Шолпан-Мелік-ағадан басқа әйелдерінің бәрін Темір кері қайтарады. Жеңіске деген сеніммен және құдайдың қуатымен көтерілген жеңіс туына ілесіп әмір-түмендіктер, мыңдықтар (әмірлері), кошун (көш басшылары. ред) жорыққа рет-ретімен аттанды. Қарасемен жеріне демалуға аялдаған уақытта Тоқтамыс ханның елшілері келеді. Әмірлер мен нояндар оларды жақсылап жайластырып, (оларға) тиісті құрмет пен қошеметін көрсетеді. Жауған қар мен жаңбыр олардың бұл жерде бірнеше күн аялдауына себеп болады. Тоқтамыс ханның елшілері келді деген сыбыс Темір құлағына жеткен соң, ол оларды алдына алып келуді бұйырды. Жерді сүю ырымын жасаған соң елшілер ханға 1 сұңқар мен 9 жүйрік атты сыйға тартады. Темір сұлтандардан (қалған) дәстүр бойынша сұңқарды (өзіне) қолына алады, бірақ хандық абыройын түсірмей, аса көңілін аудармайды. Елшілер құрметпен әрі көнгіштікпен, әр түрлі кешірім сөздер айтумен, тізе бүгіп отырып, ата әмірлер арқылы Темірге Тоқтамыс ханның мына сөздерін жеткізеді: «Ұлы мәртебелім, сіз мен үшін әке орнына әке, жарылқаушым едіңіз, маған жасаған сансыз мейірімділік пен жақсылықтарыңызға айтар алғысымды сөзбен айтып жеткізу мүмкін емес, олардың мыңының бірін, ал көпшілігінің біразын жеткізе алсам да жетер еді. Егер патша ием ханға тән рақымшылдығымен және кішіпейілдігімен менің рақымсыз тағдырмен жамандыққа жетелеген адамдардың ықпалында жасаған, тіптен өзімді ұялтатын, әрі өкіндіретін ақылға симайтын қылығым мен орынсыз өшпенділігімді кешірсе, ол — бұрынғы жасаған жақсылықтарына қосылатын еді. Мен өз әлімді біліп, бұдан былай ырқыңызда болып, өзіңізге бас ұрудан бір сәтке де бас тартпай, әдеп сақтап, тіл алу шарттарын толығымен орындаймын». Сонда Темір оған былай депті: «Істің басында ол (Тоқтамыс) жауынан жасқанып, жаралы, әрі науқас күйінде бізге келгенде, оны өз ұлдарымнан баға көрмей қаншалықты мейірім көрсеткенімді (барлық) жұрт біледі. Әрі ол үшін мен Орыс ханға әскер жібердім және (сол үшін) қанша ат, сарбаз, мүлік пен қару-жарақ зая кетті. Онымен де қоймай мен оның елін Орыс ханның елінен бөліп алып, оған (Тоқтамысқа) бердім және ол Жошы ұлысының хан тағында билігін шыңдап, күшін нығайтып алғанша қолдау көрсетіп отырдым. Ұлы мемлекет — құдайдың ісі, бірақ оған себепші мен болдым. Мен оны әрдайым ұлым деп қадірледім, ол мені әке деді. Оның билігіндегі мемлекеті күшейіп, ол өзінің күш-қайратына сенген соң, жасаған жақсылықтар үшін (алғыс айту) парызын орындаудың орнына, балалық борышын ұмытып кетті. Біз Иран жеріне қол бастап жорыққа аттанып Парсы мен Иракты жаулап алумен айналысып жүргенде, ол антын бұзып біздің патшалығымыздың шет жақтарын тонауға әскер жіберді. Біз оның тіптен де қолдауға тұрмайтын, аңдаусызда, арсыздықпен жасаған қылығына өзі өкінер (деп күттік), бірақ билік шарабына мас болған ол жамандық пен жақсылықты ажырата алмайтындай болып басы айналды. Ол екінші рет әскер бастап келіп, алғы шептегі әскери тобын жіберіп, олар біздің жерімізді басып кірді. Біз дереу оған қарсы аттандық, ал оның әскері біздің қалың қолмен бетпе-бет келмей жатып-ақ қашып құтылды. Енді, міне, біздің ниетімізді біліп, өзінің әлсіздігін сезініп, кешірім сұрап отыр. Жасаған келісімдер оның тарапынан бірнеше рет бұзылғаны белгілі болғандықтан, біз оның сөзіне сенуден қалдық, құдайдың қуаты бір алланың пәрменімен құрған және сол үшін әскер жинаған жоспарымызды орындамауға қақымыз жоқ, содан кейін жасаған алла не бұйырады (көреміз) деп оның айтқаны: «Оларға барып айт, біз оларға күші жетпейтін қалың қолмен шығамыз және оларды ол жерден қорлап қуып шығамыз: олар қорқақ». (Бұл құранның XXVII сүресінен алынған сөз. ред.) Дегенмен, егер Тоқтамыс шынымен ымыр ата келуді қаласа, біз әмірлермен келіскеннен (жанқы) кейін қажеттілікті орындау үшін Әлібекті жіберсін. Той (жасау) дәстүрін атқарғаннан кейін ол елшілерге алтынмен әшекейленген шапан кигізіп, оларға жататын үй-жай тағайындап, құрмет пен қошемет салтын сақтап күтуді бұйырады. 16-шы сәрсенбі күні (=21.11.1391) құрылтай шақырып, ол ханзадалармен және әмірлермен кеңеседі де, Тоқтамыс ханның елшілерін алып, жақсылық нышанымен күннің сәтіне орай, қалың әскерімен жаулап алу жорығына аттанды. Ясы, Қарашық пен Сайраннан өткен соң, жазық пен шөл далада үш аптадай аялдама жасады. Ұзақ уақыт жолда жүргендерінен және сусыздықтан аттар шалдығып қалады. Бірінші жұмалының I бейсенбісінде (=6.1 V. 1391) Сарық-өзенге келіп аттарды суғарып, аллаға ризашылығын білдіреді. Су тасығанынан болып сол жерде бірнеше күн кідіріп, ақыры өткел тауып, дабыл қақтырып, өзенді кешіп өтеді. Сол түні Едіге өзбектің екі нөкері шөл даламен Тоқтамыс ханға қашып кетті. Темір олардың артынан қуғыншы жібереді, бірақ олар қуып жете алмайды. Жеңіс туын көтерген әскер шұңқырларда қалған суды ішіп, шөл даламен жүріп жылжып отырады. (Аталған) айдың 21-ші сәрсенбі күні (=15.V) олар Кішік тағ (кіші тау. ред) тауына келеді. Ол жерден қозғалып екі түн жол жүріп, жұма күні ұлық тағ (Ұлытау. ред) жеріне келіп тоқтайды. Жазық даланы көру үшін Темір таудың шыңына көтеріледі; дала көк майсаға оранған екен. Ол сол күнді осында өткізеді, (одан кейін) сарбаздарына тас жинап, сол жерге мұнара тәрізді биік белгі қоюды бұйырады. Шебер тас қашаушылар күндердің естелігін тасқа ойып жазады. Ол жерден қозғалып, жолда аң аулай жүріп, Иланшың (Жыланшық. ред) өзеніне келіп тоқтайды. Демалған соң, өзеннен өтіп, 8 күн дегенде Атақарағай (Атақарағай. ред) жеріне келіп жетеді. Жорыққа шыққалы бері 4 айдай уақыт өткендіктен, сарбаздардың ішетін азығы таусылады, ал көз жеткісіз жазықтық қай жағына да 5 айлап, 7 айлап (жол) жүрсең де, жолда елді мекен кездеспейтін. Сондықтан сарбаздарының ат, түйелерінің көптігінен толқып тұрған теңізге немесе айқай-шуға толы әлем сияқты үлкен қосында тапшылық пен қымбатшылық байқала бастайды. Бір қойдың батасы 100 кепек динар тұрса, шар'и 16 маңына тең едәуір салмақты нанның 1 маңы 100 кепек динарына дейін жетті және оның өзі табылуы мұң болған кезде Темір түмен басы әмірлерге, мыңбасы, жүзбасы мен ондық басшыларына арнап жарлық шығарып, қостағы бір де бір адам нан, шелпек, үзбе кеспе, кеспе, ришта, тұшпара және басқа да сол тәрізді тамақ жасамасын, піскен тамақ орнына тек арпадан жасалған шалап ішсін деген қолхат (қинама) алады. Әмірлер мұны жасап көреді және шар'и 8 маңына тең аң бар салмақты ұнның 1 маңынан, «мутр» деп аталатын көкөністі қосып жасағанда, 60 меске шалап шығатыны анықталды. Нәтижесінде әрбір сарбаз 1 меске шалапты қанағат етсін деген үкім шықты, бірақ көпшілігі оны қанағат тұтпай дала кезіп, тапқан құс жұмыртқасымен, жануарлармен және жеуге болатын өсімдіктермен күн көріп алға жылжи берді". II жұмалының 1-ші күні сенбіде (=6.V. 1390) Темір аң аулауды ұйғарып, қалың әскер қаумалап аң аулауға шықты. Мидай жазықты жан-жағынан қоршап алып, саны жетпес аңдар мен құстарды ортаға қаумалап жинап, екі күннен кейін олардан қырма жасады. Патшаның бақ жұлдызының арқасында, сарбаздардың сойған бұғы, сайғағы мен бұланы, жабайы құстарының санының көптігі соншалықты — осының алдында ғана болған тапшылықты ұмытып семізін ғана таңдап алып, арығын тастай берген. Айтпақшы, осы жазықта олар бұрын-соңды көрмеген, үлкендігі су сиырындай бөкен кездестіреді. Монғолдар оны қандағай десе, далалықтар бөлен дейді. Олар да көп сойылды және көп уақыт сарбаздардың тамағы ауланған аң етінен жасалды.

Темірдің Мұқамед Сұлтанды басты шепке аттандырғаны туралы әңгіме.

Әмірлер мен әскербасыларына алғыс білдіріп марапаттап алған соң, Темір алты шепке (авангард) аттандыруды ұйғарды. Мұқамед Сұлтан бахадүр мырза тізе бүге отырып өзін алты шепке аттандыруын сұрады. Мұндай жүректілік пен батылдық қатты ұнағаны соншалық, өтінішін қабыл алып, оны әскердің авангардына тағайындап, өз рахымшылығын білдіріп, қошемет көрсетті. II жұмалының 7-ші күні жұмада (=12. V. 1391) кәнігі жұлдызшылардың есебі бойынша күннің сәтіне орай, Темір авангардты алға жіберіп, оның үзеңгілесі етіп атақты ата әмірлерді тағайындайды. Осы уақытқа дейін қарсыласы жайлы ешқандай хабар-ошар болмады. Екі күн жол жүріп, ханзада мен әмірлер бес-алты жерде әлі сөне қоймаған оттың орны қалған жерге келіп тоқтайды. Тез арада ол туралы Темірге жеткізеді; ол тәжірибелі қолбасшылар алып, отты жаққан адамдардың ізіне түсіп қалай, қайда кеткендігін барлап білуге бұйрық береді және әскердің орналасу жайын жақсылап біліп алуды, сақтық ережелерін сақтап отыруды және жаңсақтық жасамауға тырысуды тапсырады. Жоғарғы мәртебеліден бұйрық алған ханзада мен әмірлер оны орындауға кірісті, күн-түн демей жортып, олардың ізін қуып жүріп отырды. Тобыл өзеніне жетіп, одан өткеннен кейін күзет орындарынан: біз 70 жерден оттың шаласын көрдік, бірақ қанша іздесек те ешкімнің ізін таппадық деген хабар келді.

Бұл хабарды тағы да Темірге жеткіздік. Оны естіген Темір орнынан қозғалып, алға қарай тез жүре бастады. Тобыл өзеніне жеткенде алғы шептен соң өзеннен өтетін салдың бұзылғандығы белгілі болды; сарбаздарға ағаш пен салындыларды жинап, салды қайта жөндеуді бұйырады. Темір өзеннен өтіп, алты шептегілерге келіп қосылады. Әскер жазық пен шөлді ат тұяғымен таптап келе жатты, бірақ еш жерде не бір із, не бір жау туралы белгі кездеспеді, және барлауға шыққанның бәрі шексіз даланы қанша араласа да, адам белгісін байқамады. Темір Шейх-Дәуіт Түркменді шақырып алып, бірнеше ер жүрек жауынгерді қосып, оны барлауға жібереді. Ол шөл далада, құмның арасында өскен, талай ұлы істерді атқарып, талайынан айрылған және тағдырдың суығы мен ыстығын көрген ер жүрек әрі тәжірибелі адам еді. Ол бұйрық бойынша шығып, екі күн бойы жедел жортып отырды. Екінші түні ол бірнеше күркелерді (лашық) көріп, төбешіктерге сарбаздарымен бірге бой тасалап қалады. Таң ата бастағанда лашықтың бірінен атқа мінген біреу шауып шығады. Жандарынан өтіп кеткенше күтіп отырып, аттының соңынан жүріп отырады да, оны қолға түсіріп, Темірдің алдына алып келеді. Темір оларға алғысын айтып, Шейх Дәуітті патшаның сыйымен марапаттайды, оған қорамсақ тағатын алтын белдік пен өзінің шапанын иығына жабады, ал тұтқыннан Тоқтамыс ханның жағдайын сұрайды. Ол (тұтқын) айтады: «Біздің елден шығып, осында тұрып жатқанымызға бір ай болды, бірақ хан туралы еш нәрсе білмейміз, ал бірнеше күн (бұрын) сауыт киген бірнеше салт атты келді. Бізге жақын жерде орман бар, олар сол жерде, бірақ олар кімдер екенін біз білмейміз». Темір Эйд қожаға 60 сарбазбен барып, аталған адамдарды тауып (өзіне) алып келуді бұйырады. Эйд қожа адамдарды алып келеді. Ол (Темір) Құмар жасауылға 20 аттыны алып, ормандағы 10 адамды тұтқындап алып келуді бұйырады. Құмар бұйрық бойынша жолға шығады. Оларға жете бере қақтығыс басталып, олардың біразы өліп, біразын колға түсіріп, Темірге алып келеді. Олардан Тоқтамыс хан туралы мәлімет алған соң, талай жерде тоқтап, талай асулардан, талай өзендер мен көлдерден өтіп, II жұмалының 24-ші күні дүйсенбіде (=29.V. 1391) Жайық жағалауына жетеді. Жол бастаушы Темірге бұл өзенде үш өткел бар екендігін айтады: біреуі Айғыр елі, екіншісі — Бур кешіт, ал үшіншісі — ең кішісі — Шампа кешіт. Бірақ ақиқат пен ақыл ойдың иесі, сезімтал Темір бұл өткелмен өтуге болмайтындығын ескертті, себебі дұшпанның қоршауында қалуымыз мүмкін, сондықтан - өзенді өрлеп барып, бір аллаға сыйынып, өзенді кешіп өту қажет деді. Сөйтіп әскер дереу қозғалып өзенді өрлеп барып, аттылы да, жаяу өзенді кешіп өтеді. Сан жетпес қол екі күн бойы үлкен өзеннен сәтті өтіп шығады. Тағы да 6 күндей қона, түней жортып отырып, Самұр өңіріне келіп жетті. Жеңіс туын көтерген әскердің алға кеткен сақшылары жау әскерінің дуылдаған дауысын естіп, оны Темірге жеткізеді. Осы кезде Мұқамед сұлтан жаудың бірін қолға түсіріп, Темірге алып келеді. Одан жау әскерінің жағдайы туралы сұрағанда, ол елдің басым бөлігі осы жерде болып Темірдің келе жатқандығын естіп, көшіп кеткендігін айтады. Жаудың қай жерде екенінен хабардар болған соң, сарбаздар өз мыңдығынан және қосынынан бөлініп кетпесін және түнде от жақпасын деген жарлық берілді. Кейін әскерді сапқа тұрғызып жұп-жұбымен алға қарай жылжыды. Ұлы мәртебенің қосыны Ик (Жайық болуы мүмкін. ред) өзенінің бойына тұрақтады, Темір 1-ші күні дүйсенбіде (=4.VI.1391) таң атысымен атқа қонып көпірге келеді де, алдымен көпірден авангард өтсін, әскердің негізгі тобы толығымен өткенше сонда болсын, ол сол және он қанаттағылар суға секіріп, кешіп өтуге бұйрық береді. Ол өзі көпірден өтіп, әрі қарай жүреді. Осы кезде қарауыл жаудың үш адамын қолға түсіріп алып келеді. Темір олардан жауап алады, сондағы олардың айтқаны: «Тоқтамыс хан сіздердің келе жатқандарыңызды білмеген еді, тек Едігенің екі нөкері сіздің ордаңыздан қашып мұнда келіп, ен даланың құмы мен ағаш жапырағынан да көп әскеріңізбен сіздің келе жатқаныңызды жеткізді». Оны естіген Тоқтамыстың көкірегі жанып, басынан буы бұрқырап, «Мен одан екі есе көп әскер жинаймын» деп жан-жаққа жар салып, оң мен сол қанат әскер жинап, енді қырық көлге тұрақтап, тағы да әскер жинауға жібердің. Тоқтамыс хан деп сенген Темір Жайық өзені өткелдерінен ұтымды сәтті күтіп сол жолдарда тосып жатады. Бірақ Темір, құдай сақтап бұл жағдайды алдын ала ескеріп, өзенді кеуделей өтуді дұрыс көрген. Тоқтамыстан айласын асырған Темір жеңіс туын қолға ұстаған ұлы қол түгел жиналғанша сол жерде аялдап күтіп отырды. Он және сол қанатты сапқа тұрғызып, ол жауынгерлерден келесі қадамға дайын тұруын ескертіп, мәртебелі қосының шеп шеңберін жіппен өлшеп шығып, ор қазып бекінуін әрбір жауынгерге тапсырады. Қол бұйрықты орындап, алдын-ала сақтану шараларын жасап, түнді сол орында өткізеді. Келесі күні күн шыға тағы да жолға шықты, әр жерге тоқтаған сайын сақтық шараларын бұлжытпай орындады. Темір барлық әмірлермен түменбасыларынан бастап жүз басына дейін жинап алып, оларға тағы да үлкен мейірімділік көрсетіп, қошеметтеп, сыйлы киімдер кигізіп, сарбаздардың әрқайсысының (атағына қарай) оларға сауыт таратады. Осы жорықта олар үлкен саз балшықты жерге келіп, одан үлкен қиыншылықпен өтіп алып, дамылдайды. Сол күні сақшы сарбаздар жау әскерінің 3 қосыны көрінді (дегенді жеткізуге) кісі жібереді, одан кейін олардың артынан және бір топ көрінді деген хабар жетеді. Темір атқа қонып, алға ұмтылып, әскеріне әскери шеп бойынша сап түзеп, он және сол қанат бастап алға қарай жылжуға бұйрық берді. Сол кезде жаудың бір сарбазын қолға түсіріп алып келеді де, мән-жайды сұрап алған соң, оны өлтіреді. (Темір) Сүнжек бахадүр мен Арғын шахты жаудың әскері туралы ақпарат жинауға жібереді. Бұйрықты орындау үшін олар жолға шықса, алдында көрінгендер кері қайтып кеткен екен; олар (жіберілгендер) қанша іздесе де, жаудың ешқандай ізін кесе алмайды. Олар қайтып келген соң Темір бұл істі Мүбашширге тапсырып оған жау туралы қандай да болмасын мәлімет алмай қайтып оралушы болма деп бұйырады. Мубашшир қасына бірнеше ер жүрек сарбазды ертіп асығыс аттанып келе жатып орманға келгенде, алыстан шығып жатқан түтінді көріп қалады. Нақтылап құлақ түргенде ол тағы да шу естиді де, олардың аз-көптігін аңдап білу үшін барлауға адам жібереді. Бұл жау әскерінің жасағы екендігін анықтаған соң жауға шабуыл жасайды. Темірдің серіктері мен жақтастарын әрдайым жебеп жүретін құдіреті күшті құдай қолдап, жеңімпаз қол жауды жеңіп, олардың 40 адамын тұтқындап, сұлтанның алдына алып келеді. Темір Мүбашширге патшалық, рахымы мен ізетін көрсетіп, онымен бірге болған жасақты да назарынан тыс қалдырмай, сыйлық (укулька) таратты, ал тұтқындардан Тоқтамыс хан жайын сұрап білді. Олар мынаны хабарлады: «Тоқтамыс хан жар салып, әскеріне қырық көлге жиналуды бұйырды; біз, оның құлдары, бұйрық бойынша сол жерге бардық, бірақ өзін таппадық және уақытында келмеуінің себебін де білмедік. Осы себепті біз осы сәтсіздікке ұшырағанға дейін дала мен орманды кезіп жүрдік». Олар білгенінің бәрін айтып болған соң, Темір оларды өлтіруге бұйрық берді. Сол уақытта ұлы мәртебеліге Мамақтың жаралы ұлын алып келді, ол, тізе бүгіп отырып, мынаны айтты: «Мен сарайдан шығып ханға бет бұрдым, бірақ уәделескен жерден оны жолықтырмадым, басқасын білмеймін». Жаулап алушы Темір сақшы қызметке Хамид әмірдің ұлы Жәлел, Неди-ле-дарқан, Мүли, Сайын Темір және бірнеше ержүректі қосып, оларға (мынадай) бұйрық берді: «Жаудың қалың қолын көре қалсаңдар, егер олардың саны көп болса, оларды қыр соңдарыңа түсіріп өздерің кері қарай қашыңдар. Болған жағдайдың бәрін маған дереу жеткізіңдер». Жәлел әмір, басқа әмірлер мен ержүрек сарбаздар бұйрық бойынша жолға шығады, саз-балшық пен өзендерден өтіп, жаудың қалың қолын көреді. Олардан 15 адам бөлініп шығып, оларға жақындайды. Ол жақтан Сайын Темір шығып сөйлеседі де, қайтып келеді. Бұл жағдайды Темірге жеткізу үшін Мүлиді жібереді. Ол суыт жүріп сұлтан ордасына келеді де, болған жағдайды айтып береді.

Күзетші сарбаздар қақтығысы және Еку-Темірді өлтіргені туралы әңгіме. Бұл жаңалық Темірге жеткен соң, ол Еку-Темір әмірге бірнеше ержүрекпен (баһадүр) жаудың орналасқан жері, олардың саны жайлы мәлімет жинап келуді және барынша сақ болуды бұйырды. Әйгілі әмір бұйрықты орындауға асығып, жолға шықты, күй балшық пен қос өзеннен өтіп, Жәлел әмірге, Хамиттің ұлына және басқа да сақшы жасақ тобына келіп қосылды. Әрі қарай жүріп отырып, ол қарауыл төбеге шығып, барлау жүргізіп тұрған жау әскерінің жасағын байқайды да оларға қарсы бірнеше қайтпас батыл сарбаз бен жазалаушыны жібереді. Олардың қимылын байқап қалған жау әскері төбені тастап кетеді де сақшылар олардың орнына қарауыл төбеге көтеріледі. Жау төбенің арғы бетіндегі жыра бойына орналасып, сап құрып, айқасқа дайындалып, сауытын киіп, мықтап қаруланып, ыңғайлы сәтті күтіп жатқан аттылардың 30 қосынын көреді.

Бұны көріп байқаған соң, олар сол тұрған орнынан Ику-Темірге белгі берді, ол болса бірден сол жаққа беттеп төбенің басына шығып, жаудың қолын көзімен шолып шықты. Жау әскерінің саны басым болғандықтан, олармен тура айқаспай, сезік алдырмай өзендерден өтіп, кері қайтуды ұйғарды. Ал өзі бірнеше адамымен артта қалады. Дұшпан оларға келетін көмектің алыста қалғандығын және жол бойы өзен мен құм-саз екендігін ескеріп, Ику-Темірге қарсы шабуылға шықты. Ол өзінің ерекше ержүректігі мен батылдығының арқасында кейін шегінудің орнына садақ оғын жаңбырша жаудыртып, бірнеше қосынға тойтарыс берді және осындай қажырлығының арқасында жеңімпаз қол шығынсыз өтіп шығады. Дәл осы кезде оның атына оқ тиіп, өзі де жараланады. Жарасына қарамастан, ол өзенді атымен кешіп өтеді. Аты әлсіреп құлаған кезде, оған басқа ат жетектеп әкеледі. Ол атына мініп үлгергенше, ол атына да оқ тиіп, өледі. Жаудың әскері оны қоршап алады, бірақ ержүрек батыр атсыз қалса да, ақырына дейін айқасып, жауға кім екендігін білдірмей, шайқас үстінде мерт болады. Жаудың бағы жанған осы бір қаралы сәтте Керімәлік Ядгар-барластың ұлы Рамазан қожа мен Мұқамет арлат сынды батырлар да қаза табады. Осы кезде Темір аз ғана сарбазбен өзен жағасына келеді; ұлы мәртебелімен бірге оның үзеңгілесі қажы-Сейф-ад-дин әмір мен Жейқаншах әмір еріп келеді. Бас қолбасшының әмірімен әскер өзеннен асығыс өтіп, садақ оғын жайша боратып, жауды қуып шығады. Осы шайқаста Хамиттің ұлы Жәлел жаудың үш қосынына 30 адаммен қарсы шығып, батырлық пен қажырлық танытып, батырлық пен қайсарлықтың үлгісін көрсетті. Ол арқырай кісінеген, желдей жүйрік, үрей мен қорқыныш жалын (кутас) желбіреткен қара тұлпарға мініп, дабыл қақтырып, шаба жөнелді, тартылған садақ пен ысқырған оқ дауысы жаудың зәресін ұшырып, құтын қашырды. Неділе де батырлықпен шайқасты, Тотай Мереннің ұлы Шахмелик те бар күшін салды. Алты қанатты Баязит те өзінің ерлік борышын атқарып, жаудың үш адамын тұтқындап алып келді. Темір келіп, жеңімпаз қосқа тоқтап, осы жан түршігерлік шайқаста қайтпас қайсарлық танытып жауынгерлік міндетін батылдықпен орындаған сарбаздарына қошемет көрсетіп, дархандық жарлық шығарып, ясаулдарға10 оларды ұлы мәртебелінің ордасына кедергісіз кіргізіп, олардың өздері балаларының тоғыз ретке дейін жасаған кемістігі11 кешірілетін болсын деп бұйырды. Қиналып өлген Ику Темірдің туыстарына көптің алдында құрмет көрсетті және Қалшығайдың ұлы Шахмәлікті де хан назарынан тыс қалдырмай, оған тиісті лауазым (pax) беріп, Ику-Темірдің міндеттерін жүктеп, оған үлкен мөр мен парванэ мөрін табыс етті. Алты ай бойы солтүстікке қарай бағыт алып келе жатқан жеңімпаз әскер кеш батып үлгермей жатып, таң сәрісі байқалатын жерге келіп тоқтайды. Осы себепті басты шариғат ережесі бойынша күн солтүстік шоқ жұлдызы астында болған уақытта кешкі намазды оқу міндетті болмады. Темір одан кейін бұл жерден шығып, жеңіс семсері мен бақыт туын көтеріп, бір төбеге келіп тоқтайды. (Келесі таң сәріде) Темір жорығын ары қарай жалғастырады. Тоқтамыс хан Темірдің әскері қуып жеткенше тоқтамай жүріп отырды, ал жаудың қарауыл күзеті күн сайын кездесіп отырды, бірақ олар кері бұрылып, жөнеле беретін болды, олар тоқтамай жүріп, жазық дала алыстай берді. Темір ханзадалар және нояндарымен де ақылдасып, Омар шейх мырзаға 20000 салт аттымен алға шығып, оның (Тоқтамыстың) жолын кесуді бұйырды. Және де онымен (Омар шейхпен) бірге Сүнжек, Сұлтан-Санжар, Осман Әмір, Хасан Жандар мен басқаларды бірге аттандырды. Олар бұйрықты орындауға кіріскен екінші күні екі жағынан авангард шықты деген хабар келеді. Темір оны ести салысымен, әскерін сапқа тұрғызып, жұлдызынан пәрмен тілеп және жеңіске деген шексіз сенімімен жауға қарсы ұмтылды.

Әскерді орналастыру, батыр сарбаздарды әскери тәртіпке келтіру және ұлы шайқас туралы әңгіме. Қой жылына сәйкес келетін 793 жылдың реджет дүйсенбі күні (=18.VII.591) 6 күннен кейін күн айыққан соң, жаулап алушы Темір Құндызша жерінде әскерді орналастыруға араласып, оны әскери тәртіпке тұрғызуға өзі тікелей кірісті. Ол бұрын-соңды ешкім естіп-білмеген және көрмеген 7 корпус (кул) жүйесін іске қосты. Бұл сияқты ойлар (тең) тек құдайдың жазғанымен және құдіреттің қолдауымен ғана іске асады, себебі қасиетті 7 санының өзінде құранның 7 сүресіне" енген көп құпия бар. Бір корпусқа Сұлтан Махмұт ханның атын береді. Оның құрамына семсерлесуді жете меңгерген жауынгер әрі батыр сарбаздар ғана кірді. Оның тізгінін Сүлейменшах әмірге ұстатты. Бас корпусты таңдап, оны ханзада Мұқамед Сұлтанға берді, ал оның қапталы мен шептерін арыстаннан айбатты ержүректер және жаудың қатарына қырғидай тиетін тәжірибелі сарбаздармен күшейтті. Әскер ішінен таңдап алынған ержүректерден тұратын 20 қосынды ол өзінің қасына қалдырды. Және қызу соғыс үстінде екі жақтың сарбаздары бір-бірімен айқасып жатқанда әскерінің біріне көмек қажет бола қалса, көмекке дайын, іске әзір болу үшін, бас корпустың тылына орналасты. Он қанатқа Мираншах мырзаның атын беріп, екінші корпусты қойды; алдыңғы жақтан қалқандары мен қаруларын дайын ұстаған Мұқамед Сұлтаншах ханзаданың сарбаздары орын алды. Оң қанаттың шебінде (канбул) жақсы сап түзеген, ерлік үшін жанын қиюға дайын қалың қолымен қажы-Сейф-ад-дин әмір орналасты. Сол қанатқа Темір басқа корпусты қойып, оны Омар-шейх мырзаның қолына берді. Ал сол қанаттың шебіне Бердібек-Сарбуаз бен Худадад Құсайын батырлар жүрек жұтқан батырларымен шайқасуға дайын тұрды. Оң және сол қанат әмірлері — төменбасы, мыңбасы және қосын әмірлерінің әрқайсысы өз орнында, сарбаздарын сапқа қойды, жаяулар да, аттылар да қалқандарын ұстап, соғысқа қасқайып дайын тұрды. Жау жақтан сақшы қарауылдары көрінді. Тоқтамыс хан өз әскерінің орта және шеткі жағына Жошы ұлысының ханзадаларын: Таш-Темір-Оғлан, Бек-Ярық оғлан, Илытмыш-оғлан, Бек-Болат оғлан, Әли оғлан, Женте оғлан және басқаларын, олардың қатарында әмірлер мен нояндар - Әли, Сүлеймен- сопы-Қоңырат, Наурыз Қоңырат, Ақтау, Ақ Бұқа, Орысшық-қыят, Иса-бек, Едігенің үлкен атасы, Хасан-бек-сарай, Көк-бұқа, Яглыби- Бахрин, Қоңыр билер мен Жошы ұлысының басқа әмірлері мен әскербасыларын қойыпты. Ол оларды сап түзеп (ясал)12 әкелген. Қарғыс атқан бұл майданға келген жаудың әскерін саусақпен санап салыстырып не шамалап есептеудің өзі миға қонымсыз еді. Жаулап алушы Темір өзі қарсыласынан биік тұрғанын сезініп, және өзінің шексіз батырлығына сеніп, әскеріне ат арқасын суыту үшін қос тігуді бұйырады. Осы оқиғаға куә болған Тоқтамыс хан жеңімпаз әскердің сабырлығы мен өрескел батылдығына, дұшпанға деген немқұрайлылығына таң қалады. Бәрін байқап көріп, зәресі ұшқан ол, өз әскерін тәртіпке келтіре бастайды. Екі жақтың әскері алғашқы қатарларын бір-біріне қарсы қойып қарағанда, жаудың әскері Темірдікіне қарағанда, оң және сол шетінде бірнеше қосыны артық болып көрінді. Алла тағала қолдап, әскерінің көптігі мен қаруына емес, әрдайым жаратқанның пәрменімен рақымына сиынатын Темір, өзінің кез-келген шайқас кезінде жасайтын әдетіне салып, атынан түседі де, екі рет шын көңілімен құран сүресін оқып, жеңіс пен сәттілік бере гөр деп бір алладан пәрмен тіледі.

Ол құдіреті күшті бір алладан пәрмен тілеп әулиесіне сыйынып, алланың шексіз рақымшылдығына бас егесін, атына мінді де, алға қарай жүрді. (Жау) әскерінің құтын қашыратын ержүректер мен батырлар көкті жаңғырықтырар өктем үнмен алланың атын айтып, исламның биік туын Тауешкі шоқ жұлдызына дейін көтерді. Екі жақтан да дабыл қағылып, айқай шуға ұласқан дауылпаздардың даусынан даланы әскери ұрандарының (сүрен) үні басып кетті. Сол сәтте, бұрын айтылғандай, Темірдің күннен күнге күшейіп келе жатқан қуатын мадақтаушы, айбындылық пен сәнділіктің белгісі — бұтақты еменнің бір бұтағы, әулиелік пен сәуегейліктің жаршысы сейіт Береке бас киімін алып көкке қолын жайып, бір алладан жеңіс тілеп, өзінің әулие атасы ұстанған рухани ережені бұзбай, шын ниетімен: «О, Алла тағалаға құлшылық етушілер! Құдайдың сіздерге деген рақымшылдығын ұмыта көрмеңдер! Адамдар сендерге қол көтергісі келгенде, ол олардың қолын қақты. Алладан именіңдер, құдайдың шын құлдары оған құлшылық етіңдер!». «Жаудың жүзі күйсін», — деді де, дұшпанға қарай топырақ шашып тұрып, Темірге бұрылып: «Алған бетіңмен жүре бер, жеңіс сенің жағыңда!», — деп батасын берді. Сол сәтте екі жақтың ержүрек батырларының тегеурінінен соғыс жалыны лаулап, ұрыс-шайқас оты өрши түсті. Қажы Сейф-ад-дин, жеңімпаз Темірдің бағына жарай алға шығып, семсерін суырып өзіне қарсы тұрған жаудың сол жақ қанат әскерін ығыстыра бастады. (Темірдің) әскерінен басым түскен жаудың бірнеше қосындары қажы Сейф-ад-дин Әмір жасағының артынан соққы бермекші болды. Жеханшах-Бахадүр оны байқап қойып, жау әскерінің алдынан шығып, жарқылдаған семсер жұмсап, жалын бүріккен найзаларымен тойтарыс берді. Құлыншақ-бахадүр да шабуылға шығып жаудың бір қосынын шегіндірді. Мираншах тұлпарына қамшы басып, даланың алыбындай алға ұмтылып семсерін ерлердің қанына бояп, лағыл тастың үстіне айналдырса, қылышы Канопус жұлдызындай қызыл қанға боялып, иемен сердолигіндей жарқылдады. Ер ханзада жалғыз тегеурінмен-ақ бірнеше аттыны ұрып түсіріп, оның әскеріне қарсы тұрған жау жеңіліп, кейін шегінді. Қыпшақ қосынын батап, алға шыққан Осман-бахадүр жаудың үш қосынына қарсы шығып, кескілескен айқас үстінде аттан құлады. Темірдің бақ жұлдызының арқасында ол атына қайта секіріп мініп, дұшпанның алдыңғы (қарауыл) шебіне шабуыл жасап, бей-берекесін қашырды. Соғыс майданының ірісі Шейх-Әли-бахадүр айдындағы қолтырауындардың арпалысындай ерліктің нағыз кереметін көрсетті; Мұқамед Сұлтан мырза бас корпустан алға қарай жылжып, жау әскерінің ортасына тойтарыс берді, ал батырлық әлемінің орман жолбарысы Омар-шейх мырза қуатты қолының күшімен сол жақ қанаттан тиісіп өзінің жай отындай семсерін сілтеп, ерлік пен батырлық борышын орындап, дұшпанды қырмандай қырып, қашуға мәжбүр етті. Бердібек пен Худадад Құсайын ер қанаттарын қомдап ұмтылып, жаудың оң жақ шебін (канбул) талқандады. Жеңімпаз әскердің барлық әмірлері мен көсемдері қарсы тұрған әскерімен қоян қолтық шайқасып, майдан алаңын дұшпанның қанына бөктірді. Жаудың денесін жасырып жатқан қалқандар мен сауыттары оқ пен қылыш соққысынан тесіліп, жырым-жырымы шыққан, ал ешкімге бас имейміз дегендердің бастары мен басшылардың мойындары ауыр шоқпардан үзіліп, арқанға ілініп қалған. Әскерінің әлсіздігін байқап, Темірмен соғысуға күшінің жетпейтіндігін сезінген Тоқтамыс хан тұрған орнын тастап Омар-Шейхке барады. Оның әскері сапында екендігін байқап, Шейх-Темір-бахадүр мен сулдуздықтар мыңдығына барып, әмірлері мен ержүрек батырларын соңына ертіп шайқасқа араласады. Шейх-Темір-бахадүрдің түмені оларға мыңдап оқ жаудыртса да, кері қайтудың орнына жаужүрек әскер ерегісіп, бастарын өлімге тіге отырып, қылыш шоқпарларын қолға алып, ұрандатып, ақырында жеңіске жетті, көптеген сұлдыздарды қырып, олардың ортасынан қақ жарып өтіп, Темір әскерінің ту сыртына келіп сап түзейді. Оны байқаған Омар-шейх батырлық пен қажырлықтың үлгісін көрсетіп, әскерінің жартысын қасына алып, солай қарай жүрді. Тоқтамыс ханға қарсы алдынан қалқан тобын құрып, соғыс отын жандырды. Сол сәтте Темір Тоқтамыс ханның қашып бара жатқан әскерінің соңынан қуды. Чеке-тавачи оған Тоқтамыс хан бірнеше әскери тобымен (біздің) жеңімпаз әскерді басып өтіп, оның ту сыртынан сап түзейді. Омар-шейхтен осындай хабар келген кезде патша бұл жағдайға ойланып қалады. Темір бірнеше ержүрек жасақпен оларға (жауға) қарай лап қояды. Желбіреген жеңіс туын көрген кезде Тоқтамыстың табандылығы бірден жоқ болады. Абыржып қалған ол тәж бен тақтан үмітін үзіп, тек қара басының қамына көшкен ол астындағы тұлпарының тізгініне ерік беріп, жан тәнімен, майдан алаңынан қашып құтылады. Жарылқаушысының жасаған жақсылықтарын ұмыту маңдайына сор болып жабысқан ол ақыр аяғына дейін күресудің орнына қашып құтылуды жөн деп тапты. Жеңіліп, талқандалған Жошы ұлысы өздерінің осы өмірге келгендеріне өкінді. Тоқтамыс хан мен оны қолдаушылар жоғарыдағы нақыл сөзде айтылғанды басынан кешіріп, «өз қылығы үшін жазаланып, жасаған ісі өкінішпен аяқталған» соң, Темір жеңіс қосын тігіп, құдіретті аллаға тағзым етіп, киеліге сиыну парызын орындады. Ұлы ханзадалар мен даңқты әмірлер жеңіс тұғыры алдында тізе бүгіп, оны ұлы мәртебеліні жеңісімен құттықтап, ұлы жеңіс тойын тойлады (нисар). Құдіретті Темір оларды құшағына алып, әмірлер мен жеңімпаз әскердің батырларына әр түрлі сый құрмет, қошемет көрсетіп, патша көңілден түрлі сыйлықтар таратты. Одан кейін әскердегі әрбір он адамнан жетеуін таңдап алып, бастарына өлім жазасы бұйырған қашқындардың соңынан жібереді. Олар, бұйрық бойынша найзағайдай шапшаң жүріп, дұшпанның ізіне түседі, ал дұшпанды алдынан Еділ өзені, артынан өлім қылышы күтіп тұрды. Олар үшін артында шегінер жері, бас сауғалайтын елі жоқ, алдында көрден басқа кірер тесігі жоқ. Тұңғиық терең Еділдің суы бастан асса, арттағы жалаңдаған қылыш пен семсер мойын тұсын меңзеп тұр. Осылайша екі оттың ортасында қалған олар үшін суға кетіп өлсе де, желге ұшып жоғалса да бәрібір еді. Әрине олардың біразы осы апат аузынан қашып құтылуы құтылды, бірақ әйелдері мен балалары, дүние мүлкімен қару-жарағы жеңімпаз әскердің қолына түсті. Тоқтамыс ханға бұрыннан қарсылас болып жүрген Жошы ұлысының әмірлері: Күнше-оғлан, Темір-Құтлық — оғлан мен Едіге одан қашып, Темір ордасынан бассауға тауып, онымен жорыққа бірге аттанып, қасында болды. Темір патша көңілімен оларға төтенше қошемет көрсетті, ілтипат жасап отырды және олардың мәртебесіне лайық асыл тастармен әшекейленген белбеу, аса бағалы киім және жүйрік тұлпар сыйлады. Алланың әмірімен жеңімпаз ту жеңіс желімен желбіреп, Тоқтамыс хан «өз басын алып қашқан құтылады» дегендей өлімтікке айналып, бар айласын жұмсап, өлімнен қаншама қашып құтылғанымен, Жошы ұлысының күлі көкке ұшқан тұста Жошы мен Едігенің қос ұрпағы, Темір тағының алдында тізе бүгіп, былай деді: «Егер ұлы мәртебелім жарлық етсе, біз, құлдар, өз ел жұртымызды (ел) жинап, осында алып келеміз». Темір онымен келісіп, бұдан былай олардың елі мен адамдарына қысым көрсетілмесін және хан (тан) атағы өздерінде қалсын деп әрқайсысына жеке-жеке жарлық шығарды. Жарлықты қолына алып қуанышқа бөленген олар ел жұртын жинастыруға аттанады. Жаулап алушы Темір жауының соңынан қуып кеткен әскеріне қосылу үшін жолға шығады. Еділге келіп, Уртүге жазытына қосынын тігеді. Өз елін іздеп шыққан Темір-Құтылық көрсеткен қошеметтің иісіне мас болып, Жошы ұлысын басқармақ үшін, халқын жинап алады да, Темір алдында алған міндеттерін ұмытып, оны орындаудан бас тартып, өз жұртын бастап далаға бет бұрады. Едіге де өз адамдарын тауып, қасына қаумалаған жұртын (елін) айналысына жинаған соң, опасыздықпен шартты бұзып, басқа жаққа кетеді. Күнше-оғлан өз халқының біразын жинап алған соң айтқан уәдесінде тұрып, Темірдің сарайына оралады да, оның жеке жиындарына қатысып, ұлы мәртебелінің мейірімі мен рақымына бөленеді. (Темірдің) бұйрығы бойынша жан-жаққа жіберілген әмірлер мен жауынгерлер ат, түйе, өгіз, қойы бар тәмам олжамен және арба толы құлдар — қыздар мен балаларды алып келеді. Еділ аралдарынан пана іздеген дұшпанды тұтқындап, (қосқа) алып келді. Осы ұлы жеңісте жеңімпаз әскердің батқан олжасының молдығы соншалықты, оны сөзбен айтып не жазып жеткізу мүмкін емес еді. Азық-түлігін әреңге тауып жүрген ұлы мәртебелі орда төңірегіндегілерге тиген жылқы мен қойдың көптігі соншалықты, оларды айдап әкелуге шамасы келмей, біразын жолда қалдырды... Темірдің қосынындағы хор қызындай сұлулардың ішінен Темірдің бір өзі үшін сайлап алынғандардың саны 5 мыңға жетті... Сөйтіп Темір бір алланың қуатымен Жошы хан мен оның ұлдарының құрған хандығы мен сұлтандығы орталығында әлемдік билеуші (миродержавия) тағына отырып, рахаты мол бақытты өмір сүрді. Осы жерде ол көңілі шат, әрі бақытты 26 тәулігін өткізді.

Темірдің Дешті-Қыпшақтан өз астанасына оралуы туралы әңгіме. Алла тағаланың көмегімен осы ұлы жеңіске жетіп, далада да, аралдарда да қарсыласар дұшпаны қалмаған соң, әділ биліктің тұғырын орнату үшін әмірші Темірдің жеңіс туы Самарқан жеріне қарай бағыт алады. Жеңімпаз әскер көңіл шат, жайбарақат және көтеріңкі көңілмен даланың бір шетінен екінші шетіне дейінгі жерді игеріп, көтеріңкі шат көңілмен бөгелмей жүріп отырды, өйткені олардың бәріне де түскен олжадан мүлік және құлдар мен көрікті күндер бөлінді. Шетсіз-шексіз шөл далада далалықтардың баспанасы — жиналмай, арбамен тасымалдап көшіп жүретін «көтерме» немесе киіз үйлері, олар түгелімен әскердің билігіне берілді. Сондықтан олардың әрқайсысының басында баспанасы, қойнында өзі таңдап алған айдай сұлу қалыңдықтары болды. Жайық, өзенінің жағасына жеткенде Дештіден шыққан Күнше-оғлан туған жеріне деген сүйіспеншілігі ақыл ойын жеңді, өйткені сүйіспеншілік деген кейде көзіңді қарауытып, құлағыңды естіртпей тастайды. Ол сөйтіп адал қызмет ету жолынан тайып, өзінің адамдарымен қашып кетті. Темір бірнеше тәуліктік жолдан кейін қажы Сейф-ад-Дин мен басқа әмірлерді арбалы керуенмен қалдырып, өзі құдайдың қуатымен алға озып, қауіп, қатерге толы шел даланы кесіп өтіп, Сауран арқылы 793 жылы (=30.ІХ-29.Х.1391) аман-есен Отырарға оралады. Ол Отырардан шығып, Сейхун дариясынан өтіп, жұмақ саналатын Самарқан аймағына келеді. Көтеріңкі көңіл мен қуанышта өткізген бірнеше күннен кейін Мираншах мырза патшаның рұқсат жарлығы бойынша Гератқа аттанып кетеді, ал Темір қыстап шығу үшін Ташкентке бет бұрды және Ходжент өзенінен өтіп, Парсина жазығына өз ордасын тігеді. 794 жылдың мухаррамында (=29.ХІ-28.ХІІ. 1391) ол жерге арбалы керуенімен және өткен (793) жылдың (=8.1-5.11.1391) сафар айында Тәшкеннен шыққан әскерімен бірге қажы Сейф-ад-дин әмір келеді. Сөйтіп, бұл жолғы жорық 11 айға созылды.

Темірдің Грузия кәпірлерімен соғысы. Дәл осы кезде13 Ширваннан Тоқтамыс ханның әскері Әли-оғлан, Ілияс-оғлан, Иса-бек, Ятлы-би және басқа әмірлердің бастауымен Дербенд арқылы өтіп, Ширванның кейбір аймақтарына шабуыл жасады деген хабар келеді. (Темір) жеңімпаз әскерімен құдайға сиынып, Шекіден оларға қарсы аттанған; қуатты ханзада, әмірлер мен нояндар державаның туын ұстап, қару-жарақтарын асынып, жасақтар бірінен соң бірі қозғалды. Оны естіген Тоқтамыс хан қолы кейін шегінеді. Темір Құраны жағалап жүріп отырды, бірақ жау әскері шегінді дегенді естіген соң, ол жұрт шалушыларға қыстауға лайықты жұрт таңдап алуды бұйырады. Бірер ізденістен соң олар Махмудабад жайылымдарын ыңғайлы деп тапты. Сол жерге келіп, ұлы Темір Қалың көмбедегі Фахрабад ауылына жақын орналасады, оң және сол жақ қанаттың әскерлері түмен-түменге бөлініп, қос тігеді.

Темір әскер жасақтап Тоқтамыс ханға қарсы жасаған екінші реткі жорығы туралы әңгіме. Қыс өте (наурыз айында. ред) (797 ж. = 27.Х. 1394 — 15.Х.1395) көктем сұлтанының бұйрығымен ояна бастаған көк әскері даланың бетін жаулап алғанда, әділ көктем патшасының көк шуағынан суық қыстың әскері қаша бастағанда, Темірдің ұшқыр ойы әскерді Тоқтамыс ханға қарай бастап, осыдан былай көрпесіне қарай көсіліп, аяғын аңдатып бастыру үшін оны қайтадан жазаламаққа шешім қабылдады. Осыдан кейін ол (Темір) әскер жарақтауға назар аударып, жауынгерлерге сыйлық (укулька) таратты, және ханшайымдарды арбалы керуенмен Сұлтанияға жіберуді, Сарай-Мүлк-Ханым мен Тұман ағаға кішкентай балаларды алып Самарқанға кете тұру, ал Шолпан-мүлік-ака мен кейбір әйелдерді сонда қалдыруды бұйырды. Сұлтания қамалының коменданты міндеті жүктелген Ахи-Мираншахпен бірге сол жақты басқару үшін Темір оларға Муса-Рақмалды қосып берді. Бұйрық бойынша олар жолға шыққан кезде Темір 797 жылдың жұмалысының 7-ші күні жексенбіде сол жерде әскер туы көтеріліп аттануға белгі берілді. Жасақтар бірінен соң бірі туларын желбіретіп және әрқайсысы тас түйін қатаң тәртіппен келе жатты, және олар батыс пен солтүстікке бағыт алғандықтан, ежелгі түркі салты бойынша алдыңғы жаққа сол қанатты жіберді. Соғысқа сылтау табу үшін қыстауда жатқан кезде-ақ Темір Тоқтамыс ханға хат жазады. Хатты ол әрі ақылды, әрі шешен, тәжірибесі мол, төр ережелері мен заңдарын жете меңгерген, қандай ортада әдемі сөз таба білетін, көздеген мақсатына жете білетін Алмалықтық Шемс-ад-динді жібереді. Ол Дербенд арқылы Дешті Қыпшақтағы Тоқтамыс ханға келіп, Темірдің хатын қолына береді де, ұлы мәртебелінің сәлемін көркем және шешен сөзбен айтып жеткізеді. Бұл Тоқтамыс ханға қатты әсер етті де, ол татуласуға дайын екендігін білдіріп, ымырашылдықпен кешірім сұрап шын ниетімен тізе бүгіп, араларындағы араздықты жоймаққа ант су ішеді. Бірақ оның әмірлері ақылға салып ойланбай жатып оған қарсылық білдірді, олар бүлік шығарып, өр көкіректеніп менмендікке басып жарылқаушысының да, өздерінің де бағын байлап, біткелі тұрған істі аяқсыз қалдырды. Бұл бишаралардың сөзіне ерген Тоқтамыс хан әділ жолдан тайып, тәкаппарлық пен бос үміт тұңғиығына батты, қасіретке жол беріп, Темірдің жазған хатына дөрекі сөздермен жауап қайтарды. Алмалықтың Шемс-ад-динге шапан жауып, қайтарады. Ол Самур өзені бойындағы патша ордасына жетіп, жерге тағзым ету дәстүрін жасап болған соң, Тоқтамыс ханның хатын береді. Темір бұл әдепсіз жауабына қатты ашуланып, әскерді сапқа тұрғызып, тәртіпке келтіруді бұйырады.

Темірдің жеңімпаз әскерді не жүргізген байқауы туралы әңгіме. Самур өзені Элбурус тауының бөктерінен өтеді, ал ол жерден Кулзум теңізіне дейін бес фарсах. Бұйрық бойынша әскер ретпен жүріп отырып, сол жақ қанаттың шебі Элбурус тауының етегіне дейін, оң жақ қанаттың шебі Кулзум теңізінің жағасына дейін жетіп, тізіліп орналасты. Саны жағынан мұндай қалың қолды Шыңғыс хан заманынан бері ешкім көрмеген, ал көркемдігі мен жарақтануы жағынан Аджем патшалары (иран патшасы. ред) туралы әңгімелерден де ешкім осындайды оқып, естімеген болар-ау. Ұлы Темір құдайдың қуатында жеңімпаз әскердің сол қанатын, орталық және оң қанатын айнала қарап өтіп, сауыттарын тікелей өзі тексеріп шықты. Ол жақындағанда әрбір жасақтың әмірлері мен батырлары (бахадүрлері) тізе бүгіп, шын ниетімен қызметке дайын екендерін айтып, оны мадақтап, адалдықтарын жеткізіп жатты. Олардың әрқайсысы үйреншікті әдетімен ерттелген аттарын жетектеп шығып, тізе бүгіп қарсы алды. Темір оларға өзінің қошеметін білдіріп, патшалық уәдесіне сендірді. Ол ортаға қайтып оралған соң, литавр ойнап, дабыл қағылды, оң жақтан да, сол жақтан да, ортадан да керней тартылды, жалаң қылыштарын жауға қарай сермеп, сарбаздар ұран салғанда тау қозғалып, теңіз толқығандай болды. Әмірлер — түмен басы, мынбасылары және қосын (әмірлері) жасақ жасағымен сап түзеп рет-ретімен (мурчил) алға қарай қозғалды. Олар Дербендтен өткен кезде, Элбурус тауының етегінде Тоқтамыс хан билігіндегі жұрттардың бірі - қайтақ тай пасын кездестіреді. «Фатиханың басы — кітаптардың анасы»дегендей істің бисмилласын бастау үшін, Темір ол кәпірлерді қырып тастауды бұйырады. Жан алғыш әскер тап беріп, оларды о шеті мен бұл шетіне дейін мыңнан біреу де қалдырмай қырып, бәрін тонап, ауылдарын өртеп жібереді. Тоқтамыс хан Ұртақ есімді елшісін Темірге жібереді. Ол патша ордасына жақындап келіп, сан жетпес қалың қолды көргенде аң-таң болып қорыққанынан дереу кері бұрылып, Тоқтамыс ханға Темірдің адам айтқысыз әскерімен келіп авангард ортаңғы қолын реттеп келіп қалғандығын жеткізеді. Оны естігенде не істерін білмей сандалған Тоқтамыс хан Қазаншыны үлкен қолмен алдын ала (авангард) жібереді. Темір бар әскерімен Тарғы жеріне келіп, қосын тіккен соң, оған Тоқтамыс ханның қазаншы (бастаған) авангарды Хой өзенінің бойына келіп тоқтады деген хабар келеді. Темір таңдаулы әскерімен өзі бастап түнделетіп шығып, таң ата өзеннің арғы бетіне өтіп, жауға шабуыл жасайды, жарқыраған жалаң қылышпен жауды қырып, даланы дұшпанының қанына бояйды, семсердің серпінімен бақыт келіп, жеңістің гүл шоқтары шешек жаяды. Әлем жаулаушысы жеңімпаз әскерімен осы жерден шығып, Сунж өзенінің жағасына келіп тоқтайды, ал Тоқтамыс хан әскерін Терек өзенінің бойына жинап, алдыңғы шепке турларды, арбалар мен .... қойып, өзінің позициясын нақтылап, шайқасқа дайын тұрады. Темір өз әскерін әскери тәртіппен орналастырып, (өзінің) басына қонған бағы мен (өз) әскерінің құдіреттілігінің арқасында, Тоқтамыс ханның табандылығы мен сабырлығын шайқалтып, бойына қорқыныш пен үрей ұялатты. Ол (соңғысы) төтеп бере алмай, әскері (бөгеттермен) қазған бекінісін (чапар) тастап, шегініп кетті. Темір өткел тауып, Терек өзенінің арғы бетіне өтеді, ал Тоқтамыс хан Қурай өзеніне жетіп, қалған әскерін жинауға кірісті. Темір әскерінің азық-түлігі таусылуға әзер қалғандықтан, сарбаздарына астықтан азық-түлік жинап, қорланып алып, жауды жоюға кірісу үшін, Темір өзен бойымен Жулат аймағына келеді. Сол кезде қарауыл күзеті Тоқтамыс хан әскерін екінші рет тәртіпке келтіріп, өзен жағалауымен жеңімпаз әскердің артынан келе жатыр деген хабар жеткізеді. Темір әскерінің оң-сол қанаттарын, орталық тобы мен шет-шептерін ретке келтіріп, кері бұрылып, өзенді өрлейді. Екі жақтың ара қашықтығы жақындаған соң, доңыз жылына сәйкес 797 ж. (= 14. J V. 1395) жұмалының 22-ші күні сейсенбіде бір-біріне қарама-қарсы келіп тоқтайды. Жеңімпаз әскердің тавачийлері бұйрықты орындау үшін әрқайсысына тұратын жерін бөліп береді. Сарбаздар қосты айналдыра жыра қазады да, бой тасалайтын бекініс жасап, жерге қазықтар қақты, ол жыраның арғы жағынан екіншісін қазды. Түнгі шабуылдан сақ болу үшін осы түні ешкім өз орнынан қозғалмасын, дыбыс шығармасын деген қатаң бұйрық берілді. Жоғарыдан түскен бұйрық орындалып жатты, дәл сол түннің ортасында Тоқтамыс мәртебелі орданы састырып, берекесін қашырмақ болып, түнгі шабуыл жасауға әрекеттенді. Ол жақындап келіп, дабыл соғып, литавр қақтырып және керней тартып, ұран (сурен) шақырды. Жан алғыш әскер бұйрықты орындап, жаудың бұл қылығына назар аудармай, тым-тырыс жатты. Қарсыластарынан ешқандай қимыл байқамаған соң, оларжаудың мұншалықты сабырлығына қайран қалып, жақындауға батылы бармай, кері қайтады.

Темірдің шайқасқа шыққаны туралы әңгіме. Екінші күні сәрсенбіде екі жақтың әскері де у-шу болып, іс-қимыл жасай бастады. Құдіретті Темір әскерін тәртіпке келтірумен айналысты; жеті корпус (кул) жасақтап, бекініс турларды орнатып, алдыңғы шепке батырларды (бахадүрлерді) қойды; жаяу әскерлер бекіністің қалқасында, алдыңғы шепте тұрды. Мырза Мұқамед-Сұлтанды ол бас корпусқа тағайындады, ал корпустың шет-шептеріне жүрегінің түгі бар нағыз ержүректерді қойды. Өзі 27 қосынды алып, мықты қаруланып, артқы жаққа орналасты. Жаудың әскері де қарама-қарсыға тұрып, жалауын көтерді. Сол сәтте сол жақ қанаттан біреу жау әскерінің он жақ қанатынан Күнше-оғлан, Бек-Жарық-оғлан, Ақта, Дәуіт Сопы, Тоқтамыс ханның күйеу баласы қалың қолмен Темір әскерінің сол қанатынан шабуылға шықты деген хабар жеткізеді. Темір тез арада солай қарай ұмтылып, сапта тұрған қосындарымен шабуылға шықты. Олар жан алғыш әскердің екпінді тегеурінін көріп, қашып құтылуға мәжбүр болды. Темірдің 27 қосыныңдағылардың біразы қашқындардың соңынан қуады. Қашқындар өз корпусына (кул) жеткен соң кенет бұрылып, қуып келе жатқандарға қарсы ұмтылады, оларды Темірге дейін қуып әкеліп, жартысын өлтіреді, жартысы жан-жаққа тарқап кетеді. Осыдан кейін қосындар қоян-қолтық шайқасып кетеді, ал бойына батылдық қонған олар (Тоқтамыстың сарбаздары) алға ұмтылып, Темірге қарай беттейді. Өзінің жарылқаушысы үшін жанын қиған Әмір Шейх-Нур-ад-дин жаратушыға сыйынып, жаумен айқасты, оған тағы 50 адам қосылды, және жүректі жарағын оқ жаудырып, дұшпанының жолын кесті. Мұқамед Азат, оның бауыры Әлишах және Түкел бауыршы жаудың бір-бір арбасын қолға түсіріп, оларды Темірдің алдына қалқан орнына байлап қойды. Бефадар қосынымен Алладад да көмекке келіп, Шейх-нур-ад-динге қосылды. Құлдарын (тогма) ертіп Құсайын мүлік Қаушын да келді. Әмір Зерек Шагу да өз қосынымен келіп, оларға қосылды. Ортадағы қосын (кул) туын көкке көтеріп, дабыл соғып, керней тартып, әскери ұрандарын (сурен) шақырды. Үстуй да өз қосынымен орталық қосынның соңына келіп орын алды. Жау әскері жасақ-жасағымен, қайта-қайта шабуыл жасап, бар күшін салып бақса да, аттан түсіп, тізерлеп отырып (сукдамиши карде) садақ атқан жеңімпаз сарбаздарды орнынан қозғай алмады. Сол жақ қанаттың шебінде (канбул) орналасқан Худадад Құсайын жаудың он қанатындағы Күнше-оғланнан өтіп, Темірге қарама-қарсы тұрып соғысқан Ақтау (сарбаздарының) қыр соңынан келіп, оқ жаудыртты. Сол кезде көмекке Мұқамед Сұлтан мырза мықты қаруланған қосынымен келіп, Темірдің сол жағынан соғысқа араласты. Батырлар (бахадүрлер) жаппай шабуылға кірісіп, бірден жаудың әскеріне тойтарыс беріп, жалаң қылышын сермеп, от шашыратқан найзаларымен жаудың оң жақ қанатын шегіндірді. Он қанаттың шебінде орналасқан қажы Сейф-ад-дин әмір қиын жағдайда қалады, өйткені жаудың сол қанатының шебіндегі Иса би әмір мен Бақсы қожа оларды жан-жақтан айнала қоршап алады. Ол тайсалмай өз түменімен бірге аттан түсіп, алдарына қалқан қойып, қайсарлықпен ерлік көрсетіп, тізерлеп отыра қалып (сукдамиши карде) оқ жаудырып, жаудың тегеурінін басуға тырысты. Дұшпан қаншама бір-біріне көмекке келіп, қылыштарын сермеп, найзалары мен сүңгілерін лақтырса да, бұлар соққыны садақ оғын жаудыртумен қайтарды. Ақыры, екінші жақтан Жеханша-бахадүр өз түменімен келіп, дұшпанмен ақтық шайқасқа түсті. Бұл екі дана әмірдің бір-бірін қолдап, қосарлана жасаған әрекетінен жаудың оларға қарсы шыққан сол жақ қанатының шебі қаша жөнелді. Темір-қожа-и-Ақ-Бұқа да ерлік көрсетіп, өзіне қарсы тұрған жаудың сол жақ қанатын ығыстырды. Рүстем-и-Омар-шейх мырза өз түменін бастап күндей күркіреп, найзағайдай жарқырап, дұшпанға соққы берді, қарсыласының мысын басып, шегіндірді, сөйтіп ол жас болса да, марқұм әкесінің атын тағы бір рет шығарды. Тоқтамыс ханның нөкерлері мен «ішкілерінің» бірі Яглы би бахрин өз жасағының ержүректерімен (бахадүрлермен) алға шығып, дауыстап тұрып Осман бахадүрды шайқасқа шақырды. Осман бахадүр оларға өз әскерімен жақындаған соң, екі жақ бірі-бірімен ұстасып, қылыштары мен найзаларын айқастырды. Ақыры, маңдайға жазған құдіретті бағының арқасында, Осман-бахадүр жеңіске жетіп, жауды талқандап, қуып шығады. Жан алғыш әскердің басқа әмірлері мен батырлары ерлік пен табандылық көрсетіп, Темірдің бақ жұлдызының арқасында, жаудың әскерін тас-талқан етіп, жан-жаққа шашырата қуады. Тоқтамыс хан Жошы ұлысының ханзадалары, әмірлері мен нояндарын алып қашып құтылды, және олардың сарбаздарының көбі майданда мерт болды. Ханзадалар, әмірлер және нояндар тізе бүгіп, құттықтау рәсімі мен нисар жасады, ал Тимур оларды құшағына алып, мадақтап жатты. Жеңіс туы сол жерден шығып, көңілдері шат, салтанатты түрде Күрай өзенінің бойына келіп, орда тіккен соң, мәртебелі падиша көмекшілерінің жағдайын анықтап алып, әсіресе соғыста қайсарлық көрсеткен Шейх-Нур-ад-диннің ерлігін ерекше атап, оған тұлпар, алтыннан зер салып, бағалы тастармен әшекейленген киім сыйлап, 100 000 мың кепек динарын (укулька) сыйға береді. Қажырлық пен қайсарлық көрсеткен басқа батырлар мен әмірлерге ақшалай сыйлық (укулька) таратып, патшаның әр түрлі сый құрметін көрсетеді.

Темірдің Тоқтамыс ханның соңына түскен шапқыншылығы (ілгері) туралы әңгіме. Темір осы ұлы жеңісте қолға түскен сан жетпес байлық пен қазынаны арбалы керуенмен қалдырды, ал шайқастың алдында аттан жығылып қолын сындырған Мырза Мираншахты (да) керуенде қалдырды. Ядғар-барлас пен Қажы-Сейф-ад-дин әмірді олардың қасына қалдырып, таңдаулы әскерімен ол (Темір) шапқыншылық (ілгері) жасамақ үшін, Тоқтамыс ханның соңынан күні-түні асыға жүріп, оның ізіне түседі. Еділдің Тұратур өткелі деп аталатын өткеліне жетіп, ол қасындағы Орыс ханның ұлы Құйыршық оғланға патша сарайындағы нөкерлер сапында өзбек батырларынан тұратын жасақты беріп, падишаққа лайық керек-жарақты дайындап, оған алтыннан зер салынған шапан мен алтын белбеу сыйлап, Еділ өзенінен өтуді бұйырып, Жошы ұлысының ханы етіп тағайындайды. Жошы ұлысының ханзадасы бұйрыққа бағынып өзеннің арғы бетіне өтеді де, шашырап кеткен әскерді жинап, ұлысты жөнге келтіруге кіріседі, ал жан алғыш әскер жаудың ізін қуып, Укекке дейін барып біразын қырып тастайды. Сол күні ол бишараларды бір жақтан жойқын қылыш соққысы қысса, екінші жақтан Еділдің қанішер тасқыны күтіп тұрды. Олардың басым бөлігін тұтқынға алды, ал кейбірі сал мініп Еділдің арты бетіне өтіп кетті. Хандық билігі үй-мүлкін, бүкіл жиып тергендері мен жасырғанын тастап, шыбын жанын қимаған Тоқтамыс хан бірнеше нөкерімен бұлардың (польша. ред) орманды алқабына барып жан сауғалап, дұшпанының жолбарыстай шеңгелінен әзер құтылады. Темірдің жеңімпаз әскері өзеннің осы бетінен бірінші рет Дешті Қыпшаққа жорыққа аттанып, (осының бәрін) тонап кеткен арғы бетке келеді. Бұл жер (болса) «қараңғы қапас елінен алыс емес. Жеңімпаз әскер бұл жолы да Дешті Қыпшақтың көлемді бөлігін тонады. Мырза Мираншах өзімен бірге Курай жағасында арбалы керуенмен қалған әмірлермен бірге Юлуклук-Узуклук жерінде Темірге келіп қосылады.

Тәржімалаған: А. САҒЫМОВА





АБД АР-РАЗЗАК САМАРКАНДИ

Камал ад-Дин Абд ар-Раззак ибн Жалал ад-дин Ысқақ Самарқанда 1413 жылы Герат қаласында дүниеге келді. Оның әкесі Маулана Жалал ад-Дин Ысқақ сол жерде дүниеге келгендіктен оған Самарқанда есімі (нисбу) берілген.

Абд ар-Раззак Тимурлықтар әмірлері Хорасан Шахрух (1404-1447) пен Сұлтан Абу Саид (1452-1469) сарайында қызмет етті. 1462 жылы Сұлтан Әбу Саид оны 1410 жылғы Гераттағы Шахрух құрған хандықтың (ханак) шейхы етіп тағайындады. Сол жерде, Гератта 1482 жылы Абд-ар- Раззак Самарканди қайтыс болды.

Абд-ар-Раззак Самаркандидің «Матла ас-са дайн в а маджама ал-бах- райн» (Екі бақытты жұлдыздың шығысы мен екі теңіздің тоғысқан мекені) атты тарихи еңбегі екі Абу Саидтың-Абу Саид Хулагуид пен Абу Саид Тимурлықтың патшалық құрған кезіндегі оқиғаларды сипаттауға арналған (1304-1470). Бұл жылдарға дейін ол Рашид-ад-Диннің «Жылнамалар жинағын» аяқтады. Абд-ар-Раззак Самарканди шығарманы 1470-1475 жылдар аралығында жазып бітірді.

«Матла ас-аса дайн вамаджама ал-бахрайн» екі бөлімнен тұрады. Бірінші бөлімі Ельхан Абу Саидтың туған кезі 1304 жыл мен Темірдің өлімі және 1470 жылы оның немересі Мырза Халелдің Самарқанда патшалық құрған кезіндегі жүз жылдықтағы оқиғаларды қамтиды. Екінші бөлім Әмір Темірдің төртінші ұлы Шахрухтың таққа келуі мен 1470 жылғы Сұлтан Хусайнның қайта билік еткен аралықтарын баяндауға арналған. Өзінің еңбегінің бірінші және екінші бөлімінде 1426 жылға дейінгі оқиғаларды суреттеу барысында ол Хафиз-и-Абру мен Шараф-ар-Дин Али-Иезди еңбектеріне қысқаша мазмұндама берген. «Матла ас-са дайн ва маджама ал-бахрайндағы» 1426 жылдан кейінгі оқиғалардың әрі қарай өрбуі 45жылды қамтиды және оны Абд ар-Раззак Самарканди өзі жазған. Бұл еңбек үлкен мәнге ие, себебі бұл жерде ол осы оқиғалардың куәгері және әрі қатысушысы ретінде сипаттап жазады. Кейінірек шығарманың бұл бөлімінде барлық мүмкіндіктер қолданылған. Осы аударманың негізі ретінде В.Г.Тизенгаузеннің басылымдарынан үзінділер алынған.

Тәржімалаған: А. САҒЫМОВА

«МАТЛА АС-СА ДАЙН ВА МАДЖАМА АЛ-БАХРАЙН»

(«Екі бақытты жұлдыздың шығысы мен екі теңіздің тоғысқан мекені»)

780 ЖЫЛДЫҢ ОҚИҒАСЫ (=30. IV. 1378-18. IV. 1379)

...Осы кезде Сығанақтан Бек-Пулад Тоқтамыс ханмен шайқасып, сонан соң Тоқтамыс баспана іздеп ұлы мәртебелі Темірге жақындаған деген жаңалық келеді. Темір оған өзінің нояны Темірді сый-сияпаттар- мен қарсы алуға жіберді де, өзі Самарқанға жетті.

ТЕМІРДІҢ ТОҚТАМЫС ХАНДЫ ТЕМІР-МӘЛІК-ОҒЛАНҒА

ҚАРСЫ СОҒЫСҚА ЖІБЕРГЕНI ТУРАЛЫ ӘҢГІМЕ

Темір-Мәлік ханның қамсыз жатқаны туралы естіген Темір Тоқтамысқа тағы да түрлі сыйлықтар мен қошаметтер жасап, оған қоса Әмір Бияс-ад-дин-тарханды, Әмір Түман-Темірді, Жақия қожаны, Өзбек Темірді, Никиді көп әскермен аттандырды. Оларға Сығанақта Тоқтамысханды сұлтанның тағына отырғызуды бұйырды.Темір-Мәлік-оғлан Қараталда қыстап жатқан еді. Тоқтамыс Темір-Мәлікке қарсы шайқас ашып, нәтижесінде Темір-Мәлік жеңіліп, Тоқтамыс жеңіске жетті. Осы қуанышты хабарды жеткізуге ол Темірге орыс қожаны жіберді. Ұлы мәртебелі Темір оған қуанып, бірнеше күн той жасап, хабаршыны сый-сияпатқа бөлеп, кері қайтарды. Тоқтамыс хан Сығанақта қыстап шыққаннан кейін, көктемде Қамақ аймағын жаулап алды. Оның билігі күшейе түсіп, өз байрағын жоғары көтерді. Ал Темір-Мәлік өзінің Мұхаммед оғлан берген алғашқы мыңдығына келіп, Тоқтамыс ханды қуу туралы кеңес құрды. Бірақ Мұхаммед оғлан шарасыздық танытты. Оның бұл ойын теріс пиғылда түсінген Темір-Мәлік кінәсіз Мұхаммед оғланды өлтіріп, өзінің мындығымен Тоқтамысты қуу үшін жүріп кетті. Олар Қараталдың төңірегінде кездесіп, шайқасты. Бірінші ұрыста Темір-Мәлік тұтқынға алынып, өлтірілді. Темір-Мәліктің жанындағы жақын адамдарының бірі Балыншақ тұтқынға алынды. Ол өзінің тақсырына адал бахадүр болғандықтан, Тоқтамыс оны тірі қалдырып, әмірінің қатарына қосты. Балыншақ сол сәтте тізерлей құлап: «Темір-Мәліктің кезінде өмірінің жақсы кезеңдері өтті. Мен өзімді оның тағында көргенімше менің көзім ойылып түссін. Маған жақсылық жасағың келсе, менің басымды шабуға бұйрық бер де, менің басымның үстіне Темір-Мәліктің басын, менің денемнің үстіне оның денесін қой, себебі оның жаны қорлық көрмесін», - деді. Осы сөзден кейін Тоқтамыс адал және ержүрек батырдың жанын о дүниеге аттандырды.

793 ЖЫЛДЫҢ (=9.XII. 1390-28. XI. 1391 ж.)ОҚИҒАЛАРЫ

ТЕМІРДІҢ ДЕШТІ ҚЫПШАҚҚА ЖОРЫҒЫ

Темір Дешті Қыпшаққа жорыққа аттануға дайындалып жатып, табашыларды әскер жинауға жіберді. Олардан (табашылардан) бір жыл бойы уәлият (вилаят) пен аймақтардан әскер беруді, түріктер мен тәжіктерді азық-түлікпен қамтамасыз етуді талап етті.

Әрбір адамда төрт түрлі қару болуын міндеттеді: садақ, 30 жебе, қалқан мен қорамса, әрбір екі адамға бір қосар ат, екі күрек, бір кетпен, бір орақ, бір ара, бір балта, бір біз, 100 ине, мықты қайыс, үлкен қазаннан болуын бұйырып, тексерген жағдайда осы аталған заттардың дайын тұруын талап етті. Осыдан соң, Ташкенттен шыққан соң әскердің әрқайсысы 1 айда 1 камбаның салмағындай талқан жесін, ешкім нан пісірмесін, тек қана быламық ішсін деген бұйрық келді.

Осылайша істі тиянақтағаннан соң Темір Ташкент қыстап, Сафардың жартысында (=8.1.-5.11.1391) әйелдері мен ханшайымдарын Самарқанға жіберіп, өзімен бірге тек Шолпан-Мәлік аруды қалдырды.

812 ЖЫЛҒЫ ОҚИҒАЛАР (=16. V. 1409-5. V. 1416)

МАУРЕННАХРДЫҢ ЖАУЛАП АЛЫНУЫНА БАЙЛАНЫСТЫ

ЕЛШІЛЕР МЕН БИЛЕУШІЛЕРДІҢ ҚҰТТЫҚТАУҒА

КЕЛУI ЖАЙЫНДАҒЫ ӘҢГІМЕ

Мәуреннахрдан патшаның( Шахрух) туы қайтып келе жатқан кезде, Пулад ханның, Әмір Едіге-Бахадүрдің және Әмір Айсеннің нөкерлері елшілер ретінде келіп жетті. Олар Дешті Қыпшақтағы және өзбек елінде билік иелері болатын. Осыған орай патшаның құттықтау үндеулерін, сыйлықтарын, аң аулайтын құстарын алып келді. Осы үндеулерде «Аса мәртебелі, асқақ әмірші бүкіл әлемге, атап айтқанда, осы Дешті Қыпшақ жерінде кеңінен танымал болдыңыз. Сіздің арқаңызда Самарқан қаласы гүлденіп, көркейді. Құттықтауларымызды қабыл алыңыз. Біз сізден бұдан әрі қарым-қатынастарымыздың күшейіп, өзара келісіміміздің нығаюын өтінеміз» деп жазылған еді.

Аса мәртебелі әмірші келген елшілерді түрлі сыйлықтармен марапаттап, Пулад ханға, Әмір Айсеге, Әмір Едігеге арнайы сыйлықтар беріп жіберді. Ол өзінің ерекше мінезі, шешендік қабілетімен көзге түскен Әмір Хасанкинді Пулад ханға ханзада мырза Мұхаммед Жөкей - Баһадүрге арнап Шыңғыс хан әулетінен шыққан Әмір Едігенің қызына құда түсуге жіберді. Олар маңғыт руынан болатын. Әмір Хасанға жолға шығып та кетті.

813 ЖЫЛҒЫ ОҚИҒАЛАР (=6. V. 1410-24.IV. 1411)

АСА МӘРТЕБЕЛІ ТАҚСЫРДЫҢ ACTAHAFA КЕЛУІ КЕЗІНДЕГІ

ЕЛШІЛЕРДІҢ САПАРЫ ЖАЙЛЫ ӘҢГІМЕ

Аса мәртебелі тақсыр бас қала Гератқа келгенде Өзбек елі мен Дешті-Қыпшақтан Әмір Едіге-Баһадүр, Дербенд аймағы мен Ширван жерінен Әмір Шейх-Ибрахим, Хазар джерибтан Әмір Сейид Изз-ад-Дин және өзгелер де жетеді. Сондай-ақ бірнеше күн бойы өзге қаладан да сыйлықтарын арқалаған елшілер де ағылып келіп жатты...

Ал бақытты қаған (Шахрух) келген елшілерге түрлі марапаттар көрсетіп шығарып салды.

ҰЛЫ МӘРТЕБЕЛІНІҢ (ШАХРУХТЫҢ) БАДГИСКЕ ЖАЙЛАУҒА

КӨШУІ ЖӘНЕ МЕМЛЕКЕТТЕРДЕН ЕЛШІЛЕРДІҢ КЕЛІП

ЖЕТУІ ТУРАЛЫ ӘҢГІМЕ

Ұлы мәртебелі көктемнің басында жазғы жайлауға көшуді қалап, Зу-л-хада соңында Бадгиске жол жүріп те кетті (23.02.-26.03 1410 ж.) ...

Өзбек жеріндегі Әмір Едігеден оралған табашы Абан, Едіге өзіне көрсетілген зор құрметке риза екендігін білдіріп, төбесі көкке жеткендігін «Мен Ұлы мәртебелінің барлық айтқандарын орындайтын құлымын. Сондай-ақ Ұлы мәртебелінің достық құшағын жайып, қастық ойлағандардың сөзіне көңіл аудармай, өзара түсіністікке жол ашқанына дән ризамын» деп сәлем айтқанын да жеткізді.

815 ЖЫЛДЫҢ ОҚИҒАСЫ(=13. V. 1412-2.IV. 1413)

815 ЖЫЛЫ ҰЛЫ ДИВАННЫҢ КОЛ АСТЫНА КІРГЕН

ХОРЕЗМ АЙМАҒЫНЫҢ ЖАҒДАЙЫ ТУРАЛЫ ӘҢГІМЕ

Осы қағазға Хорезм аймағының шаруасы жайлы жазбастан бұрын, Шахрухтың бақытты өмірі мен осы аймақтың оқиғалары турасында қалам тартсақ. Темір қайтыс болғанда сол кезеңдегі Хорезмнің басқарушысы Әмір Мұсақа болатын.

Бірінші бөлімде айтылып кеткен, яғни 806 жылы Темір Рум аймағынан шығарып жіберген қара татарлар мен Халел сұлтан мырзаның патшалығы Мәуреннахрдан қашып, Хорезмге кетті. Сол жерде Әмір Мұсақа мен олардың арасында соғыс өрті тұтанды. Өшіккен қара татарлар Хорезм жерін өртеп Рұмға бет алды. Сол кезде Шади ханның бас әмірі Әмір Едіге Хорезмді бағындырмақ болып, Дештіден шықты. Әмір Мұсақа Мәуреннахрға кетті, ал Едіге Әмір реджебтің 808 ж.(23.ХІІ. 1405-21.1.1406) Хорезмді басып алды да, басқарушы етіп Әмір Анканы қалдырып, Дештіге қайтып кетті. Рамадан мейрамында мырза Халел сұлтаннан босап шыққан бірнеше ирактықтар Самарқаннан шығып Хорезмге келді. Олар осы жерге келіп, Мазендерандағы Шахрухпен соғыста жеңіліп, Хорезмге қашып келген Локман падишахтың, Ток Темір ханның баласы Пір падишахты патша етіп сайлады. Олар Халил сұлтан берген алтындарды оңды-солды шашып, Мазандеранға аттанып кетті. Олардың келуі жоғарыда айтылып кеткен Әмір Анка бұрынғыдай 811 жылға (27.V.1408- 15.V.1409) дейін резм Әміршісі болатын. Шади хан өлгеннен кейін Болат хан патшалық етті. Бекітілген ереже бойынша (юсун) бүкіл билікті өз қолына алған Әмір Едіге Анканы шақырып алып, Хорезм әміршісі етіп (Б.г.дж. ле - бұл есімді қалай оқу керектігі белгісіз, автор) тағайындады. 813 ж. (=6.V. 1410-24.V. 1411) Болат хан қайтыс болып, оның орнына Едіге қарсы шыққан Темір Құтлық ханның ұлы Темір хан патша болды. Ол Хорезмге қашып кетіп, біраз дайындықтан кейін Ұлысқа жүріп кетті. Хорезмнен 10 күндік жердегі Сам төңірегінде оларды Темір хан жағынан Аджак бахадүр мен Базан қуып жетіп, шайқасқа кірісті. Осы соғыста Хорезм әміршісі болған Б.г.дж.ле өлтірілді, ал жеңіліске ұшыраған Әмір Едіге Хорезмге келді. Бүл оқига 814 ж. (=25.IV. 1411-12.IV. 1412) басында болды. Декне мен Базан ізінше Хорезмге келіп, Әмір Едігені 6 ай бойы қоршауда ұстады. Сол кезде Тоқтамыс ханның ұлы Жалаладдин сұлтан Темір ханды жеңіп, ордасын тонағаны, ал Темір ханның Хорезмге келе жатқаны жайлы хабар жетті. Жалаладдин сұлтанның шабарманы «Осыған дейін Темір хан болды, сендер оның жағында болдыңдар, ендігі хан мен үшін біздің жауымыз Едігені ұстап беріңдер» деген хабарын алып келді. Сонан соң Жалаладдин сұлтан тағы да өз адамын жіберіп, «Егер Едіге Жалаладдиннің апасы мен өзінің ұлы Сұлтан Махмұдты маған жіберсе және бізді қолдаса соғыспай, үйлеріңе қайтыңдар» деп хабар айтты. Жалаладдиннің апасының күйеуі Әмір Базан Татулыққа бет бұрды. Ал Темір ханның күйеу баласы Декне бұл хабарды тыңдаған жоқ. Сол кезде Темір хан Хорезмнің төңірегіне келіп жеткен еді. Базан Декнені мас қылып тастап, өзінің нөкері Жан-Қожаны Темір ханды өлтіруге жібереді. Осы оқиғаны естіп Жалаладдин сұлтан оған «Базан — біздің хан, оның бұйрығын біздің әміріміз деп ұғыңдар» деп алғысын жіберді. Әмір Декне Темір ханды аза тұтты. Сонан соң әмірлер Едігемен бейбітшілікке келіп, қоршауды тастап Жалаладдин сұлтанға қарай бет алды. Оларды Белукия маңында Қаджулай бахадүр жолықтырып: «Хорезмді алмай неге қайттыңдар?»-деп сұрады. Әмірлер біз 7 ай бойы 10 мың әскермен қоршап ала алмадық, сен 3-4 мың әскерімен не бітіресің, бейбіт келісімге келдік, ол ханға өз ұлын жіберді, кері қайт деп айтты. Каджулай «Едігеге қарсы өзімнің шамам жетеді» деп Хорезмге беттеді. Осы жаңалықты естіп Едіге қулыққа көшіп, түнде ғана жүріп, күндіз бұғып жатты. Олар жақындағанда Едіге әскерін екіге бөлді. Каджулай әскері жау қашты деп қуа жөнелгенде, Едіге әскерінің екінші бөлігі сыртынан шабуылдап, жеңіске жетті. Осы ұрыста Каджулайды өлтіріп, мыңдаған адам тұтқынға алынды. Әмір Едіге оның басын кесіп Хорезмге жіберді. Әмір Едіге олжасын алып Хорезмге оралды. Ол қашып кеткені үшін өздеріңді өлтіремін деп міндет қойып, тұтқындарды халыққа құлдыққа таратып берді. Сол 815 жылы Қаған (Шахрух) Хорезмге Хорасан әмірлерінен Әмір Алика мен Әмір Ильяс қожаны басшы етіп үлкен әскер жіберді, ал Мәуреннахрдан 5000 атты әскерімен Мұсақаға аттанды.

Олар Хорезмге жақындағанда бірікті. Сол кезде хорезм әміршісі Әмір Едігенің ұлы Мубарак Шах, диван Әмірі Бикичектің әмірі, ал Садыр елдің казиі болды. Шахрухтың әскері туралы хабар расталған соң, мемлекет ақсүйектері жиналып кеңес бастады. Кеңесте көбі келісімге келуге шақырды, кейбіреуі қашып кетуге, кейбірі соғысуды қалады. Сол кезде Алик әмір келісімге келуге өз елшісін жіберді. Хорезм халқының көпшілігі бейбітшілік келісімді қалады. Бірақ Әмір Сейт Әли Тархан мен Әмір ильяс Қожаның нөкерлері бірнеше адамды өлтіріп, тұтқынға алғаннан кейін Хорезмдіктер күдіктене бастады. Сонан соң олар батылданып соғысқа шықты. Сол түнде Әмір Едіге мен Шыңғыс Оғлан келді деген әңгіме тарады. Әңгімені естіген Хорезмдіктердің ерлік көрсете шайқасқанын көрген Шахрух Әмірлері кейін қайтып кетті. Осы жаңалықты естіген ашулы қаған Әмір Сейт Али Тархан мен Әмір Шах мәлікке Хорезмге қарсы соғысқа аттануды бұйырды, ал Мәуреннахрдағы әскеріне өзіне келуді бұйырды. Ол (Шахрух) Құдай қолдап Хорезмді ала алсақ, халыққа қысым жасамауды бұйырды. Хорезмге жақын келген әмірлер, Әмір Едігенің ұлы Хорезм халқына көп қысым жасап ауыр салықтар салатынын, сендер жау жағында болдыңдар деп жазалап жатқанын естиді. Халықтан қорыққан Әмір Едігенің ұлы әкесіне қашып кетті. Осы хабардың растығына көздер жеткеннен кейін әмірлер қаланың жанына келіп орналасты. Оларға қаланың Сеидтері мен ақсүйектері сыйлықтармен қарсы шығып, қаланың соғыссыз берілетінін айтты. Жеңіске жеткен әмірлер Хорасан мен Мәуреннахрға қайтып кетті. Әмір Шахмәлік осы жерде халықтың мұң-мұқтажын ескеріп, мемлекеттің заңын бекітіп, бірнеше күн жұмыс жасады. 816 ж. (=3.IV. 1413-22.III. 1414) басында ол осы жерге өзінің сенімді нөкерлерін тастап, өзі Гератқа қайтып келген соң зор марапатқа не болды. Бірнеше уақыттан кейін оған Хорезмді басқару берілді, өмірінің соңына дейін ол Хорезмді биледі.

819 ЖЫЛҒЫ ОҚИҒА (= 1.III. 1416-17.11.1417)

МАУРЕННАХРДЫ БАСҚАРУ ІСІ ЖАЙЛЫ ӘҢГІМЕ

Мувис-ад-дин мырза Ұлықбек мухаррам айының 17-де (17. II 1.1416) Шухрахидың ордасына қарама-қарсы бетте Ходженд өзенінің жағасында өз ордасын тікті.

Хорезмнен Жаппар берді Шыңғыс ханды қудалап, өзбек ұлысын жаулап алды деген хабар келді. Мырза Ұлықбек қайта оралуға ниет білдіріп, Сейхун өзеніне көпір салдырды. Өзінің сапарын аяқтап (31 .III.-28.IV. 1416) сафар айының соңында Самарқанға оралды. Бұл кезде бақытты қаған Шахрух Парсы мекенінен Хорасанға оралған. Өзбектердің иелігінен Ходжа-Лактың ұлдары қашып, өзбек ұлысының ыдырай бастауы туралы хабар жеткізді.

822 ЖЫЛҒЫ ОҚИҒА (=23.I.1419-16.1.1420)

ОСЫ ЖЫЛҒЫ МАУРЕННАХРЛЫҚТАРДЫҢ ІСІ ЖАЙЛЫ ӘҢГІМЕ

Ребидің айының соңында (=23.III.-26.IV.) өзбек ұлысынан қашып шықкан Борақ-оғлан Ұлықбек-Гурген мырзаның сарайына баспана іздеп келді де, мырзаның сенімін екіріп, ханзадалар мен жошылықтардың қатарына енгізілді. Ол бірнеше уақыт Самарқанда болды, мырза Ұлықбек Борақ үшін барлық жағдай жасап, оған кері қарай қайтуға рұқсат берді. Ұлы мырза Ұлықбек Ташкенттен шыққаннан соң, Бурлак маңына келіп тоқтады. Сол жерде өзбек жағынан қашып шыққан Бальхы атты адам өзбектердің арасының бүліне бастауы жайлы хабар жеткізді. Сол жақтан келген көпес те осы жаңалықты растады.

824 ЖЫЛҒЫ ОҚИҒА(=61-25.ХІІ. 1421)

ШАХРУХТЫҢ ГЕРАТҚА КЕЛГЕННЕН КЕЙІНГІ БОЛҒАН

ОҚИҒАЛАР ЖАЙЛЫ ӘҢГІМЕ

Мухаммед ханның назарын аударып, қолдаған Қарабахтан шығып Дешті Қыпшаққа келген сұлтан Кушчи Зу-л-ка'да айында (=28.X.- 26.XI.) қайта оралып, ханның дұрыс көзқараста екендігін айтып келді.

825 ЖЫЛДЫҢ ҚАЛҒАН ОҚИҒАЛАРЫ(=26.ХІІ. 1421- 14.XII. 1422)

Дешті Қыпшақтан өзбек елінің патшасы Мухаммед ханнан Әлим' Шейх оғлан мен Пулад келіп жетті. Олар аға әмірлердің қолдауымен оған (Шахрухқа) аңшы құстар, аттар және көптеген заттар әкелді. Шахрух оларға алтын белдіктер, аттар, құнды бөріктер сыйлады. Ал Мұхаммед ханға арнап патша сыйлықтарын жібереді. Елшілер рұқсат алғаннан соң қайтып кетті. Бақытты қаған (Шахрух) бірнеше күн Бадгиста жайлауында болды. Сол кезде Хорезмнен Әмір Шах-Мәліктің нөкері келіп, Барак-Оғланның Мұхаммед ханның ордасын жаулап алуын және өзбек ұлысының көп бөлігінің оның қол астына кіргені туралы баяндады.

826 ЖЫЛҒЫ (= 15.XII. 1422-4.XII. 1423) ОҚИҒАЛАР

Бақытты Шахрух қаған жаз мезгілінің бірнеше күнін Бадгиста өткізді. Осы кезде Хорезмнен Шахмеликәмірдің нөкері келіп төмендегі жайттарды мәлімдеді: Борақ оғлан Мұхаммед хан ордасын басып алды, Өзбек ұлысының көпшілік бөлігі оған бағынып, басын иді.

830 ЖЫЛДЫҢ ОҚИҒАСЫ (=2.Х1.1426-21.Х. 1427) МӘУРЕННАХРЛЫҚТАРДЫҢ ІСІ, МЫРЗА ҰЛЫҚБЕКТІҢ БОРАҚ-ОҒЛАНҒА ҚАРСЫ СОҒЫС АШЫП, СЫҒАНАҚҚА ЖАСАҒАН ЖОРЫҒЫ ЖӘНЕ МЫРЗА ДЖУКИДІҢ ХОРАСАННАН КЕЛІП ЖЕТУІ ТУРАЛЫ ӘҢГІМЕ

828 (23.XI.1424-12.XI.1425) жылы Барақ-Оғлан өзбек патшасы Мұхаммед ханның ордасын басып алып, ұлысты бағындырғаннан кейін 829 (=13.XI. 1425-1.XI. 1426) жылы Мырза-Ұлықбектің иелігімен шектесіп жатқан Сығанақ жеріне келді. Оның атасы (Борақтың) Орыс хан Темірдің кезінде Тоқтамыс ханды патшалықтан қуып жібергені, сонан соң оның (Тоқтамыс. - ред.) Темірден баспана тапқаны жайлы бірінші бөлімде айтылып кеткен. Орыс хан бірер уақыт Сығанақта болып, құрылыстар сала бастады. 823 (17.1.1420-5.1.1421) жылы Борақ-Оғлан Ұлыкбек мырзаға баспана іздеп келді. Ол өзбек еліне аттанып, ұлыс билігін қолына алды. Енді ол Сығанақтың шекарасына келіп: «Сіздің қолдауыңыздың арқасында ұлыс құрдым»,-деп мырза Ұлыкбекке елші жіберді. Оған Мырза-Ұлықбек қанағаттандырылған жауап берген жоқ, себебі ол осы жолы айтқан датында «Сығанақта құрылыс салған менің атам Орыс хан болатын, сондықтан заң бойынша бұл ұлыс менің жерім» деген сөзі Ұлықбекке ұнамады. Сол елдің патшасы Әмір Арслан-Қожа-Тархан Борақ хан және оның нөкерлері сол жерді тонап жатқаны жайлы шағым айтып келді. Мырза Ұлықбек үлкен әскер жинап, сол жаққа аттануды шешті де, Шахрухқа осы жайлы хабар жіберді. Шахрух бейбітшіліктің бұзылатынын біліп, соғысқа тыйым салды, бірақ өзінің әскеріне Мұхаммед-Джуки мырзаның туының астында Мәуреннахрге аттануын бұйырды және әскер Самарқанға қарай жылжыды (=15.11.1427).

ҰЛЫҚБЕК- ГУР ГЕН МЫРЗАНЫҢ БОРАҚ-ОҒЛАНМЕН БОЛҒАН СОҒЫСЫ ТУРАЛЫ ӘҢГІМЕ

Сол кезде Ұлықбек мырза Борақ-Оғланға қарсы соғысқа Сығанаққа жақындаған кезде Мырза-Мұхаммед-Джуки өзінің Хорасан әскерлерімен Самарқанға келді де, өзінің үлкен атасының жорығы туралы естіп, Сығанақ жеріне бағыт алды. Со жерде Хорасан мен Самарқан әскері бірікті, бірақ ханзада Борақтың бұларға қарсы соғысу туралы ойы жоқ еді. Мырза Ұлықбек алаңсыз оған беттеді, бірақ ол қорықпай, өзінің кол астындағы әскерімен соғысқа дайындала бастады. Ұрыс орны қыратты болатын және жау әскері толық көрінбейтін болатын. Екі жақтың әскерлері бір-біріне қарама-қарсы тұрған кезде мырзаның әскері қарсыластарға қарағанда көп көрінді. Бірақ Борақ-Оғлан қулыққа көшті, бүкіл адамын жинады да, бірден шабуылға көшті. Екі жақ бір-бірімен жан аямай соғысты. Көптеген адамдар қаза тапты. Мырза-Ұлықбектің әскері өзінің көптігіне сеніп, алданып қалды. Дұшпандар бір-біріне барлық күштерін салып соғысқа кірісті. Мырза-Ұлықбектің он жақ және сол жақ қанаты араласып кетіп, ортасында берекетсіздік басталды. Шайқастың соңына қарай жеңіліс пен қашу байқалды. Мырза-Ұлықбек алаңдап көңіліне қорқыныш енді. Жеңіле бастағанын көрген Мауреннахр әмірлері Ұлықбек мырзаның жүйрік атын жетектеп шайқас алаңынан алып кетті. Құрлас руынан шыққан қаған Шахрухтың жағында тұрған Пехлеван Махмұддин-Дани шайқас болатын күні келіп, ерлік пен батырлықтың кереметтігін көрсетті. Ол дұшпанның жеңгенін көріп, Мұхаммед-Джуки мырзаны соғыс алаңынан аса зор қиыншылықпен алып кетті де, Самарқанға бет бұрды. Ал өзін ылғи жеңімпаз атаған әскер жеңіліп, талан-таражға түсті. Жеңген Борақ-Оғланның әскері Мауреннахр мен Түркістан жерлерін тонап, адамдарын қинады. Бұл жағымсыз хабар Хорасандағы Шахрух қағанға жетті.

БАҚЫТТЫ ҚАҒАННЫҢ МАУРЕННАХР ЕЛІНЕ САПАРЫ

Барақ оғланның сол аймақтарда жасаған бүліктері басылды. Барақ райынан қайтып, басындағы мыңдаған күйінішімен бұл елден кетті. Ал Шахрух Мәуреннахрды қайта қалпына келтіріп, 14 зу-л-хиджа айында (=6.X. 1427) Хорасанға оралды.

832 ЖЫЛҒЫ ОҚИҒА (= 11.Х. 1428-29. IX. 1429) АТАҚТЫ ХАНЗАДАЛАР МЕН ӘМІРЛЕРГЕ ҚҰДАЙДЫҢ ТИГІЗГЕН ШАПАҒАТЫ МЕН АЛҒЫСЫ ЖӘНЕ БАСҚА ӨЛКЕЛЕР МЕН ЕЛДЕРДЕГІ ЖАҢАЛЫҚТАР ЖАЙЫНДА ӘҢГІМЕ

Ұлы мәртебелінің ордасы Салмастың төңірегінде орналасқан кезде, Мәуреннахр мен Түркістаннан Ұлықбек мырзаның хабаршысы жетіп, Моғолстанда Сұлтан Махмуд пен Борақ-Оғланның арасында соғыс болып, Сұлтан Махмұд Борақты өлтіргенін жеткізді.

834 ЖЫЛДЫҢ ОҚИҒАСЫ (=19. IX. 1430-8.IX. 1431)

Кенеттен Хорезм облысынан хабаршы жетіп, өзбек әскерінің бүлік шығарып, Хорезмді шабуылдағанын, Әмір Шахмәліктің ұлы Әмір Ибраһимнін қарсы тұра алмай, Қият пен Хиуаға кетіп қалғанын айтып және уәзір Қожа Әсіл-ад-диннің қоршауда отырып, туын көтеріп соғысқанын, соңында өлтірілгенін айтты. Хорезмді жаулап алған Өзбек әскерінің елді тонап, қиратып кейін қарай Дештіге оралғанын айтты. Осы бір жаңалық Шахрухқа өте ауыр тиді. Ол бұл өлкеге өзінің мүддесіне орай әмірлер тағайындап өз саясатын жүргізді. Тағайындалған әмірлер ерлік пен батырлықтың арқасында соғыс қимылдарында жеңіске жетіп, өзбек басқыншыларын жойып жіберді.

839 ЖЫЛҒЫ ОҚИҒА (=27. VII. 1435-15. VII. 1436)

ЖЕҢІМПАЗ ҚАҒАННЫҢ (ШАХРУХ) АРРАН ҚАРАМАҒЫНДАҒЫ

ҚЫСТАУЫ ЖАЙЫНДАҒЫ ӘҢГІМЕ

Сол кезеңде Хорезм елінен елші жетіп, Дештіден Әбілқайыр - Оғланның Хорезм төңірегіне келгенін, Әмір Шахмәліктің ұлы сұлтан Ибраһим мырзаның қарсы тұра алмай қашып кеткенін, басып алған басқыншылардың қаланы тонап, төңкеріп қайтадан кетіп қалғанын баяндады.

844 ЖЫЛҒЫ ОҚИҒА (=2. VI. 1440-21. V. 1441)

Бұл жылы Астрабадтан жеткен желден жүйрік хабаршы Дештіден өзбек мемлекетінің әскерінің келіп, олардың Әмір Хаджи-Жүсіп- Жәлелді өлтіргенін мәлімдеді. Бұл сөздердің мағынасы мынандай: өздерін қазақ деп санаған өзбек әскерінің кейбір бөлігі Мазандеранға келіп, дүркін-дүркін тонаушылық жорықтарын жасап отырған.

Бақытты қаған (Шахрух) бірнеше әмірлерге жыл сайын Мазандеранға қыстап, аймақты бақылауды бұйырды. Мырза Байсұңқар, ал одан кейін мырза Ала-ад-доуле бірнеше мәрте сол жерді қыстады. Осы жылы Әмір Жүсіп-Жалел қажы мен оның ағасы Әмір Шейх қажы және басқа да бірнеше өзге әмірлер сол аймақтарда басқарушы болып тағайындалды. Сондай-ақ өз әскерлерімен келген әмірлер күндіз-түнді асқан сақтықпен өткізді.

Әмір Жүсіп Жәлел қажы мен оның ағасы Әмір Шейх қажы өздерінің түмен әскерімен бірге елдің шетін күні-түні күзетумен болды.

Бірақ, өкінішке орай, өзбек әскері тұтқиылдан шабуылдады. Әмір Жүсіп Жәлел қажы өз әскерімен батыл шайқасып, зор ерлік көрсеткенімен, олардың әскерінің саны аз болды. Айқас кезінде оған садақ жебесі тиді. Осы кезде оның ағасы Әмір Мубариз-ад-Дин Шейх қажы өзінің желден жүйрік атымен жауды қуып жете алмаған.

851 ЖЫЛҒЫ ОҚИҒА (=19. III. 1447-6. III. 1448)

Бақытты Қаған (Шахрух) бірнеше әмірлерге жыл сайын Жүржен аймағында қыстап, өзбек қазақтары мен Дешті Қыпшақ әскерінің іс-қимылдарын бақылап отыруды тапсырды.

855 ЖЫЛҒЫ ОҚИҒА (=3.11.1451-22.1.1452)

Осы уақытта жақын араласатын сарай қызметшілерінің бірі өзбек ханы — Әбілқайырдың біраз уақыт бойы адал жолға түсіп, өзін ұлы мәртебелінің (Абу Саид сұлтан) еркімен оның достарының бірі болғысы келетіндігін, бақыт пен рақымшылықты қатар алып жүретін ханмен бірге жетістікті жеңістерді көргісі келетіндігі туралы хабарлады. Осы сөз патшаға ұнап, өзінің жақын адамдарының бірін ханның ордасына жіберіп, келісімін берді. Әбілқайыр хан ұлы мәртебелінің жауабынан кейін асығыстықпен жолға аттанып келіп Ұлы ордаға қосылды. Мырза сұлтан Әбу Саид бүкіл келісім-шартты сақтай отырып құрмет көрсетті де, Әбілқайыр ханмен бірге Самарқанды жаулап алуға дайындала бастады. Олар Ясы қаласының шекарасынан Ташкент пен Ходженд облысына келді. Осыны естіген Сұлтан Абдолла көп әскерімен соғысу үшін оларға қарсы аттанды.

МЫРЗА СҰЛТАН ӘБУСАИД ПЕН СҰЛТАН АБДОЛЛАНЫҢ СОҒЫСЫ ЖӘНЕ ҰЛЫ МӘРТЕБЕЛІНІҢ ЖЕҢІСІ ЖАЙЫНДА ӘҢГІМЕ

Жизақ даласы жолда жатқандықтан және жеңімпаз әскерлер даладағы апатқа шыдамсыздық танытқандықтан, хан бірнеше өзбектерге «йеде» тасын пайдалануды бұйырды. Өзбектер осы тасты әміршінің бұйрығына орай пайдаланып, оның ерекшелегін көрсетуге мәжбүрледі, яғни жаратушының құдіретті істерінің бірі болып табылатын ғажайыптарға куә болдық, нәтижесінде тас ауа райын құбылтып, қар, жаңбыр, бұлт, аяз шақыратын керемет күштерін көрсетті. Екі-үш күнде ауа райы күрт өзгеріп, күннің көзін бұлт басып, күн күркіреп, нөсер жауды және де аяз-қар, жаңбырдан әлемді су тасқыны жайлады. «Йеде» тасының құдіретін білмейтін Хорасандықтар нөсер мен салқынның күшейгеніне таң қалды. Ақырында әскер қолайлы жұлдызнама мен бақытты жұлдыздың арқасында Самарқаннан солтүстікке қарай 4 фарсах жерде жатқан Шираз мекеніне жақындады. Ұлы мәртебелінің Самарқанға жорығы туралы хабардың анық-қанығына жеткен уақыттан бастап, ұлы мәртебелінің сарайына Сұлтан Абдолла мырзаның отрядтары бірінен соң бірі келіп жатты. Абд-ал-Латиф мырзаны өлтірген және Сұлтан Абдолла мырзаның түрлі қайырымына кездескен адамдар да бағынудан бас тартты. Мырза сұлтан Абдолла құрылған әскерімен Кухак өзенінен өтіп, олардың алдына қарсы шықты. Айқасқа кірісуге асыққан екі жақтың әскері де өз қатарларын түзеумен және әскерлерді орналастырумен айналысты. Жеңімпаз әскердің қарсыласы, ержүрек және арыстандай айбарлы отряд, жолбарыстай ызалы полк, ұрыс іздеген соғыс құмарлар Сатурнның миын лапылдап жанған найзамен өртеп, Меркурийдің көзін садақпен атты. Басқа жағынан қарағанда орасан зор армия және есебі жоқ жауынгерлердің қуаттылығы сондай — оларға қарай отырып, оқиғаның барысын пайымдай алмай, есептен жаңылысуға болатын еді. Екі жақ та әскери сапқа тұрып, айқас пен күрес құралдарын даярлады, сондай-ақ ұрыстың көрінісі алыстан көрінетін еді. Ұрыс алаңындағы шаңнан аспан көрінбей, өлгендердің қанынан жер қызыл түске боялды. Екі жақтың отрядтары көк түсті теңіздің толқынындай бір-біріне ұмтылып, ақырет соты тең көріністі бейнеледі. Сұлтан Абдолла мырза шамасы жеткенше, оң-сол және орта қанатқа бөлінгенінше өз позициясын ұстап тұруды, оның бақытына қарай Самарқан әскерлері бет-бетіне қашып кетті, Сұлтан Абдолла мырза соғыс кезінде бақытсыздыққа ұшырап, қаза тапты. Пальманың биіктігіндей дәрежеге жеткен падишах сарайы бір сәтте жоқ болып, жарқыраған күннің тұтылуындай тарихта қалды. Бұл оқиға сенбі күні 22 джумадиде (=22.VI.1451 ж.), яғни егіздер шоқжұлдызының аяғында болды. Сұлтан Абу Саид мырза Алланың қайырымдылығына алғысын білдірді. Жеңімпаз әскер үлкен олжаға кенеліп, тонау кез-келген кедейді байға, дәулеттіні қайыршыға айналдырды. Жеңіс туралы хабар Самарқанға жеткенде, ұлы Шейх-ал-ислам, әлемнің ғалым сұлтаны, Бурхан-ад-дин қожа Сұлтан Абдолла мырзаға шынайы берілгендігін көрсетіп, Хорасанға бағыт алды. Сұлтан Абу Саид мырза сұлтандықтың іргесін, жеңіс туын және қуаттылықты көтеріп, осы бір ұлы жеңіс туралы хабарды жердің түкпір-түкпіріне таратты. Ол сұлтан тағында отырғанда халифаттың астанасында бейбіт өмір басталып, әлем тұрғындары оның ұлылығының арқасында өз көздерімен биліктің құдіретін және әлемді игерудің негіздерін көрді. Сол елдердің Ұлылары нисар мен сыйлықтарды әкеліп және хутба мен чеканды (ақшаны. — ред.) ұлылардың есімдерімен безендірді. Оның ұлылығының арқасында адамдарға әділ соттың қақпасы ашылып, қуаттылық пен бақыттылықтың нұры төгіліп, тұрғындарға апаттан паналайтын бейбіт өмір орнады. Таяу және қашық аймақтар билікке шоғырландырылып, иесіз жатқан аймақтар қамқорлыққа алынды. Патша ең маңызды ісі ретінде Абд-ал-Латиф мырзаны өлтіргендерден кек алуға бұйрық берді. Патша оларды ұстап алып, ханзаданы өлтірген жерге апарып, өртеуді бұйырды. Әбілқайыр хан ұрыс күнінде ақтық күшін көрсетіп, ерекше ұмтылыс танытқандықтан, ұлы мәртебесінің сый-сияпатына бөленіп, қымбат тастармен, семіз аттармен, киімдермен және көптеген мүліктермен марапатталып, үйіне қайтуға рұқсат алды. Сонан соң ол Самарқан тағында (Абу Саид) ай мен күнге дейін жететін шатырын құрды.

864 ЖЫЛҒЫ ОҚИҒА (=28.X. 1459-16.Х. 1460)

Реби I айының (=26.ХІІ. 1459-29.1.1460) басында елге Дешті Қыпшақ және Қалмақ жерінен келген ұлы елшілер ұлы әмірлердің қатысуымен ұлы мәртебелінің аяғын сүю құрметіне ие болып, өз тапсырмасын оған табыстады. Барлығын сый-сыяпатпен марапаттаған Ұлы мәртебелі қалмақ елшілеріне, Дешті Қыпшақ патшаларының сәлемшілеріне және Мұхаммед-Халиллға мадақтау хаттарын жазып, елшілерге қайтуға рұқсат берді.

869 ЖЫЛҒЫ ОҚИҒА (=31.X. 1464-23. VIII. 1465)

Джумадидің ортасында (=29.1.-26.11.1465) ұлы ордадан Хорезм маңайында әмірлердің көмегімен тұтқынға алынған, бірнеше уақыт Гератта тұтқында болған, өзбек Әбілхайыр ханның інісі — Сейид - Иеке сұлтанды ұлы ордаға жіберу жөнінде патша жарлығы келеді, ылғи да Құран оқу үстінде жүрген, таза сенімді, керемет мінезді бұл жігіт тұтқыннан босатылған кезде өзі сияқты құдайға сенетін адамдардан көмек сұраған. Қала әмірлері мен шенеуніктері оны патшаға тиесілі заттармен шығарып салды. Ұлы ордаға жеткен Сейид-Йеке сұлтанға мырза сұлтан Абу-Саид ат алтын, бөрік, белдік секілді түрлі сыйлармен риза қылып, өзбек облысына аттандырды.

872 ЖЫЛҒЫ ОҚИҒА

Хорезм аймағынан Әмір Нұр Саидтың шабарманы келіп, мынадай хабар жеткізді. Біршама уақыт бойы Дешті Қыпшақта қазақ болған Сұлтан Хусейн мырзаның Хорезмге аттанғаны, жергілікті жердің әмірлері мен басшылары оған бірде-бір шабуыл жасай алмай, жан-жаққа қашқаны, Хорезм облысының түкпір-түкпірі тонау мен басқыншылықтан қайыршыланып, жеке Хорезм қаласынан басқа мекендерде қалу мүмкіндігінің жоқтығы туралы хабар жеткізеді. Ұлы мәртебелі бірнеше әмірлерге Хорезм аймағына барып соғыс қимылдарын зерттеуді және қорқақ әмірлердің тарапынан болған кемшіліктерді түзетуге, яғни өз деңгейінде жазалауға, кейбірін өлтіруге, өзгелерін тұтқындауға бұйрық берді. Сондай-ақ Әмір Нұр Саид соғыс күнінде үлкен қателік жіберді деген күдікке ұшырады. Әмілер жоғарғы жарлықты орындауға бет алды. Олар Хорезмге келіп, істің мәнісін сұрастырғанда, Хорезм әскерлерінің көптігіне қарамастан Сұлтан Хусейн мырзаның шабуылына шыдамай жан-жаққа қашқандығы мәлім болды.

Тәржімалаған: А. САҒЫМОВА





МҰХАММЕД ХОВЕНД-ШАХ МИРХОНД

Толық аты Мухаммед ибн Ховенд-шах ибн Махмут Мирхонд — «Раузат ас-сафа фи сирот аал-анбия ва-л-мулук» (Пайғамбарлар, патшалар және халифтерге қатысты тазалық бақшасы) атты көлемді тарихи еңбектің авторы. Ол 1433 жылы Балхта дүниеге келген. Оның әкесі, Бурхан-ад-Дин, Бұқараның сейіттер көне руынан, Балхқа келіп, сол жерде өмір сүріп, дүние салған.

Мирхонд өмірінің басым бөлігін Гератта Темірліктер әулетінің ең соңғы өкілі — Сұлтан Құсайын Байғараның сарайында өткізді. Бұл жерде ол атақты ақын және мемлекет қайраткері Мир Али-Шep Науаидың қамқорында болып, соның талабымен өзінің ірі шығармасын жазуға кіріседі.

Өмірінің жартысын көптеген тарихи кітаптарды оқумен өткізгендігін Мирхондтің өзі де айтады.

Мирхонд Гератта 1498 жылы қайтыс болады.

«Раузат-ас-сафа» («Тазалық бақшасы») — Мирхондтың Темірліктер әулетінің Мәураннахр мен Қорасанды билеген соңғы жылдарында жазған әлем тарихындағы қомақты тарихи құрастырмасы.

Мирхондтың өз шығармасын жазуда Темірліктердің бай кітап қоймалары мен кітапханаларында сақталған өзіне қажетті барлық, мәліметтерді кеңінен әрі кедергісіз қолдануға мүмкіндігі болған. Мирхонд өзінің жол салушылары сияқты, жазба ескерткіштерден басқа өз замандастарының аузынан естігендерін көп пайдаланған, сол оқиғалардың көпшілігіне өзі де куәгер болған, себебі мемлекеттің саяси өміріне, сұлтан сарайына бір табан жақын болды, әрі өз қамқоршылары тарапынан оң көзқарасқа ие болды.

«Раузат ас-сафа» кіріспеден (мукаддамэ), жеті томнан (қыс) және қорытындыдан тұрады.

Кіріспеде маңызды автобиографиялық мәліметтер келтірілген, сондай - ақ Мирхонд өзінің ойы бойынша нағыз тарихшыға тән қасиеттерді суреттейді және тарих ілімі «ақыл мен білім адамдарына» қоятын талаптарды атап шыққан. Өзі оқыған араб тіліндегі (15) және парсы тіліндегі (25) ескерткіштердің барлығын, хронологиялық не басқа да тәртіпке сүйенбей, толық санап шыққан.

«Раузат ас-сафа» шығармасын зерттеушілер оны жалпы тарих бойынша үлгілі әрі таңдамалы еңбек деп санайды, оның ерекше мәнерін, материалдары нық молдығы мен қызықтығын атап айтады, бірақ та сонымен қатар, авторда тарихи сын мен әдістің жоқтығын да айтады.

«Раузат ас-сафаның» бірінші томында тіршіліктің пайда болуынан бастап Сасаниліктер әулеті(VII ғасыр) басқаруының соңғы уақыттарына дейінгі оқиғалар суреттелген, екінші том ислам діні мен Мухаммед пайғамбардың пайда болуынан төртінші Али халифтің дәуіріне дейінгі уақыт қамтылған, омейяд пен аббас халифтері мен имамдарының тарихы үшінші томда келтірілген, ал төртінші том әмір Темірге дейін мұсылман Шығыста билік еткен болмашы әрі кіші әулеттерге арналған, Шыңғыс хан мен оның ізбасарларына бесінші том, Темірдің билік жүргізу тарихы мен оның Абу Саидке дейінгі көптеген ұрпақтарына алтыншы том арналған, ең соңғы, жетінші томда 1457 мен 1521 жылдар аралығындағы оқиғалар мен Сұлтан Кұсайын Байқараның билікке келу, басқару және тақтан кету тарихы жазылған.

Осы «Раузат ас-сафадан» алынған материалдар 1939жылғы « Түркімендер мен Түркімен тарихы бойынша материалдар» басылымынан келтірілген.

МИРХОНД

«Раузат ас-сафа»

СЕЛЖҮКТЕР ТАРИХЫ

«Мәлік-наме» кітабының авторының айтуынша, Дешті Қазар түркі тайпалары Дукакты «Темір балық», яғни «туголукум» деп атаған. Ол мемлекеттік істерді көрегендікпен түсінген және оның (мемлекетті басқаруға) өзіндік оң көзқарасы болды. Оның ерекше ержүректігі мен айбындылығы туралы бәрі білген. Ябғу атты Хазар князі оны үнемі мемлекеттік істерге қатысуға шақырған. Бір жолы Ябғу кінәсіз түркі тайпасына зиян келтірмек болды. Оны Дукак естиді. Ызаланған күйде ол падишахты жолда қуып жетіп, оған қысымшылсың деп айып тағып, (көп) қатты-қатты сөздер айтады. Падишахты ашу биледі. Ол Дукакты қылышпен ұрып салады. Қан ақты. Ашу қысқан Дукак Ябтуды шоқпармен ұрған кезде, падишахтың бас сүйегі шытынап, ол аттан құлайды. «Мәлік-наме» кітабының аудармашысы былай дейді: Осының бәрі түріктердің алдында, қариялар, қарттар мен парасатты ақсүйектердің көз алдында болды. Хазар халқының дәстүрі бойынша, тергеусіз және тексерусіз әлсізді де, күштіні де, ақсүйекті де, қарапайым құлды да кінәсыз өлтіруге рұқсат етпеген, сол себепті төрелер хазар князінің ат үстінде отырып, Дукакты ұстап алып өлтіріндер деген бұйрығын орындауға асықпайды. Дукак дауыстап былай деді: «Менің кінәм Ябгуға түркі халқы мен оның атақты ұлдарына кір келтіретін сұмдықты жасатқызбау, мемлекет іргесін шайқап, сұлтан биілігін құртатын әділсіз әрі қатыгез әрекет жасауға жол бермеу еді; айтқан ақылым үшін қылыштан таяқ жедім».

Түркі әмірлері мен Дешті Хазардың төрелері әділдік жағын ұстап, ақыл-кеңестерімен Ябғудың ашуын басуға тырысып, былай деді: «Дукактың реніші — сайтанның ісі. Дегенмен, бұл айыпты әрекет падишахтың ашу шығаруынан болды».

Ябғу әбден келіскенше, олар өздерінің ойын түсіндірді. Одан соң той жасап, ол тойға сырттан көріп қызыққан Шолпанның да көзі қарауытты. Әскербасылар Дукакты ертіп келіп, олар бірі-бірімен сүйісе қауышты. Бұл оқиға Дукак өмірінің даңқын көтеріп, бүкіл әлемге әйгілі етті.

Бұл оқиғадан кейін біраз уақыт өткен соң, алла Дукакқа ұл сыйлайды. Оның атын Селжүк қояды. Селжүк кәмелетке толған кезде оның әкесі Дукак дүние салады. Ябғу Селжүкты қамқорлығына алып, оны «сюбаши», яғни әскер басы (атағымен) атасын деп бұйырады. Күн өткен сайын Селжүктың Ябғу сарайындағы орны өрге жоғарылай береді, ал төрелер мен сарайдағылар қызғаныш білдіре бастайды. Бір күні Селжүк Ябғудың үйіне кіріп, шахтың әйелдері мен балаларының алдына шығып, Ябғуға жақындап отырады. Бұл Ябғудың әйеліне (қатынына) ұнамай қалады. Селжүк бөлмеден шығып кеткен кезде Ябғудың әйелі оған: «Мына жігіт басынан дөкір, өзін ерекше еркін сезінеді. Егер оны көп уақыт жазаламаса, егер оның қазіргі құдіреттілігі маңызы мен орны ұлғайса, істің немен аяқталатындығы белгілі», - дейді.

Бұл сөздер оған әсер етті. Ябғу Селжүктен құтылғысы келді, оны сезген Селжүк сақтанып, өзін құтқару үшін әрекеттерін жасай бастады. (Ақыры) ол бөтен елге кетпек болды. Қашуға шешім қабылдаған ол өзімен бірге 100 аттыны, 1500 түйе мен 50 000 қой алып, Самарқанға қарай бет алды. Женд қаласының шетіне жеткен кезде оның көкірегіне алла тағала құдіретті нұрын төкті. Ол сол елдің басқарушысына хабаршы жіберіп, мынаны айтқызды: «Менің осы оң жолды білген елге келуімнің себебі - ислам дініне құлшылық ететін адамдардың қатарына қосылу. Қазір мен сізден заңшылдар мен беделді ғалымдардың бірін маған қарай жіберуіңізді өтініп отырмын. Ол шөл далада қаңғып жүргендерге құран мен мұсылман ақиқаттарын үйретіп, адасқандарды оң жолға қойсын».

Оның өтініші қабылданады. Селжүк өзінің қол астындағыларымен және қолдаушыларымен бірге мұсылман болады. Ол Женді жерінің қолайлы жазықтарының біріне орналасады. Дәл сол кезде дінсіздерден елші келіп, Женді елінен жыл сайын алынатын харажды төлеуді талап етеді. Мән-жайды анықтаған соң, Селжүк (талапты) орындаудан бас тартып, дінсіздердің мұсылмандардан алым-салық алатындығымен келіспейтіндігін айтады. Осы себепті Селжүк соғысқа әзірлене бастайды. Ол дінсіздермен соғысуға дайын тұрған түркілерді жинап, соғысқа аттанады. Женді басқарушысы мен халқы Селжүкке ақшалай және әскермен көмек көрсетеді. Сол кезде дұшпан ыңғайлы сәтті пайдаланып, Селжүктің жайлауындағы түйелерді айдап кетеді. Оны естіген Селжүк бірнеше ержүректі қасына ертіп алып, жаудың артынан қуады. Жау әскері оның ашуы мен тегеурінін көзбен көріп, (ұрланғанды) тастап, тым-тырақай қашады. Селжүк үйіне жеңіспен оралады. Оның жеңіс туы жоғары көтерілді. Отан Түркістан аймағындағы халық, шет жерлердегі княздар көмек сұрап келіп тұратын болды. Айталық, Ілек хан талқандаған Ибраһим Самани одан баспана сұрады. Ибраһим Саманиге көмек беріп, оны Ілек ханға қарсы жібереді. Ілек хан соғыстан жеңіліп, қашып құтылды. Селжүктің бақыт туы көкке көтерілді. Бұқара аймағында ол өз хандығының қосын тікті.

Селжүктің төрт ұлы болған: Микаил, Мұса, Арслан, лақап аты — Ябту, және жасында қайтыс болған бір ұлы. Ілек хан қашып кеткен соң, Селжүк бір қамалды коршауға кірісті. Осы қамалды алуға Микаил бар күшін салды. Осы шайқаста оған жаудың садағының оғы тиіп, жанын әзірейілге (Өлім періштесі) береді. Ұлының өліміне жаны қиналып, оны сағынған Селжүк ұлының балалары Тоғрыл-бек пен Чагры бек Дәуіттің тәрбиесіне бар көңілін бөледі. Тоғрыл-бек пен Чагры бек талай (елді) жаулап алады, ол туралы келесі беттерде айтылады.

Микаилдың есейген ұлдарының жүзінен ақылының толғандығын байқаған Селжүк оларға өзі о дүниеге кеткенше (селжүктер) тайпасы мен басқа халықтардың қоғамдық істерін ақылмен басқаруды тапсырады, және ол өлген соң, өзінің қатарластарынан ақылдылығымен және батырлығымен ерекшеленіп тұратын Мухаммед (Тоғрыл бек) пен Дәуіт (Чагры бек) дінді ұстанған халыққа көмек беріп тұруға тырысты. Мәуреннахр мен Түркістанның князьдары олардың осы (ержүректілігінен) қорқа бастағанына дейін осылай болып тұрды. Осыны растап, Ілек хан деген Мәуреннахр билеушісінің Тоғрыл бек пен Чагры бектің құдіреттілігінен қорқып, бірде олармен одақтасып, бірде қарсы шығып, араларына жік орнағанын айтуға болады. Ілек хан оларды тұғырдан түсіріп, Түркістан халқына не болып, өзін-өзі билеп, тәуелсіз болғысы келді. Ағайындылар оның арам ниетін білген соң, өшпенділік жеңінен қол шығарып, Ілек хан мемлекетінің маңына келеді. Бұл қылыққа аң-таң болған Ілек хан өз әскербасыларын жинап алып, олармен селжүктерге қалай тойтарыс беру туралы кеңесті. Кеңесіп, болжап болған соң, ол қол астындағы әскеріне саны жетпейтін қол болып ұйымдасуды бұйырады. Бұл хабар тез арада сарбаздары жазықпен шөл дала бойына шашырай орналасқан Селжүк мұрагерлеріне де жетеді. Жиналыс өткізіп, пікір алмасқан соң, Чагры бек Ілік бек жерінен кетіп, Боғра ханнан көмек сұрауды дұрыс деп ойлайтынын айтады. Боғра хан Селжүк мұрагерлерінің келе жатқандығын естіп, қуанады. Ол елшіні патшалық қошеметпен қарсы алып, бұдан кейін мемлекеттік істердің өзі мен Селжүк мұрагерлерінің өзара келісімі негізінде жүзеге асатындығын (айтып), шығарып салады. Елші Селжүктің қосына келіп, Боғра ханның аузынан естігенін айтады. ЧАҒРЫ БЕК БОҒРА ХАНҒА ТҰТАС БАРУДЫ МАҚҰЛДАМАЙДЫ. Ол атасы Тоғрыл бекке былай дейді: «Әр жұма сайын хан ордасына қызмет ету үшін екеуіміз үш күнге кезек-кезек барып тұрайық. Егер ол бізге қарсы опасыздық жасағысы келсе, біздің көзімізше оны іске асыра алмайды, және егер ол біздің біреуімізді тұтқындап алса, екіншіміздің осы соғысқа амал табуға мүмкіндігіміз болады. Осылай шешім қабылдап, олар Боғра ханның ордасына барады. Аялдамалар жасап, өткелдерден өтіп жүріп, оның ордасына 2 шақырым жетпей, шүйгін шөптің үстіне қосын тігеді. Өздері келіскен жоспар бойынша әр апта сайын ағайындылардың бірі ханға қызмет етуге барып тұрды, ал екіншісі жұртта қалып, қырағылықпен бақылап отырды. Осы уақыт ішінде хан қос ағайындының екеуін де қасына әкеліп, қайтсе де тұтқындап алуға ыңғайлы сәтті күтумен болды. Бірақ бұл ойы жүзеге аспаған соң, үмітін үзген хан ыңғайы келген күні Тоғрыл бекті ұстап, кісен салып, зынданға тастайды. Одан кейін көп кешікпей, күтпеген жерден қолға түсірмек болып, Чағры бекке қарсы өз қол астындағылардан жасақ ұйымдастырады. Болған оқиғаны білген Чағры бек үйіндегілер мен туған-туыстарын қыр далаға жіберіп, қолға қару ұстай алатын руластарымен бірге жауға қарсы шығады. Екі жақтың жасағы бір-біріне жақындаған соң, қырғи-қабақ соғыс басталып кетеді. Боғра хан сарбаздары шегіне қашады. Тағдырдың жазғанымен 130 әскербасы қолға түсіп, тұтқындалады.

Қашқындар Боғра хан қосына жетіп, түрікмен әскері туралы бар көрген-білгенін айтқан соң, хан Чағры бекпен қырқысып нәтижеге жетпейтіндігіне көзі жетеді. Осы себепті ол Тоғрыл бекті босатып, оған құрмет пен қошемет көрсетуді бұйырады. Оған қытайдың бағалы киімдерін, оған қосымша 40 пүлем мен бұлбұл дауысты сұлу қыздарды сыйға береді. Оның үстіне сыйлық ретінде 10000 динар беріп, одан інісімен кездесіп, тұтқындарды босатып, еліне қайтаруды сұрайды. Тоғрыл бек оның ұсынысына келісіп, ханмен қоштасады. Ол інісінің қосына жеткен кезде, Чағрыл бек қатты қуанып, тұтқынға алынған әскербасыларын босатады да, екеуі де Самарқанға қарай жүреді. Самарқан билеушісі Ілек хан атымен белгілі Әли-тегін ағайындылардың келгенін естіп, түркістандық князьдар мен сұлтандардан көмек сұрап, хабаршы жібереді, және әскер жинап алып, соғысқа дайындалады. Селжүк мұрагерлері ол туралы естіген соң, қорқып, сақтана бастайды. Чағры бек атасына айтады: «Сен қасыңа ергендермен бірге қырға қарай жүріп, маған жаумен шайқасуға рұқсат бергенің жөн болар еді. Күші көп болса да, жау әскері бізден аулақ болуға тырысуы мүмкін».

Осылай шешіп, Тоғрыл бек қырға қарай кетіп, Чағры бек Рүстем мен Аспендияр соғысын түкке тұрғызбаған 30000 ержүрек салт аттымен әрі қарай армян жеріне өту үшін Қорасанға келеді. Чағры бектің келгенін естіген Тус билеушісі оны қолға түсірмек болып әскер жібереді. Олар түк таппай келіп, Чағры бек Рей арқылы өтіп, рұм еліне бағыт алғандығын айтады. Сонымен қатар Махмуд-и Себуктегін сұлтан Тус билеушісіне салғырлық білдіріп, Чатры бектен жазасын алмай, оның мемлекеттің қақ ортасынан өтіп кеткендігіне кінә тағып, бұйрық айтты. Сұлтанның қатаң сөгісінен қорыққан Тус билеушісі ісін білетін адамдарға Чағры бек қайтқан кезде жолын аңдып, оны қолға түсіріп, Газнаға қарай шығарып салуды бұйырады.

Чағры бек Рұм шетіне жеткен кезде, оған бір түркімен тайпасы қосылады. Дінсіздерге шабуыл жасап, ол бірнеше қамалды алады, талай олжа түсіріп, (осылай) құшағына қалыңдығын да қысады. Чағры бек ойындағысын орындаған соң, түркімендермен қоштасып, жолда бірнеше рет тоқтап, тәуліктеп жүріп, еліне қайтады. Чағры бек Мерв төңірегіне жеткенде нөкерлерін жан-жаққа жіберіп, өзі көпес киімімен қалаға кіреді. Тус билеушісі Чағры бектің өтіп кеткендігін түсініп, оған құдайдың өзі көмектескенін түсінеді. Чағры бек Бұқараға жеткен кезде оған сол елде тұратын кейбір түркімендер қосылады. Дәл осы кезде ол Тоғрыл бекке шабарман жіберіп, өзінің олжамен әрі сәтті оралғандығын айтады. Оған қуанған Тоғрыл бек өз қосынан шығып, бауырымен кездеседі. Олардың туыс аталары Ябғу Арслан інілерінің жинаған әскерінің көптігін көріп, іштей қызғанып, ызаланады. Кеңес айтқан болып, ол былай деді: «Көп әскерді көрген Мәуреннахр мен Түркістанның княздары ендігі жолы сендерге қарсы шығады. Әскерді таратып, қырға жіберу керек».

Әмірлер атасының айтқанын орындап, әскерді таратып жібереді.

ҚАДІР ХАННЫҢ ӘЛИ- ТЕГІНДІ ЖЕҢУІ

МАХМҰТ-И СЕБҮКТЕГІН СҰЛТАННЫҢ МӘУРЕННАХРҒА

ЖҮРУІ ЖӘНЕ ЯБҒУ ИБН СЕЛЖҮКТІ ТҰТҚЫНҒА АЛУ ТУРАЛЫ

Ілек хан деген атпен белгілі Самарқан билеушісі Әли-тегін өз шегінен шығып, түркістандық хандармен теңдікке ғана емес, тіптен жоғары тұруға таласа бастаған кезде, түркі сұлтандарының ішінен өзінің қуаттылығымен және әскерімен ерекше тұратын Қадір хан осыған жол бермеу үшін өз хандығындағы төрелермен және тәжірибелі адамдарымен Ілек ханға қалай тойтарыс беру туралы кеңес өткізеді. Кеңесіп болған соң, төрелер сөзге шебер, тілге жеңіл Махмуд-и Себуктегінді жіберіп, достық қақпасын аштырып, оған жақын туыс болуды ұсынғанымыз дұрыс болар еді деп жауап береді. Кейін екі сұлтан арасындағы өшпенділік пен жаттық, достық пен пікірлестікке айналған күні Ілек ханның бізді жеңіп, билік етуге шамасы қалмайды, ал Селжүк ұрпақтарының құдіреттілігі ақырына жетеді дейді.

Кеңесшілердің сөзін тыңдап алып, Қадір хан достық қатынасты нығайтуға бағытталған тілегін айтып, сөзбен айтып жеткізуге болатын амалдың бірін қолданып, бар күшін салып, осы достықтың негізін нығайту үшін Махмуд ханға өзінің сенімді адамдарын жібереді. Елшілер Газнаға жетіп, елшілік міндетін орындап, келісімін алу үшін неше түрлі сөздер қолданып, ойларын дәлелдей айтады. Қысқа сөйлеп, олар Қадір хан мен Ілек хан арасындағы өшпенділікті айтып, Ілек ханға қарсы соғыс ашпақшы болған ниетін білдіреді. «Егер Ілек хан жеңімпаз атанса, ол Тұран елдерін жаулап алған соң Иранға қарсы аттануы мүмкін. Дәл қазір сұлтан келісіп, Самарқанға соғыс ашса, біз де ол жақтан Ілек ханға қарсы шығамыз. Қайтсе де, Ілек (біздің) біріккенімізді білсе, ордасын тастап, қалыңдығымен ажырасуға мәжбүр болады, ал өзі жеңіліп, сәтсіздікке ұшыраған соң, бір бұрышты паналап қалады».

Махмұт сұлтан хан елшілерінің сөзін тыңдап алып, әскер жинауға бұйрық береді. Газан түбінде саны жетпес қалың қол жиналады. Әскер жиналған соң, ол (өз) ордасынан шығып, жолда бірнеше рет қонып, Жейхун жағасына келеді. Сол кездерде өз ордасынан шыққан Қадір хан Самарқанға бағыт алады. Енді ұлы падишаға төтеп бере алмайтындығына көзі жеткен Ілек хан Самарқаннан шығып, өз қолдаушыларымен Түркістанның жазықтары мен шөл даласына қарай кетеді. Самарқан Қадір билігінде қалады. Махмұт сұлтан екеуінің арасындағы достық нығая түседі. Хан селжүктердің күші мен қуатынан аздап қорқып жүретін болған, сол себепті ол сұлтанға өз әскерін Жейхуннан өткізуге кеңес береді.

Бір аңыз бойынша, сұлтан Тоғрыл бек пен Чағры бекке Қорасанға келіп, ұнатқан жұртына тұрақтануды сұрап, елші жібереді. Олар бұл ұсыныстан бас тартады. Махмұт сұлтанға екеуінің ағасы Ябту Арслан келеді. Сұлтан оны кісендеп, үнді қамалдарының біріне қамайды.

Бұл қылық ағайындылардың зәресін ұшырады. Ілек хан қашып құтылған соң, сұлтан Газанға келеді, ал хан Қашқарға кетеді. Ілек Мәуреннахр билігінде ешкімнің жоқ екендігін біліп, Самарқан елді мекеніне келіп, мемлекетті жаулап алуға кіріседі. Қатыгездікпен және қулықпен селжүктер тізгінін қолына алып, оларды өлім тұңғиығына батырып, мүшкіл жағдайға келтірмек болды. Нақты айтқанда, мәселе мынада. Ілек хан селжүктерге: «Сендер Махмуд-и Себүктегінге қарсы әрекет жасап, ол соның салдарынан не өзі осы елде тұруға, не басқаруды басқа біреуге тапсыруға шамасы келмеді. Дәл қазір Самарқанға барыңдар. Мемлекет ғана емес, менің билігімдегінің бәрі өзара бөлінетін болады. Сендердің қарияларың бұл елде (менің) әкемнің орнын, жас жігіттер аға-інімнің, ал кішкентай балалар (менің) баламның орнын алатын болады», - деген үндеумен елші мен хабаршы жіберді.

Ілек хан осыны қанша рет айтса да, селжүктер оның әдемі сөздеріне алданбай, ұсынысын қабылдамады. Ілек хан ойын жүзеге асыра алмай шаршаған соң түркімендердің басына Жүсіп ибн мұса Селжүкті қойып, осылай оған ықпалын тигізіп, мақсатына жетпек болады. Жүсіп өзінің немере ағаларына басымдық көрсетіп, (осының салдарынан) олардың арасындағы сүйіспеншілік пен достық жек көру мен өшпенділікке айналады деп күтті. Сондықтан да ол Жүсіпке әр түрлі тарту мен сыйлықтар жіберіп, басқару тізгінін тапсырады.

Жүсіп ұлысты басқаруды қолына алып, оның туы биіктен көрінді. Бұл Тоғрыл бекке ұнамады. Ол Жүсіпке тиісті жазасын бергісі келді, бірақ оған Чағры бек тосқауыл жасап, былай деді: «Туыстық қатынасты бұзған опасыз қылық, ол үшін бізді халық жек көреді. Оның үстіне Жүсіпті көтеріп, құрметке бөлеген Ілектің мақсаты — Селжүк ұрпақтарының арасына от жағу».

Бейбіт сүйгіш інісін тыңдап, Тоғрыл бек Жүсіпке қарсы әрекеттерінен бас тартып, өзін сыпайы ұстады. Ілек өзінің тапқырлықпен атқан оғы мәресіне жетпеген соң, ер жүрек батыр Әли-Қара-нирамиді құрметтеп, (оған) бірнеше өжет сарбазын қосып селжүктерге қарсы шығуды бұйырады. Әли Қара оларға күтпеген жерден түнде шабады. Екі әскер арасында қанды шайқас болады. Жүсіп ибн Мұса Селжүк түркімендерімен болған соғыста өледі. Тоғрыл бек пен Чағры бек қарбаластан шығып, ұйымдасқан соғысты бастайды. Дәл сол сәтте Чағры бектің көзіне періште көрінеді. Селжүктер оны бағытты болжам деп біліп, оған Алтын Арслан деген ат қояды. Көкіректері үмітке толы олар Алып қарамен соғысуға шықты. Қарсыластардың жасақтары бір-бірімен араласып кеткен кезде, Тоғрыл бек пен Чағры бек жалаң қылышпен Алып Қара мен оның жүздеген әскербасын тұтқындады. Олар Алып Қараның көзін ойып, басын шауып алады да, үйлеріне қуанышпен және жеңіспен оралады.

ХОРЕЗМШАХ ПЕН СЕЛЖҮКТЕР АРАСЫНДА БОЛҒАН ОҚИҒА

ЖӘНЕ ОЛАРДЫҢ НЕСІ ЖӘНЕ АБИВЕРДКЕ

БАСЫП КІРУІ ТУРАЛЫ

Тоғрыл бек пен Чағры бек Алып Қараны жеңген соң, Хорезмшах (селжүк) әмірлерімен достыҚ қарым-қатынас орнатты. Ол елші жіберіп, өзара бейбіт келісім мен одақтасуды ұсынып, олардың Хорезмге келуіне себеп болды. Селжүктер Хорезмшах оларды өзі мен Масуд-ибн Махмүт Сұлтан арасындағы кейбір келіспеушіліктер үшін шақырды де¬ген оймен Хорезмнің шекарасына кірді. Хорезмшах өз айласын асыру үшін, өзінің бас әскербасы Шахмелікке хат жазады. Онда ол тез арада селжүктерге соғыс ашып, сол халықтан бір тірі жан қалмайтындай етіп қырып-жойыңдар деп бұйырады. Шахмелик бұйрыққа сәйкес әскерін алып, оларға қарсы шығып, түркімендерді қырып салады. Тоғрыл бек пен Чағры бек патшалығындағы төрелерді ертіп, жан-жаққа тарап кетеді. Ағайындылар келісіп, Жейхуннан өтіп, Несі мен Абиверді маңында аялдап, Масуд ибн Махмут Себуктегінмен достық қарым - қатынас орнатуға талпынады. Егер Масұд нағыз дос ретінде қабылдаса, олар оған көмектесіп, қол ұшын беруге тырысады, ал егер олай болмаса, жағдайға қарай көреміз деп шешеді. Көптеген тарихи туындылар Махмұт сұлтанның селжүктерді тек олардың дәулетіне бола ғана Жейхуннан өткізгендігін, және сұлтанға Арслан Жазиб бұл шешімнен бас тартуды қанша айтса да, оның ескертуінің назардан тыс қалғандығын растайды. Бірақ (бұл мәліметтерді) (бұл) сөздердің авторы шындық деп есептемейді. Қайтсе де Тоғрыл бек пен Чағры бек, құдайдың қуатына сеніп, Жейхуннан өтіп, талай рет қоналқа мен аялдама жасап, Несіге де жетеді. Олар Балқан шөліне келіп тіреледі.

Бірнеше күннен кейін олар Масұд сұлтанға сөзге шешен елші жіберіп, одан өздерінің келісімі мен одақтасуға тілектестігін білдіреді. Масұдқа бұл сөздер майдай жағады. Жауап бергенде ол елшіні қорқыта сөйлеп былай дейді: «Селжүктер үшін ең дұрысы — біздің әскер мен күзет қолынан таяқ жемей тұрып, елден кетсін».

Оны білген (Селжүк) әмірлері Масұдпен бейбіт қарым-қатынас жасап, көмек сұраудан үмітін үзеді де, бала-шағасы мен әйелдерін жасырып, (Масұдтың) қол астындағыларды тонай бастайды. Және олар соғысты бастап жіберуге дайын тұрады.

БЕКТУҒЫДЫНЫҢ СЕЛЖҮКТЕРГЕ ҚАРСЫ ЖОРЫҒЫ, ОНЫҢ ОСЫ ТАЙПАДАН ЖЕҢІЛІСКЕ ҰШЫРАУЫ, МАСҰД СҰЛТАННЫҢ СЕЛЖҮКТЕРМЕН БЕЙБIT КЕЛІСІМГЕ КЕЛУІ ЖӘНЕ СЕЛЖҮКТЕРДІҢ ОДАН БАС ТАРТУЫ ТУРАЛЫ ТАРАУ

Селжүктердің Несі мен Абиверді елінің дәулеті мен абыройына қол сұғып, түкке қарамастан әскер мен халықтың мүлігі мен малын тонап жатқандығы туралы хабар Масұдқа келіп жеткен соң, ол қазына қоймасын ашып, көп қаражат пен киім алып, барлық әскер мен қолына қару ұстай алатындарға бөліп беруді бұйырады. Бұл әскердің басына ол беделді басшы Бектуғдыны қояды. Қару-жарақ артқан мыңдаған түйемен, динар мен дирхем тиеген жүз түйемен Бектуғдыны селжүктерге тойтарыс беру үшін Несіге асығыс жөнеледі.

Әмірлер Масұд сұлтанның келе жатқан әскері туралы хабарды естіген соң, алдынан қарсы шығып, дұшпандар арасында қақтығыс басталды. Сол шайқаста екі жақтан мерт болғандар саны көп болды, қан көл болып ақты. Ақырында, жеңіс самалы Селжүк туын желбіреткендей болды. Ал Бектуғдынынң ажал жете қоймаған әскері, құм қауып, майдан алаңынан қашып құтылды. Сұлтанға келіп жеткен қашқындар соғысты суреттеп береді. Масұд қатты мазаланып, састы. Ол өзі Газнадан қалың қолмен шығып, селжүктерге қарсы Қорасанға бет алды. Бірнеше қоналқа жасап, ол Нишапур аймағына жетіп, сол жерде қосын тікті. Ол тас түйініп, Селжүктермен болғалы тұрған соғыс жайлы төрелермен кеңес өткізді. Кейбір ақылгөйлер былай деді: «Көтерілген шаңға су бүркіп, бұрқылын басу үшін, әр түрлі сыйлықтар беріп, әдепті кеңесші жіберсек дұрыс болар еді».

Сұлтан Масуд амалының жоқтығынан келісуге мәжбүр болды. Ол селжүктерге үнді қылыштарынан, газан асыл қазыналарынан тұратын сыйлықпен елші жіберіп, былай дейді: «Болған жағдай маған да ұнаған жоқ. Істің бәрі біздің ақылсыздарымыздан болды. Енді болар іс болды, өткенді қайталап қайтеміз. Соғыс өртін тиып, нағыз достық пен татулыққа келейік. Біз өзіміздің үш ақсүйегіміздің сұлу қыздарын Тоғрыл бек, Чағры бек және Инанч бек ибн Селжүкке қалыңдық етіп береміз. Біз оларды араздығымызды жою үшін, қаламыз бен ауылымыз тынышталып, соғыс үрейін ұмыту үшін беріп отырмыз».

Елші селжүктер қосына келіп, хатты берген кезде, Чағры бек былай деді: «қазір Сұлтан бізді шексіз мейірім мен рақымға бөлеп отыр, жақсы сөздер айтып, игілік пен адамгершілік білдіріп отыр. Бірақ оның осыдан кейінгі әрекетінің осы сөздерді растайтындығына біздің көзіміз жетпейді. Егер оның сөздері жүректен шыққан болса, біз қан төгілмей, халықтың тыныштығы бейбіт өмірі үшін оған бағынатын боламыз. Егер олай болмаса, одан кейінгіні бір құдайдың өзі біледі».

Чағры бек әмір осы сөздерді айтып болған соң, селжүк әмірлері оны мадақтап, «афарин» (жарайсың) деп айқайлады. Масұдтың елшісіне жауабын беріп, еліне қайтарды. Келген соң елші сұлтанға оның (сұлтанның) хатына айтқан жауапты жеткізді. Оған қуанған Масұд Мерв билеушісіне бұйрық берді: тез арада үш әмірге қошемет көрсетуге дайындалып, келісімге отырған сон оларға 40 дабыл, 100 шатыр, 3 қымбат шатыр мен 3 ту берілсін. Ал селжүктер біздің әскерімізден соғыс үстінде тартып алған пілді (мерв билеушісі) қайтарып, неке қиюга қажет шараларды ұйымдастырсын: әмір қызын вуридің Инанч-бек ибн Селжүкке, Абдүс әмірдің бір қызын Тоғрыл бек әмірге, ал бойына әдемілікпен ізгілік дарыған екінші қызын Чағры бекке берсін.

Масұд бұйрығы Мерв билеушісіне жеткен соң, ол дабыл, ту және шатырларды дайындап, селжүктер қосына сенімді адамын жіберіп, одан неке қиып, той жасау үшін үш әмірді Мервке келуге шақырады. Селжүктер қосына хабар әкелген Мерв билеушісінің сенімді нөкеріне түркімендердің көңіл-күйін білдірді. Олардың бір бөлігі ақымақтық жасап, Масұд сұлтанды қарғап-сілеп, былай деді: «Егер осы бүлік басталмай тұрып, (сұлтанның) әскері талқандалмай тұрғанда Масұд достық қарым-қатынасты нығайтуға бар күшін салған болса, біз келісім беретін едік. Енді бұл бос сөздерден оңды еш нәрсе шықпайды».

Тоғрыл бекпен Чағры бектің ағасы өз сыйлықтарын алып, некеге келіседі, ал қос ағайынды болса берген дабылдарын, тулары мен шатырларын жыртып тастауды бұйырады. Мерв билеушісінің елшісі құр қол қайтады. Бұл масқараны естіген сұлтан бар ойын селжүктерге қарсы соғыс ашуға бағыттады, ал ағайындылар тұрақтауға ыңғайлы орын тауып, Жейкун өзенінің жағасына орналасады. Осы жерде қыстап шығады. Жұлдызды әскер падишасы өз биігіне шарықтап, қосын тіккен кезде, бақыт құсы қонған екеуі (ағалы-інілілер) түркімен әскерлерін Масұд сұлтанның еліне жіберіп, олар үш жыл бойы елді тонап, талқандады. Масұд сұлтан оларға тойтарыс беру үшін жіберген әскері жеңіліп қайтты. Газнаның байлығы мен қазынасы далаға кетіп, дұшпан қолына түсті. Қорасан аймағының әскербасыларының түркімендерге қарсы тұруға шамасы жетпей, шарасыздық танытты. Оны естіген Масұд сұлтанның зәресі ұшты. Кеңес өткізген соң ол мықты қолбасшы, ешкімге тең келмейтін білгір, әскери әдіс—тәсілдерді жете меңгерген Сюбашиді қалың қолмен соғысқа аттандырады. Бұйрықты алған соң, Сюбаши селжүктерге қарсы шығады. Олар болса, шабуылды біліп, шайқасқа дайындалады. Олар түнгі шабуылдар жасап, Сюбаши қосынан жылқыны, қолға түскеннің бәрін алып кетіп жүрді. Сюбаши шабуылға дайындалып келген сайын, селжүктер қосын тастап, басқа жаққа көшіп кетіп отырды. Бұл жағдай үш жылға созылды және Қорасан жерінің берекеті кете бастады.

Сол кезде Сюбашидің қанша күшін салса да, түркімендердің сазайынын тарттыруға шамасы келмей, керісінше, дұшпанның бастаған бөлігінің шаңы биікке көтеріліп, ол тайпаның құдіреттілігі күннен-күнге күшейіп келе жатқандығын сұлтанға біреулер жеткізеді. Осыны естіп ашуланған сұлтан Қорасанға өзі барып, селжүктерге соғыс бастауды ұйғарады. Ұлы мен нөкері қарсы шығып былай деді: «Егер падиша түркімендермен соғысуға өзі барса, олар өздерінің әлсіздігінен және қорқыныштан шөл далаға қашып, биік тауды мекендейді. Ал сұлтан қайтып келген соң, олар орманнан шыққан жабайы аң тәрізді қалаларды бұзып, халықты тонайды: бұл сұлтан биіктігінің мәртебесін төмендетуге себеп болады. Ал егер олар патша нөкерлеріне қарсы шығып, опасыз жеңінен дөрекі қолын шығарып, сұлтан әскерін талқандаса, бұл сұлтан құдіретінің тарихында масқара болып қалмақ».

Сұлтан кеңесшілерінің бұл сөзін мақұлдап, ниетінен бас тартты. Сарайында қалып, ол рахат тұңғиығына еніп, періште сұлулармен қызыққа батып, шарапқа мас болып, күндері мен түндерін өткізді. 427 жылы (=1035/36) селжүктермен соғысқан Сюбашидің жағдайы қиындап, ол Несі мен Язырдан кетіп, Гератқа келеді. Чағры бек Мервке барып, сол аймақты тонап, талқандайды. Мерв аймағының халқы өздерінің арасынан Сюбашиге білімді және парасатты адамдарының ішінен екеуін жіберіп, одан осы бақытсыздықтан құтқаруды сұрайды. Кеңестер мен болжамдар өткізген соң, ол ең батыл сарбаздарын алып үш тәулік ішінде 60 фарсах жер жүріп, Мерв түбіне жетеді. Оның келгенін естіген Чағры бек әскерді тәртіпке келтіре бастайды. Әскерін ұйымдастырып, басын құдайына тапсырып, жауға қарсы шабады. Дұшпандардың әскері бір-біріне жақындап, Сюбаши тақ алдында тұрған түркіменнің қалың қолын көрген кезде, өзінің батылдығына өкініп, зәресі ұшады. Жүз айла мен амалды пайдаланып, соғыс майданынан шығып, қалаға кіреді. Әскері жан-жаққа тарап, қашқан сарбаздар тым-тырақай кетеді. Қашқындарды қуған Чағры бек 41 әскербасын тұтқынға алады. Оларды өлтіріп, Сюбашиге уәдесі мен байбаламдарын айтып, хат жазады. Істің мәнісін түсінген Сюбашидің бұл құдіретті күштің жоғарыдан келген бұйрығы екендігіне көзі жетеді.

ЖҮЗЖАНАН БИЛЕУШІСІНІҢ ЧАҒРЫ БЕКПЕН СОҒЫСЫП ЖЕҢІЛІСКЕ ҰШЫРАУЫ, СЮБАШИДІҢ МЕРВТЕН ДИХИСТАНҒА КЕТУІ ЖӘНЕ СЕЛЖҮКТЕРДІҢ МЕРВТІ ЖАУЛАП АЛУЫ ТУРАЛЫ

Сюбаши Чағры бектен жеңіліп, Мервке келген соң, ол бар айласын дұшпанмен соғысуға жұмсады. Көп ойлап, билеуші ретінде дәрежесі биік тұрған Жүзжана билеушісіне қосымша күш беріп, Чағры бекпен соғысуға жіберуге шешім қабылдады. Осы себепті ол қалың қолмен хат жіберіп, ол хатқа сақ болуға, дұшпанмен соғысуға түрткі болатын, түркімендер әкелген жамандықтан құтқаратын әрекет қолдануға дәлелдер жазады. Айтылған аймақтың билеушісі әскерін бастап селжүктерге қарсы шығады. Екеуі бір-біріне қарама-қарсы сап түзейді. Қос әскер бір-біріне қылыштарын көтеріп қарсы шабады. Жүзжанан билеушісі шайқаста мерт болады. Оның әскері мен Сюбаши әскерінің басшылары тұтқынға түседі; осы сәтсіздік пен өлім тұңғиығынан құтылып қашқан адам аса көп болмады.

Селжүк әмірлері өз әскерін бүкіл Қорасанға таратты. Елдің көзі кедейшілік пен бақытсыздықтан ашылмады. Халық (табакат-и-ра'айя) Мервтегі Сюбашиге жалынышты хаттар жазды. Қатал тағдыр қанына боялған жүрекпен Сюбаши Мервтен шығып, Нишапурге жетеді. Ол бұл аймақтың қирап, төрт аяқтылар жайылымына айналғанын көреді. Ол жерден Дахистанға асығады. Бәрін жазып, Газнадағы Масұд сұлтанға (хат) жібереді.

Сюбаши Мервтен шықты дегенді естіген селжүктер сол жаққа барып, Мервке жақындап келіп, оның қамалы мен қала тұрғындарына қиындықтар жасауға тырысты. Сол кезде Мервте тұратын үш білгір әрі атақты адам Тоғрыл бектің алдына барып, бас иіп, (бүкіл) халықтың атынан былай деді: «Осы (уақытқа) дейін біз талай рет Масұд сұлтанға оның мемлекетінде болып жатқан келеңсіздіктер туралы жазып, (қандай болмасын) шара қолдануды (талап еттік). Бірақ ол кесірлі адамдардың ықпалында кетіп, талабымызды орындамады. Масұд төрелерінің ішінен (өз) айбындылығымен және тәжірибелігімен ерекше тұратын Сюбаши қанша күші мен қуатын жұмсаса да, ісі ілгері баспады. Енді Селжүк еліне құдайдың өзі қуат беріп, патшаның орны соларға бұйырып тұрғандығына біздің көзіміз жетті. Қалаларды қиратып, халықты қинау — құдай жолы емес. Және дәл сіздер қасиетті шариғат пен түзу сенімді ұстанған кезде бұл іс имандылыққа жатпайды. Дегенмен сіздер билікті меңзейсіздер. Қорасан жер бетіндегі мәдени ошақтың бірі, осы соғыстың салдарынан қирап жатыр. Мерв халқы сіздерге бағынуға шешім қабылдағанын айтады. Біз сіздердің мейірімдеріңізге сенеміз».

Селжүк әмірлері былай деп сұрады: «Осымен не айтқыларың келеді?». Үш білгір айтты: «біз Мервті сіздердің нөкерлеріңізге береміз, бірақ халық соғыс зардабын көрмейтін болсын».

Әмірлер бұл ұсынысты қабылдап, келісімге отырып, уәдесін берді. Білгірлер өз ісіне риза болып, қала қақпасының кілтін Тоғрыл бек пен Чағры бекке беріп жіберді. Ағайындылар қалаға кіреді. Чағры бек үлкен атасының нұсқауы бойынша билеушілер мен басқарушылар тағайындап, қираған шаруашылық пен үйлерді (ди'а және акар) қалпына келтіруді бұйырды. Ол бүкіл Қорасанға үндеу хаттар жіберіп, аймақтан қашқан адамдардың бәрі отанына оралады. Тоғрыл бектің аты көрсетілген хутба оқылып, әскер тізгінін Чағры бек алады.

Дихистанда жүрген Сюбаши болған оқиғаны білген соң, ол таң қалып, Селжүктер ұрпағына құдайдың өзі қолдау көрсетіп отырғанын түсінеді. Бірақ, оған қарамастан, ол қалың қол жинап алып, селжүктермен соғысу үшін Мерв қаласына кіреді. Сюбашидің әскері туралы естіген Селжүктер қала қамауда болған кезде алдына келген үш білгірді шақырып алып, болған істі түсіндіріп, халықтың көңілін білгісі келеді. Олар былай деді: «Осы аймақтың қарапайым халқы мен ақсүйектері, басқарушылары мен бағыныштылары селжүктер жағында, олардың көкірегінде ешқандай опасыздық пен арамдық жоқ, өйткені солардың (селжүктердің) арқасында осы елдің қазіргі өмірі жақсарды. Оның үстіне — (селжүктерге) көмектесу үшін олар өмірін де, байлығын да аямайды».

Бұл әділ жауапты тыңдап алып, әмірлер қалаға адал басқарушыны қалдырып, соғысқа керек жарақтың бәрін дайындап алып, Сюбашиге қарсы шығады. Екі әскер бетпе-бет келіп сап түзей бастаған соң, қылыштар да, садақ оғы да, найза да, пышақ та іске қосылды. Шайқас таңның атысынан күннің батысына дейін созылды. Ақырында, жеңіс селжүктер жаққа ауа бастады. Сюбаши бірнеше адаммен Гератқа қайтты. Селжүктердің қолына талай олжа мен байлық түсті. Өздерінің құдіреттілігі мен күштілігіне қарамастан, селжүктер кешірімді әрі мейірімді болуға тырысты. Олар жеңілген әскерге аяушылық білдіріп, өз әскеріне қашқындардың артынан қуып, қолын қанға боятуға рұқсат бермей қойды. Жан-жаққа жеңіс туралы хабар таратып, ол туралы достарына да жеткізді.

НИШАПУРДЕГІ СЕЛЖҮКТЕР МЕН СОЛ ЗАМАННЫҢ

ОҚИҒАЛАРЫ ТУРАЛЫ

Селжүктермен соғысып, жеңіліске ұшыраған Сюбаши Гератқа оралған соң, Тоғрыл бек пен Чағры бек Нишапурге сөзге шешен елшісін жіберіп, қала тұрғындарына болған жағдайды жеткізеді. Ол жақтың халқы естігендеріне қатты қуанды. Ғалымдар мен діндарлар, ақсүйектер, төрелер, басқарушылар мен әскербасылар — барлығы сыйлықтарын алып селжүктер қосына келеді. Қосқа келіп, олар Тоғрыл бек тағының алдына жығылып, бағынып, бас иетіндіктерін айтты. Тоғрыл бек інісімен бірге Нишапурға барып, сұлтан тағына отырды. Он күн өткен соң Чағры бек Гератқа барып, сол аймақты басып алады. Гераттың билік тізгінін туысқан ағасына беріп, өзі Мерв қаласына қайтып келіп, сол елге әділ әрі мейірімді басшы болады. Балхтан басқа Қорасан жері тұтас ағалы-інілінің аты жазылған хутбуды мойындайды.

Гераттан қашып шыққан Сюбаши Газнаға келген соң, Масұд сұлтан оған қаһарлана қарап, ауыр сөздермен кінә тағып, ар-намысына тиетін сөздер айтты. Сюбаши өзін ақтап шығу үшін былай деді: «Кінә менен емес құдайдың жазғанына қарсы шығуға болар ма екен?».

Сұлтан тез арада қазына қоймасын ашып, сарбаздарға көп ақша таратуды бұйырып, құмырсқа мен шегірткедей құжынаған әскерімен 60 пілді жетектеп, Газнаға қарай шығады. 7 тәуліктен кейін ол Балхқа тоқтап, мұнаралар мен қабырғаларды жөндеумен айналысып, қаланы бекіндіріп, сарбаздарын жолдарды күзетуге жібереді. Сұлтан туралы хабарды естіген Чағры бек жан-жаққа шабарман жіберіп, өзінің ағасы мен басқа селжүк әмірлерінен көмек сұрайды. Олар болса қосымша әскер жіберуді кейіндетті, ал Чағры бек өз нөкерлері мен әскербасыларымен бірге Мервтен шығып, Балхқа қарай жүреді. Сол уақытта көп уақыт Балх маңындағы кейбір жайылымдарды мекендеген Чары бектің бір әскербасы (сарханг) ыңғайлы сәтті күтіп жатып, 30 салт аттымен Масұд сұлтанның қосына жақындап келіп, оның бір пілін айдап кетеді. Жасақ жетекшілерінің біразы олардың артынан қуады. Чағры бектің әскербасы оларды тым-тырақай қашырып, пілді Чары бектің қосына алып келеді. Осыны білген Масұд өзінің қуаты мен құдірет күшінің азайғандығын түсінеді.

Масұд Сұлтан Балхта бір жыл алты ай отырады. Түркімендер сол аймақтағы шет жерлерді, ауылдарды тонап, құлдыратып жібереді. 429 жылдың мұхаррам айында (=Х-ХІ. 1037) сұлтан 70 000 атты мен 30 000 жаяу әскерден тұратын қол ұйымдастырып, оларға қару-жарақ беріп, селжүктермен соғысуға аттанады. (Мервте) қалуды дұрыс көрмеген Чағры бек Серахсқа кетеді. Сол жерде отан атасы Тоғрыл бек пен туысқан ағасы қосылады. Масұд сұлтан Мервке жеткен кезде іштей мынаны ойлады: «Селжүк әмірлері бірігіп болмай жатып Чағры бек ойта қонымсыз ерлік көрсетті. Енді бұған көмекке Тоғрыл бек пен басқа төрелер келгенде, істің немен бітері анық».

Көп ойланып, ол татуласуды оң шешім деп білді, осы мәселе бойынша мемлекеттік төрелермен жиын ашты. Тәжірибелі ақылгөйлер бұл ойды мақұлдап, сұлтан дауды бейбіт жолмен шешуге бар күшін салу үшін өзінің уәзірін селжүктерге елші етіп жібереді. Уәзір өзі бағыталған жеріне жеткен уақытта, Тоғрыл бек пен Чағры бек оған құрмет пен қошемет көрсетті. Сонымен, бейбіт келісім қабылданды. Масұд сұлтан Гератқа қарай, Тоғрыл бек Нишапурге, ал Чағры бек Мервке қарай жүреді. Чағры бек Масұдтың Мервті қорғау үшін қалдырып кеткен газналықтарымен 7 ай бойы соғысты. Ақырында, олар кешірім сұрап құтылды. Мервтің тізгіні екінші рет Чағры бектің қолына тиді. Масұд сұлтан Ятры бектін Мервті басып алғандығын білген соң, Селжүктер тайпасы бар билікті алады, қолдағы бармен қанататтанбайды деп ойлады. Сол себепті ол бар әскерімен тез жүріп, Нишапурға бет бұрды. Тоғрыл бек оның келгендігін біліп отырды. Кеңес өткізген соң, ол қаладан шығып кетеді. Оны естіген Масұд қуанып, Тоғрыл бектің кеткенін бағының жанғаны және жолының болғаны деп есептейді. Сол қысты ол Нишапурда өткізді және сол уақыт бойына түркімендер сол аудандағы ауылдар мен аймақтарды тонаумен болды.

Жұлдыздардың патшасы (күн) өзінің асыл ұясына кірген уақытта, Масұд сұлтан әскерін Тоғрыл бекпен соғысуға жібереді. Ал Тоғрыл бек, сол кездегі жағдайға сәйкес, басқа жаққа кетті. Тоғрыл бектін қалыңдығына басына (толық) бостандық беріп, оған қайтіп келмейтіндігін Масұд білді. Бұл жағдайға риза болған ол былай деді: «Егер ағйындының бірі қашып кетсе, екіншісін талқандау қиындыққа соқпас. Чары бекпен соысты оңай көріп, ол Нишапурдан Сарахске келеді. Түнде жаман түс көріп, ол Серахстан кетіп қалады. Чағры бек әмір жүгін шөл далаға жіберіп, жау әскерінің қалыңдығын, оның әскери жарағының көптігін ескермей, қолында бар әскерімен Мервтен шығып, Данданқанда қосын тігіп, ең батыл сарбаздарынан 300 адамды қарауылға қояды. (Дұшпанының) бұл өрескел өжеттілігін білген Масұд сұлтанның зәресі ұшады, өйткені ол Чағры бек ағаларынсыз бір өзі соғыс бастайды деп ойламаған. Қос дұшпанның әскері 431 жылдың рамазан (=V- VI1040) айында болды. Ондай қанды шайқасты мың жыл бұрын да ешкім көрмеген. Масұд сұлтан өз тағдырының парақтарынан өз әлсіздігі мен амалсыздығын анық байқаған Масұд султан (бар) әскеріне - атақтысына да, қарапайымына да - өзінің игілік істері мен (әскери) шеберлігін айтып, былай дейді: «Егер біз Қорасанды түркімендерге берсек, бұдан қорлық пен шығыннан басқа еш нәрсе шықпайды. Енді ерлікпен күресіп, қорқақтар қатарында қалмауға тырысу керек».

Сұлтанның сөзі осы бағытта айтылды. Оны ешкім шын ниетімен тыңдамады, әскердің басым бөлігі аз уақыт ішінде шайқас алаңынан қашып құтылады. Ал ол өзінің нөкерлерімен әлі де біраз уақыт болады да, түркімендердің тегеурінінің күштілігінен қашуға мәжбүр болады. Түркімен әскері қашқындардың ізінен қумақ болып еді, Чағры бек қарсы болып, сарбаздардың біріне де олардың артынан қууға рұқсат бермеді. Талқандалған Масұд сұлтан Газнаға барып, одан әрі үнді еліне кетеді. Оның тарихының соңы газналықтар туралы тарауда жазылған, сондықтан оны қайталаудың қажеті жоқ.

Хроникалардың бірінде Селжүктің Түркістандағы ең бай адамның бірі екендігі және оның төрт ұлы болғандығы айтылады: Срайыл, Михаил, Мұса және Жүніс. (Белгісіз) себептермен Селжүк өзінің туған жерінен Мәуреннахрға келеді. Селжүктің өлімінен кейін Махмуд Себуктегін сұлтан мен жоғары мәртебелі хандардың бірінің арасында достық қарым-қатынас орнайды. Соңғысы сұлтанға былай дейді: «Сұлтанның көп уақытын Хиндустандағы дінсіздермен соғысуда өткізетіндіктен, ол орнында жоқ болған кезде құдіретті әрі дәулетті Селжүктер тайпасы тарапынан мемлекеттік тәртіпке зиян келуі мүмкін. Егер сұлтан бізге достық сезімде болып, олардың бірін кепілге алып отырса, одан ешқандай зиян болмас еді».

Сұлтан бұл жанашырлық сөздерді естіген соң, селжүктерге тілінін құдіретімен ең сақ деген адамдардың сенімсіздік түйінін шеше білген орақ тілді елшісін жібереді.

Оларға достық ниетпен хат жазып, Селжүктердің бір ұлын өзіне қонаққа шақырады. Кеңесіп алған соң Селжүктің ұлдары сұлтанға Срайылды жіберуді жөн көрді. Ағаларының келісімімен ол сұлтанның қосына түркімен сарбаздарының жасағымен келеді. Сұлтан шын ниетін жасырып, Срайыл елшіден хат береді: «Дәл қазір бізге әскердің қажеті жоқ, себебі біздің басты мақсатымыз — достық негізін нығайту. Егер сарбаздарымызды ауыр жол қиындықтарынан босатсақ, сол дұрыс болар еді».

Айтылған тіл бойынша Срайыл аздаған әскерімен Махмұдқа келеді. Сұлтанмен кездескен соң, Махмуд оған патшалық құрмет көрсетіп, өзімен бірге таққа отырғызады. Срайыл патшалардың мінезі мен мақтау сөздеріне сенбеу керектігін ескермеді; «сұлтанның босағасынан сақ бол» дегенді ұмытып, көңілі түсіп, артық нәрсені көп айтты: малдың көптігі, әскердің молдығы, өзінің тайпасы туралы бәрін сұлтанға түгел жайып салады. Осы жағдай патша ойының басқа жаққа бұрылуына себеп болады.

Бұл қысқаша әңгіменің мәнісі — әңгіме барысында сұлтанның түркіменге қойған сұрағында: «Мен уақытымның басым бөлігін Үндістандағы дінсіздермен соғыста өткіземін, сондықтан да Қорасан қожайынсыз қалады. Осы себепті әрбір бүлікші мен күншілдің басына осы аймақты жаулап алу сияқты арам ойлар келеді. Егер күндердің күні маған әскер күші қажет болып жатса, сіздерден маған қанша адам көмекке келе алады?»

Срайыл сұлтан сұлтанға бір садақты ұсына отырып былай деді: «Егер осы оқты менің тайпама жіберсең, 100 000 атты саған көмекке жетедің. Сұлтан: «Ал егер одан да көп қажет болса?», - деп сұрады. Сонда ол: «Мына екінші оқты Балқан (тауына) жіберсең, (саған) 50 000 атты көмекке келеді», - дейді. Сұлтан болса: «Ал егер одан да көп керек болса?»-деді. Сонда Срайыл сұлтанның қолына садақ беріп: «Егер осы садақты Тұранға жіберсең, саған қызмет етуге 200 000 атты келеді»- дейді.

Сұлтан түркімендердің көптігінен қорқып кетеді. Алдымен ол Срайыл өмірінің тізгінін әзірейілдің қатал қолына беріп, ашу үстінде тамырымен жұлып алғысы келді. Бірақта ол ойланып, оның халқының көптігін ескеріп, Срайылды шылбырға орап, зынданға тастау шешімін қабылдады. Үш күн мен үш түн бойы олар демалыссыз тойлап, домбыра әуенін тыңдаумен болды. Срайыл өзінің нөкерлерімен бірге терең ұйқыға кеткен сәтте сұлтан олардың әрқайсысының аяғына ауыр кісен салуды бұйырады. Срайыл мас ұйқысынан оянған соң, өзін ауыр сезініп, аяғы мен қолына шылбыр салынғанын көреді. Жан-жағына қанша жалтақтап қараса да, құтылатын жол мен амалды көрмеді. Ол тағдырдың салтанын амалсыз мойындады. Сұлтан оны үнді қамалдарының ішіндегі адам айласын асырып қаша алмайтын Каланжар қамалына қамайды. Ол қамалдың қабырғасында Срайылдың 7 жыл өмірі өтеді. Ол сол елде өледі. Оның ұлы Құтман әкесінің жағдайын білу үшін сол маңда тұрады. Әкесі өлген соң жүрегі жараланып, қайғыға батып, кегін алуға амалы болмай, ол Бұқараға барып, бұл суық хабарды басқа ағаларына жеткізеді. Осы себепті олардың тойы қайғыға айналып, қалалары босап қалады.

Осы оқиғадан кейін бірталай уақыт өтеді. Селжүктер Махмұд сұлтаннан Жейхун өзенінен өтіп, Несі мен Абиверд маңынан өздеріне жұрт таңдап алуға рұқсат сұрап, өз елшісін жібереді. Сұлтан рұқсатын береді, ал Арслан Жәзиб бұл қылықты ұнатпай, былай деді: «Бұл (ақылмен) басқару талаптарына жатпайды. Түркімен селжүктер саны жағынан көп болуымен қатар, олар бұрын да талай бүлік шығарып, өштескен. (Бұл жағдайда) оларға өз мемлекетімізге есік ашып, олармен жақындасу — қызықты көрінеді...»

Бұл кеңесті сұлтан тыңдамады, ол ескертудің мәнін жете ұғынбады. Тайпа Жейхун арқылы өтіп, Нес жағалауына қоныстанды. Олар ұзақ уақыт бойы тыныш өмір сүрді, Махмұд дүниеден өткенше ешбір жанжал мен қарсылық көрсетушілік білінбеді. Ол қайтыс болғаннан кейін хандық құру кезегі Масұд сұлтанға жетті, Тоғрыл-бек пен Чағры-бек нишапур амиді мен Туса әкіміне өздерін Нишапур маңындағы жерлерге билікке тағайындау туралы хат жіберді. Масұд бұл кезде Жүрженде жүр еді, ал амид өтінішті селжүк сұлтанына жібереді. Яғни селжүктерді іріктеп, өздерінің жерін зорлық-зомбылық пен жаулап алудан қорғау үшін, ол Жүрженнен кері қайтып, Нишапурге келеді. Себебі әскерлер Астрабад климатының әсерінен әлсіреп және жануарлар ұзақ жүрістен шаршаған еді, сұлтан жеке кете алмайтындықтан, селжүктердің қосынын шауып келуді бір полкке бұйырады. Бұл әскерлер жедел жүріп отырып, күтпеген жерден ұрысқа мүлдем дайын емес, бейқам отырған селжүктердің қосына тап береді де оларды тонап алады. Бірақ тез арада олар қайта оралып, екі жақтың арасында қатты ұрыс жүреді. Масұд сұлтанның әскері ойсырай жеңіледі. Әскерлердің жартысы қырылып, қалғандары сұлтанға келеді. Кептеген дүние —мүліктер мен қару-жарақтар селжүктердің қолында қалады.

Ағайындылардың күш-қайраты екі фаркадтың (жұлдыз) деңгейіне жетті. Масұд Хорасан үкіміне кешіктірмей жаулармен соғысқа шығуды бұйырды. Хорасан үкімі әрбір істің күшті талап ететіндігі жайында өтініш айтты: түркімендердің әскері едәуір күшті, өзінің қарауындағы бар әскермен оларға қарсы тұру мүмкін емес. Бұл хабар Масұдқа жеткенде, ол ашуланып: «Бұл адамға ешнәрсе істемей, аяғын созып отыратын тыныш бұрыш керек», дейді.

Бұл сөзді естігеннен кейін, Хорасанның үкімі «адам тағдырға қарсы тұра алмайды!» деп, құдайға үміт арта, басына дулығасын киіп, жүйрік атқа мініп жаумен соғысуға аттанып кетеді.

Бірінші шабуылда ол жауға қарсылық көрсете алмайды. Селжүктер оны жеңіп, хорасан елін өзара беліске салады: Тоғрыл-бек Нишапурде сұлтан тағына отырып, елге әділ билік жүргізді, Чағры-бек өз ордасын Мервке орнатты. Масұдқа селжүктердің жеңісі туралы хабар жеткеннен кейін, ол орасан көп әскермен Газнадан шығып, Хорасанға бет түзейді. Елдің шекарасына жақындап қалғанда, ол Тоғрыл-бектің Тусада жүргенін, ал Чағры-бектің Мервте отырғанын естиді. Ағайындылардың бөлек жүргенін жолы боладыға санап, сұлтан атына мініп, бірнеше отрядты іріктеп алып, Тоғрыл-бектің сазайын беру үшін суыт жүріспен жүріп кетеді. Бірақ Тоғрыл-бектің бағы бар екен. Таң ата Масұд сұлтан Тусаға жақындап қалғанда, пілдің үстінде отырып, ұйықтап кетеді, сарай қызметшілерінің және нөкерлерінің ешқайсысы да оның ашуынан қорқып, сұлтанды оятпайды, оның мазасын алуға батпайды, себебі ол (осыған дейін) ұйықтай алмай қиналып жүрген еді. Сұлтан ұйқысынан оянғанда, осы жағдайды пайдаланған ағайындар бірігіп алған болатын. Масұд, олардың қосылғандығы туралы хабар алып, кері қарай өзінің қосына қайтады.

Масұд сұлтан қайтадан ұрысқа әзірленеді, селжүктер мен арада айтып жеткізе алмайтындай шайқас болады. Селжүктермен шайқасар алдында өздеріне қажетінше су жинап, жердің жылғасын сумен көміп тастады, ал газандықтарды ұрыс уақытында қатты шөл қысады: олар шөлден әлсіреп, соғысуға шамалары келмей, сұлтанды майдан ортасына тастап, қаша бастайды. Сұлтан ашудан жарылардай болып, пілге отырады, жүрегі дірілдеп, ол да қашуға мәжбүр болады. Дұшпандардың біразы оның артынан қуады. Сұлтан оларға кейін қайтыңдар деп қатты айқайласа да, олар тыңдамайды. Сол кезде сұлтан олар жақындап келгенше, тосып тұрады. Ол өзіне тап берген біреуін атымен көтеріп алып, қайта орнына қояды. Бұл соңғыны көрген өзгелері, жақындауға тайсалады.

«Мелик-наме» кітабының аудармашысы айтады:

Масұд сұлтан Чағры-бектен жеңіліп, кейін қашқанда, әскербасылардан мың адам оның артынан қуып қолға түсіреді де, тұтқынға алады. Чағры-бек барлық тұтқындарға бостандық беріп, оларды атпен, көйлекпен, азық-түлікпен және теңдеп жүк артылған жануарлармен жабдықтап, олардың қайтуына рұқсат береді. Сұлтанға алғыс айтып, қуанышқа бөленген адамдар елдеріне оралады.

Осы оқиғадан кейін Чағры-бек әскерлерін қаруландырып, Балхқа қарай сапар шегеді. Масұд сұлтанның атынан осы елді билеп отырған адам мұнара мен қабырғаларды жөндеуден өткізіп, шабуыл жасаушыларға қарсы тойтарыс алатындай жағдай жасаған еді. Чағры-бек қалаға елші жіберіп, Балх әкімін қорқытып, оны жаугершілік әрекеттен күні бұрын сақтандырады. Ол елшіні түрмеге қамауды бұйырады. Ол халықты көтеріліске шақырып, қарсылық пен ұрыс-керіс туын көтереді, соның салдарынан Чағры-бектің әскері Балхтың маңайын тонап, қирата бастайды, бүтін ешнәрсе қалдырмайды.

Осы уақытта Чағры-бек Маудуд ибн Масұдтың әскерімен келе жатқанын, 2000 әскер қарауыл отрядының жақындап қалғанын естиді.

Чағры-бек жауларға тойтарыс беру үшін түркімендердің жартысынан әскер құруға мәжбүр болады. Жау әскері кездесіп шиеленіскен ұрыс жүреді. Маудуд ибн Масұд жеңіліп, газандықтар көпшілігі қырылады, әскер басыларының біреуі өз еркімен қолға түседі. Бұл хабар Балх әкіміне жеткенде, оның бойын қорқыныш билейді және Чағры-бекпен соғыспауды ұйғарады. Дәл осы уақытта Балх халқына Масұд сұлтанның қайтыс болғандығы туралы хабар келеді. Қала әскері мен халқы рақымшылық етуді сұрайды. Шейхтер мен данагөйлері қаладан шыға араша түсуімен кешірім етеді. Чағры-бек олардың кінәсін кешіреді. Балх аймағын бағындырып, ол жерді әділ де мейірбан әскер басына тапсырып, ол өз әскерімен Жейхунның жағасына қарай жүріп кетеді.

Чағры-бектің Хорезмге келу себебі, Хорезмнің әскер басы және қолбасшысы Шахмелик бүлік жасап, Чағры-бекке қарсы шығады, сол аймақтағы оның билігін жояды, ал Хорезмнің төрелерін, әмірлерін және ақсүйектерін өзіне көмектесуге мәжбүр етеді. Хорезмшах Чағры-бекке келіп, әміршіден көмек сұрайды және олардың ісін ретке келтіруді өтінеді. Ол Хорезмшахқа уәде беріп, «Мейірбан адам өзінің уәдесінде тұрады» деген мақалдағы сөзді орындайды. Бірнеше күннен кейін Чағры-бек әскерін бастап Хорезмге аттанады. Шахмелик қарсылық көрсете алмай қорғаныстың қалған бір бұрышында тасбақаша жасырынады. Тоғрыл-бектің әскері келгенше, Чағры-бек Шахмеликті қоршауға алуға кіріседі, алайда Хорезмді алудың сәті түспейді. Ол мұнда қалудың жөні жоқ деп есептеп, Хорезмшахқа: «Біздің Хорасанға оралып, қысты сонда өткізгеніміз жақсы болар еді. Әскер қозғалысы үшін қолайлы мезгіл — көктемде, осы жерге Тоғрыл-бекпен бірге екінші рет келеміз».

Шегінуге белгі берген дабылды ұрғаннан кейін, Чағры-бек өзінің ордасына қайтты. Көктем шыға сала Тоғрыл-бек пен Чағры-бек бірігіп Хорезмге аттанады, олар қалаға жетіп, аялдайтын ыңғайлы жер таңдады. Себебі, Шахмелик қаладан істі шешуге шыға қоймайтындықтан, қаланы қоршап қамау уақыты созыла берді. Ақырында селжүктердің әдісін (қолданып), қаланы қоршаушылар өтірік шегінген болады, хорезмдіктер олар қашып барады екен деп, барлығы топырлап қаладан шығады да, түркімендерді қуа жөнеледі. Түркімендер тоқтап, қылыштарын суырып алып Шахмеликтің әмірлерімен және ақсүйектерімен шайқасады. Олардың арасында қатты ұрыс жүреді, ақыры Тоғрыл-бек пен Чағры-бектің пайдасына шешіледі. Хорезмдіктерден көп адам қырылады. Шахмеликтің 40 адамы тұтқынға алынды. Шахмелик әскерлерінің жеңіліске ұшырағаны туралы хабар Хорезмдіктерге жеткенде, Хорезмнің халқы және мәртебелі ақсүйектері Тоғрыл-бек пен Чағры-бекке барып аяғына бас ұруға асықты. Шахмелик амалсыздан билігін және өзінің барлық отбасын және нөкерлерін тастап, дала мен шөл далаға қашуға мәжбүр болады. Түркмендер елді тонап, үлкен олжаға кенеледі. Шахмелик Газна әкімінің көмегімен селжүктерден кек алу мақсатында, онымен бірігуді ойлайды, бірақ жолда өзінің қылмысы үшін жаза тартып, қолға түседі, жаулары оны өлтіріп тастайды. Осы айқын жеңістен соң Тоғрыл-бек Дихистанға барып, ол жерден Жүрженге аттанады және осы аймақтарды өзіне бағындырады. Жүрженнен әскерлерін Рейге әкеледі. Оның дұшпандары басым түседі және 1 жылға жетер-жетпес уақытта ол Ирак қаласын жаулап алады.

АЛИ-АРСЛАННЫҢ МЕРВ ПЕН ХОРЕЗМГЕ

ЖОРЫҒЫ ТУРАЛЫ ТАРАУ

Али-Арслан сұлтан өзінің мұрагері Меликшахтың тойын өткізіп болғаннан кейін, Шадиах маңынан мықты сарай салуды бұйырады және бұл сарайды қымбат аспаптар мен сансыз көп асыл заттарға толтырады. (Содан кейін) ол әскерлерге Мервке жорық жасауға әзірленуді бұйырады. 300 000 таңдаулы салт аттылар онымен бірге аттанады. Ол Мервке келіп жетіп, ең алдымен, өз әкесі Чағры бектің мазарына барды... Осы уақытта Хузистанның әкімі Мелик Хазараси патшаның сарайына келе жатыр деген хабар жетеді. Ол тіптен жақындап қалған еді, сұлтан оны қарсы алуға Низам-ал-мульк қожаны және өзге де мемлекет төрелерін жұмсайды, олар Мелик Хазарасиді құрметтеп сұлтан сарайына әкеледі. Ол сұлтанның қолын сүюді лайық көргенмен, аздап жүрексінеді. Ол өзінің кінәсі үшін кешірім өтінеді. Сұлтан оған мейірімділік жасап, «біздің алдымызда Хорезмге баратын жорық тұр, біз осы жорыққа Мелик те қатысады деп сенеміз», дейді. Мелик бұл ұсынысқа ризалықпен келісім береді. Сұлтан әскерлерін 3 топқа бөледі, олардың әрқайсысы Хорезмге бір жолмен жүреді.

Али-Арсланның Мервтен шыққаны туралы сыбыс Фагфураға жеткенде оны қорқыныш билеп, елші жібереді, оған егер сұлтан осында келгісі келсе, өзінің қызметшісіне айтсын, қала мен қыстақты безендіріп, оған сыйлық ұсынамыз дегенді айтады. Сұлтан Фагфурамен арада болған бұрынғы жақсы қатынас, енді болмайды деп жауап береді. Оның көңілі жайлансын, себебі сұлтан әскері Кафшатты, Жазиді және басқа да жауларды жазалау үшін Хорезмге бара жатыр. Қуанған елші осы жақсы хабарды Фагфураға жеткізеді.

458 (=12 мухаррам 1065) оныншы мухарамында сұлтан Хорезмге еніп, сұлтан тағына отырады. Бірнеше күннен кейін сұлтан мұнда Меликшахты Низам-ал-мулы қожамен, Мелик Хузистанмен және өзге де әмірлер тобымен бірге қалдырып, өзі әскердің жартысын ертіп, жауларына қарсы қозғалады. Хожа сұлтанның жанында болуды өтіну үшін оның артынан тез шығады. Оның өтініші жылы қабылданып, олар шөл далаға қарай бет алды. Шолғыншы асығып шауып келе жатқан бір салт аттыны байқайды. Оны ұстап алып, сұраққа алғанда бұл адамның өз басын ажалға тіккен тыңшы екені анықталады. Сондықтан оны сұлтанға алып келеді. Сұлтан оның басын шабуды бұйырды. Тыңшы егер сұлтан рақымшылық жасаса, онда әскерді Жазидің орналасқан жеріне алып баратындығын айтты. Сұлтан тыңшыға кешірім жасап, Жазиге түнгі шабуыл жасауды ойлайды. Жази барлық ұлыстан жиналған 30 000 әскермен ұрысқа дайындалады. Сұлтан шапқыншылық жасап, 30 (sic') салт аттымен Джазидің қосына келеді. Бұл жерде қатты ұрыс жүріп, Жази жеңіліске ұшырайды. Осы уақытта сұлтанның әскері де келіп жетеді. Олар қылыштарын суырып, қанды қырғын жасайды. Осы жеңістен кейін сұлтан елші жіберіп, Кафшатқа алдына келуге талап етеді. Кафшат елшіні құрметпен қарсы алып, сұлтанға өзінің бағынышты екендігі туралы хабарлайды. Қанағаттанған елші кері қайтып, істің барысы туралы сұлтанға мәлімдейді. Сұлтан Кафшатты жазаға тартпай және оның ұлысын шапқыншылыққа ұшыратпай, Хорезмге жүріп кетеді. Мелик Ахваз және Хузистан, әмірлер мен ақсүйектер оны қарсы алуға шығады және сұлтанның аяғын сүюге ыңғайланады. Сұлтан Хорезмге кіреді. Бірнеше күннен кейін ол Мелик Хазарасиді хан мейіріммен бақытқа кенелтеді. Дабыл мен ту береді, сұлтанның берген сыйлықтарының ішінде — мыңдаған жылқы және 50 000 қой болды, оны Хузистанға жіберді.

Қыстың аязына қарамай сұлтан Жендке жорық жариялайды. Женд әкімі сұлтан әскерінің жолға шыққаны туралы хабарды естіп, қатты қорқады, жиналыстан кейін сұлтан қосына өзінің анасын қымбат сый-тартулармен (му'ляма көйлектері, таңбалы аттар, болгар құндыздары және татар гулямдары) сұлтанды жақтайтынын айтып өтінішпен жібереді. Әкемнің анасы сұлтанның тағына жақын келіп, оның аяғын сүйіп, жалыну мен өзін кемсітудің әрекеттерін орындайды. Сұлтан оған келісім беріп, баласының мемлекетіне рақымшылық жасайды. (Содан кейін) Жейхун арқылы өтіп, Хорезмді билеуді Арслан-Шахқа жүктейді. Кятқа дейін жетіп, қирап қалған қаланың барлық бүлінген ғимараттарын қалпына келтіреді. Алқалы мешіттің іргесін қалап, ол бұл жерден қайтадан жолға шығады, Бірнеше өткелден өтіп, Осы II жылы 7 джумадиде (=6.V. 1066) ол Мервке келеді. Барлық жақтан елшілер және достық мәлімдеме жасаған сәлемдемелер үздіксіз келіп жатты. Соның ішінде Газна әкімінен және Тұран елінің қағанынан елшілер келеді. Берілген лайықты сыйлықтарды қадірлі шен иелеріне берді. Сұлтан әкесінің мазарына барып, одан әрі Тус жаққа қарай ат басын бұрады. Өткелдерден өте отырып, нұр сәулелі елге жетеді де, Али ибн Мұса ар-Риза имамның мазарын (мешхед) айналып жаяу жүру ырымын жасайды. Бұл жерден Радканға бағыт алады, бұл жасыл желекті және хош иісті, жұмақ бағы тәрізді жер еді, сұлтан осында қалады. Ол барлық аймаққа жаушы шаптырып, әскердің жиналуын бұйырады, әскерлер оның жеңіс туының астына жиналған соң, оларға қымбат тастармен безендірілген алтын тақ қоюға жарлық береді.

Сұлтан Меликшахқа ақсүйек төрелердің тағы бір реті келіп ант беруге мәжбүр етті, олар сұлтанның бұйрығына мойын ұсынады. Сұлтан оның сымбатты денесіне шапан кигізіп, онымен ақылдасып, кеңесіп отырды. 458 жылы (=VII 1066) ша'банның жартысында мемлекет iciнен босатылған Али-Арслан Нишапурға кетеді.

Сұлтан Құсайын біраз уақыт Дешті Қыпшақ қазақтарының бірі болып, ал осы кезде Хорезм жаққа жол жүреді. Осы аймақтың әмірлері мен бастықтары оның шабуылына тойтарыс бере алмай, қашуға мәжбүр болады. Хорезм маңындағы жерлер оның әскерінің ойран салып, талан-таражға салуынан бүлініп, қирады. Ұлы мәртебелі (Абу Саид) бірнеше әмірлерге Хорезмге барып, жау әскерінің жағдайын, әскери қылмысын бақылап келуді бұйырады және жазықты болып қалған әмірлердің әрқайсысын жазаға тартып, кейбіреулерін өлтіреді, ал қалғандарын кісендейді. Олардың ішінде Нұр-Саидкеде кінә тағылады, ол ұрыс кезінде салақтық көрсетіп қойған еді. Әмірлер бұйрықпен аттанып кетеді, олар Хорезмге келіп, істің мән-жайын сұрағанда, Хорезм әскерлерінің сансыз көп екені белгілі болады. Сұлтан Құсайынның тегеуірінен олар бірден қашып кетеді.

Пир-Дервиш-Каучин әмір күтпеген жерден Нұр-Саид әмірді ұстап алып, оны Гератқа жібереді, ал оның дүние-мүлкін талан-таражға салады. Нұр-Саидты рабидің 8 күні I (=7.X. 1467) Гератқа әкеліп, Ихтияр-ад-дин қамалына қамайды. Шейх-Нур-ад-дин Мухаммед оны кешіруді өтінеді, Абу Саид оның кінәсін кешіріп, оны қамалдан босатады.

ЖЕҢІМПАЗ ҚАҒАННЫҢ ЖАУЛАП АЛА БАСТАУЫ ЖӘНЕ

ОЛАРДЫҢ САНЖАР МЫРЗАҒА ҚАСТАНДЫҚ ЖАСАУЫ

ТУРАЛЫ ТАРАУ

Сұлтан Құсайын мырзаны сұлтандық таққа отырғызып, басына хан тәжін кигізу жазмышқа қажет болды, Сұлтан Құсайын Мервке уақытында келісімен оқыс жағдайлар болады. Санжар мырзаға деген өзінің жасырған қастандығын тоқтатып, ол тақты басып алады. 861 жылы (= VI-VII 1457) шабан айында Шах Махмұд ибн Бабыр мырза Ибрахим ибн Ала-ад-дин мырзаның әскерінен жарақат алғанда, Санжар мырза Мервке өзінің жергілікті билеушісі етіп Сұлтан Құсайынды тағайындайды да, ал өзі Мешхедке жүруге асықты. Санжар жоқ кезде Сұлтан Құсайын мырза мен Санжар өкіметінің қызметшісі Хасан арлат арасында келіспеушілік туындады. Хасан сұлтан Құсайынды қолға түсіруге ниеттенеді. Сұлтан Құсайын бұл туралы жансыз арқылы мәлімет алып, 5 ержүрек салт атты адамды ертіп қаладан шығып кетеді. Оған Жан-Али жасауыл 60 салт аттымен қосылады. Сұлтан Құсайын жеңіске үміттеніп, қалаға ашық түрде оралады, Хасан әмірді құрсаулап қамап, өкіметті жаулап алады. Келесі күні Санджар мырзаның бірнеше қызметшілері, атап айтқанда, Мұхаммедбек Ширазишейх Зункуп Ираки және өзге де әмірлер бірге жиналады. Сұлтан Құсайын сұңқармен аңға шығып кеткенде, олар опасыздық жасап Сұлтан Құсайынның жақын адамдары Нұр-ад-дин-шейх бахадүрді, Шир-Алиді және тағы да бірнеше адамдарды диванның қасында семсермен шауып өлтіреді, олар қақпаны басып алып, мұнара мен қабырғаны бекітіп, бүлікке шақыра бастады. Жан-алидың інісі Вали қулық жасап, қаладан қашып шығып, Сұлтан Құсайынға келіп, өзінің көргендерін хабарлайды.

Сұлтан Құсайын дұшпандарының көзін құрту үшін, мұнараға баспалдақпен көтерілуді ойлайды. 60 адамдық әскермен ол мұнараға Качкан жағынан көтеріліп, қамал дуалының басқа жағында тұрған жауларына бұршақша оқ жаудырып, қашуға мәжбүр етеді. Осыған байланысты қалада толқу мен тәртіпсіздік орнады. Ақсүйектер мен қарапайым халық Сұлтан Құсайынға қарсылық көрсетуге әзірлене бастады. Осы мұнараның түбінде тұрған оның қызметшілерінің (мулазим) кейбіреуі мервтіктердің шабуылы туралы естіп, қаша бастайды. Сондықтан Сұлтан Құсайын кеш бата мұнарадан түсіп, Банд-и-сұлтанға қосылу үшін шегінеді. Осы жерге келгеннен кейін Хасан-и-Черкес және Иранджидің адамдары Сұлтан Құсайынға қызмет етуге асығып, оның айналасына шамамен 200 адам жиналады.

Шамамен осы уақытта Санжар мырза өзінің мекеніне оралып, сұлтан Құсайынның артынан көптеген әмірлері мен әскерлерін жібереді. Мервтер мен балхтардың арасында кескілескен ұрыс жүреді. Басында сұлтан Құсайын мервтіктерден басым түсті, бірақ соңында дұшпандар жұмыла шабуылға көшіп, Джан-Али жасауылды өлтіреді. Оның қалған қызметшілері (мулазим) бүлікшілермен соғысуға ұмтылады, Сұлтан Құсайынның 25 адамы қалады. Сұлтан Құсайын жауға өлермендей ұмтылып, батыл шайқасады. Сұлтан Санжардың әскері көп еді, Мухаммед Жан мен Күл-Ахмед Сұлтан Құсайынның атының шаужайынан ұстап, оны ұрыс майданынан алып шығады. Сұлтан Құсайынды бірнеше фарсах бойы аңдыған дұшпандар ешнәрсе тындыра алмай, кері қайтады. Сұлтан Құсайын Меручакқа асығады және Пендждех пен Беркетас арасында 15 күн болып, ол жақтан Ахте-Аурге келеді. Себебі осы кезде Абу-Саид Балхта еді және осы жаққа Ахте-Ахурден сұлтан қызметшісі сұлтан Барлас отрядымен қашып келген, (Сұлтан Құсайынға) бұл жерде қалудың реті жоқ еді, ол атына мініп, Ахте-Ахурден Баба-Якарға жетуге асықты, ол жерден Маханға сапар шекті. Ол бірнеше күн шөл даланы кезіп жүреді. Осы уақытта Муизз-ад-дин Санжар мырза бірнеше рет сұлтан Құсайынға қарсы жеңіл отряд шығарады, алайда еш нәтиже шықпайды, оған жауын ұстаудың сәті түспейді.

Сұлтан Құсайын Хива мен Мерв арасында жатқан шөл далада қыстап шығады және құдайдан рақымшылық күтіп шыдамдылық танытады.

СҰЛТАН ҚҰСАЙЫННЫҢ ТЕДЖЕНГЕ ЖАСАҒАН ЖОРЫҒЫ

ЖӘНЕ ОНЫҢ ЖАУЫН ЖЕҢГЕНІ ТУРАЛЫ ТАРАУ

Көктем шығысымен сұлтан Құсайын 22 қызметші (мулазимдері) адамдарымен, оның көбі жаяу болатын, қыстақтан Мервтің Гек-Гумбадқа бағыт алады. Осы жерден ол 4 адамды ертіп Паябка қожа Ирди жасауылға келеді. Олар 20 атты айдап әкетіп, Сұлтан Құсайынға әкеп береді. Ол аттарды қызметшілеріне бөліп беріп, Теджен жаққа жүріп кетеді. Олар осы жерге келгенде Сұлтан Санжардан отрядымен қашып шыққан Ариш-Хожа-Маниш сұлтан Хусейнге қосылады. Сұлтан Құсайын оларды құрметтеп, Неске бару үшін жорық туын желбіретті. Жолда оларға Ала-ад-даула қызметшілерінің ішінде болған Мысыр мен Миршах түркімен қосылады. Олар Кейкули тұрағына жеткенде Ала-ад-дин мырзаның нөкері ішінен шыққан түркпен Жиханшах мырзаның шапқыншылығы салдарынан Ала-ад-дин мырзаның әскер басы Баба-Хасан Жүрженнен қашып кетіп, енді сұлтан Құсайынның артынан Абиверда жақтан келе жатыр деген хабар келеді. Осы хабарды естіп, Сұлтан Құсайын 300 адаммен Жүрженге бұрылады, таңертең Абиверде Баба-Хасанды қуып жетеді. Қатты ұрыс болады. Баба-Хасан әмірдің әскері үлкен қырғынға ұшырайды, соңында жүржен әскерлері қарсыласқанын қойып, қашуға мәжбүр болады. Сұлтан Хусейннің әскерлері Баба-Мир-Хасанды ұстап алып өлтіреді.

Баба-Мир-Хасанның әскері рақымшылық жасауды сұрайды, сұлтан оларды кешіріп, өзіне қызметке қабылдайды. Бұл Сұлтан Құсайынның жеңісінің басы еді, бұл 862 жылы (=V-VI 1458) раджабта болды. Сұлтан Құсайын Абивер Неске аттанды, осы ұлыстан салық (мал) алып, оны әмірлер мен әскерлерге бөліп берді.

СҰЛТАН ҚҰСАЙЫННЫҢ АСТРАБАДҚА ЖОРЫҒЫ ЖӘНЕ

ОЛ ЕЛДІ ЖАУЛАП АЛУЫ ТУРАЛЫ ТАРАУ

(Сұлтан Құсайынның) әскері Нес пен Абивер аймақтарында тұрған кезде, Шах-Гариб, Абдаллах Камар-ад-дин және Абд-ар-рахман-арғын Сұлтан Санжарға қызмет етуден бас тартып, Сұлтан Құсайынға қосылды. Сұлтан Құсайын туыстық ережесін сақтай отырып, Мервке келісімен одақты бекіту мақсатында Махмүд Түркестаниді жіберді. Санжар мырза ойланбастан Махмұдты тұтқындап, ал Хасан-Темір мен Шейх Зуннунды әскермен Нес пен Абиверге аттандырды. Сұлтан Құсайын бұл туралы естіп, қатты ашуланып, ол отрядты ыдырату үшін, сол жаққа тез арада аттанғысы келді. Осы кезде оның қосына жалайыр тайпасынан және басқа да Жүржен ұлыстарынан мыңға жуық салт аттылар келді. Адалдық пен достық ықыласын олар төмендегідей баяндады:

Түркімен әскербасыларының және ақсүйектерінің көпшілігінің арқасында өзінің күштілігімен ерекшеленетін Құсайын-Садлю, қазіргі уақытта Жүржен ұлысын басқарады және басқаларды елегісі де келмейді, ұлы мәртебелі оны қиратса және өзге түркімендер Хорасанға келе алмайтындай болса, мұрагер иелігіндегі бақ бүлікшілердің тікенегінен тазартылып, ұлы мәртебелі сарайында қашып және пана іздеп келген әрбір шағатайлық әскер басы қызмет етуге мүмкіндігі болса. Осы сөздерді Сұлтан Құсайынға айтып, олар Сұлтан Құсайынның жорыққа шығуына түрткі болады.

Ол Фируз-Айдке келгенде, Бабыр мырзаның әмірлерінің бірі болған Мұхаммед-Худайдад көп отрядымен сарайға жақындады және күн сайын (Сұлтан Құсайынға) Тоқтамыс пен Сияхпуштың адамдары қызмет етуге келіп жатты. Құсайын-садлю басқа жақтан Сұлтан Құсайынның шыққаны туралы хабар алып, ол Астрабадтан шығып, Сұлтан Мейданның қосына орналасады. Дүйсенбі күні таңертең 862 жылы (=Х 1458 ортасында) зу-л-хиджа айынын l-ші он күндігінде Құсайын мырза сұлтан Мейданға дейін жетеді және соғыс туын көтереді. Екі жақ ұрысқа дайындалады. Ең алдымен, Құсайын-садлюдің 1 отряды оң жақ қанат арқылы өтіп, Сұлтан Құсайын әскерінің орталығына жақындайды және соғыс ашады, Сұлтан Құсайын соғысқа тікелей қатысып, қарсы жақтың бір ержүрек әскеріне өлім құштырады. Құсайын-садлю және бірнеше түркімен әскер басшылары жеңістің Сұлтан Құсайынға ауысып бара жатқанын көріп, қаша бастайды. Сұлтан Құсайын әскері дұшпанның ізіне түсе отырып, көп түркіменді өлтіреді. Құсайын-садлю мен бірнеше қолға түскен тұтқындарды өлтіріп тастайды. Сұлтан Құсайын осы ұрыста ерекше ерлік көрсеткендерге құнды сыйлықтар тапсырады және өз отандарына түркімен әйелдеріне еліне қайтуға рұқсат етеді және әскерліктен босатады.

СҰЛТАН ҚҰСАЙЬІННЫҢ ЖҮРЖЕН ТАҒЫНА ОТЫРУЫ ЖӘНЕ

ОСЫ УАҚЫТТА БОЛҒАН БАСҚА ДА КЕЙБІР ОҚИҒАЛАР

ТУРАЛЫ ТАРАУ

Құсайын сұлтан Жүрженнің жоғарғы билігін басып алып, аймақты зорлық-зомбылықтан және бассыз-баусыздықтан, түркімен әскерлерінің жазалауынан азат етіп, осы аймақтың тұрғындарына зорлықшылдық жасаған жауыздықты жойды. Сұлтан Құсайын Астрабадқа келіп таққа отырды және хандық құрды. Мұхаммед Хұдайдадтың кеңесі бойынша ол Хутба және Абу-саидтың есімімен шақа соғуды енгізді. Ол сейдтер мен казилерге мейірімділік, жомарттық жасады, халыққа әділ болды. Одан әрі Сұлтан Құсайын мен Абу-Саид арасындағы қатынас баяндалады.

СҰЛТАН ҚҰСАЙЫННЫҢ ХОРЕЗМГЕ ҚАШУЫ

864 жылы (=ТІ-Ш 1460) джумада кезінде Абу Саид Сұлтан Құсайынға қарсы жорыққа шығады. Сұлтан Құсайын Астрабадты тастауға мәжбүр болады және Огрыч пен Адак жаққа жылжиды. Абу Саид, жаңбыр болғандықтан, оның соңына түсе алмайды. 7 күннен кейін ол Амут өзеніне жетіп, 500 адаммен өзеннен қайықпен өтеді.

Ол Амут (өзені) жағасына орналасқанда, осы аймақта тұратын Миршах пен Сұлтан Алидің адамдары ханның келгеніне қуанып, өздерінің адал берілгендік сезімін көрсетеді. Осы жерде жүрген Сұлтан Құсайын Везир қаласындағы Мұстафа ханға Абд-ар-рахман-жаданы жіберіп, онымен одақ құрып, көмек сұрамақшы болады, Мұстафа хан бұл уақытта өзбек хандарының санына жататын, Хорезмнің бірнеше қалаларын билейтін. Абд-ар-рахман-жада кетіп үлгергенше, кенеттен сұлтанның қарауыл отряды келіп, жаудың жақындап қалғандығын хабарлайды. Олар жаудың 1 адамын қолға түсіріп, оны Құсайын сұлтанға алып келеді. Тұтқыннан сұрақ алғанда Мұстафа ханның атасы Пір-Бұдақтың осы аймақта тұратындығы белгілі болады. Сұлтан Құсайын Пір-Бұдаққа елші жіберіп, достық одақ құрады. Пір-Бұдақ сұлтан Құсайынның қарындасына құда түсіп, келісім береді. Пір-Бұдақтың әскер басшылары оны тастап кетіп, болған жағдай туралы Мұстафа ханға жеткізеді. Ағайындылар арасында алауыздық пайда болады, ол ашық соғыспен аяқталады. Сұлтан Құсайын Пір-Бұдақпен бірігіп, дұшпандар арасында ұрыс жүреді, нәтижесінде Мұстафа хан өз ордасы Везирге келіп тығылады. Сұлтан Құсайын Пір-Бұдақпен одақтаса отырып, қаланы қоршауға алады, ол 41 күнге созылды. 25 шайқас өтіп, екі жақтан көптеген ержүрек әскерлер қаза тапты. Мұстафа хан соғыс қимылын тоқтату туралы сөз байласып, бейбіт келісім жасалды. Сұлтан Құсайын Везир қаласын қоршаудан босатып, Адакқа барып, бірнеше уақыт бойы тынығып дем алады.

865 жылы (=1460-1461) Абу Саид Гераттан өзінің әскерін Мухаммед - Джуки мырзамен соғысу үшін Түркістанға алып келгендігін естіп, сұлтан Құсайын оны сәтті кезең деп есептеп, жорыққа шықты. Ол Астрабадқа әскерінің аздаған бөлігімен және үлкен үмітпен қозғалды. Әкесі (Абу Саид) Жүржен аймағын басқаруға тағайындалған және сансыз көп әскері бар сұлтан Махмұд мырза оны қарсы алуға шығады. Шиеленіскен қатты шайқас болады, бірақ жеңіс сұлтан Құсайын жағына ауады. Әскер басшылары сұлтан Махмұд, Шейх Хаджи әмір, Аллабердибек әмір және тағы басқалары қаза тауып, сұлтан Махмұдтың өзі қашып кетеді, сұлтан Хусейн осы жылдың (=1461 мамырдың ортасына) шабанның ортасында Астрабадқа келіп, 2-ші рет таққа отырады.

866 жылы (= 1461-1462) Абу Саидпен болған ұрыстан соң, сұлтан Құсайын Астрабадты тағы да тастап кетуге мәжбүр болады. Әмірлермен болған жиналыста Адакқа қарай қозғалуға шешім қабылданды. Түнгі уақытында сұлтан Құсайын адасып, теңізге жақын жердегі жолға тап болады, ол жер сазды және батпақты болғандықтан, оның адамдары көп қиындық көреді. Таңертең ол су арқылы (аб) өтіп, сол жерге біраз уақыт аялдайды. Себебі оны Абу Саидтің үлкен отряды аңдып келе жатқан еді, ол 4 күннен кейін Адакқа келеді, оны халық қуана қарсы алады.

ВЕЗИР ҚАЛАСЫН ЖАУЛАП АЛУ ЖӘНЕ ӨЗГЕ ДЕ ОҚИҒАЛАР

ТУРАЛЫ ТАРАУ

Сұлтан Құсайын Адакқа келді. Ол өзіне жақын адам Дәулет-қожа өзекті, Мұстафа ханға қымбат сый-тартулары мен маңызды бір істі талқылау үшін шақырта жібереді. Дәулет қожа Везирге аттанады. Мұстафа хан елшіні жақсы қабылдайды, ол өз өкіметінің әлсіздігі туралы айтып, кездесуге осы себепті бара алмайтындығына кешірім өтінеді. Ол кездесуге Мұхаммед опы-қоңырат пен Якуб-оғланның ұлы Османды жібереді. Елшіні жіберіп, өзі қыстауға кетеді. Сұлтан Құсайын Адактан шығып, Жейхун өзенінің жағасына қосын орналастырады. Осы жерде Осман-қоңыратты салтанатты қарсы алудың орнына, Мұстафа ханның қайратына қарамастан, шабуыл жасауға жоспар құрғандығы белгілі болады. Сұлтан Құсайын Жейхун арқылы өтіп, Асаф-өгіз өзенінің жағасына орналасады. Везир қаласының тұрғындары оның таяп қалғандығы туралы естіп, ержүректердің тобы оны қарсы алуға шығады. Келесі күні Осман-қоңыраттың інісі Мұхаммед Әли (Аяқ мырза деген жалған атты иленген) сұлтан Құсайынның жақындап қалған әскерін қарсы алу үшін Везирден шығады. Сәтсіз ұрыстан кейін Мұхаммед Әли шегініп, қамалға жасырынуға мәжбүр болады. Осы уақытта оның әскерлері қамал қабырғасынан және мұнарадан оқ пен тас лақтырды, сұлтан Құсайынның әскерлері ойпатпен, құр құстары тәрізді қабырғамен өрмеледі. Осман-Қоңырат Везир қаласын тастап, барлық әскерімен Мұстафа ханға қашты. Сұлтан Құсайын қалаға кіріп, ақсүйектер мен шаруаларға өзінің рақымшылдығын көрсетті. Осман-қоңыратқа рақымшылық жасады. Қала тұрғындары Сұлтан Құсайынға өтініш және шағымдармен барды. Олар «біздің отанымыз — Хорезм. Мұстафа хан бізді мұнда күштеп әкелді. Ұлы мәртебелінің көмегіне үміт артып, біз қайтадан отанымызға қайтамыз деп сенеміз» деді. Олардың өтініші қабылданды. Сұлтан Құсайынның өзі де Хорезмге барып, аздаған уақыт Жүрженді қалпына келтіріп, мекен етеді. Біраз уақыттан соң, ол билікті Зейн-ал-абидин Хивакиге тапсырып, Хорасанға жорыққа дайындалу үшін Адакқа келеді. Хива тұрғындары Абу Саид тағайындаған өздерінің әкімі Кутлуг-дервиш Илахиге қарсы көтеріліп, оның ұлын өлтіреді. Сұлтан Құсайын сонда барып, Хиуаны және Хорезмнің өзге де қалаларын жаулап алады. Содан кейін ол Мервке жылжиды. Сұлтан Құсайын Мервке жақындап қалғанда, Сейид-асиль Аргун хасан, Шейх-Темір және Сейид Мурад Абу Саидтің көп әскерімен осы қаланы билеп отырғандығын естиді. Сұлтан Құсайын кері бұрылып, Хорезмге оралады.

868 жылы (=1463-1464) Сұлтан Құсайын Хорезмнен Хорасанға жолға шығады, еш жерге тоқтамастан және дем алмастан, Языр, Нес, Абиверд арқылы ол Нишапурге келіп, содан соң Туршизге жетеді. Одан әрі оның Хорасандағы әрекеті баяндалады. Хорасандағы шайқастан кейін сұлтан Құсайын Махан шөліне келіп, қала мен қыстақтарды тонайды, ол жерден ол Hұp каналы және Тиш мазары арқылы өтіп, Хорезм шөліне бет алады. Хиваны бұл уақытта Hұp Саид басқарып отырған. Сұлтан Құсайын оны алуға әрекет жасайды, бірақ тұрғындардың қайсар қарсылығына ұшырап, ойлаған мақсатына жете алмайды. Ол Хазарасқа сапар шегеді, ал бұдан әрі Терсек қамалына ат басын бұрады. Бұл қамалды қалпына келтіріп, ол жерге өзінің біраз адамын отырғызады. Бірнеше күннен кейін ол өзбектердің еліне аттанады және сол жақты ұзақ мекен етеді. Содан кейін Хорасанға келіп, Абиверд пен Несті басып алады.

Одан әрі 1469-1470 жылы болған Сұлтан Құсайын мен Мұхаммед Жәдігер мырза арасындағы соғыс баяндалады. Екі жақтан да, ол соғысқа әзірбайжандар мен түркімендер қатысты, дәлірек айтқанда, түркімен отрядтарының әмірлерімен Хорасан бір қолдан екінші қолға өтіп отырды. Әзербайжаннан 899 жылы (=1493) Сұлтан Құсайынның Астрабадты билеуші ұлы Беди-аз-заманға Әзірбайжаннан келген әзірбайжан мен түркімендердің әскерлері, әке мен бала арасындағы соғысқа қатысты.

902-903 жылы (=1497-1498) Астрабад аймағында өткен оқиғаны суреттеу барысында (Сұлтан Құсайынның ұлы Мұзаффар Құсайынмен және немересімен, Беди-аз-заманның ұлы Мұхаммед Құсайынмен арасындағы дау-дамай) Мухаммед Құсайынның Атрек өзеніндегі түркімендер мен соғысы еске түседі. 905 жылы (= 1499-1500) Астрабадты қайта билеп отырған Мухаммед Құсайын Сұлтан Құсайынның оған қарсы шыққаны туралы естіп, Атрек өзенінің жағасына аттанады және осы аймақтағы түркімендер арасымен өтеді.

Тәржімалаған: А. САҒЫМОВА





ФАЗЛАЛЛАХ ИБН РУЗБИХАН ИСФАХАНИ



Фазлаллах ибн Рузбихан Исфахани орта ғасырдағы атақты парсы ғалымы, сөз зергері, «Михман-наме-йи Бухар», «Бұхар қонағының жазбалары» атты көлемді тарихи еңбектің авторы. 1457жылы Хунжа қаласы Фарс облысының Ларистан ауданында исфаханға жататын отбасында дүниеге келген.

Оның әкесі Жама ад-Дин Рузбихан — атақты үлем болған, Ақ-Қоюңлы билік құрған кезеңде әр түрлі саяси қызметтерді атқарған адам.

Ибн Рузбиханның балалық және жастық шағы Ширазда және Исфаханда өтті. Оқып, білім алған соң, ол он жеті жасында Хиджазға алғаш рет сапар шекті және ол Меккеде оқуын жалғастырады.

Отаны Ширазға оралған соң, ол әр түрлі ғылымдарды зерттеуді жалғастырады және ол 25 жасында тағы да Меккеге Құран және араб әдебиетін оқып үйренуге жүріп кетеді. Каирда, Мәдинеде, Иерусалимде, Хевронда болады. Ширазға келген соң, ол әдеби қызметпен айналысып, көптеген шығармалар жазады.

1487 жылы Ибн Рузбихан үшінші рет Таяу Шығысқа саяхат жасауға бел буады, бірақ жол бойында ол Тебризде аялдайды, мұнда ол өзінің алғыс сөзбен толықтырылған «Уақыт кереметі» атты кітабын Жақып сұлтанға сыйға тартады, кітаптың алғы сөзінде ол осы сұлтан билігінің тарихын жазғысы келетінін жазады. Хиджазға сапарын кейінге қалдырып, ол Жақып сарайында хатшы қызметінде қалады.

Жақып басқаруы туралы өзінің «Тарих-ии аламора —йи Амини» («Әлемді безендірген Әмин тарихы») атты шығармасын Жақыптың ұлы әрі ізбасары Абу-л-Фатх-мырза Байсұңқарға 1491 жылы сыйға береді.

Байсұңқар орнынан түскен соң, Ибн Рузбихан Иранның шалғай жеріне Хашан қаласына келеді. Ол мұнда 1504 жылы Ысмайыл I шахтың әскерінің келуіне дейін болады, Ысмайыл шах сунниттерді қудалай бастайды, осы себепті Ибн Рузбихан қаланы тастап, Хорасанға қашып кетеді. Ибн Руз-бихан Мешхелке тұсқа барып, Гератта сұлтан Құсайын мырза сарайына тоқтайды.

Ол XVI ғасырдың алғашқы жылдары кейбір басқа ғалым, өнер және әдебиет қайраткерлері сияқты Мухаммед Шейбани хан жағына шығып кетеді. Ибн Рузбихан Мәуреннахрға қоныс теуіп, осы ханның, сарай ақыны болады. Осы уақытта ол бірнеше шығармалар жазады, олардың, ең бастысы — 1509 жылы жазылған «Михман-наме-йи Бұхар» атты тарихи еңбек. Ибн Рузбихан үнемі ханның барлық, жорықтары мен сапарларында оған еріп жүрді, барлық, шараларға қатысты, ханның бұйрықтарын орындады.

Ибн Рузбихан 1510 жылы Мухаммед Шейбани-хан өлімінен кейін Самарқанда тұрды, содан соң оны Шейбани ханның, жиені Ұбайдоллах-хан өзіне Бұхараға шақырады.

Ибн Рузбихан өмірінің соңғы жылдарын Мәуреннахрда өткізеді және Бұхарда немесе Керминде тұрады, кейбір мәліметтер бойынша ол Бұхарда қайтыс болып, 13 сәуір 1521 жылы Хийбанда жерленеді, кейбір басқа мәліметтер бойынша, 1523 және 1530 жылдар аралығында қайтыс болған деп жазылады.

«Михман-наме-йи Бұхар» («Бұхар қонағының жазғандарынан»)

IV-ТАРАУ

ҚАЗАҚТАРМЕН БОЛҒАН СОҒЫСТЫ ТУДЫРҒАН ЖАҒДАЙЛАР

ТУРАЛЫ ЕСКЕРТУЛЕР

Қазақ хандары әлем әміршісі Шыңғыс-ханның ұрпақтары болып табылады және мен «Кедей», «Хан тәңірінің тегінде» әлем әміршісі Шыңғыс-ханның төрт ұлы бар екендігін айтып өткен болатынмын. Олардың ең үлкені Ючн-хан (Жошы хан, ред.), ал оның он үш ұлы болған, оның ішінде Шибан-Бахадүр-хан. Оның үш ұлы болған, біреуі Баннал Бахадүр. Оның тоғыз ұлы болған, біреуі Есу-Бұқа. Оның бес ұлы бар, оның біреуі — Жүші Бұқа. Оның бір ұлы болған, аты - Бадағұл. Оның алты ұлы болған, біреуі — Мйнг Темір-хан. Оның екі ұлы болған, оның біреуі — Гулад-сұлтан. Оның үш ұлы болған, біреуі-Ибрахим-сұлтан, енді біреуі — Хизр-хан. Ибрахим-сұлтанның ұлы — Даулат-шайх-сұлтан. Оның жалғыз ұлы құдайдың жұмағындағы Абул-Хайр-хан. Оның сүйікті де керемет он ұлы болған. Олардың біреуі—Шах-Бұдат-сұлтан. Ол патша маржанының негізі, сол кездегі имам. Абу-л-Фатх Мухаммед Шайбани-хан ізбасары, Алла оның өмірін ұзарта көрсін. Ол Махмуд сұлтан жақтастарының құралы болған.

Үш тайпаны өзбектерге жатқызады. Оның біреуі — Шибанит және оның ханы аталарынан кейін олардың билеушісі болған. Екінші тайпа — барлық дүниенің күшімен және ерлігімен танылған қазақтар, «және үшінші тайпа —маңғыттар, ал олардан астрахань патшалары тараған. Өзбектердің меншігіндегі жердің бір жағы мұхитпен; басқа жағы — Түркістанмен; ал үшіншісі — Дербендпен; төртіншісі — Хорезммен және бесіншісі — Астрахабадпен шектеседі. Және осы жердің барлығы өзбектердің жазғы және қысқы көшіп келетін орындары болып табылады.Осы үш тайпаның хандары бір-бірімен үнемі қырқысып қалатын еді. Женген кезде бір-бірін құлдыққа сатады және тұтқынға алады. Өздерінің арасында жауларының мүліктері мен адамдарын олар рұқсат етілген әскери нәрселер деп есептейді және олар бұл ережеден ауытқымайды. Егер біреу мұны елемей «Сен неге өзіңнің халқыңды (құлдыққа) сатасың?» деп сұраса, олар таң қалып, былай дейді: «Бұл адам жынданған, ол қолға түскен әскери олжаны бағаламайды». Бұдан соң «Бұл біздің адамдар» деп айтуға кімнің батылы барады дейсің». Мұндай сөзден кейін, бұл адамдар қолға түскен әскери олжа ретінде танылады да. Оларды сату ешбір кедергісіз іске асады. Осы рулардың бәрінде қадірлі хандар өте көп: Шыңғыс-хан ұпақтарының ұлы және атақты адамдарын әрбір ру сұлтан деп атайды, яғни олар бағынатын ең ұлы басшысын хан деп атайды. Бір сөзбен, барлық қазақтар Шыңғыс-ханның ұлысы болып табылады. Олардың хандары мен сұлтандары — Шыңғыс-ханның ұрпақтары немесе хан әміршінің арғы аталары болып келетін Шибан ұрпағынан және олардың арасында туыстық бар.

Барлық сұлтандар «Алла олардың билігін ұлғайта берсін» деп тілеп, осы жылы (яғни 1508-1509 жж) Бұхараға жиналды. Олардың шыққан тегінің ханмен байланысы туралы осы әңгімеде айтылады. Мейрам күндері өтісімен, хан салт бойынша кеңеске — түркіше жаңқыға шақырады. Ол қазақ жеріне жорыққа шығу туралы сөз сөйлеп, оларды соғысқа аттануға шақырады, себебі өткен жылы (яғни 1507-1508 жж) олардың (қазақтардың) жағынан достық қатынасты бұзушылық болды. Жәніш-сұлтан (Жаныс-сұлтан. Ред.) ұрпақтары Бұхара және Самарқанға шабуыл жасап, ислам қалаларынан еріксіздерді сатып алып-сату істерін жүргізді. Ал олардың сұлтандары осыған мүмкіндік берді. Мұндай мүмкіндіктер мен осындай ауыр қылмысқа жол беру біздің өміріміздің сыртқы көрінісінен көрінеді, олар бір-бірін ұрып-соғуға жол береді; ондай жағдайда «Менен кейін бір-бірін түтіп жейтін діннен безгендерге бет бұрмаңдар» деген сөз ғана бұған тыйым сала алады. Хан әмірші былай деп ұран тастайды «Енді Алла көмегімен хан Бұхарада Әбілқайыр хан ұрпақтарының барлық сұлтандарын жинап, хан қазынасынан сыйлықтар беріп, әр сұлтанды марапаттап, олардың дәрежесінің биіктігіне сәйкес қонақжайлылық көрсетіп, қазақтарға қарсы соғыста бізге неліктен бірікпеске және қазақ ортаны Жәніш-сұлтанның ұлының кесірінен болған достықтың бұзылуынан кек алып, олардың сарайының күлін көкке ұшырайық».

Әбілқайыр хан ұрпағының атақты сұлтандары және жоғары дәрежелі хакандарының әрқайсысы — тақ билеушісі немесе шығыс елдерінің қайсы бірінің әміршілері дайын әскерімен бас ұрып қызмет ету орнына келеді, олардың әскерінің көптігімен, сән-салтанатына бастарын иіп, олар ханға (Шайбани ханға) мақтау айтады.

Келесі күні ұлы мәртебелі хан Мәуреннахр және Хорасан үлемдеріне бұйрық береді. Ол Қазақтарды пұтқа табынушылар деді. Үлемдер қазақтардан дінге сенбеушілік шығатынын біліп, мынадай нұсқау шығарды: «Белгілі болғанындай, егер қазақтар дінсіздер болса, онда олармен соғысқандардың әрқайсысы діннен безгендермен соғысқаны үшін сый-құрметке не болады». Діни шарт (фетва) ұлы мәртебелі ханның қолына табыс етілді.

914 жылы шаууаль айының бесі, жұма күні (27 қаңтар 1509 жылы) қазақтарға қарсы соғыс басталады. Барлық сұлтандарға өздерінің иеліктеріне келіп, Түркістанда тамыз әскеріне келіп қосылуы туралы бұйрық беріп, мәртебелі сұлтандар нақты бұйрық алып, жүйрік тұлпарларына қамшы басып, өз иеліктеріне жөнеді.

Әлем билеушісі шавваль айының сегізі, дүйсенбі күні (30 қаңтар, 1509 ж) таңертең ертемен атқа қонып, сән-салтанатпен екі шақырым жерде орналасқан Қажы Бахаддин Накшбанди мазарына қарай Бұхарадан аттанып кетті. Ол жердің атауы — Каср-и Арифан.

ІV ТАРАУ

ҚАЗАҚ ЖЕРІНЕ БАСЫП КІРУ

Осы күні таң атысымен күн тәрізді қайырымды істердің көкжиегіне бөленіп, (хан) шығыс мемлекеттерін жаулап алмақ ниетпен бақыт тұрағынан шығысқа қарай жүріп кетті. Тамызда тоғысқан қауым құрамында әмірлер, атақты үлемдер, Бұхара, Герат және Мәуренахр тұрғындары болды. Жиналыста жоғары мәртебелі Шейх-ал-ислам, ұлы Қажы Паре ұрпағы құдіретті Қажы Абу-н-Наср Парс болды: Мен бейбақ, Хорасан тұрғындары орналасқан жақта болдым. Тамыз жиынына барлығы отырып біткен шақта, мен, бейбақ, былай деп мәлімдедім: «Бүгін — дүйсенбі және пайғамбар (оны Алла жарлықасын) жорығының көп бөлігі дүйсенбі күні басталған. Дүйсенбі күні киелі соғыс ашу келісімді». Пайғамбар, оны Алла жарылқасын, әскерін жіберерде, былай деп бұйырған: «Балаларды, әйелдерді және кәрілерді өлтірмеңдер. Тәңірі үшін діннен безгендерге қарсы киелі соғыс жүргізіңдер». Сосын мен Қажы Парсамен кездесіп, «Хорасан үлемдері нұсқау шығарды, бұл нұсқауда бұл жорық қазақтардың пұтқа табынушылар екендігі дәлелдегеніне сәйкес қасиетті соғыс болып табылады. Енді бұл соғыс жалпы дін міндеті ме әлде жеке міндет пе?» деп сұрадым.

Қажы Парса былай деп жауап берді: «Бұл жеке міндет, себебі сол жиналған адамдардың өзі жеткілікті күшке айналады». Мен, бейбақ, былай деп айттым: «Сіз қателесесіз,бұл — жалпы міндет, себебі екі дін оқуының келісілген шешімі (яғни Абу ханифи және Шафи и оқуы) діннен безгендер мұсылман ішіне келіп кіргенде, мұсылмандардың міндетіне олармен киелі соғыс жүргізу енеді, бұл құдай жолындағы қорғанысқа жалпы шақыру болып табылады. Ал қазір олар (қазақтар) Курин аймағына және Бұхара аймағына бет алған және олардың жорығы үшін, олар ислам аймағынан құлдарды алып кетеді. Барлығы олардың облысына баруға міндетті.» Жолдастар үндемей қалды. Мен, бейбақ, оларға барлығы бұл жорықта ұлы мәртебелі ханның қасынан табылуы керектігін, «Алланың қуатында өлшем жоқтығын» айттым. Хан тақсырдың өзі-ақ айтсын, ал мен, бейбақ, бұл жорықтағы қызметтен бас тартпақ емеспін. Бұдан бұрын мен мәртебелі тақсыр Қажы Махмұдқа біреу (яғни ибн Рузбихан) Иракқа барғанша қызметін тастамайтынын баяндағанмын. Өйткені қызыл бөріктерді жеңу, олармен жауласу және сол ел адамдарымен соғысу қара франктармен болған киелі соғыстан да мәртебелірек, себебі қазақтарды айтпағанда, олардың дінге сенбейтіні ақиқат, куәгерлік сөзін айтқан Рұма, Мекке және Мәдина үлемдерінің мен бейбақпен, арада келісім бар: Мен нұсқау шығардым. Қызылқұлақтар франктермен салыстырғанда әлдеқайда сүйкімсіз. Франктермен күреске қарағанда олармен болатын соғыс нағыз соғыс, себебі бірінші франктермен болған соғыс - киелі соғыс, ол жеке міндет, ал (екіншісі) — жалпы міндетті соғыс. Және бұл дінге сенбеушілік таныта бастағандармен күрес болса, ал бұл жолғы соғыс негізінен ислам негіз болған діннен безушілермен болатын күрес. Қазақтармен болатын соғыс қызыл бөріктермен болған қасиетті соғыс түрінде жүретін болғандықтан, мен міндетті түрде қазақтармен болатын соғысқа қатысуға бел будым және уақыт имамы туының астында соғысқа аттандым. Сенбі күні (1509 ж. 28.) мен Хазрат Хажы (Накшбанди) мазарының қасында тамыз керуеніне келіп жеттім. Бір Алла өзі қолдасын.

XXI ТАРАУ

ТҮРКІСТАН ҚАЛАЛАРЫ МЕН ҚАЗАҚ ЕЛІНІҢ ОРНАЛАСҚАН

ЖЕРІ ТУРАЛЫ ӘҢГІМЕ

Жоғарыда қазақ хандары Шыңғыс-ханның ұлы Юши-хан әулетінен тарайтындығы айтылды. Олардың санының көптігі сондай — жазсақ қағазға сыймайды. Қазір олардың ата ханы Өзбек ұрпағынан тараған, олардың бір бөлігі қазақ деп аталады, Бұрындық-хан болып табылады. Жоғарыда айтылғандай және естілген әңгімелер бойынша, Бұрындық-хан қазақ ұлыстарына «Жорыққа шығу үшін атқа қоныңдар» деген бұйрық таратқан кезде, сол сәтте төрт жүз мың әскер жиналды, олардың әрқайсысы қарсыластың онына тең келетін. Олардың құралы мен қару-жарақтарының көптігі сондай — қазақтардың үлкен бөлігі Хатым тайды өз ішіндегі ең кедейі деп санайды. Олардың келіп-кетушілері «харам» сөзін мүлдем білмейтіндігі анықталды.

ДЕШТІ ҚЫПШАҚ ПЕН ӨЗБЕК ЕЛІНІҢ СИПАТТАЛУЫ

Олардың қару-жарақтары көп болған, құдіреті күшті құдай оларға жазғы және қысқы тұрақтар, малдарын асырау және суғару үшін бірде-бір тасы жоқ тегіс жер берген. Бұл беткей өзендер, гүлдер және қызғалдақтармен көмкерілген және оны Дешті Қыпшақ деп атайды. Мұның бәрі - өзбектердің14 иелігінде15 . Бұл Дешті Қыпшақ дегеніміз — нағыз жұмақтың өзі. Оның далалары мен шалғындары Иран бағынан да асып түседі. Біз Сейхун жағасындағы Отырардың қарсыласындағы Самарқан даласына орналасқан кезде, мен ханның қызықты әңгімелерін естідім. Ол былай дейді: «Дешті Қыпшақ алты жүз фарсақ жерге тең. Оның көп бөлігін өзендер алып жатыр. Осы жердің гүлінің әдемілігінен бұлбұлдардың өзі ақылынан адасады. Оның әрбір ағашы биіктігі бойынша гүл тәрізді немесе жетінші аспанға дейінгі күн сәулесі іспеттес. Бұл елдің ағаштарының көбі — аққайыңдар, ол ағаштар қатты болғандықтан, олардан жақсы арбалар, арбаның берік дөңгелектерін жасайды. Бұл ағаштардың басына әртүрлі құстар: лашын, ақ бүркіт, қыран ұя салады; өмірдің мәні Дешті Қыпшақтың жағымды табиғатында сияқты, мұнда көктем кезінде әрбір күнің самал желдің өтінде өтеді, ал тыныш түндері нағыз жұмаққа ұқсайды. Оның барлық гүлдері мен қызғалдақтары үлкендігі жатынан дүниенің басқа бақтарындағы гүлдер мен қызғалдақтардан әлдеқайда асып кетеді. Осы жерді мекендеушілердің тыныштық өмірі мен бос уақыты барлық Адамзаттан көбірек-ау деймін».

Бір сөзбен айтқанда, Дешті Қыпшақтың гүлденген даласын сөзбен суреттеп, қағаз бетіне түсіру мүмкін емес. Бұл кең дала өзбектердің (қазақтардың, ред.) жаздық жайылымы болып табылады, тамыздың аптап ыстығы кезінде қазақ халқы даланың шет жағасын мекен етеді. Малдың көптігі және жайылым керектігі себебінен олар осы кең даланы мекендейді, және олардың сұлтандарының әрқайсысы өз иелігінде осы аймақтың белгілі орындарын басқарады. Жазғы күндері осы даланың әр түкпіріндегі гүл бақтары, бақталастары «Әлем-заңына сенушілердің түрмесі және діннен безгендердің жұмағы» ретінде бейбіт өмір сүреді. Осы жұмақ дала ондағылардың күш-қуатының тыныштық көктемі деп саналады. Олардың қойы мен сиыр табындарының көптігі, үйір-үйір жылқыларының саны бір құдайдың өзіне ғана белгілі. Есепті бес саусағындай білетін қандай да есепші, бірде-бір сан тізімдеуші олардың малының санына жете алмайды.

Күз келгенде бұл елде ауа-райы суық болып, көп қар жауады, қазақтар қыстау үшін даладан қысқы қыстауға көшеді. Қыстауға барар жолда кейде су болмайды, малды суару үшін олар, қажеттілігіне қарай, даласы қар жамылған кезде шығады. Олардың арбалары дөңгелекпен жүреді. Жол жүргенде олар қар үстінде жүруі қажет, әйтпегенде оларға шел мен сусыздан жұтап қалу қаупі туады.

Сөзі сенімді білгірлердің айтуынша — олардың үйлері арба формасында жасалған, үлкен аспан тәрізді үйлер, үлкен арбаларға қойылған, ал түйелер мен жылқылар оларды бір тұрақтан екінші тұраққа керуен сияқты тартып жеткізеді. Егер олар бірінің артынан бірі үздіксіз жүрсе, онда олар жүз монғол фарсах ұзындығына дейін созылады, ал олардың ара-қашықтығы бір адымнан аспайды. Әрбір осындай үй арбада бір жанұя тұрады, себебі қазақтардың кедейінің өзінде мыңдаған жылқы, түйе, қой бар. Және олардың әрқайсысы осы сансыз көп үйлердің иелері — әйгілі адамдар және олардың әрқайсысы сыналған ержүректер, олардың бірі ғана шайқас күні жаудың әскерінің оның жояды және олар өз жауынгерлері ішіндегі он ержүректіні таңдап алып, қамшысын ер-тұрманымен алып атқа қонған кезде басқадай пендешіліктің бәрін ұмытады.

Сөйтіп, олардың көшу әдісі туралы айтылды, олар өздері Етіл деп атайтын Еділ өзенінен бастап Қыпшақ даласының шетінен күн сайын осындай байлығымен екі немесе одан да көп ай бойы көшіп жүреді де, қар тисе, тиін терісінен тігілген және басқа тон, ішік, жібек киім киіп, түрлі сән-салтанатымен екі айдан кейін қыстауға келіп жетеді. Олардың қыстауы Сыр өзені деп аталатын Сейхун өзені жағалауы. Жоғарыда біз түсіндіргендей, Сейхун өзені бойында, олардың өз тілінде нар, түрікше қамыс деп аталатын бұта өскен16 , бұл жердің шөбі аз ғана өңдесең, нағыз өмірге айналады, өмірі лезде тіріліп шыға келеді. Солтүстіктің ерекшеліктерінің бірі — күрделі қосындылардың бір түрден басқа түрге тез айналуында. Себебі шөбі малына жан бітіреді, жануарлары (немесе малы, ред.) адамына жан береді, ал топырағы мен суы — жанып тұрған өмір.

Қазақтар Сейхун өзенінің бойын қыстайды. Сейхун жағалауының ұзындығы үш жүз фарсахтан асады. Олар Сейхун жағасына жеткенде, Түркістан облысына жақындайды, өйткені Түркістан да Сейхун жағасына дейін созылып жатыр, әрбір белгілі ұлыстың Шыңғыс хан ұрпағынан шыққан толық билеуші сұлтаны бар. (өзі-бек, ред.) Олар өз халқымен белгілі-бір мекенде, киіз үйде тұрады. Сұлтандар онда Юши-хан және Шибан-хан заманынан бері отырды және жайылымды пайдаланды. Олар (Шыңғыс ханның) жасақ (yasah) заңы бойынша осында жайғасқан. Өзбек (қазақ. Ред.) хандары арасында, әсіресе Шибан әулеті хандары мен қазақ хандары арасында, мұндай шекісулер үнемі болып тұрады.

XXIII ТАРАУ

БҰРЫНДЫҚ-ХАН ЖӘНЕ ҰЛЫ МӘРТЕБЕЛІ АРАСЫНДА БОЛҒАН

ШАЙҚАСТАРДЫҢ СЕБЕПТЕРІ ТУРАЛЫ ӘҢГІМЕ

Ұлы мәртебелі Әбілқайыр хан осы өмірімен қоштасып, мәңгілік жұмаққа аттанған кезде, тамыз жылнамасының мазмұнында жазылғандай, өзбек хандарының иеліктерінде түсінбестіктер орын алып, Шибан ұлысында хандық құру кезегі Шайх Хайдар-ханға келеді. Қазақ ұлысында да сұлтандар хандық билікке таласты. Бұл лауазым бірер уақыт бірнеше адамға ауысып, ақыры, хандық құру кезегі Бұрындық-ханға келді, ал ол — ұлы хандардың ұрпағы.

Дешті хандары өзара жауласуының, бір-бірімен бәсекелесуі, тіптен соғысуы, әсіресе ең үлкен хан және Дештінің атақты көш басшысы Бұрындық-ханмен тайталасуының басты себебі — олардың орасан көп байлыққа батып, бақытқа кенелуіне қызғаншақтықтан еді. Бұл олардың ренішке толы жүрегін қатты қинайтын, сонымен бірге билік құрып, мәртебелі бақытқа жету үшін өзара қызғаныш сезімі де ұрыс туғызбай тұрмайтын. Дешті Қыпшақта хандық құру мұрагерлік заңы бойынша әрқайсысының мәртебесіне байланысты, ұлы мәртебелі ханның көптеген бақытты аталары Дешті Қыпшақта толық хандық құрды, ол адамдар (яғни қазақтар) егер ұлы мәртебелі (Шайбани-хан) Дешті аймағын жаулап алу үшін аттанып көздеген мақсатына жетіп, жоғарғы ақыл иесі алдында жеңіс қақпасы айқара ашылып, хандық ол жағына аударылар болса, Дешті хандары өз мұрагерлік салтынан айрылып қалған болар еді.

Өзбек ұлысында жоғары мәртебелі Бұрындық хан мен басқадай хандар арасында келіссөздер де хан тарихынан белгілі шайқастар да болып жатты. Мен, бейбақ, ұлы мәртебелінің сөзін естідім, ол былай дейді: «Мен жүздеген әскеріммен Бұрындық-ханға шабуыл жасадым, оның атты әскерінің саны елу мыңнан асады. Біз оның ордасының тұс-тұсынан олардың әйелдері, балалары тұрған ауылын шауып, оларды тонадық, өлтірдік. Оларға батырлығы көмектесе алмады, олардың біреуі де бізге қарсы шыға алмады. Біз тонаған заттарымызды алып, ешбір жерімізге сызат түспей сол күрес даласынан қанішер, тонаушы және жеңіскер атанып оралдық».

Осы тәрізді жағдайлар оларда көп болды. Біз Мәуреннахрды жаулап алмай тұрған кезде мынадай бір оқиға болған еді. Түркістан қалалары тұрғанына қарамастан, Дешті сұлтандарының отыз мың салт аттыларына қамалдың есігін ашып жіберіп, олармен соғыса бастайды. Ұлы мәртебелі сұлтан, «арыстан күшігі шындығында арыстанға ұқсайды» деген мәтел бойынша, жастығына қарамастан, ешбір қорықпай-саспай, қамал қорғанысын нығайтып, өзі билігінің дабылын Дешті хандарының құлағына жеткізеді. Ақырында Бұрындық-хан бұл алынбас қамалды жаулап ала алмайды, өйткені ұрыс ұзаққа созылып кетеді, ал оның әскері шарасыздықтан басқадай қатты қимылға бармай, осалдық танытып, қамал гарнзонын жеңе алмайды.

Әрине, ол өзін (Бұрындық хан, ред.) ұрыс аренасында әлсіз сезініп, атын қыспақтан әзер шығарып, ат басын далаға қарай бұрып, ұрыс алаңынан жаяу кетеді. Осылайша, іс жүзінде әскери ойын тілімен айтқанда, оған мат қойылып, ол жеңіліске ұшырайды.

Ұлы мәртебелі ханның (Мұхаммед Шайбани, ред.) билік туының биіктей түсуі, моғұл және шағатайларды басқаруынан айырылған соң, Дешті хандарында қызғаныш сезім пайда болды. Шындығында олар басты бөлігін кербас құрайтын мата, көйлекпен, киім-кешектен өте қатты тапшылық көрген себепті, олар хан иелігіне басып кіретіндігін мәлімдеді. Өйткені Түркістан тұрғындары мен қазақ көпестері арасында ешқандай сауда-саттық болдырмау үшін олардың және осы жер тұрғындарының екі арасында өзара бір-біріне тыйым салынған тамыз нұсқауы шыққан қазақ көпестері мен жергілікті тұрғындар арасында қайшылық күшейіп кетті.

Оның үстіне, бірнеше рет Түркістан аудандарында және Хорезм қалаларында қазақ көпестерін тонау туралы бұйрық берілді. Бұл бұйрықты беру барысында ханның өзіндік ойы болған...

(Содан кейін Ибн Рузбихан таяу шығыс елдерін, оның ішінде әскер басы Халиф Амрам б. Ал - Астың Египетті жаулап алу тарихы туралы баяндайды).

Ұлы мәртебелі хан қазақтарды өз иелігіне басып кіруіне жол бермеуді ойлайды. Олар (қазақтар) өзбектердің артықшылығына , соғыс құралдарының басымдылығына, жерінің құнарлығына тәнті болған еді. Осы себептер қазақтарды соғыс жолына итермелеуден құдай сақтасын, осы киелі жерді жаулап алуды және осы жылы жұмсақтармен, асыл зат-тарды алу үшін қылышты қынабынан суыруын құдай басқа бермесін. Егер соғыс басталса, оларға төтеп беру қиынға соғады. Әзірге олар шаттық өмір туралы, өзбектердің өмірге риза екендіктері туралы ешнәрсе білмейді. Олар өздерінің қатаң өмір салтын тыныштық негізі деп есептейді, ал өзбектерді тар үйде, нашар үйде тұрады деп санайтын. Олар өздерінің өмір қиыншылығынан өзге, ешбір жағымды нәрсені мойындамайды. Қарым-қатынаас негізінде, бұл елге әдемі де нәзік тауарлар, әсіресе әдемі көйлектер және кілем бұйымдары, күміс және алтын бұйымдары әкелінеді, өзбектер шағатайлар мен монғолдармен болған соғыстар арқылы олардан өмірге қажеттінің бәрін алды және олар қазір бақытты, шынымен, басқаның көз құртын тартарлық жағдайда, олардың бақыт бесігінің арқан жібі мәңгілікке мықтап байланған. Әрине, олар (қазақтар) осы облыстарды жаулап алуға барлық күшін салады. Оларға соққы беріп жеңіске жету жолында әскер көптеген қиындықтарды бастан кешуі мүмкін. Сондықтан олардың осы аумаққа өтуіне толық тыйым салудан өзге жол жоқ.

Хан иемнің қазақтардың Түркістан және Мәуреннахр аймағына келуін тыйым салу жолын қарастыруы — данышпандық. Осындай ойларды (хан) қазақ әскерінің ұран салып кіру жолына қарсы қояды.

XXIV ТАРАУ

ҰЛЫ МӘРТЕБЕЛІНІҢ ҚАЗАҚ ЕЛІНЕ БІРІНШІ ЖӘНЕ ЕКІНШІ РЕТ ЖАСАҒАН ЖОРЫҒЫ ТУРАЛЫ ӘҢГІМЕ

Дүниені жаулап алушының Мәуреннахр облысын басып алу туралы ойы іске асқан кезде, ол Хорасан аумағын жаулап алуға көңілі ауады. 1503-1504 жылы хан нем Амуй өзенінен өтеді.. Бұл Хорасанды жаулап алу үшін Амуй өзенінен алғаш өту болатын. Өзеннен өтіп, сол облысты қоршау ниетімен, үміт даласында, Балхта бақыт шатырын тігеді.

Бади аз-Заман-мырза ханзада қашып кетіп, осы елдің таулы аймағына бекінеді. Осы кезде Дешт сұлтандары қазақтың иелігіндегі елдерге жорыққа аттанбақшы деген хабар келіп жетеді. Бұл жаңалықты естісімен, Балхтан кері қайтып, жорық дабылын қағып, қазақтарға қарай аттанды. Түркістан арқылы алға қарай бірнеше күн жүреді. Ханның келе жатқандығы туралы хабарды алысымен, қазақ сұлтандарының нық тұрған табандары тайғақтап, батыр қолдарында діріл пайда болады. Олар кейін бұрылып, өз жақтарына қарай қаша бастайды. Ұлы мәртебелі хан үмітке толы, керемет көңіл-күймен, қолға түсірген нәрселерімен жеңіске жетіп, байып, пайғамбар елінен кейін оралады. Ол әлемді бағындырған қылышының өткір жүзімен қомағай өзбек-қазақтарды қуып тастайды. Бұл қазақтарға қарсы алғашқы жорық еді.

Бір жылдан кейін, жазда, Хорасанды басып алғаннан кейін (ұлы мәртебелі) қазақ ұлыстарына екінші рет хан жеріне аяқ баспастай етіп соққы беру туралы нақты шешім қабылдайды. Хорасан және Иракқа жасалған жорық әсерінен хан әскері мен Мәуреннахр облыстарының арасында үлкен қашықтық пайда болса да, қазақтар кек алу мақсатымен бұл елге қайтып шаппаса игі еді. Хан кек алудан Бахрам шегіне шығып кетуден құдай сақтасын.

Шындығында, қазақтар сондай дүниеқоңыз адамдар, олардың пенделік дүниеқоңыздығы соншалық — олардың азу тістері Исмаил қойының терісін жыртып, оның майлы ішегін Меккеден алыс Қыпшақ даласына алып кетеді. Ішектерінен садаққа қап, ал асқазанынан садақ салатын қорамсақ жасайды. Олар құрбанға шалынған етті, (оны) бірнеше жыл сүрлеп кептіреді, басын қазақтан (тараған) туысқандарының алдына тартады. Оның жүнінен (өзіне) жейде тоқиды, ақыры, одан ақырет кебін жасап, денесін өлгенде денесін жасырады.

Бір сөзбен айтқанда, осы халықтың Самарқанды басып алмақшы ниетін тоқтату үшін өзі көп әскерімен Түркістанға аттанады. Ол қазақ елінің шекарасына Сығанақтан өтіп кеткен кезде олардың қыстауы болып саналатын Қара-Абдалуға жақындайды. Осы жылы ол Бұрындық-ханға шабуыл жасайды, Жоғарыда көрсетілген адам малы мен мүлкін тастай қашады. Ұлы мәртебелі хан құдайдың қуатымен бұл жолы да жеңіске жеткен, ұлы қол сүйіктісі Түркістанға қайтып оралады.

Осы жылы ол қасиетті қабір және адал досы Қажы Йасавидің көз жұмған жеріне барып, осы қасиетті жерлерді мекендеушілерге құрбан шалып, садақа береді.

Хан Түркістаннан кері қайтар жолда Самарқанға барады. Осы тоғыз жүз он төртінші жылы (1505-1506 жж) Бұхара қаласында қазақтармен қасиетті соғыс ашу керек деген нақты шешім қабылдайды. Хорасанның үлемдері бұл туралы нұсқау жариялайды, нұсқауға сәйкес оларға жорыққа аттану міндетті болып табылады. Қазақтарға қарсы соғыс ашу туралы сөз басталғандықтан, біз, Алла қаласа, құдай заңына сәйкес, олармен неліктен соғыс ашу керек екендігі түсінікті болу үшін, қазақтардың дінге байланысты өмір салты туралы сенімді адамдардың әңгімелерін айтып береміз.

ХХV ТАРАУ

ҚАЗАҚТАРДЫҢ ДІНГЕ СЕНУІ ЖӘНЕ ҚЫЛЫҚТАРЫНА

БАЙЛАНЫСТЫ БЕЛГІЛІ БОЛҒАН МӘЛІМЕТТЕР

ТУРАЛЫ ЖАДНАМА

Қазақтар өзі-бектердің бір тайпасы Шыңғыс-хан ұлысы руынан тараған екендігі бұрын айтылған болатын. Дүниені басқарушысы Шыңғыс-ханның алғашқы ұрпақтары Газан-Махмұд, Арғын ұлы, Абақ-хан-ұлы, Хұлағу-хан ұлы, Тулуй-хан ұлы, Шыңғыс-хан ұлы кезеңіне дейін исламды қабылдамады. Газан — Иран елінде исламды қабылдаған алғашқы билеуші. Содан кейін оның бауыры Худобандағы Олжайты-сұлтан және Ирандағы Шыңғыс-хан ұлысында болған басқалары қабылдаған.

Шағатай-хан ұлысында алғашқы мұсылман болған Махмұд- Газанның замандасы Барақ-хан, Алла оны алдынан жарылқасын. Газан-Махмұд — Шыңғыс-хан ұрпақтары шыққан жерде пайда болған жарық жұлдыз. Олардың өзі бастап исламды қабылдаған күні үш жүз мың адам исламды қабылдау бақытына ие болды. Жоғары дәрежелі хан иемнің (Шайбани-хан) ата-бабалары Махмұд-Газан кезеңіне қарай исламды қабылдайды.

ХАН ИЕМНІҢ АТА-БАБАЛАРЫ ИСЛАМДЫ ҚАБЫЛДАУЫ

ТУРАЛЫ ЖАДНАМА

Жоғары мәртебелі хан туралы айтсақ, ол былай дейді: «Шыңғыс-ханнан бесінші ұрпақтағы біздің бабамыз шын сеніммен (дін) қауышуға асығып, исламды қабылдайды. Ұлы мәртебелім (Шайбани-ханның бабасы) ислам дінін қабылдаған күні өзбектердің әр түрлі руынан тұратын Юши-хан ұлысының барлығы мұсылмандыққа ден қояды. Бұл халық мынадай үндеуді естиді: «0, Дінді ұстағандар! Бір Аллаға сеніңдер». Олар жауап қайырды: «Біз Аллаға және оның елшісіне сенеміз. Құдіреті күшті Алла — аспан және жер сәулесі». Жетекші сәулені (оларға) олардың жүру жолдары деп түсіндірді. Олар Алла өзінің сәулесіне кімді апарғысы келсе, соны апарады деген ұлы сөзге сәйкес, шындық жолына түсуге асықты және Алла үндеуі — Ол дүниеде тура жолға қарай итермелейді — жұмақтың жайылған дастарханына және жұмақ ләззаты мен қуаныштарына жетуге шақырып, олар жанына не қажет болса соған және көз қуанышына ие болуы үшін ислам жолына түсуі қажет дейді.

Бұдан шығатын қорытынды, сол күні қазақ ұлыстары мынадай сөзге сәйкес ислам қабылдайды: Егер жоғарыда көрсеткендей жасасаңдар, онда сендер мен арқылы қандарыңды, мүліктеріңді ислам жолында сақтап қаласыңдар. Олар өздерінің құлдарының жан-дүниесін, игілігін құтқарып қалады және өз елінің облысында дінді мадақтау арқасында дүние туын жоғары көтерді. Шыңғыс-хан ұлысының ислам қабылдауының бас кезінде қазақ ұлысында ислам дінінің тамыры осылай тереңдеді. Бірақ сосын сенімді адамдар әңгімелегендей олардың ортасында пұтқа табыну, жерге табыну салттары кең тараған болатын. Сенімді адамдардың айтқанындай олардың ортасында олардың өздері табынатын құдай бейнесі бар. Бейнеге табыну — бұл күпіршілік, бұл — дін мен құдай заңын қорлау. Үлемдер: сенімсіздік дегеніміз — ол кейде құлшыныс, ал кейде құр сөз ғана. Сөйлем сөзден пайда болады, оны Факих-ханифиттер, Алла оларды жарылқасын, тізімге енгізуге және (олар туралы кітап) жазуға тырысты. (Ханифиттердің айтқандарының) көп бөлігі Шаф йи ілімінің ережелеріне, оларды Алла жарылқасын, сәйкес келеді, сондықтан шаффиит имамдары өз жазбаларында және жинақтарында (дінге сенбеу сөйлемдері) жазған болатын және (олардың) көп бөлігі біздің ережелерімізге сәйкес келеді. Сондықтан ханифиттер дінге сенбеушілікті әшкерелеудің сылтауы деп есептейтін және олар бұл сенімсіздікті мойындайды, әр сөзге арнап нұсқау шығарады. Біз келісеміз. Істеріне тоқталсақ, онда бұл шын мәнінде құдай заңын сыйламау және оны мазақтау болып табылады: бейнеге табыну, Құранды лас жерге лақтыру және тағы сол сияқтылар құдай заңын қорлау, дінді қадір тұтпау және оны жек көру болып табылады.

Сондықтан біз бейнеге тізе бүгіп құлшылық етуші және сонымен қатар намаз сағаттарында намаз оқитын адамды бақылаймыз. Біз оның діннен шегінушілігіне байланысты үкім шығарамыз және бейнеге табынушы тізесін намаз оқу үшін бүге ме немесе бейне алдында тізе бүгу арқылы құдай заңына қайшы келетіндігін білмей ме?

Осыны тексеруге және анықтауға кірісеміз. Оның бейне алдында пенделік тізе бүгуін көре отырып, біз бас ұрушыға үкім шығарамыз. Сенімді адамдардың хабарларына сәйкес, қазақтар аруаққа табынады. (Бірақ) олар шын пұтқа табынушылар емес, себебі біз түсіндіргендей, олар Газан-Махмұдтың ислам қабылдаған кезінде ислам дінін қабылдау бақытына ие болады.

Нұсқау мынандай: Исламды анықтағаннан кейін немесе адам сөзі оның дінге сенбеушілігін дәлелдейді, оған діннен безгендерге қарсы деген үкім шығарады және діннен шегінгендерге күрес ашады, ал діннен безгендермен қалай күресу керектігі заңтануда айтылған. Демек, қазақтар, исламды қабылдағаннан кейін аруаққа табынса, ол пұтқа табынғаны. Бұл жағдайда олардың аруаққа табынуы діннен безу, пұтқа табынушылық болатындығын білмеуі есепке алынбайды. Аруаққа бас ұру құдай заңын анықтау бойынша пұтқа табынушылық және діннен безу екендігіне сүйене отырып, мұны қарапайым халықта және лауазымды адамдар да бес уақыт намаз сияқты білулері керек, әйтпесе бұл дін міндетін мойындамайтындар да діннен безгендер болып табылады, тұрғылықты жерден алыста орналасқан аралдан келген немесе тауда және үңгірде тәрбиеленген адамдарға және сол үңгірді мекен етушілерге Мұхаммед шариғатының міндетті қаулылары жетпеген. Егер олардың біреуі ислам еліне келіп, мұсылман болса, онда жаңадан ұстаушы деп есептелінеді. Бірақ бұл шарт қазақ халқына қатысты емес, себебі олар ислам қабылданғанына 200 жылдан асса да, үлемдер және ғалымдар әр жақтан Түркістан және Мәуреннахр үлемдері, бір жақтан Қажы-Тархан және Дербент-Ширван үлемдері, екінші жақтан Хорезм Жүржен және Хива үлемдері, Астрабат жақтан Хорасан және Иран үлемдері келеді. Көпестер оларға (қазақтарға) және ислам елдеріне үнемі келіп тұрды. Осы елдің көпестері де оларға баратын. Осы елдердің көпестері олардың ортасына келіп, мұсылмандық парызын жаттатады, қазір олардың хандары, сұлтандары да мұсылмандар. Олар құран оқиды, намаз оқиды, балаларын мектепке береді, ораза ұстайды, некеге тұрады және некесіз үйленбейді. Әрине, бұл ереже олардың ортасында таралмайынша (қазақтар) олар орындалмайды. Олар осы білімді алып, аруаққа табыну, пұтқа табынушылық екендігін білмедік деп қалай айта алады. Мұны олар айтпайды және олар аруаққа бас ұруды жалғастыра береді, олар дін бұзушы, сондықтан олармен міндетті түрде соғыс ашу керек.

Сенімді адамдардан түскен хабарларға қарағанда, Самарқан және Бұхара сияқты ислам елдеріне жорық жасау кезінде қолға түскен мұсылмандарды құлдарға айналдырып, оларды сатып немесе сатып алу, сонымен бірге заңсыз некеге тұру және малайға айналу барысында олардың діннен безген құлдардан еш айырмашылығы болмай кетеді. Бұл барлық тыйым салынған нәрселерге рұқсат ету, ал рұқсат етілмегенде рұқсат беру барлықтары үшін, үлемдердің пікірі бойынша, құдайсыздық іс болып табылады. Бұл жағдайда мұны білмеу олар үшін мұсылманды құлдыққа айналдырмау түсінігінде барлық дінге сенушілер және ислам діні бірлікте екендігі негізінде сылтау болып саналады. Демек, бұл сенімнің міндетті ережесі болып табылады және оны білмеу сылтау емес. Дінге сенбеудің себебі болып табылатын тыйым салынғанға рұқсат ету олар исламды қабылдағаннан кейін іске асырылады, ол діннен безуге әкеледі, міне, сондықтан қазақтардың тыйым салынғанға рұқсат беріп отырғандығы олардың діннен безгендігін көрсетеді, міне, сондықтан олармен соғыс шартты болып есептеледі.

ҚЫМЫЗДЫ СИПАТТАУ

Сенімге ие адамдардан естігенімдей, қазақтарда мынадай салт-дәстүр бар. Көктемде олардың биелері құлындаған кезде, жылқы сүті көбейеді. Бие сүтінен дуг жасайды. Арабша ол лабан ар-ра-макй, ал түрікше қымыз (кумыс) деп аталады. Ол ең керемет өзі-бек (қазақ, ред.) сусындарының бірі. Шын мәнінде ол өте пайдалы сусын. Қымыз — жұмақ өзенінің хош иісті сусынына ұқсас, ыдыста сүтке айналатын дәмі өзгермейтін «Оларға құдай таза сусын сыйлады», мәңгілік жұмаққа кірушілерге нағыз ләззат беретін сусын. Шебер Алла малдың желінінен малдың асқазанындағы қи мен қанынан адамның жанына жағымды таза сүт бұлағын жасап, сол ақ сусынды ыдысқа құйғызып ләззат дәмін таттыратын болғызған. Оның түсінің аппақтығы оның дәмін татушыларын жүрегінің қайғысын жуып-шайып кетеді. Оның бір тамшысынан адамның көкірек сарайы ашылады. Егер оны семіздік ауруынан зардап шегетін адам ішсе, қымыз оның ас қорыту органдарының жұмысын жақсартып, денесі аштықтан мазасыздануын қояды. Ал егер қарны тоқ адам тамақтану үшін бір кесе қымыз ішсе, онда оның тойып тұрған денесінің ас қорыту органдары кеңейе бастап, жұғымды сусын жанға тыныштық береді және ол аштық жарасынан айықтырады. Адамның барлық ауруы қымыздан ем алады. Денеде қымыз әрі тамақ, әрі дәріні алмастырушы. Бұл қасиетті сусын өмірде күш қайрат беріп, науқас денені сауықтырады. Оның буы асқазаннан бас сүйекке көтеріліп, ми ішіне және бастың құраушы бөліктеріне барады. Ал баста бұл отты судан көңілді мастық пайда болады және ол жүрекке көңілді және риза болу қақпасын ашады және мейірімділік, қуаныш шақырады, қайғы - қам және қайғы жұтқан жүректен тынымсыздықты айықтырып жібереді. Оның көңілдендіретін масаңдатуы есінен айырылуға дейін жеткізбейді, сондықтан оған шарап тәрізді тыйым салынбаған. Керісінше, қымыз ми жұмысын арттырады ми қараңғылығына қуаныш және шаттық сәулесін түсіреді.

Шафиит үлемдерінің қымызды ешбір шектеусіз пайдалануға рұқсат беретін нұсқауы бар, ол етін жеуге келетін малдың сүті болып табылады.

(V,6 Құранның қымыздың пайдасы туралы хадистері мен өлеңдеріне сүйене отырып, Ибн Рузбихан оны және жылқы етін пайдалануға болатындығына тоқталады. Етті пайдалануға тоқтала келе, Ибн Рузбихан өзінің Туса қаласында басынан өткізген жағдайын хабарлайды: Шайбани хан одан түлкі етінен жасалған тағамды жей аласың ба деп сұрайды, өйткені мұндай тағамға Ибн Рузбихан жататын шафиттер рұқсат берген еді. Автор оның табиғаты мұндай тамақты қабылдамайтынын айтып, бұл тамақтан бас тартады, сонымен бірге ол Мұхаммедтің де Халид б.Валид ұсынған кесіртке етінен дайындалған тамақты ішпегенін, себебі бұл тағам үшін әдеттен тыс екендігін айтады).

Бір сөзбен, қазақтар көктем келіп, қымыз пайда болғанда, қымызды ыдысқа құйып ішпестен, оны аузына алмастан өзінің бетін күнге қаратып сусынның (ыдыстан) бір жұтымын шығыс жаққа қарай көкке шашып және барлығы тез арада күнге тағзым етеді. Бұл күнге жылқының қоректеніп, қымыздың пайда болуы үшін шөп өсіргеніне алғыс айтқаны болар. (Әрине, бұл ежелгі тәңірлік салт, ред.)

Өткен кезеңдерде діннен безген халықтар барлық алдаушы заттарға тағзым еткен және күнге тағзым ететін болған, (қазір) исламды қабылдағаннан кейін, оған тағзым етушілер күпірлік етушілерге айналады. Жоғарыда айтылғандар — олар тағзым ету немесе қадірлеу болса да, олар қазақтардың діннен безгендер екендігінің дәлелі. Бұл халықтың аруаққа және күнге табынуы анықталды, ислам елінің еркін тұрғындарының құлға айналуы мүмкін, соның салдарынан ол күпірлік етушілерге жатады. Бұл адамдар (қазақтар) куәландыруды айтады, өзін мұсылмандарға жатқызады, олардың ішінде мұсылмандарда неке қию, құрбан шалу, намазға шақыру, Құран оқу кең тараған, бірақ Шафан ілімі бойынша, олар діннен бір жола безіп кетпеуі үшін міндетті түрде исламға қайтып оралуы қажет. Олар екі куәлікті қаншама оқыса да және намазға жығылса да, олар құдайға жат қылықтар істейді және ол өзінің дінге сенбеу мәнісін түсінгенінше ол оны тастап кете алмайды. Сонымен, Шафии ілімі бойынша қазақтар куәлікке қарамастан, намаз оқиды, діннен безгендер аруаққа және күнге тағзым етудің мәнісін әбден түсінбейінше, құлдықтан бас тарта алмайды. Дінге күпіршілік етушілерге міндетті түрде соғыс ашу керек. (Діннен безушілердің) сойған малдарына келсек, ол мынандай. Жоғары мәртебелі хан қазақ елдеріне келіп, ислам әскері қазақ елінде босап кеткен жылқы етін олжа ретінде алған кезде, хан ием сұрайды: (қазақтардың) құрбанға шалған малдарын қалай есептейміз. Мәуреннахр заңтанушылары хорасандықтармен бірлікте болғанына, соғыс туралы нұсқауда олармен бірге қазақтарды құдайсыз деп танығандықтарына қарамастан, рұқсат ету туралы нұсқау шығарады. Олар өзінің нұсқауында Абу Хани-фа ілімінен шыққан мынандай нұсқауға сүйенеді: егер күпірлік етуші оны діннен безген деп айтылғандарды мойындамаса да, екі куәлікті айтса, ол мұсылман болады және мұсылмандардың барлық ережелерін орындайды (Ибн Рузбихан ары қарай нұсқау туралы айтпайтындығын жазады).

Тамыз керуені Келатты қоршап алып, шағатайларды Хорасаннан қуып тастау керек деген нақты шешім қабылдайды. (Шайбани хан) Нисаға және Бавердке аттанады. Осы уақытта Мәуреннахр сұлтандарының бірі — Үбайдоллах сұлтаннан (Қыпшақ) даласының сұлтандары көп әскер жинап, Мауреннахр облысына шабуыл жасамақшы деген хабар келеді. Жәніш (Жаныс, ред.) сұлтанның ұлы Ахмад сұлтан қазақ батырлары және атақты сұлтандармен біргe Самарқан және Бұхараға шабуыл жасауға жүріп кетеді. Егер тамыз туы оларға қарсы көтерілмесе, онда олар бір минут та бүлік шығармай, қарсы қимылға көшпей тұра алмайды. Олар — аспан тәрізді жоғары тұрғандар бұл хабарды естігенде, қазақтардың шабуылы тамыздықтарға жеткенде, Мервадан Келатқа бір өткел жасалғанына қарамастан, сол сәтте жүйрік атының тізгінін Мауреннахрға бұрып, таңертеңгі және кешкі желдің жылдамдығымен жортады. Екі күнде ол Жейхун өзенінен және Қаракөлден өтеді. Бұхараға бақытты өткел болған жер олардың қызғанышын тудырады.

Жәніш сұлтанның ұлы Ахмад сұлтан сансыз әскермен, әскері тәжірибелі және қайратты батырлардан және елу мың адамнан асатын әскерден құралған қолмен атқа қонып шабуыл жасау мақсатымен аттанып кетеді. Сол жылғы жорық жолында тұяғы таймаған, тың жылқылармен ол Мауреннахр облысына жорыққа аттанбақшы, тіпті Бұхара және Самарқанды қоршап алмақшы болады.

Тамыз керуенінің қозғалысы туралы хабарды естігенде олардың шыдамдылығы шайқалып, аруағын қаққандай болады. Хорасанды жаулап алудың бірінші жылы, бүкіл Хорасан және оның қамалдары Әмір деп аталатын Шағатай басшыларының қолында болғанына қарамастан, хан иемнің тамыз әскерінің (бәрі бір) Мәуреннахрға бет бұрды, хан әскері ұран салып шағатайларды қуумен айналысып жатыр деген хабар алған олар, Мәуреннахр кері қайту керек деп шешті. Ал, шын мәнінде, Мауреннахр әскерінің оларға (қазақтарға, ред.) қарсы тұруға және олармен шайқасуға күші жетпейтін еді. Сондықтан олар Мәуреннахрды шапса, оны жаулап алу тез арада ешбір тоқталусыз жүзеге асатын еді. Олар кенет тамыз керуені Жейхуннан өтіп, өзінің әскері (Мұхаммед Шайбани, ред.) Самарқан және Бұхараға келіп орналасты деп естиді. Сол арада кері шегіну дабылы қағылып, олардың арасында сырнай даусы естілді. Куфа округіне Самарқанда Дабуси қамалына, Сагд тұманына және Көкек өзенінің арғы жағындағы Бұхараның кейбір жерлеріне шабуыл жасап, мұсылмандарды, құлдарды, малдарды және өзбектер мен раийтатар мүліктерінен қолға түскенін алып, Бұхара даласы арқылы тез арада кейін қайтты. Олар Үзген қамалына қарама-қарсы Сейхуннан өтіп, Түркістан жерінде қазақтардың киіз үйімен көршілес орналасқан Жаныш сұлтан ауылына келеді және олар хан ие әскерінің келуінен сақтанып қауіпсіз жерге бекінеді. Олар өте асығып, қолға түскен және құлға айналған мұсылмандардың құлақтарын тесіп, ер-тұрманға арқанмен байлап, құдай құлдарын өз ауылдары мен тұрақтарына айдап әкеледі. Жорық кезінде әкелінген құл мұсылмандардың саны бірнеше мыңнан асып кетеді. Бақыт әкелуші әскер ешбір бөгетсіз Бұхарада орналасып, (Шайбани хан) сол облыстағы қазақтардың тоналған отбасылары мен адамдарының жағдайына көңіл аударады. Ол оларға көңіл айтып, сол кедейлердің жағдайларын сұрап, шапқыншылардан кек алуға уәде береді. Қазақтар, олардың ұлыстары (Қыпшақ) даласына келеді, оларды жою мерзімі келесі жылға қалдырылады. Және патша ием мынандай мағынадағы сөз алады: Жердегілерге сен қайырымдылық көрсетсең, саған көктегілер қайырымдылық жасайды және ол оған шағым айтқан кедейлерге мейірімділік көрсетеді. Ол қамқорлықпен Куфа, Бұхара мен Самарқанға бағынатын жерлердің тұрғындарына көп түйе жүгін беріп, өздерінің тұтқындарын босату үшін пұл дайындайды, өз адамдарын қайтарады.

Бақытты ту Жейхун арқылы өтіп дайын өткелі бар Амуй өзенінің өткелін Құс жолына айналдырады, (ол арқылы) Сириустан өтіп және Шир и Шутур шөлінен асып, Мервке келеді. Мервте (хан) бір күн аялдайды. Шағатайдың қалғандарын түбірімен жою үшін бір тұрақтан екінші тұраққа жүре отырып, Астрабадтың жазғы жайылымына дейін бірде-бір рет тоқтамады. Мервке тамыз әскері келгенге дейін, құдіретті Үбайдоллах сұлтан ақ сүйектермен бірге күзет отряды қызметінде қасиетті (имам) Риза мазарына келді. Сұлтан Құсайын мырзаның ұлы Мұхаммед Қасым соғыста аман қалған шағатайларымен Ирактан Хорасанға қайтады және (имам) Риза мазарында тұрады. Сұлтан Құсайын мырзаның ұлдары Ибн Құсайын мырза мен Фаридун Құсайын мырза Себзеварда, Нишапурда, Туршиз, Тұрбат округтерінде және Заведе билік туын жоғары көтереді және салық алумен, кіріс жинаумен айналысады. Ұлы мәртебелінің қол астындағы Үбайдоллах сұлтан және құдіретті әмірлер жеңімпаз әскерімен бірге Мешхедке келеді. Сұлтан Құсайын мырзаның ұлы Мұхаммед Қасым көшелерде дуал орнатып, Мешхедті қамалға айналдырады. Үбайдоллах сұлтан әскері әп-сәтте олардың қамалының қабырғаларының негізін қиратып, қалаға кіреді. Мұхаммед Қасым оның құдіретті қолынан жеңіліске ұшырап, мерт болады. Мешхедті жаулап алғаннан кейін дем алып, олар Нишапурға және Себзеварға аттанады. Ибн Құсайын және Фаридун Құсайын Себзеварда жинақталған көп әскерімен және шағатайлармен сонда орналасты.

Мейрам күндері аяқталғаннан кейін және мұсылман мемлекеттерінің маңызды істеріне көңіл аударып, осыған байланысты кеңес өткізілді және қазақтарға қарсы жорыққа аттану керек деген шешім қабылданды, сегізінші шавваль, дүйсенбі күнгі (30 қаңтар 1509 ж) Қажы Парс мазарына жақын орналасқан Каср и Арифан тұрағы ірі мемлекет ісін шешу орны болды. Кітаптың бас жағында айтылғандай, Сейхун өзені арқылы өтіп және Сейхун өзенінің арғы жақ жағасында, Сығанақ қаласына қарама-қарсы жерде барлық сұлтандар, Түркістанның көмекші әскері және сол маңдағы әскерлер жиналды. Үш жүз мың адам келді. Осы арадан қазақ еліне жүріп кетті. Енді құдай қаласа, шабуылдың ауыр соққысынан жаудың қалай жаншылып тасталғанына тоқталамыз. Ал жәрдем бір Алланың өзінен болады.

XXVIII ТАРАУ

ҰЛЫ МӘРТЕБЕЛІНІҢ СЫҒАНАҚТАН ҚАЗАҚ ҰЛЫСЫНА

ЖАСАҒАН ҚОЗҒАЛЫСЫ ТУРАЛЫ ЖАДНАМА

Тамызда көтерілген туы жақсы ниеттен күннен-күнге қона бастаған бақытқа сүйеніп, ел сұлтандармен бірге Сығанақ облысы бойынан қазақ еліне жүріп кетеді. Тамыздан басталған жеңіс салтанатты түрде олармен жарық жұлдызда бірге десіп жүрді.

СЫҒАНАҚ17 ҚАЛАСЫН СИПАТТАУ

Сығанақ иелігі Дешті облысы солтүстік жағының қолайлы жері. Ертеректе ол өте үлкен, гүлденген қала болған. Осы облыстың барлық жері қолайлы, сонымен бірге тыныштық, байлық орнаған өлке. Бұл қала шындығында Дешті Қыпшақтың шекарасы болып табылады және бүкіл әлемге жер көлемінің кендігімен, қауіптің жоқтығымен және тыныштығымен аты шыққан қала. Сол елдің сенімді адамдарынан белгілі болғандай, бұрынғы кезде және алдыңғы кезеңдерде бұл қолайлы жабдықталған мекенде және көп қуаныш шаттықтар мекендеген елде тұрғындардың көптігі сондай, күн сайын базарларда бес жүз түйенің етін қуырып, кешке қарай базарларда сол еттен бір тілім де қалмайды екен. Шындығында, бұл — керемет өлке. Оның өңделген далаларын суаратын каналдары Сейхун өзенінен тартылған. Сол елдің далалары суға, шөпке және тақ деп аталатын отын бұталарына өте бай. Осы қожалықтың далаларында жайылымдағы қой отары тәрізді, жабайы құландар, дала қойлары және басқа жануарлар жайылып жүреді. Осы иеліктерде тұратын барлық адамдар қыстан басқа күндері аңға шығып, қысқа азық қорларын даярлайды. Аңшылық кезінде ауланған аң еті осы иелікте арзан тұрады. Бұл елге Дештіден, Қажы-Тарханнан семіз қой, түйелер және басқа бағалы тауарлар: бұлғын және тиін терісінен жасалған тондар, қатты серпілетін садақтар, ақ қайыңнан жонылған жебелер, жібек маталар және басқа асыл бұйымдар әкелінеді. Сығанақ сол иеліктің Дешті тұрғындарына қатынасы бойынша, барлық жағдайлар жасалған нағыз орталық болып саналатындықтан, Дешті Қыпшақтан Еділ өзеніне дейінгі қожалықтардың көпестері Сығанақ қаласында өздерінің қоймасын жасап, осында сауда-саттық тауарларын әкеледі. Түркістан, Мавераннахр облыстарының және Шығыстан Қашқарға, Хораланға дейінгі аймақтардың көпестері Сығанаққа осы елдердің тауарларын әкеледі және Дешті адамдарынан тауарлық айналым және айырбас жасайды. Бұл тауарлық қатынас Сығанақта жасалғандықтан, бұл иелік үнемі әр елдерден көпестердің жиналатын орны болып табылады және барлық елдердің тауарлары мұнда ағыл-тегіл келеді. Сығанақ тұрғындарының барлығы дерлік батыр, қайратты адамдар. Қазақтардың ешқайсысының олардың жеріне шабуыл жасауға және тонауға батылы бармайды, сондықтан олар өз иеліктері мен шаттық мекендеген өлкеде көңілді, тыныш өмір сүруде.

Жыр

Әйгілі қала Сығанақ,

Дешті Қыпшаққа өтер жолы, қақпасы.

Дештіден келер сыйлықтар

Саған келіп тірер еді ат басын,

Түркістанның орталығы, шебі едің.

Барша жанды тыныштыққа кенедің,

Ежелден-ақ ғылымдардың мекені,

Белгілі еді тыныш қала екені.

Сенде туды «Нихайа» сынды кітабы,

Тарады сенен барар жолы «хидайы».

О, Сығанақ, қақпаларыңның шаңын сүйіп жылар ем,

Қайта тусам Сығанақта туар ем18 .

Қысқаша айтқанда, тамыз әскері Сейхун жақтағы Сығанаққа қарама-қарсы, сол неліктен кішкене төбешіктей көрінетін Сығанақтың солтүстігінде орналасқан құмды төбешік беткейінде орналасады. Сол биік төбешік Түркістан облысының өлкесі және өзі-бектердің қожалықтарының басы болып табылады. Киіз үйлері Түркістанға жақын жердегі барлық шибандардан шыққан өзбек хандарының қабірі мен мазары Сығанақта және сол маңайында орналасқан, себебі ол қалалық билік, мешіт және базар негізі бар қолайлы жағдай жасалған облыстың қаласы болып саналады, ал оның арғы жағы кең дала. Сол далада қала сипаты тіпті байқалмайды. Дештінің атақты хандарының мәйітін міндетті түрде Сығанаққа әкелетін және қабірінің үстіне ғимарат салатын.

Тәржімалаған: А. САҒЫМОВА





МАХМҰД ИБН УӘЛИ

Махмуд ибн Уәли орта ғасырдың атақты энциклопедист-ғалымы. Ол XVI ғ. аяғында 1595-1596ж. шамасында Балх қаласында туған. Ол көп саяхат жасаған, Үндістандағы, Ұлы Моғул сарайында болып, түрлі кітаптар оқып және білімді адамдармен әңгімелесіп, көптеген ғылыми мәліметтер жинаған.

Оның әкесі Әмір Мухаммед У әли Ферғана Қосанынан (қазіргі Наманған облысы, Қасансай ауданының орталығы) Бапх қаласына Шибанид Пир-Мухаммед хан (1546-1567 ж.) билік құрған кезеңде келген, содан соң кейіннен Бұхара ханы болған (1642-1645 ж.) Аштархандық Надир-Мухаммеддің хан сарайында болды.

Махмуд ибн Уәли өз заманының білімді адамы болған, ол көп уақытын әдеби шығармашылыққа арнаған. Ол көптеген «Махаббат-наме» («Махаббат кітабы»), «Наджм-и сакиб» («Құйрықты жұлдыз» немесе «Жарық жұлдыз»), касыд және басқа да поэзиялық шығармалар жазған.

Махмуд ибн Уәли өмірінің соңына дейін Суфизм ықпалында болды. Махмуд ибн Уәли 10 жыл бойы (1614-1623) дервииіте өмір сүрді, осы жерде «Равайих-и таййи- ба» («Жағымды иістер») атты проза түрінде суфизмдік шығарма жазады.

Ол 1625-1631 ж. Үндістан және Саранди-Лахорда, Делиде, Аграда, Радж-Махапда, Гсюкондада, Бихарда болып, осының барлығы туралы егжей-тегжейлі өзінің ең негізгі, атын әлемге танытқан шығармасы — «Бахр ал-асрар фиманакибал-ахибарды» жазды.

Мухаммед ибн Уәли, алдымен, өзінің туған қаласына, сосын Бұхараға келіп, Надир Мухаммед хан сарайында хан кітапханасының кітапханашысы қызметін атқарады және өмірінің соңына дейін ғылыммен айналысады. Ғалымның өлген жылы белгісіз.

Мухаммед ибн Уәли жан-жақты ғалым болған. Оның ғылыми зерттеу нысанасы тарих, әдебиет, география және өсімдіктану, минерология және медицинаны қамтиды. Мухаммед ибн Уәли өзінің атақты еңбегі «Бахр ал-асрар фи манакиб ал-ахйарды» Надир Мухаммед ханның тапсыруымен 1634-1641 ж. аралығында жазды.

Автордың көрсетуінше, бұл еңбек кіріспе, қорытынды және 7 томнан тұрады. Әр томда төрт бөлім бар. Бізге тек оның бірер бөлігі ғана жетті.

«Бахр ал-асрар фи манакиб ал-ахйар» космография, астрология, география және жалпы тарих бойынша энциклопедиялық сипаттағы көлемді еңбек. Еңбектің сақталған бөлігінде география және сол кездің тарихы бойынша құнды мәліметтер бар.

Ұсынылған үзіндінің аудармасы Мухаммед ибн Уәлидің «Қазақ хандығы тарихы бойынша материалдарының» орыс тіліндегі басылымынан алынды.

МАХМУД ИБН УӘЛИ

«Бахр ал-асрар фи манакиб ал-ахйар»

Әбілқайыр ханның Шахибек ханның құдіретті тағынан бастап Абд-Ал-Му-Мин ханның бақытты күндерінің соңына дейін санасу, бой ұсыну, келісу және мақұлдау жолымен келе жатқан Шайбанилық сұлтандары деп аталатын ұлдары мен ұрпақтарын тізіп көрсету

Шайбани сұлтандары өздерінің санының көптігімен Жошы әулетінен шыққан хандардан ерекшеленеді және сол дәуірде өзара ынтымақтастық құқығында билік құру ісі мен Мауреннахр, Хорасан, Дешті Қыпшақ және Монғолстанның кейбір жерінде маңызды істерге басшылық жасап отырды, сондықтан бірінші кезекте, сол тайпа қызметі туралы әңгіме басталмас бұрын тыңдаушыларды таным негізінде шатастырмау және қателестірмеу үшін олардың әрқайсысының туыстық деңгейде екендігін анықтап алу қажет.

Әбілқайыр ханның негізгі әйелдері мен некесіз әйелдерінен он бір ұлы болған. Біріншісі — Шах-Бұдағ сұлтан, екіншісі — Ходжа Мұхаммед. Бұл екеуінің (ұлдарының) шешесі Барқұт (каум) тайпасынан шыққан. Үшінші (ұлы) — Мұхаммед сұлтан, төртіншісі — Ахмет. Бұл екеуінің (ұлдарының) шешесі маңғыт тайпасынан шыққан. Бесіншісі — Шайх Хайдархан, алтыншысы — Санжар, жетіншісі — Шайх Ибраһим. Осы үш ұлдың шешесі қоңырат тайпасынан шыққан. Сегізіншісі — Күшкүнші, тоғызыншысы — Сүйініш Қожа. Бұл екеуінің анасы Мырза Ұлықбектің қызы болып табылады. Оныншысы — Ақ-Бөрік, он біріншісі — Саййид-Баба. Бұл екі ұлдың анасы некесіз әйел болған.

Мұхаммед, Ахмад, Ақ-Бөрік және Ибрахим сұлтандардан ұрпақ қалмаған, Саййид-Баба сұлтанның Саййид-Мұхаммед сұлтан атты жалғыз ұлы болған. Онын (Саййид-Мұхаммед сұлтанның) ұлы Мухаммед-Саййид сұлтан. Шейх-Хайдар сұлтанның екі ұлы болған: біреуі — Хош-Хайдар, екіншісі — Жани-Хайдар. Күшкүнші ханның үш ұлы болған: біріншісі — Абу Са'ид хан, екіншісі — Абдаллах сұлтан Түркістани, үшіншісі — Абд ал Латиф хан. Абу Са'ид ханның бес ұлы болған: Біріншісі — Ұған сұлтан, екіншісі — Сұлтан Са'ид, үшіншісі — Жаванмард хан, төртіншісі — Сұлтан Мухаммед сұлтан, бесіншісі — Қуай Берді сұлтан. Ұған сұлтаннан ұрпақ қалмаған.

Абу Са'ид ханның ұлы Са'ид сұлтанның төрт ұлы болған: біріншісі—Бахадүр сұлтан, екіншісі — Хажы Хұсайын сұлтан, үшіншісі — Йадгар сұлтан, төртіншісі — Шахсавар сұлтан.

Жаванмәрт сұлтанның жеті ұлы болған: Әбілқайыр сұлтан, Мұзаффар сұлтан, Достым сұлтан, Махди сұлтан, Көшім сұлтан, Рустем сұлтан және Абд ал-'Әзиз сұлтан. Әбілқайыр сұлтанның бір ұлы болған, ол — Шах-Бек сұлтан.

Әбу Са'ид ханның ұлы Сұлтан Мұхаммедтің үш ұлы болған: Шайхим сұлтан, Бүзахүр және Баба сұлтандар.

Құдайбердінің (Абу Са'ид ханның ұлы) екі ұлы болған: біріншісі—Юсуф сұлтан, екіншісі — Аййуб сұлтан.

Күшкүнші ханның ұлы Абдаллах сұлтаннан ұл қалмаған.

Абу Са'ид ханның ұлдарын, Күшкүнші ханның ұлын, Абу-л-Хайыр ханның ұлын атап айтып өттік.

Күшкүнші ханның ұлы Абд ал-Латиф ханның ұлдарына келсек, олар туралы былайша түсіндіруге болады. Оның екі ұлы болған. Біріншісі — Гадай хан деген атпен белгілі Мухаммед-Ибраһим сұлтан. Оның Пайанда-Мухаммед сұлтан деген ұлы бар. Екіншісі (Абу ал-Латиф ханның ұлы) — Абдал сұлтан, одан ұрпақ қалмаған.

Осыған дейін Әбілқайыр ханның ұлы Күшкүнші ханның ұлдары мен ұрпақтары туралы әңгіме болды. Осыдан кейін Сүйініш-Қожа ханның Ұлықбек мырзаның қызы Раби'а сұлтаннан туған ұлдарын атай бастаймыз, Сүйінші хан атымен белгілі болған Сүйінші Ходжа ханның екі ұлы болған: Кел-Мұхаммед сұлтан және Наурыз-Ахмет сұлтан (Барақ хан атымен белгілі) Кел-Мұхаммед сұлтаннан Хасан сұлтан атты ұл қалған.

Барақ хан деп аталған Наурыз-Ахмет сұлтанның төменде аталатын сегіз ұлы бар: Дарвиш сұлтан, Жалал сұлтан, Баба хан, Эмин сұлтан, Достым сұлтан, Қасым сұлтан, Хорезмшах сұлтан, Таһир сұлтан.

Дарвиш сұлтанның екі ұлы бар: Шах-Мухаммед сұлтан және Мухаммед-Му'м сұлтан. Баба ханның бес ұлы болған: біріншісі — Аб-даллах сұлтан, екіншісі — Убайдаллах сұлтан, үшіншісі — Абд ас Саттар сұлтан, төртіншісі — Абд ал-Гаффар сұлтан, бесіншісі — Абд ал-Латиф сұлтан.

Жалал сұлтаннан ұрпақ қалмаған.

Наурыз-Ахмет сұлтанның ұлы Әмин сұлтанның Мұмин сұлтан деген бір ұлы болған. Достым сұлтанның екі ұлы болған: Хамим сұлтан мен Хади сұлтан.

Хорезмшахтың төрт ұлы болған: Абд ал-Кәрім сұлтан, Мухаммед сұлтан Пари, Ел сұлтан және Мұхаммед-'Әли сұлтан.

Қасым сұлтан мен Таһир сұлтаннан ұрпақ қалмаған.

Әбілқайыр ханның ұлы Сүйінші хан атанған Сүйінші-Қожа ханның ұлдары мен ұрпақтарын тізімдеп айтып біттік.

Шах-Бұдағ ханға келсек, оның екі ұлы болған. Біріншісі — Мухаммед-Шайбани, ол Шайибек хан және Шахбахт хан аттарымен белгілі. Екіншісі — Махмуд-Шах сұлтан.

Шайибек ханның үш ұлы болған: біріншісі — Темір сұлтан, екіншісі — Сүйінші-Мұхаммед сұлтан, үшіншісі — Хуррамшах сұлтан. Темір ханның Пулад сұлтан атты ұлының Көк-Бөрі сұлтан деген ұлы болған.

Темір сұлтанның Бұрундық ханның (қазақ) қызынан туған Абди шах деген ұлы болған. Оның тағы бір Мухаммед-Амин деген ұлы болған.

Шайибек ханның ұлы Сүйінші-Мухаммед сұлтанның Жар-Мухаммед сұлтан деген ұлы болған. Оның (Жар-Мухаммед сұлтанның) Фулад сұлтан деген ұлы болған. (Соңғысының ұлы болған) Күшік сұлтаннан кейін Шайибек хан ұрпағы үзіледі.

Шах-Будагтың ұлы Махмут сұлтанның бір ұлы болған. Ол — Үбайдолла хан. Оның екі ұлы болған. Біріншісі — Абд ал-'Әзиз. Екіншісі — Мухаммед-Ракым сұлтан, одан туған ұлдың аты — Бурхан хан.

Әбілқайыр ханның ұлы Санжар сұлтанның екі ұлы болған: оның біреуі — Ахмет-Шах-дивана, екіншісі — Махмут-Шах. Ахмад-Шахтан туған ұлдың аты — Көтім сұлтан. Оның (Көтім сұлтанның) екі ұлы болған: Пайанда-Мухаммед сұлтан және Тұрсын-Мухаммед сұлтан.

Санжар сұлтанның ұлы Махмуд-Шахтың Халық-Мухаммед сұлтан деген жалғыз ұлы болған.

Әбілқайыр ханның ұлы Қожа Мухаммед-Сұлтанның балаларына толық тоқталып өтсек, олар мынадай. Оның үш ұлы бар: Араб сұлтан, Бобай сұлтан, Жәнібек хан. Араб сұлтаннан ұрпақ қалмаған. Бобай сұлтанның Кепек сұлтан деген ұлы болған.

Жәнібек ханда төменде аталатын 12 ұлы болған: Қыстан-Қара сұлтан, Пір-Мұхаммед сұлтан, Рустам сұлтан (ол бізге Мухаммед-Омар деген атпен мәлім), Жар-Мухаммед сұлтан, Жани-Мухаммед сұлтан, Сүлеймен сұлтан, Сүфи сұлтан, Асфандияр сұлтан, Пайанда-Мухаммед сұлтан, Дост-Мухаммед сұлтан, Шах-Мухаммед сұлтан, Ескендір хан.

Жәнібек ханның ұлы — Қыстан-Қара сұлтанның екі ұлы болған: Қылыш-Қара сұлтан және Жәни-Қар сұлтан.

Жәнібек ханның ұлы — Пір-Мұхаммед сұлтанға келсек, оның төрт ұлы болған: Падишах-Мұхаммед сұлтан, Мағди сұлтан, Шах-Мұхаммед сұлтан және Дін-Мұхаммед сұлтан. Олардың ішінде Шах-Мұхаммедтің ұлы — Баки-Мұхаммед сұлтан.

Жәнібек ханның ұлы — Рүстем сұлтан Өзбек хан және Мухаммед-Омар деген аттарымен белгілі болған, оның екі ұлы бар: біреуі — Хазар сұлтан, екіншісі — Пір-мұхаммед хан.

Жәнібек ханның ұлы — Жар-Мұхаммед сұлтанның Хұсрау сұлтан, Шахида деген атпен аты шыққан ұлы болған.

Жәнібек ханның ұлы Шах-Мұхаммед сұлтанның екі ұлы болған: Жәнібек сұлтан және Шолпан сұлтан.

Жәни-Мұхаммед сұлтаннан, Пайанда-Мұхаммед сұлтаннан және Дост-Мұхаммед сұлтаннан ұрпақ қалмағаны құпия емес.

Жәнібек ханның ұлы — Ескендір сұлтан туралы айтар болсақ, одан төрт ұл қалған: Ибадаллах сұлтан, екіншісі — Абд ал-Құддыс сұлтан, ол Достым сұлтан деген атпен белгілі болған, үшіншісі — 'Абд ал-Латиф сұлтан, төртіншісі — 'Абдаллах хан.

Ибадаллах сұлтаннан ұрпақ қалмаған, ал 'Абд ал-Құддыс сұлтанның бес ұлы болған: Пайанда-Мұхаммед сұлтан, Йар-Мұхаммед сұлтан, Шах-Мұхаммед сұлтан, Фулад сұлтан, 'Абд ал-Фаттах сұлтан.

Ескендір ханның ұлы — 'Абдаллах ханға келсек, оның екі ұлы болған: біріншісі — Қыстан-Қара сұлтан, екіншісі — Абд ал-Момын хан, ол Хан және Шахид аттарымен белгілі.

Әбілқайыр ханның ұлдары мен ұрпақтары туралы әңгіме қысқаша осылай. Осыдан кейін олардың әрқайсысының қызметі туралы сөз болады. Осы маңызды істерді мазмұндау барысында құда түсу мен осы тайпаның (шайбаниліктер) бір-бірімен және маңайындағы хан мен сұлтандармен некелесу барысында пайда болған туыстық байланыстар туралы сөз болады...

ӘБІЛҚАЙЫР ХАННЫҢ МОҒУЛСТАНҒА ЖАСАҒАН ЖОРЫҒЫ

ТУРАЛЫ ЖӘНЕ ОСЫ ЖОРЫҚ КЕЗІНДЕ ОНЫҢ О ДҮНИЕГЕ

АТТАНУЫ ТУРАЛЫ ӘҢГІМЕ

Кез-келген жетістіктер уақыт өте келе қажетінше көмескі тартып, құлдырайды, ал әрбір өмірге қайта өрлеу басқа өмірге ауысу және әдетте әрбір қуаныш өкінішке ауысады, ал әрбір осы өмірде болу аттануға (яғни өлімге) ауысады, ешбір данышпан тұрақтылықтың негізін салмайды және ешбір ақылды адам осы қорқыныштың мекені мен өр көкіректің орнын анықтап бере алмайды.

Бұл сөздерді келтірудің мақсаты мынада: Әбілқайыр хан елді басқыншылар мен қоқыстардан Дешті-Қыпшақ және Хорезм, барлық қамалдар мен солтүстік шекарадан Фарангистан жеріне дейін және Моғұлстан облысының шетіне дейінгі жерлерді тазалаған және босатқан. Ол өзінің кейбір туысқандары мен қатыгез адамдарды жамандық жасағаны үшін жазалап отырған, ал кейбіреуін басқа елдерге кезіп кетуге мәжбүр еткен және ол сол кездегі сұлтандармен туыстық қатынас құру арқылы достық және одақ негізін салған. Оның кенеттен моғұл сұлтандарының қол астындағы Моғұлстанның қалған жерлерін жаулап алуға көңілі ауды. Құдай сақтап, отырған елдің барлық басшылары және ұлыс әскери басшылары өздерінің ондықтары, жүздіктері және мыңдықтарымен Атил (Еділ) өзенінің жағасында тамыз керуеніне қосылсын деген іске асырылуы тиісті хан жарлығы берілді, ал өзі (Әбілқайыр хан) әскери қару-жарақты және шайқас (соғыс) құралдарын тексерумен айналысты. Әскерде жеңіс орнына ол ақша берді.

Қысқаша айтқанда, Атил өзенінің жағасы Әбілқайыр хан орналасқан жер болған кезде, тоқмақ әскерінің толқын тәрізді полктары бұйрыққа сәйкес, жан-жақтан және маңайынан караунас (аквам) тайпасы елін жаулап алу мақсатымен белгіленген уақытта тамыз әскерінің керуеніне келіп бірікті.

Әскердің көптігінен және үлкен жүктің әсерінен Атил өзенінің жағалауының тарылып кеткені соншалық, оның түрі, сол жердің кейбір тайпалары (аквам) өздерінің малдарымен тамыз керуеніне қосыла қоймағанына қарамастан, қайнаған құмырсқа илеуіне ұқсап кетті. ('Алафхвар) жайылымдық жердің жетіспеуі себепті барабанды ұрып, жолға шығу туралы ойға келді, ол асыл тұқымды тұлпарының тізгінін қырғыз және қалмақ көші-қоны орнына қарай бұрды.

Сатурн (Кейван) шыңына жететін тулар (Әбілқайыр ханның) күнге ұқсап, Ала-Тақтың жері арқылы жаратушы, сақтаушы қорғауымен қамтамасыз етіліп, Қызыл-Нәдір тайлақ арқылы шығатын жол бойымен жорыққа шықты. Бірнеше жол және жолсыз жерлерден өткеннен кейін қосынның орналасқан жері Жеті-Құдық болды. «Ол ауыр бұлт өсіреді» аспан шетінде қара-сұр түсті жібек алаша жайды және қою ауыр қар жауды және боран тәрізді жаңбыр құйды және қатты жел соқты, ал суық тіптен күшейіп кетті. Сонымен осы жылы қысқы мерзім (фасл и шат), басқа жылдармен салыстырғанда, ерекше суық болды, күнді жарық қылатын дүние көп уақыт бойы ұяттан бұлттың ішіне тығылып қалды, ал бұлт жылап, уһілеп жаңбырдың және қардың ақ маржанын шашты.

Жыр жолдары

Тоқтаған біздің жеріміз құм басқан бір шөл еді,

Тұра сала қолынан із де қалмаған пәле еді.

Тектілердің сүйегі қурап қалған жер еді,

Әмірлердің аққан қанына шөлі қанған тұл еді.

(Редактордың аудармасы)...

...Хан жүрегінде қасиетті соғыста (джихад ва газат) жеңіске жету туралы тілек тамырын жайып, орныққандықтан, ол суықтың біткенін күтпестен, нақты шешіммен, құдайға құлшылық ете отырып, шабуыл туын көтерді.

Күн шуақты Әбілқайыр хан бұйрық сәулесін түсірді: Күшкүнші шахзада манғлай қызметінде Әмір-Жұлдыз-Тарханмен, Хасан-бек ойратпен, Жалал-оғланмен, Сатилмишнайманмен, Са'ид-бек қоңыратпен, Темір-Маджар, Ташбек қыпшақ, басқа бірнеше әмірлер және басқақтармен бірге алға қарай жүріп кетті.

Тамыз керуені Ақ-қышлақ деген жерде орналасқан кезде, ары қарай жүру және жолдан өту қиындыққа түсетін дәрежеде аяз қатайып кетті. Осы себепті көптеген жұлдыздардың денсаулығын сақтауды ескере отырып, Әбілқайыр хан аялдап, қозғалыста үзіліс жасауды ұйғарды.

Осы уақытта Әбілқайыр ханның бұған дейін де сыр бере бастаған денсаулығы орта жағдайға түсті: оның қызуы қатты көтерілді. Бұл үш күнге созылып, қан диареясына ұшырады. 'Абд ар Раззак Нахичеванидің мықты дәрігер, көптеген ауруды жеңгеніне және ханды емдеуге күш салғанына қарамастан, ауру күннен-күнге және сағаттан сағатқа күшейе түсті және көптеген қосымша сырқаттар пайда бола бастады.

Хан бұл аурудың емделмейтінін жақсы түсінді, ол бұдан қашып құтыла алмайтынын сезіп, қайғылы жағдайға мойын ұсынды, қабаға қарата қол жайып, тағзым етті, ол өзінің құдіретті балаларына үмітпен қарап, құдайдан оның бақытты ұрпақтарына достықта келісімді болуын сұрап, оларға діннен безудің зардаптары мен қауіптілігі туралы және келіспеу, қарама-қарсылық және жауласудың зардаптары туралы көп әңгіме айтты.

Осыдан кейін оның тынысы тарылып, ол мұсылмандыққа адал екендігін білдіріп, бір Құдайдан рақымшылық тілей бастады. Осылайша ол бір құдайды аузына алды, өлім періштесі оған «Міне, мен келдім» деп жауап бергендей болды. Оның шыбын жаны денесінен ұшып шығып, мәңгілік гүлзарында ұя салды. «Шынымен, біз бір Алланың құлымыз, біз оған осылайша қайтып ораламыз».

Осылайша бақытты ханымыз өзіне арналған Құдай сөзін ет құлағымен естіп, елу жеті жасында, сегіз жүз жетпіс төртінші жылы, тышқан жылында бұл дүниеден бақилыққа аттанып кетті.

Бір сөзбен ханның беті жабылғанда, әскері толық құрамымен қайғырып, ханның енді қайтып оралмайтынына көз жеткізді. Ақыры тархандық әмірлер оның тамыздық мәйітін жүйрік сәйгүлікке тиеп, ұлы әкелерінің бейітіне әкеліп қосып, құран оқып, оны сүннит заңы бойынша жерледі.

Әбілқайыр ханның өлімінен кейін шайбаниліктер әулетінің есі шығып қалуы және құдайдың құдіретімен Шах-Бұдат ханның ұлы Шайибек ханның ізденімпаздығының арқасында сол әулеттің қасиетті туын көтергені туралы әңгіме

Бұл қысқа мазмұндаманың анық-қанығы мынадай. Абылхайыр хан құдайдың қуатымен елдің гүлзарын тікенекті зұлымдардан, екі жүзді туысқандардан және бөгде жұрт адамдарынан тазартып және босатып болғаннан кейін, шындық жолында жүргендердің жан айнасын жылтыратып тазалады, діннен безгендердің жауластығының тағын тазалап, ол осы өмірден мәңгі бақилыққа кетті. Әбілқайырдың ұлы Шайх-Хайдар хан басқару және билік құру ісіне кірісіп, ұлыстарының басын шаңырақ астына қосу ісімен айналысты.

Әбілқайыр ханның ұлы Шах-Бұдағ хан өзінің бақытты әкесінің көзі тірісінде және жігіттік шағының көркейіп тұрған шағында мәңгілік әлеміне аттанып кетті, тәжірибесі бар және сол тайпаны білетін адамдар Шах-Бұдағ ханның ұлдары Шайибек хан және Махмұд-Шах сұлтанның бойындағы ақылдың белгісін сезіп, оларды тәжірибелі, адамдардың сенімін ақтайтын ұйғыр Бай-Шайхаға тапсырды.

Әбілқайыр хан қайтыс болған кезде, шайбани әмірлері бірігіп ағалы-інілі екеуін ұйғыр Бай-Шайхадан алып кетіп, ханзадаларды тәрбиелеуді Қарашын-Бахадурге тапсырады.

Осы кезде Шайх-Хайдар хан хандықтың негізін қалай бастайды, ол осылайша хандық құзырына ие бола бастағаны сол еді, бұл орынға үміткерлер арасынан істің мән-жайын алыстан сынай қарап, етектен тартып, біраз уақыт бойы бой тасалап жүрді де, ақыры әр қайсысы өз бастарына үй тігіп, бас басына би болып аннан мұннан қарсылық көрсете бастады. Оның ішінде Қажы Мұхаммед ханның ұлы Саййидек сұлтан, Саййид Махмұдектің ұлы Абак хан, Қажы Мұхаммед ханның ұлы шайбаниліктерден, Жәнібек хан, Барақ сұлтанның сұлтандары, Токай-Тимур, сонымен бірге Бүреке сұлтан және бірнеше әмірлер, мысалы, Аббас-Манғыт, Мұса Жаңбыршы бастаған сұлтандар Әбілқайыр хан тұқымының қанат жаюына бөгет қойды. Соңында сұлтандар Ахмет ханмен бірлесіп, соғыс жарияламастан Шайх-Хайдар хан ордасына басып кіріп және оны азаптап өлтіреді. Шайх-Хайдар мерт болған кезде, салт бойынша, өзінің жиендеріне көмек беру мақсатында Карашын-бахадүр құдайға құлшылық қыла отырып, жоғарыда аттары аталған ханзадалармен бірге Құтлық-Темір ханның ұрпақтарының бірі — Қасым ханмен кездесуге аттанады.

Қасым хан ханзадаларды қадірлеп қарсы алады, ол оларды өзінің қадірменді адамдарының бірі — Темірбекке тапсырады.

Жауласқан сұлтандар ханзадалардың Қасым ханға қорғаныш іздеп кеткенін біліп, олар оның ішінде Ахмет хан, Абак хан және Аббасбек маңғыт, Қасым ханға өштесіп, Хажы Тархан жаққа кете барады.

Қысқаша айтқанда, қарсыластары келіп жеткеннен кейін жоғарыда аты аталған хан қамалда бекініп, бірнеше күн бойы ханзадаларды қорғау үшін бар күшін салады. Ол әділет іздеп келгендерді қорғау үшін лауазымды адамдарының ісінің жеткіліксіздігін байқаған сәтте Қарашын-Баһадүрді өзіне шақыртты және оған ашық түрде істің мән-жайын түсіндірді. «Бұл қамалды сол бұзақылар (жаулар) жаулап алуы мүмкін. Мұндай жағдайдан шығудың жолы — сен ханзадаларды алып, басқа жаққа алып кетуің керек» деді.

Сонда Қарашын-бахадүр жоғарыда аталған ханның рұқсатымен ханзадаларды Хажы-Тарханнан алып шытып, өзінің жеріне аттанады. Жолда оларға күшші ұлысының қырық адамы қосылады, олар осы рудың сенімді адамдары болатын. Осы қырық салт аттылармен жаулардың ізіне түсіп, олардан кек алу мақсатымен олар Абак ханмен шайқаста Абак ханның бір бауыры мен баласын өлтіреді. Олар кейбір жерлерде көп уақыт аялдады. Сол уақытта оларға әр тұстан және сол маңайдан ерліктерімен көзге түскен бахадүрлер қосыла бастады, осы себепті ханзадалар әскерінің саны жүз елуге жетті.

Осыдан кейін олардың мүмкіндігі Ахмет ханмен шайқасу туралы ойға жетеледі. Жүкті күзетуге елу адамды қалдырып, олар жүз салт аттымен соғыста сынақтан өткен жүз мың адамға қарсы шайқасқа аттанды. Ал осы жүз адамның көпшілігі тонаушылықпен айналысты, қырық адам шайқасты бастады. Бұл шайқас бір тәулікке созылды. Осы мерзім аяқталған соң, олар жеңіспен өздерінің тұрағына қайтты. Осы шайқастан соң Шайибек ханға «Абу-л-Фатхи» деген лақап ат, ал Бахтияр сұлтанға «Бахадүр» деген ат берілді.

Сол кездерде шайбаниліктердің басқаратын қоғамының байланыстырушы жібі тез үзіліп кетті де, шекарасы тұрақсыздыққа ұшырап, елінің басын қосу мақсаты іске аспай қалды. Әркім мүмкіндігінше өзінің жол жүгін сақтап қалуға тырысты. Осының негізінде олардың бақыт шамы бұрыс басқан қоғамдарының көлеңкесінде қалып қойды да, шайбаниліктердің көпшілігі лезде келісім және бірлік жолынан тайып, бір-бірімен жауласуға көшті.

Оның ішінде Сүйініш - Қожа хан, Шайибек хан, Шах Махмұд сұлтан, Бақтияр сұлтан және басқалары жан бағу үшін Дешті Қыпшақтарға қосылып, Сығанақ және Сауран маңындағы шөлейт даланы мекен етті.

Осы уақытта Жошы тегінен шыққан Бұруж-Оғлан деген біреу шайбаниліктерге қосылып алып, ханзадаларды Кирай хан мен Жәнібек ханға тиесілі Моғұлстанның кейбір жерлерін тонауға көндірді.

Бір сөзбен, Шайибек хан мен Махмұд сұлтан бұл қулыққа алданып қалып, олардың туының астына жиналған. Бахадүрлер тобымен бірге Бүруж-Оғланмен ілесіп, Моғұлстанға қарай аттанды. Ханзадалар Қара талға жеткенде жеңімпаз моғұл әскерінің бас мергендерін тұтқынға алды. Тұтқындарды ұрып-соғып олардан моғұлдар ісінің жай-күйі туралы білді, қазақ сұлтандармен бірлікте және келісімде жүрген Моғұлстан билеушісі Жүніс хан өз қосынымен Қара-Тоқайға келіп қоныстанған екен.

Шайбани бұл жайды жеңіске жетудің белгісі деп есептеп, Жүніс хан барлық әскерімен Сайхун өзенінен өтіп, аңшылық құрған кезде, оның қосынына басып кіріп, сол жерде жанжал шығарады. Бұл шайқас жайлы екінші бөлімде («Бахр ал-асрар») толық айтылады.

Қысқаша айтқанда, басынан бағы тайған, Бүрудж-Оғлан сол шайқаста басын алдырып, ал Шайбек хан мен Шах Махмұд сұлтан өздерінің жүздеген адамын құрбандыққа шала отырып, әйтеуір жанын аман алып келді.

Шайбек хан мен Махмұд сұлтан арып-талып еліне келгесін намыс сезімін қайта оятып, жорыққа аттанбақшы болды. Бірақ ел және ұлыс ханзадалардың алдында сөз сөйлеген ақсақалдар оларды бұл пікірінен қайтарды. Қайырымды кеңестің суық суы олардың жүрегінің жалындаған отының ыстығын басып, оларды салқын қандылықпен қайта ойлануға мүмкіндік берді.

Бір сөзбен айтқанда, осынау достық кеңестің арқасында (шайбаниліктер) ең дұрысы Түркістанға барып, сол жақтан Сұлтан Ахмет мырза атынан хакім болған Мухаммед-Мазид-Тарханмен бірігіп, барлық іеті орналастыру жөн деп бірауыздан мақұлдап, шайбанилік сұлтандар Түркістанға аттанды.

Қышлық әулетінен шыққан Жошы хан әулетінің жақтас адамы Мухаммед-Мазид-Тархан ханзадалардың жақын арада келетіндері туралы хабар алып, оларды қарсы алуға асықты және үлкен жиналыстар және керемет тойлар ұйымдастыру қамына кірісті. Біраз уақытты олар көңілді өткізді және қуаныш кілемін жаюмен айналысты, жоғарыда аталған әмірдің кеңесімен олар қыстың күні Сейхун өзенінен өтіп Қаракөлге аттанды. Сол қыста олар онда тонаушылықпен айналысты.

Көктем келген кезде Шайибек хан мен Алике сұлтан тонау туралы өзара ақылдасып, отрядтың бастығы етіп Хамза сұлтан, Махмуд сұлтанды және Сүйініш-Қожа ханды тағайындап, оларды кейбір облыстарға жіберді. Осы жолғы тонау кезінде олардың қолына орасан көп мүлік пен мал түсті. Бірақ олар кері қайтқан кезде (шайбанилік) мулазимдерінің жолын сол аймақтағы әйгілі батыр Шах-Будағ-Бахадүр кесті. Шайқас оты жалындады. Соңында басқа берген бағының арқасында Махмуд сұлтан аталған бахадүрдің өмірін қиды. Олар жеңіске жетіп, тамыз әскеріне қосылды. Сөйтіп санауға сан жетпейтін олжамен шайбанилік хандар Қаракөлден Түркістанға оралды.

Дешті-Қыпшақ аймағындаты бассыздықтар, шайбаниліктердің басқыншылық әрекеттері туралы және олардың Йассы және Сығанақ аймағына келіп жеткені туралы қазақ сұлтандары естіген кезде, олар толқын тәрізді әскерімен Мұхаммед-Мазид-Тархан еліне аттанды. Ол (бұдан) көмекшілердің аздығы және шайбанилік хандарына деген сенімінің жоқтығына байланысты қауіптене бастайды. Кейбір арада жүрген әмірлерге ол былай дейді: «Егер хандар осы жақтастарының намысын қорғау туралы ойласа, (ал бұл) нақ осылай, онда олар бірнеше күн ішінде асыл тұқымды аттарының тізгінін Мауереннахр еліне және кейбір басқа аймақтар жағына қарай бұрсын. Мен де сыйға сый жасау салтынан алыс адам емеспін» .

Хандар оның өтінішіне құлақ асады. 'Алике сұлтан Сауран қамалына бекінеді, ал Шайибек сұлтан басқа сұлтандармен бірге Бұхараға аттанады.

Қазақ сұлтандары Түркістан шегіне дейін жетеді. Жәнібек ханның ұлы — Иранжы сұлтанды олар Сауранға жібереді. Осы жерде дәм-тұзы түгесіліп, 'Алике сұлтан өлтіріледі.

Шайибек хан Бұхараға келеді. Қышлық-'Тархан ұрпағынан шыққан Әмір 'Абд-ал-Али-Тархан тамыздық ханның келуін қуанышпен қарсы алады. Сұлтандар дәстүрі бойынша, ол оны таза және әдемі үйге түсіреді. Сұлтан Ахмет мырза ханның келгені туралы хабарды естігенде, ол оны Самарқанға келуін күтіп хабаршы жібереді. Шайибек хан келіп жеткенде, ол елді жинап, керемет дастархан жайып, оны жақсылап күтеді.

Қысқаша айтқанда, (Шайибек хан) Самарқанда екі жыл бойы тұрады. Осы мерзім өткен соң ол сан жетпес байлық және қосымша мүліктермен Дешті-Қыпшаққа аттанады. Қош бойына хан маңғыт әмірі Едігенің ұлы Мұса мырза тұрған жерде тоқтайды. Аталған әмір оған қызметке келеді және жақсы қызмет көрсетеді.

Осы кезде қазақтың Бұрындық ханы елу мың әскерімен ұлыс маңғыттарды басып алу мақсатымен келеді. Шайибек хан қолайлы жағдайды пайдаланып, жақсы туысқандармен, жиендерімен және үш жүз шағатаймен бірге Бұрындық хан әскерінің алдында болған Қасым хан әскерінің орналасқан жеріне келіп жетеді. Олар жолдан сабан өртегендей, жауларды таудай құлатады. Осыдан кейін ел мен маңғыт ұлыстарының толқын тәрізді әскері келіп жетеді және Шайибек ханның көмегімен олар (маңғыттар) Бұрындық ханның әскерін қиратады. Жеңіскер армияның бахадүрлері қарсыластарына аттанып, көптеген жерлерді басып алды.

Осы жеңістен кейін маңғыт адамдары шайбаниліктер одағымен достасып, көмекке келеді. Аты аталған Мұса мырза өзінің ақылды да сүйкімді қызын Сүйініш-Қожа ханға ұзатады.

Осыдан кейін Шайибек хан жүгін жинастырып, Сығанаққа келеді, сосын осы жерден кету дабылын соғып, Созақ маңында қазақ Жәнібек ханның ұлы Махмұд сұлтанды қоршап алады. Шайқастан кейін аталған сұлтан өзінің әмірлерінің көмегімен қоршаудан қашып шығады. Шайибек хан жау соңынан қуғынға шығып, жолындағыларды қыра бастайды, өлтіру өрті қаулағаны соншалық, ақсақалдар пікірі бойынша, оны өшіру еш мүмкін емес еді.

Сол шайқаста Шах-Бұдағ ханның ұлы — Махмуд сұлтан Жәнібек сұлтанның ұлы — Махмуд сұлтанның бетіне қылышын тақап, бір шапқанда оның мұрны мен ернін кесіп түседі. Сол шайқаста Шайх-Мазид бахадүр Бұрындық ханды бірнеше жерінен жаралайды. Осының бәріне қарамастан, шайқас жалғаса берді. Осы кезде Махмуд сұлтан Шайибек ханға былай деп жеткізеді: «Жеңіскер әскердің батырлары ерлік дәстүрін жоғалтқысы келмегеніне қарамастан, қарсыластардың көптеген ер жүректілері сіздің құлдарыңыздың қылышынан қаза тапқанына қарамастан, жаудың сыртқы қимылынан жеңілу іздері және қашу сипаты байқалмайды». Осы сөз бойынша істің шын жайын байқаған Шайибек хан, былай деді: «Кез-келген жағдайда осы шайқас даласынан асыл тұқымды аттың тізгінін басқа жаққа бұрмаңдар». Осы кезде ханға Қара Сайидтің ұлы — Саййид Шам'ұн былай деп хабарлады: «Атым құлады, сонда да мен басқыншыларға зардап шектірдім». Ханның бір ғана аты болғанына қарамастан, (бұл ханның ең сенімді аты болған еді) ол оны аталған Сайидқа сыйлайды.

Шайибек ханның туына жеңіс самалы соқты, ал жаулар қашу жолын таңдады.

Осы ұлы жеңістен соң хан туының астына ерлігімен аты шыққан бахадүрлер жиналды. Олар Шайибек ханға Хорезмге баруды үсынды. Ұлы билеуші өзінің жақтастарының өтініші бойынша Түркістаннан Хорезмге келіп, ол сол жердің Сұлтан-Құсайын мырза атынан ел басқара бастаған хакімдерін жеңеді. Барлық аумақ Астрабад шекарасына дейін жеңіскер әскердің табанымен тапталады. Үргеніш, Хивак, Ката, Болдум-Саза, Шахр и Вазнр және басқа да жерлерді басып алғаннан кейін, ол сәйгүліктерінің тізгінін Маңғыстау жаққа бұрып, сонда қыстап шықты.

Осы кезде Моғұлстаннан Самарқанға Сұлтан Махмұд хан Моғұл аттанды. Сұлтан Ахмет мырза қарсылық көрсетуге жағдайының келмеуі себепті Әмір Адб ал Алиді шақырып былай дейді: «Сен шайбанилік хандары әулетіне қызмет көрсеткен адамсың, сен тез арада Шайибек ханға жаушы жіберіп, менің жағдайымды түсіндірсең еді және аса мәртебелі құдіретті хан асығыс түрде осында келсе игі еді»...

Әмір' Абд ал' Али осы сөздерді құп алып, бұйрыққа сәйкес Әбілқайыр ханның Абу Саид ханға көмектесуі туралы мазмұндалған, бұрынғы кездегі олардың әкелері арасындағы достық және бірлік негіздерінің мықтылығы туралы және осы аталар дәстүрін жалғастыруды ұсынған хабарды жіберді.

Хабаршы жолға шығады және бұл хабар Маңғыстаудағы Шайбек ханның қолына тиеді. Шайбек хан әмірлерімен және әскер басшыларымен ақылдасып, Самарқанға аттанады.

Әңгіме мен баяндауда, зерттеушілердің алдындағы көптеген тарихи еңбектерде Хорезмге жасалған жорық туралы айтылмағаны құпия емес. Кейбір тарихи әңгімелерде Шайбек хан Түркістаннан кеткеннен кейін, Мұхаммед-Мазид-Тарханның Абд ал Али Тарханға жасаған өтініші бойынша, Сұлтан Ахмет мырзаға келеді, ол бұл жерде (Сұлтан Ахмад мырзаның) Сұлтан Махмуд ханмен болған шайқасы кезіне дейін болады.

Тәржімалаған: А. САҒЫМОВА





БАТЫС ТАРИХШЫЛАРЫ

ГИЛЬОМ ДЕ РУБРУК

Плано Карпинидің Европадан Ұлы Монғол ханының сарайына жасаған саяхатынан оралғаннан соң, бірнеше жылдан кейін Еуропадан Орталық Азияға монахтардан құралған тағы бірмиссия аттанады. Оның мақсаты — Исламға қарсы күресте Ұлы ханмен одақ болу мүмкіндігін, Кіші Азия аумағында ұзаққа созылған соғыста крестшілердің монғолдармен бірігу мүмкіндігін анықтау болды.

Миссияның басшысы болып алтыншы крест жорығына қатысушы, жігерлі, білімі мол Гилъом де Рубрук таңдалып алынады.

Ол туралы өмірбаяндық мәліметтер өте мардымсыз. Ол 1215 жылы немесе 1220 жылдар аралығында дүниеге келген, ал шамамен 1270 жылдары қайтыс болады. Өзінің атақты саяхаты оның 40жасында болған.

Рубруктың өмірі туралы мәліметтер өте мардымсыз болса да, оның өз заманының атақты адамдарымен кездескені белгілі. Ағылшын ғалымы Р.Бэкон Рубрукпен кездескені туралы жазып, ол географиялық шолу және Орталық Азияның сол кездегі жағдайын жазу үшін Рубруктың жасаған саяхаттарында жазған мәліметтерін пайдаланады. Рубрук алтыншы крест жорығы кезінде өзі қасында бірге жүрген IXЛюдовик короліне жақын болды.

1253 жылы мамыр айында Константинопольдан Қырымға аттанады, өзінің Шығысқа қарай бет бұрған жорығын осы жерден бастайды. Баты хан Ордасындағылар оны Қарақорымдағы Мөңке ханға жібереді. Баты монғолдардың арасында христиан дінін уағыздауға жол бермеуім керек деп есептеп, осы мәселені шешуге рұқсат алу үшін Рубрукты Мөңке ханның тікелей өзіне жібереді. 1253 жылы Рубрук Монғолияда болады. Қарақорымға жеткенге дейін ол үш ай бойы хан ордасымен бірге көшіп жүреді, тек сәуірде ғана монғолдардың астанасына келіп жетеді.

Рубрук Қарақорымда әр түрлі мемлекеттің көптеген тұрғындары бұрын-соңды болса да, ол туралы толық жазған алғашқы европалық болды.

Рубрук құрастырған монғолдар астанасының сипаттамасы қала тарихы бойынша аса құнды материал болып табылады, мұнда бір кездері бүкіл әлем тауарлары жиналып, көптеген елден елшілер мен көпестер келген және жүз жылдан кейін ол бұзылып, ұмыт болады.

Қарақорымда Рубрук 2 айға жуық болады да, 1254 жылы маусымда Европаға төтелеу жолмен кері қайтады. Қайтып келгеннен кейін, ол бір жылдан соң өзінің саяхаты жайындағы жазбасын аяқтайды. Оның одан арғы өмірі туралы деректер аз. Ол Сирияда ұзақ өмір сүріп, содан соң Парижге келеді.

Гильом Рубруктың шығармасы еуропаның көптеген тілдерінде бірнеше рет басылып шығады.

Гильом Рубруктың 1253-1255 ж.ж. Монғолияға жасаған саяхаты туралы жазбасы өте маңызды шығарма, ол тек географиялық білім тарихы үшін ғана маңызы емес.

Рубруктың саяхаты өз заманындағы елдер, олардың ара байланысы туралы көп мәліметтер береді, ол өзінің қырағылығының арқасында XIII ғ. монғолдар өмірі жайында көптеген құндылықтарды және маңызды нәрселерді ашып көрсетуге мүмкіндік берген. Рубрук шығармасы әділдік жағынан ежелгі орта ғасырлық батыс европа әдебиетінде бар, Шығыс елдерінің тарихы бойынша маңызды материалдардың бірі болып есептеледі.

ГИЛЬОМ ДЕ РУБРУК

«Шығыс елдеріне саяхат»

Біз татарларды таптық. Мен олардың ортасына түскен кезде мүлде басқа әлемге тап болғандай күйде болдым. Шамам келгенше сіздерге олардың өмірі мен дәстүрін айтып берейін.

Екінші бөлім

Татарлар және олардың үй-жайы туралы

Олардың еш жерде тұрақты мекені жоқ және оны болашақта қайдан табарын білмейді. Олар Дунайдан күн шығысқа дейін созылып жатқан Скифияны (Cithiam) өзара бөлісіп алған; әр басшы өзінің билік астындағы адамдар санының көптігіне немесе аздығына қарап, өз жайылымының шекарасын біледі, сол далада жылдың төрт мезгілінде де малын бағып-қағуы керек. Қыста олар оңтүстіктегі жылы жерге көшіп кетеді, жазда салқын солтүстікке көтеріледі. Жайылымға ыңғайлы, бірақ суы жоқ жерлерде олар малды қыста да бағады, ол жерде қар болады, себебі қарды судың орнына қолданады. Өздері жататын үйін олар былай жасайды: тал шыбықпен тоқылған дөңгелек кереге қояды; бөрененің орнына тал шыбықтарды (уық. Ред) қолданады, оны төбесіндегі кіші дөңгелек ағашқа (шаңырақ. Ред.) шанышады, осылайша үйдің ағаш бөлігі орнатылғасын оларды ақ киізбен жабады, жарқылдап тұру үшін киізге әк, ақ топырақ және сүйектің ұнтағын жағады; кейде олар қара киізді де пайдаланады. Бұл киіздің жоғарғы бойын (Үздік. Ред.) әдемі және әртүрлі өрнек-оюлармен безендіреді. Кірер есікке олар тағы да әртүрлі шұбар ала маталармен оюланған киіз іліп қояды (Киіз есік. Ред.). Олар түрлі-түсті киіз жасап, оған ою-өрнек, ағаштың жапырағы, аң құстардың суретін салады.

Олар мұндай үйлерді көлемді етіп жасайды, қайсыбірінің ені отыз футқа19 жетеді. Мен бір жолы арбаның екі доңғалағы аралығын өлшеп көрдім, мөлшері 20 фут екен, ал үй арбада тиеулі тұрғанда арбаның бір жағынан екінші жағына дейін бес фут екен. Бір арбаны 11-ден тізілген екі қатар 22 өгіз тартады екен. Арбаның білігі кеменің бел ағашының бойындай екен. Өгіз айдаушы арбадағы үйдің босағасында тұрғандай көрінеді.

Және олар көк шыбықтан қиыстырып, төрт бұрышты көлемі үлкен сандықтың мөлшеріндей кебеже (Абдыра. Ред.) жасап, алдыңғы жағынан қақпақ шығарады, сосын ол кебежені су өткізбес үшін құйрық май және қой сүтін сіңіріп, шынықтырған қара киізбен бүркеп жауып қояды, кебеже түрлі-түсті жұмсақ материалдармен әшекейленеді. Бұл сандыққа олар өздерінің аспаптары мен қазыналарын салады, ал кейін оларды биік арбаларға таңып байлап тастайды, оны түйе сүйреп жүреді, не ол жәшіктерді өзен арқылы да алып өте береді. Мұндай сандықтар ешқашан арбадан түсірілмейді.

Үшінші бөлім

Олардың төсек-орыны, табындары және ас ішер алдындағы ырым - жоралғылары

Демалу үшін өздерінің үйін түсіргенде, олар әрқашан қақпаны оңтүстікке қаратады және арбаны сандықпен бірге үйге жақын сол жерге немесе басқа жаққа орналыстырады, екі қабырғаның арасында тұрғандай арбаның екі қатарының арасында үй тұрады. Әйелдер өздеріне өте әдемі арба жасап алады, оны мен сіздерге сөзбен айтып жеткізе алмаймын, егер мен сурет сала алатын болсам, оны салып көрсетер едім.

Олар арбаны өгіздерге немесе түйелерге жегіп, бірінің артынан бірін тіркеп қояды, ал жас әйел оның алдында отырып өгізді айдайды, ал басқа арбалар оның артынан аяңдап жүріп отырады. Егер оларға қандай да бір жаман өткелге дейін бару керек болса, онда олар арбаны шешіп, оларды бір-бірден алып өтеді. Арбалар өгіз аяңмен тым ақырын жылжиды...

Олар сусын ішу үшін жиналғанда, ең алдымен, үй иесінен жоғарғы тұрған бейнеге сусын бүркеді, содан кейін рет-ретімен басқа бейнелерге арнап ырым жасайды. Бұдан соң қызметші үйден кесемен сусын алып шығып, әрбіріне тізе бүгіп, иіліп оңтүстікке қарай үш рет су бүркеді, бұны отқа құрмет ретінде жасайды; одан кейін ол шығысқа қарап, дәл солай жасайды, ол ауаға құрметті білдіреді; содан кейін ол батысқа қарайды, ол суға деген құрметті білдіреді; ал солтүстікке өлгендердің рухы үшін бүркеді. Қожайын суды ішер алдында, ең алдымен, оның жартысын жерге төгеді. Егер ол ат үстіне отырып сусын ішсе, онда оны әуелі аттың немесе жалына құяды. Сонымен, қызметші әлемнің төрт жағына су бүркіп, үйге кіреді; екі қызметші екі тостағанмен және көп тамақпен өзінің қасында төсекте отырған мырза мен әйеліне сусын әпереді. Егер отағасының өте көп әйелі болса, онда онымен кезекте қонып шыққан әйелі қасында отырады, ал басқалары сол күні осы үйге жиналады, онда жиналыс болады, әкелінген сыйлықтар мырзаның қоймасына жиналады. Есік алдындағы орындықта сүт құйылған мес немесе тостағанда басқа бір сусын тұрады...

Жылқының ішегінен олар қазы жасайды, ол шошқа шұжығына қарағанда әлдеқайда дәмдіде сүйкімді. Қалған еттерін қысқа сақтайды. Өгіздің терісінен үлкен мес жасайды, оны ыстап кептіреді. Олар жылқы терісінің жон терісінен әдемі кебіс жасап шығарады.

Қой етінен қонақтарға табақ тартқаннан бұрын әуелі отағасының өзі еттің ұнаған мүшесін алады, ал егер ол біреуге сыйлы мүшені берсе, онда оны алған адам етті ешкімге бермей, өзі ғана жеуі керек; егер ол таусып жей алмаса, онда оны өзімен бірге ала кетуге немесе өзінің қызметшілеріне беруіне болады...

Алтыншы бөлім

Олар қымызды қалай дайындайды

Қымыз, яғни биенің сүтінен сусын дайындау әдісі төмендегідей. Жерге екі мықты қазық қағып, жем кереді; осы жемге күндізгі сағат үшке қарай сауатын биенің құлындарын байлайды. Сол кезде биелер құлынының жанында үйездеп, тынышталады. Егер олардың кейбіреуі тынымсыз болса, онда құлынды әкеліп, анасының бауырына салып, аздап емізеді; содан соң оны тартып әкетеді де биені сауа бастайды.

Көп мөлшерде жиналған сиырдікі сияқты тәтті сүтті олар үлкен сабаға немесе үлкен күбіге (butellum) құяды да, арнайы жасалған піспекпен сүтті пice бастайды; піспектің басы қос алақандай (автор адамның басындай деп суреттеген. Ред.) жалпақ және бірнеше тесігі бар. Олар пice бастағанда, жаңа шарап секілді иіс шығып, сүт быжылдап аши бастайды, сүттен май үйірілгенше пice береді. Сонда олар сүттің дәмін көреді, егер ол қышқыл болса, оны ішеді. Ішкен кезде сүт жас жүзім қосылған шарап секілді тілді қуырады, адам ішіп болғанда, аузында бадам сүтінің дәмі қалады, ол адамның ішкі әлемін рахаттандырып, тіпті әлсіз адамдар мас болады.

Сонымен, олар қою шарап секілді, қою сүтті түбіне дейін соншама көп ішеді, сүттің бетіндегі көбіршігі ақ жүзім шырынын еске түсіреді. Қоюы өте ақ болады, оны құлдарға береді және ол адамды терең ұйқыға батырады.

Жақсы ашытылған таза сүтті мырзалар ішеді, ол өте дәмді және күші мықты сусын. Баты Ордасының маңында күніне жүз биеден осындай сүтті дайындап беретін 30 адам қызмет етеді, яғни әр күні 3 мың биеден сүт сауылады, бұған қоса басқалар әкеп тұратын басқа да сүттер бар. Сирия шаруалары жемістің үштен бірін берсе, Татарлар әрбір үшінші күні өздерінің тақсырларының сарайына бие сүтін әкеп тұрады. Сиыр сүтінен олар, ең алдымен, май алады және оны жақсылап пісіп, сосын қайнатады, содан кейін оны қойдың тұлыбына салып сақтайды. Олар майға тұз салмаса да, ол қатты қайнаудың салдарынан болар бәрі-бір іріп-шіріп кетпейді. Осылай оны қысқа сақтайды. Майын алған іркітті ашытып, қатты қайнатады; қайнаған сүт ұйып сүзбе (құрт. Ред) шығарып, оны күнге кептіреді, ол қап-қатты болады; мұны олар қапқа салып, қысқа сақтайды. Қыс кезінде оларға сүт жетпейді, олар местен осы қышқыл қатықты алып, үстіне ыстық су құйып, оны суда езілгенше қатты шайқайды, осы қышқылданған суды сүтпен бірге ішеді, бұл местен алынған ұйыған сүт құрт деп аталады. Олар тек су ғана ішуден, ырымдап, қатты сақтанады.

Жетінші бөлім

Олардың қоректенетін ет тамағы; киім-кешегі және аңшылық дәстүрі.

Басты лауазым иелерінің оңтүстікте меншік жері болады, қыста оларға тары мен үн жеткізіп тұрады. Кедейлер оны қой мен теріге айырбастап алады. Құлдар өз асқазанын тіпті лас сумен толтырып, осыған қанағаттанады. Олар сондай-ақ тышқан аулайды, оның түрлері де, өздері де өте көп. Құйрығы ұзын тышқанды өздері жемей, құсқа береді. Олар құйрығы қысқа тышқанның әр түрлі тұқымдарын ұстап алып өлтіреді. Осылай көптеген суырларды да аулайды, оны бұл жерде согур20 деп атайды, олар алты ай бойы ұйықтап жататын суырларды қысты күні бір ордың өзінен бірден 20 немесе 30 жинап алады; татарлар оларды көп мөлшерде аулайды. Ол жерден мысық секілді құйрығы ұзын және ұшы ақ және қара болып келетін қояндарды да аулайды. Оларда тіске сыздық, етуге басқадай жарамды көптеген ұсақ аңдар бар, оларды өздері жақсы ажырата алады. Бұғыларды ол жерден көрмедім; қояндарды аз кездестірдім, ал қарақұйрықты көп көрдім. Құланды (silvestres)21 көп кездестірдім; олар қашырға ұқсайды...

Оларда сұңқар, лашын және көкқұтан өте көп; татарлар бұларды оң қолына қондырып алып жүреді және сұңқардың мойнына әрқашан кішкене қайыс кигізіп қояды, ол кеуденің ортасына дейін ілініп тұрады. Осы қайыстың көмегімен сұңқарды алатын олжасына жіберер кезде, оның басы мен кеудесін сол қолымен еңкейтеді, мұны ол қарсы соққан желден соққы алмау үшін немесе аспанға қарай шарықтап ұшып кетпеуі үшін жасайды. Сонымен, олар аңшылықпен азық-түліктің едәуір бөлігін жинап алады.

Олардың киім-кешектері мен көйлектерін сіздер білесіздер, Қытайдан және басқа да шығыс елдерінен, сонымен қатар Парсы және езге де оңтүстік елдерінен олар жібек және алтын материалдарын, сондай-ақ мақта-маталарын, яғни жазда киетін түрлі маталар алады. Руссиядан, Мокселден (Мохеі), ұлы Булгария мен Паскатирден22 , яғни ұлы Мажарстан, Керкистен (бұл елдің бәрі солтүстікке жатады және мұнда орман көп) және солтүстіктің басқа да көптеген елдерінен, яғни бұларға бағынышты елдерден қымбат әртүрлі тері бұйымдары әкелінеді, мен мұндай заттарды біздің елден ешқашан көрген емеспін, бұл бұйымдарды олар қыста киеді. Қыста олар өздеріне жоқ дегенде екі тон ішік тігіп киеді; бірінің жүні ішіне қараған, ал екіншісі жел мен қар боранға арналып, жүні сыртқа қаратылып тігілген. Бұл тон ішіктің көбі қасқыр, түлкі немесе ит маймылының терісінен тігіледі; Татарлар үйде отырған уақытта жұқа жарғақ тон киеді. Кедейлер сыртқы тонды иттің немесе ешкінің терісінен дайындайды. Олар аңшылық жасағанда, көп адам болып жиналып, аңдар тұрған жерді қоршауға алады да бір-біріне қарсы ақырындап жақындайды, аңды шеңберге алып қоршағаннан кейін, оларға оқ жаудыра бастайды.

Олар теріден шалбар тігеді. Байлар көйлекті жібектен тігеді, ол өте жұмсақ, жеңіл және жылы болады. Кедейлер көйлекті матадан, мақтадан және жұқа жүннен тігеді, ол дөрекілеу көрінеді. Қалың жүннен олар өздерінің үйін, сандықтарды және төсек жаймаларын жабатын киіз жасайды. Жүнге жылқы жүнінен 3-тен бір бөлігін қосып, өздеріне қолғап жасайды. Киізден олар сондай-ақ, жаңбырда киетін күртеше, бөрік және тоқым жасайды; олар жүнді көп пайдаланады...

Әйелдердің міндеті мынандай: арба айдау, үй тігу және оны жинау, сиыр сауу, май шайқау мен құрт қайнату, теріні дайындап тігу, олар инемен тігеді.

Сегізінші бөлім

Ерлерінің шаш алу және әйелдерінің киім киіс жайы

...Татарлардың (моңғолдар, ред.) түркілерден ерекшелігі — Түркілер шапанын сол жағынан қаусырынады, ал татарлар қашанда оң жағынан қаусырынады. Оның сыртында олар (моңғолдар, ред.) басына Бокка деп аталатын ағаштың қабығы немесе басқадай заттардан жасалатын әшекей тағады. Бұл әшекейлер үлкен және дөңгелек, тек қос қолдап ұстап көтеруге болады, төбесі төрт бұрыш болады да, оған төмен қарай салпыншақтар тізбегі салақтап тұрады...

Және (Татар аталған моңғолдар, ред.) туғаннан бесікте, төсекте жатпайды...

Оныншы бөлім

Олардың cот ісі, соттары, өлім-жітім және жерлеу рәсімдері туралы

Олардың сот жұмысы туралы білесіздер, екі адам төбелессе, оған ешкім де араласа алмайды, тіпті әкесі де ұлына көмек бере алмайды; күші әлсіз болған адам басшының үйіне келіп шағымдануы керек, егер екіншісі шағымнан кейін оған тиіссе, онда оны өлтіреді. Оған бұл жерге кейінге қалдырмай дереу келуі керек, зәбір көрген адам екінші адамды тұтқын сияқты есептейді. Олар егер ол ісін мойнына алмаса немесе мойындамаса, ешкімге өлім жазасын бұйырмайды. Көп адамдар оны масқараласа, ол қатты қайғыға салынып, айыбын мойындауға мәжбүр болады. Адам өлтіргендерге, өз әйелінің көзіне шөп салғандарға өлім жазасын кеседі. Үлкен ұрлық жасағандарға да өлім жазасын бұйырады. Ал жеңіл ұрлық жасағандарды, мәселен, бір қой ұрлаған адамды олар аяусыз соққыға жығады, егер олар жүз дүре белгілесе, онда оған таяқпен жүз рет дүре соғады. Сонымен қатар өзін елшімін деп таныстырған жалған елшілерді де өлтіреді. Сондай-ақ сиқыршыларды өлтіреді, бұл жайында мен сіздерге кейін толық айтамын. Біреу қайтыс болса, олар қайғырып, зар еңіреп жылайды, оның отбасы жыл өткенге дейін салық төлеуден босатылады...

Біреу сырқаттанып қалса, оны төсекке жатқызып, үйінің алдына белгі қояды, бұл үйде сырқат адам бар, ешкім кірмесін дегенді білдіреді. Мұнда ол адамға қызмет етушіден өзге ешкімді кіргізбейді. Егер ұлы сарайдың ішінде біреу сырқаттанса, онда сарайды алыстан қоршатып қарауылдар қояды, олар сол жерден ешкімді де өткізбейді. Олар кірген адамдармен бірге қара ниетті рухтың немесе желдің еніп кетуінен сақтанады. Олар балгерлерді бақсылар деп атайды...

Он бірінші бөлім

Біз тағылардың жеріне келуіміз және олардың жайсыз ниеттері туралы

Олар өздерін әлем билеушісі деп есептейді, оларға ешкім де қарсы келмеуі керек; егер ол бұларға сыйлық бермей және бұдан кейін олардың қызметін қажет етсе, онда оларға жайсыз қызмет көрсетеді. Олар бізге майы алынған және өте қышқыл сиырдың сүтін ішуге берді; олар оны айран деп атайды. Сөйтіп біз олардан құтылдық-ау, мен өзімді бейнебір шайтандардың қолынан босанып шыққандай сезіндім.

Он екінші бөлім

Скатай (Сартақ, ред.) ордасы туралы және қымыз ішпейтін христиандар туралы

Сөйтіп біз азанда үйлерін тиеп алған, Скатайдың көшін жолықтырдық, алдымен бейнебір үлкен қала көшіп келе жатқандай сезілді маған. Олардың үйірлі сиыр, жылқы, қаралы қойлары да мені таң қалдырды.

Бірақ адамдары аз көрінді. Мен олардан Скатайдың билігінде қанша жан бар деп сұрағанымда, олар маған 500-ден көп емес деп жауап берді. Қайсы бірінің көштері біздің артымызда қалса керек...

Бұл жердің оңтүстік жағы теңіз, солтүстігі көз жеткісіз дала екен, қайсы бір жерін басып өту үшін ешқандай орман, ешқандай тау, бірде-бір тасы жоқ, бірақ шөбі шүйгін отыз күншілік жолды жүріп өту керек. Бұл өлкені бұрын Коман деп аталатын Қыпшақтар мекен етіпті. Немістер оларды Валандар, Валан өлкесі деп атайды.

Исидар23 Танаид (Дон, ред.) өзенінен Меотид сазына дейінгі аумақты мекен еткен жұртты Дануби Аландар деп атаған, бұл жұрт Азия мен Еуропаның қиылысы саналатын Дануби мен Танайд аралығын мекендейді, суыт жүргенде екі айлық жол, татарлар осылайша жүреді. Танайдтан Еділге дейінгі бұл қаланы түгелімен Коман қыпшақтар мекендейді. Екі өзеннің арасы кеңінен он күндік жол.

Бұл аймақтың батысында орманды алқапты иемденіп, Руссия жатыр; бұл өлке Польшадан, Мажар, Танайдыға дейін созылады. Бұл жұртты татарлар аямай тонаған, қазір де күн құрғатпай тонап келеді.

Он бесінші бөлім

Біздің көрген қиыншылықтарымыз және Командордың (Қыпшақтар, ред.) бейіт, қорғандары туралы

Татарлар Саррациндерді Русстар деп есептейді, өйткені олар да христиандар. Русстар алтын немесе күмісті бере алмайтын болса, Татарлар олардың нәрестелерін құдды бір табын мал айдағандай тобымен өздерінің малдарын қарату үшін шөл далаға алып кетеді.

Мен Батының сарайын көргенде жүрексініп қалдым, себебі оның жеке меншік үйі ұзыннан-ұзынға созылып жатқан үлкен бір қала сияқты, оның жан-жағын 3 немесе 4 лье24 қашықтықта халық қоршап жатыр. Израиль халқының кез-келгені шатырды қай бағытқа қаратып құру керектігін білетіні сияқты, бұлар да өз үйлерін арбадан түсіргенде сарайдың қай бүйірінен орналастыру керек екенін біледі. Бұл жердегі сарайды олардың тілімен орда деп атайды, орда деу себебі, ол әрқашан адамдардың ортасына орналасады, ал оңтүстікке ешкім үй тікпейді, себебі бұл жақтан сарайдың есігі ашылады. Сол және он жаққа олар өздерінің қалауынша орналасады, ең бастысы сарайдың тура алдында немесе сарайға қарсы орналаспаса болғаны...

Келесі күні біздерді сарайға алып келді, Баты үлкен орданы тігуді бұйырды, себебі оның үйіне соншама еркек пен әйел симайтын болды. Біздің жол басшымыз Баты өзі бұйрық етпейінше ешнәрсе айтпауды және қысқа сөйлеуді үйретті. Ол: «Сіздер оларға елші жібердіңдер ме?» — деп сұрады. Мен: «Сіз оларды Кен-ханға жіберіңіз, олар христиан болғанын ойлағанда сіз оған елшіні де, Сартахқа мақтау қағазын да жібермеген болар едіңіз, себебі бізді сіз біреуді қорқыту үшін жібермедіңіз, құттықтау үшін жібердіңіз, себебі сіз олардың христиан екенін естідіңіз», — дедім. Содан кейін ол бізді ордасына ертіп келді. Біз ол жерде киімімізбен жалаң бас, аяқ киімді шешіп тұрдық.

Бізді шатырдың ортасына дейін алып келді және әдетте елшілер жасайтындай, тізе бүгіп қандай да бір құрмет жасауды талап етпеді. Сонымен, біз оның алдында «Бір Құдай сақтай көр» дегенді іштей айтып, соншама уақыт терең үнсіздік құшағында тұрдық. Оның өзі ложа сияқты кең, тұтас алтын жалатқан ұзын тақта отырды; таққа үш баспалдақпен көтеріледі; Батының қасында бір ханым отырды. Еркектер ханымның он және сол жағына әр жерге жайғасты; әйелдер жағы сирек болды, себебі бұл жер де тек Батының әйелдері ғана отырады...

Жиырма төртінші бөлім

Бұл сапар кезінде біздің көрген аштық, шөлдеу, шаршау сияқты қиыншылықтарымыз туралы

Біз не көрмедік, аштық, шөліркеу, суық — бәрін де бастан кешіріп, қатты шаршаған күндеріміздің саны есепсіз көп болды. Танертең ішетін бірдеме немесе жұтқан жұтамайтындай қылып, ақтаған тары береді. Кешке бізге қойдың қабырғасы мен қолын, сонымен қатар ет сорпасын береді. Тойғанымызша ет сорпасын ішіп, жақсы әлденіп қалдық, сорпа маған өте дәмді және сіңімді болып көрінді. Жұма күні түнге дейін нәр татпай күзетте тұрдым, содан кейін маған ет жеудің сәті түсті. Кейде біз қонатын жерге қараңғы түскенде келетін болсақ, бізге жартылай қайнатылған немесе тіптен шикі етті жеуге тура келеді, яғни тамақты пісіретін отын жетпейтін, себебі біз сиырдың немесе жылқының тезегін жеткілікті жинай алмайтынбыз. Тамақ пісіруге арналған отынды сирек кездестірдік, кейде тікенді бұталар табылатын. Сондай-ақ кейбір өзеннің жағасында әр жерде ормандар өседі, бірақ ол тым сирек кездеседі.

Бірінші хан — Шыңғыстың 4 ұлы болды. Олардың бәрінің үлкен сарайлары бар және олар күн сайын көбейіп келе жатыр; далаға теңіз секілді жайылып орналасуда. Сонымен, бізді жол бастаушы олардың көптеген иелігі арқылы алып өтті. Олар біздің алтын мен күмісті және қымбат киімдерді алмайтындығымызға таң қалды. Олар ұлы папа туралы сұрады; өздері естігендей ол кәрі ме деп қызығушылық танытты. Олар оны 500 жаста деп естіпті. Олар біздің жеріміз туралы және онда сиыр, өгіз және жылқы көп пе деп сұрады. Теңіз, мұхит туралы олар түсіне алмады.

Жетінші күні бізге оңтүстіктен өте биік тау көрінді және біз бақ сияқты суарылған жазыққа келдік және өңделген жерге тап болдық. Бір аптадан кейін барлық киелілердің мейрамынан кейін біз Кинчат (Черкес, ред.) деп аталатын Саррациндік қалаға келіп кірдік. Оның басшысы біздің жол бастаушыны сыра және тостағанмен қарсы алуға шықты. Олардың дәстүрі сондай ма, өйткені барлық қалада олардың бағынушылары Баты мен Мангу (Мөңке, ред.) ханның елшілерін тамақпен және сусынмен қарсы алатын.

Таудан үлкен өзен ағып жатыр, ол мұндағы барлық жұртты суғарады, себебі олар одан өздеріне тиімділігіне қарай су бұрып алады; бұл өзен ешбір теңізге құймайды, су жерге сіңіп кетеді де, ол жерде саз пайда болады. Мен ол жерден жүзім сабақтарын көрдім және екі рет шарап іштім...

Жиырма алтыншы бөлім

Несториандар мен Саррациндердің араласуы және олардың аруаққа табыну салты туралы

Мен сіздерге барлық пұтқа табынушылардың әдет-ғұрыптарын баяндап берейін, ал бұдан кейінгі әңгіме басқалардан оқшауланған, секта сияқты Югурлар жайында болмақ. Олардың бәрі солтүстікке қарап дұға жасайды, қолын шапалақтап, жерге тізесін бүгіп, қолын жаяды, содан соң қолын маңдайына тигізеді. Бұл елде дұға оқығанда қолдарын біріктірмейді, олар қолдарын кеудесіне ұстап сыйынады. Пұтқа табынушылар өздерінің шіркеуін шығыстан батысқа қарай орнатады және бөлмелерін солтүстік жаққа қаратады, ол клирос25 тәрізді шығып тұрады, ал кейде, егер үй 4 бұрышты болса, бұл бөлме үйдің ортасында болады. Солтүстік бүйірге олар клиросқа арнап терең орын жасайды. Ол жерге үстел тәрізді ұзын және кең сандық қояды.

Олар айналасына басқа пұттарды қояды; олардың бәрі де өте әдемі алтындатылған. Үстел тәрізді бұл сандыққа олар шырақ және құрбандық қояды. Саррациндардың (Мұсылман, ред.) дәстүріне қарама-қайшы шіркеудің барлық есіктері оңтүстікке қарай ашылады. Пұтқа табынушыларда біздікі тәрізді қоңырау бар, сондықтан менің ойымша, шығыс христиандары оларды иеленгісі келмеді. Ондай салт Русстардада, Гректердеде, Газаридеде бар.

Жиырма жетінші бөлім

Олардың шіркеуі, аруағы және олар өз құдайларын қалай құрметтейтіні жайлы

Барлық бақсы-балгерлер шаштары мен сақалдарын түгелімен қырып тастайды; олардың киімі сары түсті; әлі күнге дейін олар шаштарын қырып жүреді, олар ар тазалығын сақтайды және бір қауымда (неше будданың бір шіркеуінде, ред.) бірден жүз немесе 200 жыл бірдола жасауы керек. Олар шіркеуге кірген күні, екі орындық қойып, киеліге бетін бұрып оған қарсы, қолына кітаптарын ұстап жерге отырады, шіркеудің ішінде жалаңбас отырады; олар іштей оқып тыныштық сақтайды. Мен Қарақорымда бір шіркеуге кіріп, оларды отырған жерінде көрдім, әртүрлі шарамен оларды әңгімелесуге шақырып едім, бірақ бұл әрекетімнен ештеңе шықпады. Олар қайда барса да, әрқашан қолдарына біздің тасбих секілді жүз немесе 200 тасы бар тізбекті ұстап жүреді және әрқашан да мына сөзді қайталап айтып жүреді «on mani daccam», (bаdnіһumед.) яғни «бір құдайдың құлымыз», мұны маған олардың біреуі аударып берді, құдайды еске алып, осы сөзді бірнеше қайталап айтып, құдайдан қуат тілейді.

Өздерінің шіркеуінің маңына олар әрқашан әдемі тақта орнатады, ол бітеу қабырғамен тұйықталады, оңтүстікке үлкен қақпа орнатып, әңгімелесу үшін ол жерге келіп отырады. Осы қақпаның алдына олар ұзын сырық қадайды...

Олар киізден өздерінің қайтыс болған адамдарының бейнесін жасайды, оларды қымбат маталармен киіндіріп, бір немесе екі арбаның ішіне салып қояды. Бұл арбаларға ешкім тиісе алмайды, өздерінің абыздары болып табылатын сәуегейлердің күзетінде болады. Ол жөнінде мен сіздерге кейінірек айтамын. Бұл сәуегейлер Мөңкенің және басқа да тектілердің сарайларының алдында тұрады. Шыңғыс ханның тұқымына жататындарды қоспағанда, кедейлерде ондайлар жоқ. Олар кететін болса, бұл сәуегейлер олардың алдында жүреді, Израиль ұлының көлеңкелік бағанасы сияқты оларда үй тігетін жұртты таңдайды, содан кейін өздерінің үйін бірінші болып түсіреді, олардан соң бүкіл сарай түсіріледі. Содан кейін, егер мейрам күні немесе айдың 1-ші күні басталғанда жоғарыда айтқан бейнені шығарып, олар өз үйінің айналасына ретпен қояды. Одан соң Моала (Монғол немесе үй иесі, ред.) келіп, осы үйіне түседі. Бұл бейнелерге сыйынып оларды құрметпен еске алады. Бұл үйге бөтен елдің бірде-бір адамы кіруге болмайды. Бір рет менің кіргім келген еді, бірақ мені өте аяусыз сөкті.

Жиырма сегізінші бөлім

Бұл елдің түрлі халықтары және өз ата-анасы өлгесін оның етін жейтін салты барлар туралы

Христиандармен және Саррациндермен араласқан Югурлер (ұйғырлар, ред.) тек бір құдайға ғана сенеді. Олар қалаларда тұрады, ең алдымен Шыңғыс ханға бағынып, ол жерде ол өзінің қызын олардың ханына әйелдікке берді. Қарақорым олардың аумағында орналасқандай қоныс тепкен.

Моңғолдар олардың жазуын алып пайдаланды және Югарлар олардың арасында орда іс жетекшісі болып табылады, барлық несториандық олардың жазуларын біледі. Олардан кейін шығыста, айтулы таулардың арасында Тангуттар (тибеттіктер, ред.) өмір сүреді. Олар өте ержүрек адамдар, соғыста Шыңғыстың өзін тұтқынға алған; бейбіт келісім бойынша ол босатылып, ақыры олардың өздерін бағындырады. Олардың жүн басқан, құйрықты өте күшті, ат секілді қодастары (як, ред.) бар; олардың іші мен арқасы қалың жүнді келеді. Аяқтары өзге сиырларға қарағанда қысқа, бірақ олардан әлде қайда күшті. Қодас өгіздері Моңғолдардың үлкен үйлерін сүйреп жүреді, мүйізі жіңішке ұзын, иілген және өте өткір, олардың үш жағын әрқашан кесіп отырады. Оларды сауғанда иесі әр түрлі дыбыс шығарып иітеді. Бұл сиыр тұқымы буйволға ұқсас, егер олар қызыл түсті киім киген адам көрсе, оны өлтіргісі келіп, оған тап береді. Бұл халықтың аяғы жағында Тибеттер тұрады, бұл адамдар ең алдымен өлген ата-аналарын жейді, себебі бала махаббатының сезімі бойынша, оларды басқа көрге көмуді құптамайды. Енді олар бұл дәстүрді қалдырды, себебі бүкіл халықтың жиіркеніш сезімін тудырды. Алайда олар әлі де ата-аналарының бас сүйегінен әдемі тостағандар жасайды, осы тостағанмен сусын ішкенде өзінің ата-аналарын еске түсіреді. Бұл туралы маған бір куәгер айтып берген еді 26.

Олардың жерінде алтын көп, сондықтан кімге алтын керек болса, оны тауып алғанша қаза береді, қажет кезінде алып, қалғанын жерге жасырып қояды. Егер ол алтынды қазына сақтайтын орынға немесе сандыққа жасырып қойса, онда құдай оның жерде сақталған басқа қазынасын алып қояды деп сенеді. Мен бұл адамдардың ішінен өте ұсқынсыз адамдарды көрдім. Тангуттардың ішінен мен үлкен, бірақ қара торы адамдарды көрдім. Югурлар біздің отандастар секілді орта бойлы келеді. Югурларда жазба материалдар түрік және коман (қыпшақ, ред.) тіліндегі түбір сөздер бар...

Одан әрі ұлы Қытай бар, оның тұрғындары менің болжауымша, көне заманда Сералар (seres) деп аталған. Олардан өте жақсы жібек маталар әкелінеді, ол осы халықтың латынша serici деген атымен аталады, ал халық Сералар деп аталады. Бұл елде қабырғалары күміс, мұнарасы алтын қала бар екенін білдім. Бұл жерде көп аймақтар бар, олардың көпшілігі Моңғолдарға бағынбайды, бұлар мен Үндістанның арасында теңіз жатыр. Қытайлардың бойы аласа, сөйлегенде танаумен қатты тыныс алады. Қытай әр түрлі кәсіпті игерген өте іскер жұмысшы халық, олардың дәрігерлері шөптердің пайдасын өте жақсы біледі және тамырды жақсы ұстап біледі, несеп айдағыш дәрілерді қолданбайды, несеп туралы ешнәрсе білмейді. Мен бұны байқадым. Олардың көбі Қарақорымда тұрады және бұларда әкесі айналысқан өнермен оның барлық ұлдары да айналысатын ғұрып бар.

Қырық бірінші бөлім

Вилгельмнің жұмысы туралы, алтын ұсталары және Қарақорымдағы хан ордасы жайлы

Мөңкенің Қарақорымында қала қабырғаларымен қатар, біздегі монах мекендеушілерін қоршап тұрған сияқты, кірпіш қабырғамен қоршалған үлкен дуал бар; дуал ішінде қаған жылына екі рет: бірі Пасха кезінде, ол жол жүрерде, бірі сол сапардан оралған уақытта екі мәрте той жасайтын үлкен сарай бар. Осы соңғы мейрам, аса салтанатты өтеді, себебі сарайға барлық ақсүйек адамдар жиналады, олар тіпті 2 айлық алыс жолдан болса да бұл тойға келеді, хан оларға көйлек және басқа да заттар сыйлайды және өзінің ұлылығын паш етеді. Ол жерде бидай кептіретін қоралар сияқты көптеген ұзын үйлер бар, мұнда ханның азық-түлігі және қазыналары сақталады...

Бұл сарай шіркеуді еске түсіреді, ортасында кемесі бар, ал оның екі бүйір жағы екі қатарлы бағаналармен бөлінген. Сарайдың оңтүстікке қаратылған үш есігі бар. Ханның өзі сол жақтағы жоғарғы орында отырады, сондықтан бәрі де оны көре алады. Оның тағында екі баспалдақ бар. Оған тостағанды әперетін адамның бірі жоғары көтерілсе, екіншісі төмен түседі. Ханға көтерілетін ағаш пен баспалдақ арасындағы кеңістік бос тұрады. Ол жерде оған тостаған әперетін адам тұрады және сыйлық тартатын елшілер келіп тұрады, ханның өзі құдай тәрізді биікте отырады. Оның оң қол жағында еркектер, сол жағына әйелдер жайғасады. Сарай солдан оңға қарай созылады. Оң жағында, бағаналармен қатар биік орындықтар қойылған, ол балконға ұқсайды, мұнда ханның ұлдары мен ағайындары отырады. Сол жағы да дәл солай жасалған. Ол жерде оның әйелдері мен қыздары отырады. Оның тек бір әйелі көтеріңкі орында өзімен қатар отырады, бірақ ол отыратын орын, ханнан сәл төмендеу.

Қырық төртінші бөлім

Қарақорым қаласын суреттеу және Мөңке хан өзінің інілерін әр түрлі халықтарға қарс қалай жібергені туралы

Қарақорым қаласы сіздерге белгілі, сарайды қоспағанда, ол тіпті қала маңындағы киелі Дионисиядан да нашар, ал киелі Дионисиян монастыры бұл сарайға қарағанда он есе үлкен. Онда екі квартал бар: бірі Саррациндердікі, мұнда базар бар, сарайдың жан-жағынан келіп, көпестер осында бас қосады, елшілердің көпшілігі оған жақын тұрады; екінші квартал қытайлардікі, оның бәрі қол өнершілер. Бұл кварталдардан тыс сарай хатшыларына арналған басқадай үлкен сарайлар бар. Ол жерде әртүрлі халықтың 12 кумирені27", Магомет заңын жариялайтын 2 мешіт және қаланың шетінде 1 христиан шіркеуі бар. Қала балшықты қабырғамен қоршалған және 4 қақпасы бар. Шығыстықтар бидай және басқа дақылдарды сатады, алайда оны сирек әкеледі. Батыстықтар қой мен ешкі сатады; оңтүстіктегілер сиыр мен арба; ал солтүстіктегілер жылқы саудалайды...

Қырық алтыншы бөлім

Қаған елу жасқа толған күні бізді өзіне қалай шақырды. Татарлардың діни - наным сенімі жайлы. Біздің қайтар жолымыз туралы әңгіме

...Ол маған өзінің сенімен уағыздай бастады: «Біз, Моаладармыз» деді ол, «Тек бір Құдайдың бар екеніне сенеміз, біз өмір сүреміз және өлеміз және біздің оған деген жүрегіміз пәк»...

Сонымен, ханның өзі мойындағандай, сәуегейлер олардың абыздары болып табылады. Олардың бұйырған нәрселерінің бәрі кешіктірілместен жасалады.

Қырық жетінші бөлім

Татарлардың көріпкелдігі мен көз алдаушылдығы туралы; олардың өмірінің кейбір қарғыс атқан тұстары жайлы

Оларда сәуегейлер, көріпкелдер көп және папа тәрізді бұлардың да әрқашан басшысы болады, олар өздерінің үйін Мөңке ханның бас ордасына жақын орналастырады, бұлардың ара қашықтығы тас лақтырымдай.

Сәуегейлер өзінің дұғасымен күн жайлатады, сол кезде табиғи себептен соншама қатты аяз басталады, олар ешқандай амал қолдана алмайды, сонда олар қоныстарынан бір адамдарды тауып алып, солар арқылы суық басталды деп оларды кінәлап, кешіктірмей өлтіреді. Осы жерден алыста менен аз ғана бұрын, ханның бір көңілдесі сырқаттанып ұзақ ауырды. Сәуегейлер оның күңдерінің біреуіне дұға жасады, күң үш күн бойы ұйықтады. Ол өз-өзіне келгенде, одан не көрдің деп сұрады; ол көп адамдарды көріпті; сәуегей оның түсінде көрген адамдарының бәрі де өлуі керек деп жариялады, ал қыз өзінің ханшасын көрмеген, сәуегейлер осы дәрменсіздіктен оның өлмейтіндігін мойындады. Мен ол қызды көрдім, сол ұйқыдан кейін оның басы әлі де қатты ауырып тұрды. Сәуегейлердің кейбіреуі өз үйінің ортасына асқан етті қойып, жын-шайтаннан жауап алғысы келетіндер үшін, жын-шайтанды шақырады; жаңағы ұятсыз өзінің дұғасын оқи бастайды, қолына дабыл ұстап, оны бар күшімен ұрады. Соңында ол есерсоқтана бастағанда, оны байлап тастайды. Сонда шайтан түнекте қалады, сәуегей оған жеуге ет береді, ал ол жауап береді.

Сәуегейлер осындай және бұдан басқа да көптеген өнер көрсетеді, оны айтса тым ұзаққа созылар еді...

Қырық сегізінші бөлім

Ұлы той қалай өтеді. Мөңке қағанның Франция королі Людовикке жолдаған грамотасы туралы. Вилгельмнің інісі татарларда қалай қалып қойды.

Сол уақытта мен ол жерден Балдах (de Baldach) калифын көрдім; ол өзін сарайда екі қашыр арасында зембілмен көтеріп жүруді бұйырды; кейбіреулер' ол туралы, бұл елші олардың бұған 10 мың атты әскер беруі жөніндегі шарты бойынша, олармен бейбіт келісім жасағандығын айтты. Екіншілері, Мөңке оған егер барлық қамалды біріктірмесе, бейбіт келісім жасалмайды деп айтты деді: «Сіз өз аттарыңыздың барлық тұяғын жойғанда, біз де өзіміздің барлық бекінісімізді біріктіреміз» деп жауап беріпті. Сондай-ақ үнділік бір сұлтанның елшілерін көрдім, олар 8 қаблан және қабландар секілді аттың артына отыруға үйретілген 10 тазы ит әкелді. Мен олардан Үндістан туралы, осы жерден қай бағытта екенін сұрағанда, олар батысты көрсетті. Бұл елшілер менімен бірге батыс бағытына үш аптада қайтып келді. Мен ол жерден Түрік сұлтанының елшілерін де көрдім, ханға олар да бағалы сыйлықтар әкелді. Мен оның алтынды да, күмісті де қажет етпейтіндігін, оған адамдар керек екенін айтқанын естідім, бұлардың әскер жағынан көмек беруін сұрады. Киелі Иоанна мейрамына (Иоана немесе Иванов күні, әр жылы VI. 24. ред.) арнап хан ұлы сусын ішу жасайды. Мен 105 арба мен 90 ат қымыз тиеп келгенін санап шықтым...

Құдайдың мәңгілік парызы бар: аспанда бір құдай бар, жерде құдайдың ұлы, тәңір құты жалғыз Шыңғыс хан - Темучин бар (яғни, темірдің сыңғыры). Олар Шыңғыс ханды темірдің сыңғыры деп атайды, себебі ол темірші болған, оның айбынын асырып, қазір құдайдың ұлы деп атайды). Моалам (Моңғолдар, ред.), Найман, Меркит, Мустелемандар (Мұсылман, ред.) арасында болған кездегі сіздерге біздің бәріміздің атымыздан айтылған сөз осы; құлақ естіп, аяқ жететін барша әлем мұны естуді немесе оны түсінуді бұйырыңыз; олар менің парызымды естігенде, оны әрине түсінеді, бірақ сенгісі келмейді және әскерді бізге қарсы қойғысы келеді, сіздер олардың көре алмай қалғанын естисіздер және көнесіздер; олар егер бірдеңені ұстағысы келсе, қолсыз қалады; жүргісі келсе, аяқсыз қалады; бұл құдайдың ісі. Мәңгі Тәңірдің күші атынан, Моңғолдардың ұлы халқының атынан, бұл франктер мемлекеті, Людовик королі және басқа барлық мемлекеттер мен поптар және франктердің ұлы халқы үшін Мөңке ханның парызы болады, олар біздің айтқандарымызды түсінсін. Шыңғыс ханға тәңірінің берген мәңгілік парызы Шыңғыс ханның өзінен де, одан кейінгі басқалардан да сіздерге жетпеді.

Поптар біз бен сіздердің арамызда жер бар, соғыс болған жерде көптеген зұлым адамдар және өткелі қиын жолдар бар деп жауап берді. Сондықтан олар біздің елшілерді сіздерге дейін аман-сау жеткізе алмаудан қорқады; егер біз оларға өзіміздің парызымыз бар мақтау қағазымызды берсек, онда оны Людовик корольге өздері жеткізеді. Осы себепке байланысты өз елшілерімізді олармен жібермедік, сіздерге Мәңгілік Тәңірінің парызы жазылған қағазды өздеріңіздің поптарыңыз арқылы жібердік. Сіздер естіген және сенген кезде, онда егер бізді тыңдағыларыңыз келсе, бізге өз елшілеріңізді жіберіңіздер; осылай біз сіздердің бізбен бейбітшілікті немесе соғыстың қайсысын қалайтындарыңызды куәландырамыз. Мәңгілік Тәңірінің қуатымен бүкіл әлем күн шығыстан, күн батысқа дейін қуана бірігеді және әлемде біздің не істегіміз келетіндігі анық болады; сіздер Мәңгілік Тәңірінің парызын тыңдап және түсінгенде, біздің жер алыс, біздің тау мықты, біздің теңіз үлкен дегенді айта отырып, оны тыңдауды және оған сенуді қаламайсыздар, осы сенімде бізге қарсы жорық жасайсыздар, онда қиынды жеңілдеткен, алысты жақындатқан Мәңгілік Тәңіріміз біздің білетіндігімізді және біздің қолымыздан бәрі де келетінін айқындай алады.

Осы мақтау қағазда олар ең алдымен бізді өздерінің елшілері деп атады. Сонда мен оларға: «Бізді елші деп атамаңыздар, себебі мен ханның өзіне біз Людовик корольдің елшілері емес екенімізді ашық айттым», — дедім. Сонда олар ханға барып, осы туралы айтыпты. Қайта оралған олар маған ханның мұны өте жақсы қабылдағанын айтты және оларға менің айтқанымды жазуды бұйырды. Мен оларға «елші» дегенді сөзді алып тастап, бізді монахтар немесе поптар деп айтыңдар дедім.

Хатшылар 3 киім немесе жейде ұстап тұрып, бізге: «Сіздер алтынды да, күмісті де қаламайсыздар, ханға дұға қыла отырып, бұл жерде ұзақ уақыт болдыңыздар. Ол сіздердің әрқайсыңыз осы бір қарапайым киімді алғандарыңызды өтінеді, ханнан құр қол кетпеңіздер» дегенді айтты. Бізге оған деген құрметпен, бұларды алуға тура келді, себебі олардың сыйлығын менсінбеуді олар үлкен жауыздық деп есептейді. Ол бұрын бірнеше рет біздің не қалайтындығымызды сұрауды бұйырған болатын, ал біз әрқашан бір-ақ жауап қайтаратынбыз, христиандар сыйлықтан басқа ешнәрсеге талпынбайтын пұтқа табынушыларды жек көреді. Олар бізді ақымақ деді, себебі, егер хан оларға өзінің бүкіл сарайын бергісі келсе, олар қуана-қуана алар еді. Сонымен, біз киімді алғаннан кейін, олар ханға арнап дұға оқуымызды сұрады, біз дұға оқып, демалыс алып, Қарақорымға аттандық.

Қырық тоғызыншы бөлім

Қарақорымнан Батыға дейінгі сапар, ал ол жерден сарайға дейін

Сонымен біз Батыға дейін екі ай және он күн жол жүрдік, осы уақыт ішінде біз бір ретте қаланы немесе қандай да бір ғимараттың ізін де көрмедік, тек бір ағашты және мазарларды ғана кездестірдік, нан жемедік. Осы екі ай және он күннің ішінде біз тек бір күн ғана демалдық, себебі ат таба алмадық. Біз сол халықтың аймағы арқылы қайта оралдық, бірақ мүлде басқа жерлермен. Біз қыста жүріп өтіп, жазда қайтып оралдық, 15 күн қатарынан ол жаққа және өзен маңы тәрізді шөптері жоқ, тау арасындағы бір өзеннің жанынан қайтадан кері қайтуға тура келді. Біз екі күн, ал кейде үш күн жол жүрдік, қымыздан басқа ешқандай тамақ ішпедік. Кейде біз қатты қауіптерге кездестік, бізге азық-түлік жетпеді, аттарымыз шалдықты.

Түркия туралы білесіздер, ол жерде он адамның бірі де Саррацин емес, олардың бәрі Армян мен Гректер, өлкені жастар билейді. Татарлардан жеңілген сұлтанның Ивериядан алған заңды әйелі болды, осы әйелден өзінің мұрагері деп жарияланған әлсіз ұлы болды. Оның екінші ұлы өзінің көңілдес грек әйелінен туылды, кейін оны бір құдіретті әмірге береді (amiraldo), оның үшінші ұлы Түрік әйелінен болды, Түріктер мен Түркімендер онымен ымыраласып, христиан ұлдарын өлтіруді жөн деп тапты.

Түркияда қазірде ересек балалар әмірлік етеді, оның ешқандай қазынасы жоқ, аздаған әскері және көп жаулары бар.

Мажар королінде 30 мыңнан астам әскер бар. Кельннен Константинопольге дейін арбамен 40 күн жол жүреді, ал Константинопольден Армения патшалығының жеріне дейін ондай күн кетпейді. Осы жер арқылы айбынды қайраткерлер өтіп, бір кезде табысқа жеткен, алайда оларға аса күшті жаулар қарсы тұрған, оларды қазірде құдай жер бетінен жойып жіберді. Бізге де теңіз қаупіне ұшыраудың қажеті жоқ және кеме қызметшілерінің қайырымдылығына байланысты, арба үшін төлеуге тиісті ақы, саяхат барысындағы шығындарға жетер еді. Сіздердің елдеріңіз, корольдер мен әскерлерді айтпағанда, Татар патшалығы жүрген секілді жүруді қалаған болса және осындай тамаққа қанағаттанса, онда олар бүкіл әлемді жаулап алған болар еді.

Меніңше, мен жүргендей немесе уағыздаушы ағайындар жүргендей, бір ағайынның Татарларға қарай алға жүруі пайдасыз болар еді, егер барлық христиандардың басшысы болып табылатын Папа мырза бір эпископты құрметпен жіберуді қаласа және Татарлардың ақылсыздығына жауап қайтарғысы келсе (өйткені олар франкке 3 рет хат жазды: бір рет төртінші Иннокентий папаға және екі рет сізге; бір рет сізді алдаған Давид арқылы, ал енді мен арқылы), онда оларға қалағанының бәрін де айта алар еді және тіпті оларды осыны жазуға мәжбүр етер еді. Олар елшінің айтқанының бәрін де тыңдайды және әрқашан одан тағы не айтқысы келетіндігін сұрайды; бірақ жақсы тілмаш, тіпті көп тілмаштар, мол құралдар және тағы да басқа нәрселер керек.





ПЛАНО КАРПИНИ

Италияндық Плано Карпини Перуджи қаласының белгілі отбасынан шыққан. Ол францискантардың монахтар ұйымының негізін салушылардың бірі, рим шіркеуінде жоғары лауазымды қызметте болып, тапсырмамен Германияда, Испанияда болады.

1245 жылы рим папасы IV Иннокентий 1236-1242 жылдары Еуропаға жасаған өзінің жорығын тоқтатып, өз діни өкілдерін монғолдарға жібереді, монғол ханын христиан дініне кіргізуге арналған арнайы тапсырма бойынша ол монғол даласына аттанады. Діни өкілдердің құрамына францискандық тағы да екі монах қосылады. Ұлан ғайыр дала мен әртүрлі мемлекеттер арқылы жасалған саяхат екі жылдан аса уақытқа созылады. Плано Карпинидің жүріп өткен бағытын олардың аталған атауымен сәйкестендіре отырып, оның есебін өзі бойынша жобалап қалпына келтіруге болады.

Плано Карпини Еділге дейін келіп, Баты ордасына оған рим папасының хатын тапсырмақшы болады, бірақ, Баты Ұлыханға жолданған хатты олармен Монғолияға жібереді. Одан әрі миссиялық топ Хорезм, Жетісу, Тарбағатай арқылы Орталық Монғолияға өтіп Плано Карпини ұлы Гуюк қабанның таққа отыруына байланысты маңызды оқиғаға еріксіз куә болады.

Гуюк ордасына миссия 4 айдай тұрып, 1246 жылы 13 қарашада кейін қайтады. Тек жарты жылдан кейін ғана миссия Монғолиядан Киевке келіп жетеді, ал 1247 жылы күзде Плано Карпини Лионда болады, бұл жерде ол IV Иннокентий папаға Монғолияның ханы Гуюктың жолдаған хатын жеткізіп, саясат туралы өздерінің толық есебін береді. Плано Карпини IV Иннокентийдің сарайының маңында 3 ай болады, архиепископтан құрметті атақ, алып және өзі осында қайтыс болған (1248-1252 жылы арасында) Антивари қаласына қызметке тағайындалады.

Плано Карпиниді рим папасының сарайында қызмет еткен бір италияндық жылнамашы ол туралы былай деп жазады: «Бұл адам беделді, ақылды, білімді, шешен және әртүрлі іске өте қабілетті болды; ол татарлардан және басқа жерлерден көрген тамашалары туралы көлемді кітап жазды».

Латын тілінде жазылған Плано Карпинидың есебі «Монғолдардың тарихы» атты кітап болып есептеледі, ол бізге дейін (XIIIғ.) бірнеше көшірме арқылы жетті. Ол Монғолдардың, Русьтардың, Еділ бойы халықтарының тарихы, шаруашылығы, тұрмысы, нанымдары жайлы құнды материал болып табылады.

Кітапта монғолдардың жасағы, олардың әскерлері, соғыс жүргізу тактикасы толық баяндалады, еуропалық өкілдерге монғолдармен қалай ұрыс жүргізу керек екендігіне сипаттама береді.

Плапо Карпинидің кітабында көрсетілген мәліметтер бұрын сыпайы сипаттағы мәліметтермен бірге ойдан шығарылған аңыздар араласып, көптеген күмәнді өсек-аяңға негізделген еуропалықтардың монғолдар жайлы білімін біраз кеңейтті.

ПЛАНО КАРПИНИ

«Антиварлық Архиепископ Иоанн Де Плано Карпинидің Біз татар атандырған Монғолдардың тарихы»

Біз Итар 28деп атаған Монғолдардың29 тарихы осылай басталады...

Амандасудан кейін тарихтың аяғы сөзіне кіріселік.

Біз апостол Тағының (престолдың) тапсырмасы бойынша татарларға және шығыстың басқа да халықтарына қарай бағыт алған кезде Папа мырзаның және беделді кардиналдардың қажыр-қайратын түсініп, ең алдымен Татарларға қарай саяхат жасауды таңдадық. Біз олардан жақын арада Құдай шіркеулерінен төнетін қатерден қауіптендік. Біз Татарлар және өзге де халықтардың бізді өлтіруі мүмкін екендігінен қауіптенсек те, мәңгілік тұтқында болатындығымызды немесе аштықтан, шөлден, суықтан, ыстықтан, сансыз қорлықтан және қиындықтан, былайша айтқанда, жоғарғы күштің азабынан қауіптенсек те (мұның бәрі, өлімді немесе мәңгілік тұтқында болуды қоспағанда, біздің бұрынғы ойлағанымыздан да асып түсетін жағдай болды), алайда біз өзімізді - өзіміз аямадық.

§1. Жер жағдайы туралы

Сонымен, біздің жорамалдағанымыздай, шығыстың осы бөлікте орналасқан жоғарыда аталған жері шығыс солтүстікпен қосылады. Олардың шығысында Қытай жері орналасқан және солангалар жері бар, Оңтүстігінде Саррациндер , оңтүстік батысында Гуйр жері , ал батысында наймандардың аймағы тұр, татар жері Солтүстік жағынан теңізбен қоршалған. Жерінің бір бөлігі өте-мөте таулы, ал бір бөлігі шеміршектенген мидай дала, топырағы аз, көбісі құмды болып келеді.

§11. Жерінің құнарлылығы туралы

Жердің бір бөлігінде бірнеше шағын ормандар кездеседі, ал екінші бөлігінде мүлдем орман жоқ, тамақты отынмен пісіреді және сиыр мен жылқының тезегінен жағылған оттың айналасында барлық адамдар император және ақсүйектер секілді (жылыну үшін) отырады. Одан ары жерінің жүздеген бөлігі құнарсыз, ол жер өзен суымен суарылмаса, өнім бере алмайды. Бірақ ол жерде сулы бұлақтар көп емес, өзендер сирек, сондықтан онда көпке танымал Қарақаронды айтпағанда онда отырықшы тұрақтар және қалалар жоқ...

§111. Ауа-райы туралы

Осы уақытта ол жерге қалың қар түседі. Сондай-ақ ол жерде аса күшті желмен бірге сондай қатты дауыл тұрады, кейде адамдар салт атпен қиналып әрең жүреді. Біз олардың Ордасында болған кезде (олардың патшасы мен ақсүйектерінің мекені осылай аталады), желдің күшімен жер бауырлап, көтерілген шаңнан тіпті де ештеңені көре алмадық. Бұл жерде қыста ешқашан жаңбыр болмайды, ал жазда ол жиі жауады және кейде шаң-тозаң мен шөптің тамырын болар болмас сулап өтетіндей аздаған жауын-шашын себелеп өтеді...

ЕКІНШІ БӨЛІМ

Олардың сыртқы бет-бейнесі, отбасын құру, киім киісі, үй-жайы және дүние-мүлкі туралы.

§1. Адамдардың бет-бейнесі жайлы

Сыртқы түрлерінің басқа адамдардан айырмашылығы бар. Басқа адамдарға қарағанда, көздері мен жақтарының арасы алшақ, жақ беттері шығыңқы; мұрындары талпақтау, бірақ үлкен емес; көздері кішкене және кірпіктері қасына дейін жетеді. Кейбіреулері болмаса олардың белдері жіңішке, ал бойлары ұзын емес. Бәрі де сақалдарын өте қысқа етіп өсіріп, кейбіреулері жоғарғы ернінің үстіне сирек мұрт өсіріп, оны мүлде қырмайды...

§11. Отбасын құру жайлы

Әйелді әркім өзінің шамасы келгенінше алады: біреуінде жүз, екіншісінде елу, енді бірінде он, осылайша кейбіреулерінде көп, кейбіреулерінде аз дегендей...

§111. Олардың киім - киісі туралы

Ерлердің де, әйелдердің киім-кешектері бірдей үлгіде тігілген. Оларда плащта, бөрік те, қалпақ та, тон да жоқ.

§IV. Үй-жайы туралы

Олардың үйлері дөңгелек, ол шыбықтан иіліп шатырға ұқсастырылып жасалған. Үйінің төбесінде дөңгелек шаңырақ тұр, ол арқылы жарық түсіп тұрады, түтін де осы жерден шығады, себебі олар әрқашан от жағады. Керегелері мен уықтары киізбен қоршалған, есіктері де киізден жасалған. Адамдардың ауқатына қарай үйлері үлкенді-кішілі болып келеді.

Кейбіреуі тез жиналып, құрастырылады да тең болып буылып, жүк көтеретін жануарларға артылып көшіріледі, ал кейбірі жиналмайды, бірақ оларды арбалармен алып жүреді. Кішкенелерін арбамен тасығанда оған бір өгіз де жетеді, ал үлкендері үшін — арбаның санына қарай үш, төрт немесе тіпті одан да көп өгіздер керек және олар қайда бармаса да, соғысқа ма, не басқа жерге ме, әрқашан өздерімен бірге қостарын алып жүреді.

§V. Олардың мүлік, меншігі туралы

Олардың малы көп: түйе, сиыр, қой, ешкі және жылқылары бар. Теңдеп жүк артатын жануарлар оларда өте көп, біздің ойымызша, ондай мал бүкіл әлемде жоқ-ау сірә, шошқа және өзге кейбір жануарлар мұнда мүлдем кездеспейді.

ҮШІНШІ БӨЛІМ

§1. Татарлардың наным, сенімі туралы

Олар жалғыз құдайға сенеді30, барлық көрінетін және көрінбейтін жаратушыны мойындайды, сонымен қатар оны бұл әлемдегі шаттық пен азапты жаратушы ретінде қабылдайды, алайда олар оны дұғалармен немесе мақтаумен немесе қандай да бір ырымдармен құрметтейді. Олардың адам бейнесінде киізден жасалған әлдеқандай бір пұттары бар, олар Орда есігінің екі жағына әлгі пұттарды қойып, оларға емізік тәрізді киізден жасалған бірдемені іліп қояды және малдың жас төлі мен уыз сүтін қорғаушым деп табынады. Ал кейбіреулері пұттарды жібек маталарынан тігіп, оларды қатты құрметтейді. Енді біреулері оларды үйге кірер есіктің алдындағы әдемі жабылған арбаның ішіне қояды, осы арбадан оны ұрлап кеткен жағдайда ол адамды ешқандай аяусыздықпен өлтіреді. Ал егер олар осы пұттарды жасағысы келсе, онда сол үйдің барлық қарттары жиналып, оларды бір аса құрметпен жасайды, жасап болған соң, қой сойып, оны жейді де, сүйегін отқа жағады. Ересек балалар ауыра қалса, олар пұтты жоғарыда айтылған тәсілмен жасайды...

III. Олар күнге, айға және отқа табынады, сонымен қатар көбінесе таңертең, тамақты жеуден немесе ішуден бұрын тамақты және сусынды алдымен оған арнайды. Сонымен олар құдайды қастерлеу туралы басқалай ешбір заңға бағынбайды, олар өз сеніміне бекем және біздің білуімізше, әлі де өзінің сенімінен немесе заңынан бас тартқан ешкімді таппадық.

ТӨРТІНШІ БӨЛІМ

Татарлардың жағымды және жағымсыз қасиеттері, қоректенуі мен салт-саналары туралы

§1. Татарлардың жағымды қасиеті туралы

Жоғарыда айтылған адамдар, яғни татарлар өзінің әміршілеріне қатты бағынады, барлық әлемде өмір сүретін қандай адам болмасын не рухани, не ақсүйек, бәрі де оларды құрметтейді және олардың алдында орынсыз өтірік айтпайды. Олардың арасында сөз таластыру сирек болады немесе мүлде болмайды, төбелесу атымен жоқ, соғыс, жаралану, адам өлтіру олардың арасында ешқашан болмайды. Ол жерде қарақшылар және құнды заттарды ұрлаушылар кездеспейді; бұл жерде олардың Ордасы және өздерінің қымбат заттарын сақтайтын арбалары ысырмамен немесе құлыппен бекітілмейді. Егер қандай да бір мал жоғалса, онда оны тауып алады немесе жай ғана жібере салады немесе оны жоғалтқан адамға әкеп береді; малын жоғалтқан адам ешбір қиындықсыз оны іздеп тауып, қайтарып алады. Бірін-бірі әжептеуір құрметтейді және олардың бәрі өзара тату; олардың тамағы аз болса да, олар оны өзара шын көңілмен бөліседі. Олар аса төзімді келеді, сондықтан бір, екі күн ешбір нәр татпай жүрсе де шыдамсыздық танытпайды, жақсы тамақ ішкендей ән салып, би билеп жүре береді. Атқа мінген кезде олар қатты аязға да төзеді, кейде аптап ыстыққа да шыдайды. Бұл адамдар нәзік емес. Оларда өзара қызғаныш та жоқ; олардың арасында тіпті ешқандай қатты ұрыс-керіс те жоқ, ешкім ешкімнен күдіктенбейді, шамалары келгенше бір-біріне көмек беріп қолдап отырады. Олардың әйелдері адал, олардың арасында арсыздық туралы мүлде естілмейді; алайда олардың кейбіреуі өзара қалжыңдасқанда бірталай ұятқа сыймайтын сөздерді қолданады. Олардың арасында жанжал сирек болады немесе ешқашан да болмайды, тіпті олар қатты мас болса да, өзінің мастығына қарамастан, ешқашан сөз таластырмайды немесе төбелеске бармайды.

§11. Олардың жағымсыз қасиеттері туралы

Олардың жақсы жақтарын айта келіп, енді жағымсыз жақтары туралы баяндау керек. Олар, басқа адамдармен салыстырғанда, өте тәкаппар және ақсүйектері болсын немесе қарапайым адамдары болсын басқа елдің адамдарынан тайсалмайды...

Олар жағымпаз, ал ақыр соңында сары шаян секілді шағып алады. Олар жауыз және өтірікші, барлық қулықты меңгерген. Бұл адамдар тамақтанғанда және сусын ішкенде және өздерінің басқа істерінде лас келеді. Олар басқа адамдарға жамандық істегісі келсе, өзінің қамын ойлай алмағанда немесе олардың қулығына амал таппағанда, оны өте жақсы жасыра біледі. Оларда маскүнемдік мақтаныш болып есептеледі және кім кеп ішсе сол жерде ішкенін құсып тастайды, бірақ оған бола ішуін тоқтатпайды. Олар өте ашкөз және сараң, үлкен ұсталары бірдемені сұрап алады, сонымен бірге өзіндегінің бәрін аса қатты ұстайды және өте сараң, ешкімге ештеңесін ұсынбайды. Басқа адамды өлтіру олар үшін түк те емес. Қысқартып айтқанда, олардың барлық жаман мінездерін түгендеп баяндап жазу тіптен мүмкін емес.

§111. Олардың тамағы жайлы

Олар тіске сыздық болуға жарайтынның бәрін олар тамаққа пайдаланады, олар ит, қасқыр, түлкі және жылқы, ал керек болған жағдайда адам етін жегеннен де тайынбайды. Осы жерде айта кетер нәрсе, олар қытайдың императоры отырған бір қаламен соғысып, оны ұзақ уақыт қоршауға алған кезде татарлардың өзінде де азық-түлік қорлары таусылады, олардың жейтін тамақтары қалмайды, сол кезде олар он адамның біреуін жеп отырған.

Ет жегенде олардың қолы майланып, ластанады, ал тамақ жегеннен кейін қолын етігіне немесе шөпке ұқсас бірдемеге сүртеді; сондай-ақ кішкене мауытылар аса игілікті нәрсе болып табылады, етті жегеннен кейін қолдарын сүртеді. Тамақты олардың біреуі турайды, ал екіншісі өткір пышақпен кесек етті алып әрқайсысына таратады, біріне көптеу, ал екіншісіне аздау, бұл олардың кімді көп немесе аз құрмет ететіне байланысты. Ыдыстарын олар жумайды, ал егер кейде оны ет сорпасымен жуатын болса, онда жуындыны қайтадан қыш құмыраға етпен бірге құя салады. Сонымен қатар, егер олар қыш құмыраны немесе қасықты немесе басқа ыдыстарды тазалайтын болса, онда дәл жаңағыдай жуады. Олар қандай да бір жолмен әлдеқандай тамақтан немесе сусыннан өлгендерді үлкен күнә деп есептейді, олар ең алдымен өздері кемігін сормай тұрып, итке сүйегін тастауға рұқсат етпейді.

Бие сүтінен жасалған қымызды көп ішеді, сонымен қатар қой, сиыр және түйе сүтін де ішеді, егер басқа халықтар оларға шарап, сыра және балды сыйға жібермесе. Бұлар олардың өздерінде жоқ. Кедейлерінде қыста қымызы да болмайды. Олар сондай-ақ тарыны қатты ұнтақтап, су қосып қайнатады, оны жемейді, ішеді. Олардың әрқайсысы таңертең бір немесе екі кеседен оны ішіп алады және күндіз басқа ешнәрсе жемейді, ал кешке әрқайсысына аздаған ет береді, олар ет көже ішеді. Жазда бие сүті жеткілікті кезде, олар етті сирек жейді, онда да оны кездейсоқ біреулер берсе ғана немесе олар аңшылықпен қандай да бір аңды немесе құсты ұстап алса ғана, етке ауыз тигізеді.

§IV. Олардың заңы мен салты туралы

І. Одан әрі оларда неке бұзған еркекті немесе әйелді өлтіретін заң немесе дәстүр бар; сондай-ақ егер бойжеткен қыз біреумен теріс жолға түссе, олар еркекті және әйелді өлтіреді. Егер біреу олардың иелігіндегі жерден тонау немесе ұрлау қылмысымен ұсталса, онда оны ешбір аяушылықсыз өлтіреді...

II. Еркектер жебе атудан басқа ешнәрсе істемейді, сонымен қатар табынға аздап қамқорлық көрсетеді. Бірақ олар аңға шығады және оқ атып жаттығады, не олардың бәрі кішісінен үлкеніне дейін жақсы атқыш болып келеді және олардың балалары екі немесе үш жасынан бастап атқа міне бастайды және ат тізгінін қолына алып, шаба жөнеледі, оларға жасына лайықты садақ беріледі, олар садақ атуды үйренеді, олар өте епті және батыл...

Қыздар мен әйелдері де атқа мініп атпен еркектер секілді еркін шабады. Біз сонымен қатар олардың қорамсақ пен садақты қалай асынып жүргеніне талай куә болдық.

Олардың әйелдері бәрін істейді: шолақ тон, кебіс, етік және бұлардың бәрі теріден жасалады, сонымен бірге олар арба айдайды және оларды жөндейді, жүгін түйеге артады және өздерінің істеріне өте епті және жылдам. Әйелдердің бәрі дамбал киеді, ал кейбіреулері еркектер секілді садақ атады.

БЕСІНШІ БӨЛІМ

Татар державасының басталуы, олардың князьдары, император үкіметі және олардың князьдары туралы

VI. Шыңғыс біраз дамылдағаннан кейін өзінің барлық адамдарын жинап, Қытайға қарсы соғысқа аттанады, олармен болған ұзақ ұрыстан соң, олар Қытай жерінің үлкен бөлігін бағындырады, бас қаласына олардың императоры орнығады. Олар оны ұзақ қоршап тұрады, әскерлерге бұл кезде азық-түлік қоры мүлде жетіспейді, олардың жейтін тамағы таусылғанда, Шыңғыс хан оларға он адамның бірін тамаққа беріп отыруға әмір етеді. Қала тұрғындары оларға қарсы асқан ерлікпен шайқасады, олар оқ атқыш қондырғылардың көмегімен соғысады, ал ататын тасы таусылғанда, олар тастың орнына күмісіне дейін лақтырады, мұнда негізінен балқытылған күміс қолданылады, бұл нөпір байлыққа толы қала еді. Ұзаққа созылған соғыста олар қаланы ала алмады. Татарлар әскерлерімен қаланың ортасына дейін үлкен жол салады және тұтқиылдан жерді қазып, білдірместен секіріп шыға бастайды, сөйтіп олар осы қаланың тұрғындарымен қаланың ортасында шайқасады; осы жолмен қала тұрғындарына қарсы ұрыс жүргізеді; қақпаны бұзып, қалаға кіреді; императорды және көптеген адамдарды өлтіріп, қаланы алады, алтын, күміс және де оның барлық байлығын тасып әкетіп, жоғарыда айтылған Қытай жерін билеуге өз адамдарын қояды да, өз еліне қайта оралады. Қытай императорын жеңгеннен кейін, алғаш рет жоғарыда аталған Шыңғыс хан император болады. Теңізге орналасқан Қытай жерінің кейбір бөліктерін олар қазіргі күнге дейін ала алмай отыр...

XI. Осы жерден ол өз жеріне оралады; осы жерде ол көптеген заң мен қаулыларды шығарады, оны Татарлар бұлжытпай орындайды; олардан біз тек екеуін ғана атап өтеміз. Бір қаулы мынандай, князьдардың сайлауынсыз өз бетімен император болғысы келген озбырларды еш аяусыз өлтіру керек...

Екінші қаулы бойынша, олар өзіне барлық жерді бағындыруы керек және ешқандай халықпен ымырашылыққа келмеуі керек...

§111. Император үкіметі және олардың князьдары туралы

Бұл Татарлардың императоры бәрін таң қаларлықтай билеп төстейтін Императордың рұқсатынсыз ешкім қандай да бір елге бара алмайды. Басшының қайда болу керек екендігін де ол өзі нұсқайды, ал басшы мыңдыққа, мыңдық жүздікке, жүздік ондыққа нұсқау береді...

Басқа елден келген елші ақшадан да, киім-кешектен де үлкен мұқтаждық көреді...

II. Князьдар, ақсүйектер, тіптен қарапайым адамдардың өзі көп сыйлық сұрап алады, ал егер олар онысын бермесе, онда елшілерді төмен бағалайды, егер елшілер тектілерден болса, онда олардан қарапайым сыйлық алғысы келмейді, олар айтады: «Сіз осындай ұлы адам бола тұрып, осындай аз бересіз бе?» Сөйтіп олар аз алғысы келмейді, егер елшілер өз істерін жақсы аяқтағысы келсе, онда оларға көп беруге тура келеді. Сондықтан бізге де тақуа адамдардың азық-түлік үшін берген заттарының үлкен бөлігін таратып беруге тура келді. Сондай-ақ тағы бір білу керек нәрсе—бұл елде «мынау менікі немесе оныкі» деп айтуға ешкімнің батылы бармайды, өйткені барлығы да императорға тиесілі деп саналады, яғни барлық дүние-мүлік, жүк көліктері, мал мен адамдар—барлығы оның өзінікі. Жуық арада осы туралы императордың жарлығы шықты.

III. Билік өз адамдарының ішіндегі серкелерінің қолында болды, яғни Татарлар және басқадай барлық адамдарды жетекшілерге бөліп берді. Сонымен қатар жетекшілер елшілерді қайда жіберу және оларға императордың қол астындағылар және басқаларға көлік және азық-түлік, сондай-ақ елшілердің аттарын күзету және оларға қызмет көрсету үшін адамдар беруге міндетті болды. Бастықтардың өздері және басқалар да императордың кірісі үшін сүтін пайдалануға бір, екі, үш жылға бие беруге міндетті болды; бағынышты жұрт өзінің мырзасына дәл осыны жасауға міндетті болды, оларда ешқандай еркіндік болмады. Қысқаша айтқанда, император мен бастықтар көпшіліктің мүліктерінен өздерінің қалағанынша алды. Оларды өздеріне ыңғайластырып орналастырады...

АЛТЫНШЫ БӨЛІМ

Соғыс және әскер бөлімдері, қару-жарағы мен қақтығыс кезіндегі амал-айласы, бекініс-қоршаулары және өздеріне түсіп бергендермен, еріксіз қолға түскен тұтқындарға қарсы жасайтын екі беткейлігі туралы

§11. Қару-жарағы хақында

Олардың қарулары ең кем дегенде мынандай болып келеді: екі немесе үш садақ, толық оғымен бір жақсы және үш үлкен қорамсақ, бір балта және саймандарды тарту үшін арқан. Ал байлары үшкір де тек бір жағымен кесетін қайқы бас семсер қолданады; сонымен қатар оларда қару-жарақпен жабдықталған аттар, дулыға мен сауыттар болды. Кейбіреулерінде сауыт, сонымен қатар атын қорғау үшін теріден тігілген жабынтық қолданды. Өгіз терісі және басқадай ірі қара малдың жон терісінен жалпақтығы алақандай қайыс тіліп алады, оларды үштен не төрттен біріктіріп майға салады және майлап шыққасын баумен, арқанмен қосып байлайды; қайыстың басынан ұшына дейін жіппен байлайды, ал төменгі жағын ортасына байлайды және ұшына дейін осылай істейді; төменгі қайыс қисайса, жоғарғысы көтеріледі, осылайша оның беріктігі екі есе, үш есе арта түседі...

III. Кейбіреуінде найза сүңгі бар және темір найза сүңгінің мойнында ілмек болады, ол адамды ердің үстінен іліп кетуге арналған.

§111. Шайқас кезіндегі амал-айласы туралы

Өзінде киіз, ат және қарудан басқа ешнәрсесі жоқ адамдар соғысқа барғысы келсе, әуелі алғы шептегі топқа қосылады. Олар ешнәрсе ұрламайды, үйлерді өртемейді, аңдарды өлтірмейді, тек қана адамдарды жаралап өлтіреді, тіпті болмаса оларды қашуға мәжбүр етеді; бірақ олар адамдарды қашуға мәжбүр етуден гөрі, өлтіруді жөн көрген. Олардың соңынан әскер еріп жүреді, олар іліккеннің бәрін жинап алып отырады; жолында кездескен адамдарды тұтқынға алады немесе өлтіреді. Әскер басылары бұдан соң жаршыларды аттандырады, олар адамдар мен бекіністерді табуы керек және олар із кесуге өте шебер...

III. Бір білу тиісті нәрсе — олар әр кезде жауды алыстан көре салысымен, оларға жақындайды және өз жауларына үш немесе төрт оқтан атады; егер оларды жеңе алмайтынын білсе, онда артқа қарай кейін шегінеді; мұны олар жауын алдау үшін жасайды, яғни жауларын өздерінің торуылдаған жеріне дейін соңдарынан ертіп келу үшін; егер жаулар жоғарыдағы торуылға дейін келсе, оларды қоршап алып жаралайды және өлтіреді. Егер олар қарсыластарының әскерінің көп екендігін байқап қалса, онда олардан кейде бір немесе екі күн ілгері кетіп, басқа жағынан келіп, шабуыл жасайды, оларды тонайды; сонымен қатар олар адамдарды өлтіріп, жерін ойрандайды. Ал егер бұлай жасай алмайтындарын білсе, онда он немесе он екі күндік жолмен кейін қарай шегінеді. Кейде олар жау әскері тарағанша, қауіпсіз жерге жасырына тұрады да, жасырынып келіп барлық жерді ойрандап кетеді. Ол соғыста өте айлалы, себебі басқа халықтармен қырық жыл және тіпті одан да көп жыл бойы соғысып келеді.

IV. Олар соғысқа кірмес бұрын барлық әскер сапқа тұрады. Жетекшілері немесе әскер басылары ұрысқа кірмей, жау әскерлерінен алыста тұрады. Қастарында атқа мінген ересек балалар, әйелдері және аттары болады...

§IV. Бекініс қоршауы туралы

Бекіністі олар келесі тәсілмен жаулап алады. Егер қамал кездессе, олар оны қоршап алады, кейде олар оны ешкім шыға алмайтындай немесе кіре алмайтындай етіп қоршайды; сонымен олар қарумен және садақпен аса батыл шайқасады және шайқасты күнімен немесе түнімен тоқтатпайды, қамауда тұрғандарға тіптен дем алуға мұрша бермейді. Татарлардың өздері тынығады, себебі олар әскерді бөліп қояды, соғыста әскерлер бірін-бірі ауыстырып отырады, сондықтан олар тым шаршай қоймайды.

§V. Екі жүзді, арам пиғылды және тұтқындарға қаталдығы туралы

Олар бекіністі қоршап тұрған кезде, оның тұрғындарымен жылы-жылы сөйлесіп, олар өз еркімен берілуі үшін, үйіп-төгіп уәде береді. Егер олар берілсе, онда айтады: «Сендер біздің дәстүрге лайықты болу үшін, шығындар». Шығып келгендерден іштерінде қолөнершілер бар ма деп сұрайды, оларды аман қалдырады да, ал құл етіп алуға жарамайтындарды балтамен шауып өлтіреді; олар қайсы біреулерді аяуы мүмкін, ал мейірбан және қадірлі адамдарды ешқашан аямайды, егер біреулердің жағдайына қарай, олар қандай да бір ақсүйек тұлғаны сақтап қалса, онда ол бұдан былай жалбарынып та, төлеп те тұтқыннан босана алмайды. Соғыс кезінде олар бәрін өлтіреді, біреулерін тұтқынға алып, оны құл ретінде ұстайды. Өлімге кесілгендерді жүздіктерге бөліп береді, оларды екі жүзді айбалтамен шауып өлтіреді; бұдан кейін тұтқындарды өлтіру үшін әрбір құлға он адамнан бөліп береді немесе басқарушыға ыңғайлы болу үшін одан көп немесе аз адамнан беруі мүмкін.

ЖЕТІНШІ БӨЛІМ

Олар адамдармен қалай келісімге келеді; олардың болып, алған жерлері туралы; оларға қарсылық көрсеткен жұрттар және олардың өз қарамағындағыларға көрсететін қаталдығы туралы

§1. Олар адамдармен қалай келісімге келеді

Олар ешқандай адамдармен бейбіт келісім жасамайды, егер оларға бағынбаса, онда жоғарыда айтылғандай, Шыңғыс ханның бұйрығын басшылыққа алады, егер мүмкін болса өздеріне бүкіл халықты бағындырғысы келеді. Татарлар жаулап алғысы келген халықтан мынаны талап етеді: бұл халықтар өз әскерін алып, Татарлардың жауларына қарсы шығып, керек кезінде майданның адам және мүлкінің де оннан бір бөлігін беруі керек. Олар әрбір он ересек баланың біреуін алады және қыздарға да дәл осыны жасайды; бұларды өз елдеріне алып барып, құл ретінде ұстайды. Қалғандарын өз дәстүріне сай таратып береді. Егер оларды толық жаулап алса, онда берген уәделерінің ешбірін де орындамайды, бірақ өздеріне қарсы ниеттегі адамдарды құрықтау үшін барлық амал-тәсілдерін қолдана отырып азаптайды.

II. Жаттан келген адамдар ешқандай тиісті құрметін ала алмайды, басқа күдікті тұлғалармен қатар саналады және олар бастықтар, олардың әйелдері, төрелер, мың басылары жүз басыларына тарту-таралғы әкелуге тиісті; бұл аз дегендей, құлдардың өзі олардан сыйлық дәметеді, тек олардың өзінен ғана емес, олар жіберген елшілерінен де тарту алады...

Олар қайта оралуға рұқсат берген адамдарынан ұлдарын немесе бауырларын әкелуін талап етеді, егер келе қалса, ешқашан қайтармайды, дәл осындай жағдай Аландардың көсемі Ярославтың ұлының және басқалардың басынан кешкен еді. Егер біреудің әкесі немесе інісі артында мұрагер қалдырмай қайтыс болса, онда олардың баласы немесе бауырын ешқашан жібермейді, онымен де қоймай, олар оның елін бүтіндей өздеріне қаратып алады, Соланғалар көсеміне осылай істегенін көзбен көрдік... Оның үстіне олар қанша алғысы келсе, сонша алтын мен күміс және басқа нәрселерді талап етеді, ешбір рұқсатсыз тартып алады.

V. Олар өздерінен алыста және басқа халықтармен аралас жатқан, белгілі дәрежеде олардан тайсалатын және оларға бағынбайтын елдерден де алым-салық алады, олар осы елдер қол жинап, оларға қарсы шықпауынан немесе басқалардың оларға сатылып кетуінен сақтанып, бәріне де тілектестікпен қарайды.

§ІV. Өз қарамағындағыларға көрсететін қатыгездігі туралы

Олар үстемдік ететін Саррациндердің және өзгелердің жерлерінен барлық жақсы қолөнершілерді жинап алып, өз жұмыстарын істеткізеді.. Өзге қолөнершілер оларға өз кәсіптерінің табысынан алым-салық төлейді. Барлық астықты өз билеушілерінің астық қоймасына жинайды, алайда билеушілер оларды өз тарапынан астық тұқымымен қамтамасыз етеді, сондай-ақ олардың тамағына қажетінше астық беріп отырады; өзгелерге олар нанды күнде өлшеп береді, бірақ өте аз мөлшерде таратады, сонымен бірге аптасына үш рет бір жапырақ еттен басқа еш нәрсе бермейді. Олар мұны тек қалаларда тұратын қолөнершілер үшін ғана жасайды. Бұған қоса, олар барлық жас жігіттерді әйелдерімен және ұлдарымен қоса ертіп алып, басқа өз малайларымен бірге өзінің соңынан еріп жүруге мәжбүр етеді. Алайда бұл жас жігіттер Татарлардың құрамына кіреді, дәлірек айтсақ, олардың өз адамдары деп есептелсе де, тұтқынға жатады, дәл Татарлар тәрізді құрметтелмейді, әйтеуір құл деп есептелініп, басқа тұтқындар сияқты барлық қатерлі істерге жұмсалады. Олар соғыс кезінде алғы шепте жүреді, сондай-ақ егер батпақты небір қауіпті өзеннен өту керек болса, онда олар алдымен кешіп өтуі керек. Сонымен бірге көптеген жұмыстарды да істейді. Егер олар біреуге тіл тигізсе немесе бұйрыққа бағынбаса, оларды есекті ұрғандай етіп ұрады. Қысқаша айтар болсақ, егер олар жақсы шеберлер мен қолынан өнер тамған адамдар сияқты ақша таба алмаса, олар тамақты аз жеп, аз ішіп, жұпыны киінеді. Дегенмен, кейбіреулерінің қожайынының жауыз болатыны соншалық — оларға ештеңе татырмайды және олар өзіне басқа бір табыс көзін табу үшін демалуға немесе ұйықтауға бөлінген уақытын ептеп пайдаланбаса, мырза жұмысының көптігінен мүлде бос уақыттары болмайды, бірақ осындай істі тек әйелдері немесе өз үйлері барлар ғана жасай алады. Үй құлы (bosogoni bool. Ред) деп танылатындардың жағдайы өте аянышты: олар тері шалбар киеді, ал денесінің басқа жері күннің ыстығына қарамастан, жалаңаш жүреді, ал қыста олар үсіп өлудің аз-ақ алдында жүреді...

СЕГІЗІНШІ БӨЛІМ

Майданда татарларды қалай күтіп алу керек және басқадай жайлар туралы

§1. Татарлар не туралы ойлайды

Татарлардың ойы — бүкіл әлемді өзіне бағындыру, жоғарыда айтылғандай, Шыңғысханның оларға түсірген әмірі осындай. Сондықтан олардың императоры өз грамоталарында былай жазады: «Құдай өзі жаратқан барша жұрттың батыл қағаны»31. Сондықтан олар қолға абайсызда түсіп қалмаса, ешбір адамдармен бейбіт келіссөзге бармайды. Олар әлемдегі христиандардан басқа барлық елдерді жаулап алып, енді бізге қарсы соғысқа дайындалып жатыр. Татарлар жерінде болғанымызда біз салтанатты мәжіліске қатыстық, біздің көзімізше олар өз тілдерінде Гуюк-хан деп атайтын өз қағанын сайлады. Егер Гуюк қағанның бұйрығын Рим папасы, Батыстағы ел билеушілері орындамаса, Күйік-қаған барлық князьдарымен Құдай шіркеуі мен Рим империясына, барлық христиан патшалықтары мен Батыс халықтарына қарсы соғысқа аттанбақшы ниетте болды...

Ешбір халық олардың уәделерінде тұрмайтындығын көріп, олардың сөздеріне сенбейді, олар өз уәделері мен істерінде зұлымдыққа баратындары, тіпті жоғарыда айтылғандай, жер бетінен бүкіл патшаларды, ақсүйектерді, барлық әскер мен игі азаматтарды жойып жіберу туралы ойлайтындары және мұны өз қолы астындағыларға жауыздықпен істейтіндігі де айқын көрінеді...

III. Ол осылай бүкіл жерді талқандамақшы және құлдыққа айналдырмақшы болады, ал біздің халқымыз құл болуға төзе алмайды, сондықтан, жоғарыда айтылғандай, оларды қару алып, қарсы алмақ болады. Бірақ бір облыс екіншісіне көмектескісі келмесе, олармен соғысып жатқан елдің жері талқандалады, олар өздері тұтқынға алған адамдармен бірге басқа жерге қарсы шайқасады, және бұл тұтқындар сапта алдыңғы қатарда болады. Егер нашар соғысса, онда оларды өлтіреді, ал егер жақсы шайқасса, онда Татарлар оларды уәделермен және мақтау сөздерімен ұстап тұра тұрады, сондай-ақ олардың қашып кетпеуі үшін сендерді ұлы қожайын етіп тағайындаймыз деп уәде береді, ал кейін олардың қашып кетпейтініне көзі жеткеннен соң, сорлы құлдарға айналдырады. Олар әйелдерге де осыны істеп, күң және тұтқынға түскен әйел ретінде ұстайды. Осылайша, өздері жаулап алған аймақтардың адамдарымен бірігіп басқа жерлерді талқандайды. Біздің ойымызша, егер олардың тұрғындары үшін бір Құдайдың қуаты көмектеспесе, өз бетінше оларға қарсылық көрсететін бірде-бір жұрт жоқ, себебі, жоғарыда айтылғандай, адамдар соғысу үшін Татар мемлекетінің әр жерінен жиналады. Егер христиандар өз жерін, елін және христиандықты сақтап қалғысы келсе, онда патшалар, князьдар, барондармен жер иелері — бәрі бірігіп, бір жерге жиналып, бірауыздан шешім қабылдап, олар жер бетіне тарап кеткенше, қарсы соғыс ашуы керек, себебі олар әр жерге тарай бастағанда, біреуі екіншісіне көмек бере алмай қалады.

Татарлар жиналып, адамдарды іздеп тауып алып, өздері оларды өлтіреді, ал егер біреу-міреу қамалға тығылып қалса, онда олар қамал не қала айналасын қоршау үшін үш немесе төрт мың адамды сап түзеп қояды да, өздері жер бетіне тарап, адамдарды өлтіреді.

§11. Қару-жарағы және әскери құрылымы туралы

Олармен шайқасқысы келетіндердің мынадай қару-жарақтары болуы шарт: жақсы және мықты садақтары, жеткілікті мөлшерде садақ оғы (жебе ред.), темірден жасалған мықты шоқпары (dolabrum), не ұзын сапты айбалтасы болуы керек (садақ оғының өткірлігі Татарлардікінен кем түспеуі керек: жауының қаруын тесіп өтуі үшін ол ыстық кезінде тұзды суға салынып шынықтырылған болса жақсы), сондай-ақ қылыштар және оларды атынан аударып түсіруге арналған ілмегі бар найзасы, пышақтары мен екі қабат сауыттары болуы керек, себебі садақ оғы оны тесіп кете алмайды, дулығасы мен денені қорғауға арналған басқа қарулары және жаудың оқтары мен қаруларынан қорғану үшін мықты аты болуы керек. Ал егер кейбіреулері, біздің айтқанымыздай, жақсы жарақтанбаса, онда олар басқалардың артынан жүруі керек...

§111. Шайқасқа кіргенде олардың амал-айласына

қалай қарсы тұруға болады

Егер мүмкін болса, шайқас үшін теп-тегіс жазықты және Татарларды әр жақтан көруге мүмкін болатын жерді таңдап алу керек. Татарлардың әскер қолы мен оның қарсыласы арасында татарлар кіріп кете алмайтын орман болуы керек. Барлығы соғысқа бірден кірмеуі керек, өзара бөлінген көп отряд тұрғызып қою керек, алайда олар бір-бірінен өте қашықта тұрмауы керек; алдымен келе жатқандарға қарсы олардың алдынан шығып, шайқасуы үшін бір отряд жіберу керек; егер Татарлар өтірік, жорта қаша бастаса, олардың артынан қуғанда тым алыста жүрмеу керек, егер абайсызда жаулар дайындап қойған торуылға түскен болса, екінші отряд көмекке келуге дайын тұрғаны жөн.

Бұған қоса Татарлардың басқа отрядтарының арттан, оң жақтан не сол жақтан келе жатқанын көру үшін әр жаққа барлаушылар қою керек; және әрқашан отрядтың алдынан қарсы отряд аттандыру керек. Олар әрқашан өз жауларын ортаға қоршап алуға тырысады; оларға мұндай мүмкіндік бермей сақтану керек, өйткені мұндай жағдайда әскер қолы тез арада жеңіліске ұшырайды. Отрядтар олар құрған торуылға түспеу үшін олардың соңынан қуудан сақтану керек, себебі олар батыл түрде емес, айлакерлікпен соғысады.

II. Соғыстағыларға қажет болса, қол басылары көмек беруге әрқашан дайын тұрулары қажет, және аттарды шаршатпау үшін олардың артынан әсіре қумау керек, себебі біздікілердің аттары көп емес. Ал татарлар бір күн жүрістен кейін үш немесе төрт күн ат арқасын суытады, аттары көп болғандықтан, ол аттарын аямайды...

Өздерінің еліне татарлар басып кіреді деп қорқатын тұрғындар терең шұңқырлар қазып қою керек, оған астықтарын салып қояды, мұның екі себебі бар: оны Татарлар тартып алмауы үшін және Құдай қолдап, Татарлар олардың жерінен қашып кетіп жатса, астықты қайтып алу үшін осылай ету керек. Татарлардың аттарына қорек қалмауы үшін шөп пен сабанды жағып жіберу немесе мықтап тығып тастау керек.

§ІҮ. Қамал-бекіністер мен қалалар туралы

Қалалар мен қамалдарды нығайту қажет болса, олардың тұрған орнын анықтау керек. Қамалдардың тұрған орны оларды қарумен және оқпен жаулап алуға болмайтындай жерде болуы қажет және кіріп, шығатын қақпаларына өтетін мүмкіндік қалдырмауы керек, және су мен ағаш жеткілікті болуы қажет, кезектесіп соғысу үшін адамдар жеткілікті болуы керек.

Татарлар қамалды қулықпен басып алмауы үшін аса мұқият болуы керек. Көп жылға жететін азық-түлік қоры болу шарт; азық-түлік қорын мұқият сақтап, оларды белгіленген көлемде ғана үнемділікпен жұмсау керек, себебі олардың қамалда қанша уақыт болатыны белгісіз ғой. Олар бір қамалды қоршап алса, бұл көп жылға дейін созылып кетеді.

§V. Тұтқындарға не істеу керек

Егер кейбір Татарлар соғыс кезінде аттарынан құлап түссе, оларды сол сәтте тұтқынға алу керек, өйткені олар жерде тұрып-ақ мықты садақ тартып, аттар мен адамдарды жарақаттайды және өлтіреді. Ал егер оларды өлтірмесе, олар үшін мәңгі бейбітшілік және көп ақша алуға болады, себебі олар бір-бірін өте жақсы көреді. Олардың сырт түрін сипаттаған кезде татарларды қалай тану керектігі айтылған болатын; алайда, оларды тұтқынға алғанда және оларды сақтап қалу керек болса, онда олардың қашып кетпеуі үшін мықты қарауыл қою керек. Олармен бірге жоғарыда көрсетілген сырт келбеттеріне қарай өзгелерден айыруға болатын басқа да халықтар коп болады. Сонымен бірге әскерлер арасында біздікі оларды өлтірмейтіндігіне көзі жетсе, есебін тауып, оларға қарсы шайқасқа шығатындар әскердің барлық бөлімдерінен табылады және олар өте қауіпті жауларыңнан да қатал зұлымдық танытады.

СОҢҒЫ БӨЛІМ

Біз басып өткен аймақтар, олардың жай-күйі, Татар императоры мен оның жауларының ортасы және онда бізді көрген куәгерлер туралы

§1. Біздің жүрген жолымыз және біз болып өткен жерлердің

жағдайы туралы

Жоғарыда айтылғандай, Татарларға қарсы аттанбақшы болып, Богем короліне келдік. Бұл король бұрыннан бері бізге тілектес болғандықтан, одан біздің саяхатымызға қай жол қолайлы деп кеңес сұрағанымызда, ол Польша мен Ресей арқылы жүру керек деп кеңес берді...

Біз жол бойы Литвалықтардан қауіптенумен болдық, өйткені олар Орыс жеріне, әсіресе, біз жүретін жолдарға жиі шабуыл жасайды екен; Ресей адамдарының көпшілігін Татарлар қырып жойған не тұтқынға алған, олар сондықтан қатты қарсылық көрсете алмады, ал біз жоғарыда аталған қызметшінің арқасында орыстар жағынан қауіпсіз жағдайда болдық. Біз Құдай оңдап христос кресінің жауларынан аман-есен құтылып, Русь астанасы Киев қаласына келдік...

VIII. Сыйлықтарымызды алып, бізді оның ордасына, немесе сарайына қарай ертіп жүрді және сарайға кірер алдында үш рет сол тіземізді бүгіп, тағзым етуді және кірер есіктің босағасынан аяқпен абайлап аттауды үйретті. Біз мұның бәрін мұқият орындадық, себебі кімде-кім кез-келген көсем сарайының босағасын жасырын ниетпен әдейі таптаса, өлім жазасына кесіледі. Біз көсемнің және осы үшін шақырылған өзге қауым бастықтарының көзінше жоғарыда айтқан сөзімізді тізе бүгіп, баяндадық. Біз оған Папаның грамотасын тапсырдық, бірақ біздің Киевтен ақысын төлеп алып шыққан тілмашымыз грамота мазмұнын жарытып айтып бере алмады, ал басқа тілмаш болмады, сондықтан олар оның мазмұнын жете түсіне алмағандай болды.

Осыдан кейін бізге аттар және үш Татар қосып берді, олардың екеуі ондық (десятник), ал үшіншісі Батының адамы бізді тезірек жоғарыда аталған көсемге апару үшін бөлінген. Ал бұл Баты өзі бағынуға міндетті ұлы қағаннан өзге Татар князьдарының ішіндегі құдіреттілердің бірі екен.

X. Біз Батыға жақындағанда олар бізді Командар жерінің шекарасына орналастырып, барлық жағдайды жасады. Бізді оның сарайына апарар кезде, екі оттың арасынан өту керек дегенді айтты, біз ойланып қалып істегіміз келмеп еді. Бірақ бізге былай деп айтты: «Жайлап жүре беріңдер, біз сіздерді басқа себеп бойынша екі оттың арасынан жүргізгелі отырған жоқпыз, тек сіздер біздің мырзамызға қарсы зұлымдық істеп немесе кездейсоқ у әкелсеңіздер, барлық зұлымдықты от алып кетсін деп істеп отырмыз». Біз оларға былай деп жауап берді: «Біз осыған байланысты күмән туғызбау үшін, оттан өтеміз».

XII. Ал Баты асқан әдемілікте, сән-салтанатта тұрады, император сияқты оның да қақпашылары және шенеуніктері бар. Ол тақ сияқты көтеріңкі жерде, өз әйелдерінің біреуімен бірге отырады; бауырлары мен ұлдары төменірек орналасқан, ал басқа адамдар олардың арт жағында, еркектері оң жақта, әйелдері сол жақта отырады екен. Оның Ордалары үлкен және өте әдемі, зығыр матасынан жасалған, бұрын бұл шатыр Мажар королінікі болған деседі. Оның отбасына ешбір қатысы жоқ бөтен адамның оның ордасына жақын келуіне болмайды. Келген адам қанша ұлы және құдіретті болса да, оны Баты өзі шақырмаса, кіруіне тыйым салынған. Біз келген жұмысымызды айтып, сол жаққа отырдық, барлық елшілер келгенде, дәл осылай істейді, ал императордан қайта қайтар кезімізде бізді оң жаққа отырғызды. Сарайға кіре беріске жақын ортаға үстел жасалған, үстелге алтын және күміс ыдыстармен сусын қойылған. Егер өздерінің алдында ән салынып не гитара ойналмаса, Баты да, ешбір Татар князі де ешқашан сусын ішпейді. Ол атқа мініп жүргенде, бас жағында оның басынан күн өтіп кетпеуі үшін қалқа немесе найзағай қадалған шатыр алып жүреді, барлық Татарлардың князьдары, тіпті олардың әйелдері де осындай шатыр ұстап жүреді. Жоғарыда аталған Баты өз адамдарына қайырымдылықпен қарайды, сонда да олар Батыдан қатты қорқады; соғыста ол өте қатыгез; өте көреген және көп уақыт соғысқандықтан, шайқаста өте айлакерлікпен шабуылдайды екен.

Біз Гуюкке келгенде, ол бізге үй және азық-түлік бергізді, мұны әдетте Татарлар да береді, бәрібір басқа елшілер үшін берілетін азық-түлік пен шатырларға қарағанда, біздікі тәуірірек болды. Дегенмен, бізді өзіне шақырттырмады, себебі оны әлі хан етіп сайламаған еді, сондықтан басқару ісі бойынша өзіне кіргізбеді. Сонда да жоғарыда аталған Бату оған Папа грамотасының аудармасы мен біз айтқан басқа әңгімелердің мазмұнын тапсырған еді. Біз сол жерде бес-алты күн тұрғаннан кейін, ол бізді салтанатты мәжіліске қатысу үшін өз анасына жіберді . Біз онда барғанымызда, онда ақ тоқымадан жасалған үлкен үй тігіліпті; біздің ойымызша, оның үлкендігі соншалық — оған екі мыңнан адам сыйып кетеді, ал айналасына әртүрлі өрнек салынған ағаш қоршау қойылған.

Екінші не үшінші күні біз онда бізге күзетке тағайындалған Татарлармен бірге бардық, сол жерге барлық басшылар жиналды. Олардың әрқайсысы төбешік және жазық бойынан өз адамдарымен бірге келді. Бірінші күні барлығы ақ киім, екінші күні қызыл киім киді, осы күні аталған үйге Гуюк те келді. Үшінші күні барлығы көгілдір киім киініпті, ал төртінші күні ең әсем жабынғыларымен келіпті. Үй сыртын қоршаған дуалдың жанында екі үлкен қақпасы бар: оның біреуінен тек император ғана кіру керек, ал басқа қақпадан рұқсат алғандардың бәрі кіре береді, бұл қақпа алдында қылышы, садағы және жебесі бар күзетшілер тұрады. Ал егер кімде-кім белгіленген шекарадан өтіп, қақпаға жақындап, ұсталып қалса, оны қамшымен сабайды; ал егер ол қашса, жебесіз садақ оғымен атады.

Біздің ойлағанымыздай және басқарушылардың бізге айтқанындай, қоршау сыртында Суздальдан келген Орыс князі Ярослав және Қытай мен Солангтардың бірнеше көсемдері, сондай-ақ Грузия патшасының екі ұлы, кейін сұлтан болған Балдах калифінің" елшісі және мұсылман елдерінің он шақты сұлтандары болды. Сол жерге алым-салық төлеуге келген және сұлтандардың сыйлықтарын әкелген елшілер, оған бағынуға келген көсемдер мен сұлтандар және жергілікті билеушілерді қосқанда, жиналғандардың саны төрт мыңнан асады. Олардың барлығын шарбақтың ар жағына тұрғызып, бәріне бірдей сусын ұсынды; ал олар бізге және князь Ярославқа қоршаудан тыс жердегі үнемі жоғары жақтан орын беріп отырды...

XI. Салт бойынша, татар императоры шетелдіктермен ешқашан ауызба-ауыз сөйлеспейді, келген адам қаншалықты маңызды болса да, бұрын айтылғандай, оны делдал адам арқылы тыңдап, оған сол арқылы жауап береді. Олар Қадақ алдында өз жұмыстары жайлы айтқанда немесе императордың жауабын тыңдағанда, қанша жоғары шені болса да, сөздің аяғына дейін тізе бүгіп тұрады. Бір істі император шешіп берсе, ол туралы қайталап ешкім ешнәрсе дей алмайды, ондай салт та жоқ. Ал жоғарыда аталған императордың басқарушылары, бірінші хатшылары және бітікшілері бар қоғамдық және жеке істерде әртүрлі шенеуніктері бола тұра, барлық жұмыстар императордың қалауымен еш у-шусыз шешіледі. Басқа Татар князьдары да өздеріне тиістіні осылай істейді.

Біздің Татарларымыздың айтуынша, император бізбен бірге өз елшілерін жібермекші болды. Көптеген себептерге байланысты олардың біздің елімізге баруы қолайсыздық туғызатын.

Біріншісі — олар біздің өз арамыздағы ұрыс керіс пен соғысты көріп, бізге қарсы жорыққа шығуға шабыттана кірісуі мүмкін.

Екінші себеп — олар біздің жерімізде барлаушы болып шықпай ма деп те қорықтық.

Үшінші себебі — біздің елімізде оларды өлтіріп тастай ма деп қауіптендік, өйткені біздің халқымыз, белгілі дәрежеде, тәкаппар және өр көкірек.

Төртінші себеп — оларды бізден күштеп тартып алмай ма деп те ойладық, өліп қалмаса, әлі күнге дейін тұтқында отырған Мұсылман князіне дәл осылай істеген.

Бесінші себебі — олардың келуінен еш пайда жоқ, өйткені тек император грамотасын Папа мырза мен өзге князьдарға тапсырудан өзге, оларға басқа ешқандай тапсырма берілмеген, ал бұл грамота бізде болды, біз бұл жерден аман-есен құтылуды ғана ойладық. Сондықтан олардың бізбен бірге жүргені ұнамады. Осы оқиғадан үш күн өткесін Бриция мерекесі күні бізге Демалыс және императорлық таңбасы басылған грамота хатын беріп, императордың анасына жіберді.

Тәржімалаған: А. САҒЫМОВА





МАРКО ПОЛО

Марко Поло 1298 жылы оның отбасының XIII ғ. екінші жартысында жасаған саяхаты кезінде Шығыс елдері мен халықтары туралы айтылатын. Әлемнің әр түрлі елдерімен халықтары туралы деп аталатын кітаптың авторы ретінде белгілі.

Марко Полоның отбасы туралы біз аз білеміз, Марконың өзі, оның әкесі және ағасы туралы мәліметтер тек қана XIV ғ., яғни венециандық көпестердің өз отандарына қайта оралған кезеңіне жатады. Ағалы-інілі Никола мен Матвей Поло және Николаның ұлы Марко 1250ж. тауарларын алып Константинопольге келгені белгілі, осы жерден олар ары қарай Шығысқа кетуге шешім қабылдайды. Марко Полоның «Кітабында» Генуеде онымен бірге абақтыға қамалған Рустичана Пизанскийдің саяхаты туралы жазып алғаны баяндалады. Марко Полоның түрмеге қамалу себебі белгісіз. Бір жылдан кейін 1299 ж. ол түрмеден босатылып, өз Отаны Венецияға оралады. Бізге жеткен құжаттар арқылы белгілі болғаны — өз елінде Марко Поло өмірін дербес, бірақ аса бай емес венециандық көпес ретінде жалғастырған.

Марко Поло 1324 жылы қайтыс болған.

Марко Полоның шығыс елдері туралы өз әңгімелерін бірнеше рет қайталағаны сөзсіз, бұл әңгімелер көптеген тілдерде жазылып, аударылды. Бізге 80-нен астам тізімдер жетті. «Кітаптың» кездестірген адамдардың әңгімесі бойынша жазылған біраз бөлігінен басқа көп бөлігі өзінің байқап білген, көргені бойынша жазылған. М. Поло Азияны үш рет кесіп өткен аталарының материалын да пайдаланды.

«Кітапта» әр түрлі Азия аймақтары, аудандары, қалалары сипатталады, тұрғындарының мінездері мен тұрмыс-тіршілігі, қытайдың Юань әулеті: императоры Құбылай және басқадай улы монғол ханының сарайлары туралы қызықты мәліметтер берілген. Көлемді жағрапиялық материалға алғаш рет тыңдаушылардың да, орта ғасыр және қазіргі оқырманның да қызығушылығын туғызатын тарихи мәліметтер енгізілген.

«Кітап» бойынша Шығысқа барып қайтқан бірінші және екінші де саяхатының бағытын бақылауға болады. Марко Поло өзінің ұлы ханның қол астында қызмет істеген жылдарында қытай қалалары мен аймақтарын аралағаны туралы жазбалары ерекше қызығушылық тудырады. Монғолдар еуропалықтарды ХІІІ ғасырда ғана емес, ХІХ ғасырдың өзінде таң қалдырарлық; керемет атты және жаяу (жылдам жеткізу) пошта байланысы қызметін ұйымдастырған болатын. Осының арқасында ірі шенеунік үшін Қытайға саяхат жасау еш қиындық келтірмеді.

Марко Поло өз саяхаты жайлы кітабында теңіз жағалауы бойынан ұлы Кинсай (Ханчжоу) қаласына дейін оңтүстікке қарай шектесіп жатқан аймақтарды толық сипаттайды. Ол Қытай астанасы Ханбалақты32 оңтүстіктегі астығы шығымды қытай аймақтарымен қосатын Ұлы Император каналы бойымен саяхат жасады. Венециандықтар даңқын шығарған, Кинсай атауымен бұрмаланған Ханчжоу қаласы ғасыр ортасында Қытайдың және бүкіл әлемнің ұлы қалаларының бірі болған еді.

Оңтүстік-батысқа саяхат жасай отырып, М. Поло Солтүстік Қытайдың халық тығыз орналасқан аудандарын, шағын Тибетті және Юньань провинциясын суреттейді.

Көп жыл бойы ұлы ханның қол астында қызмет атқарған М.Полоның отбасы отанына қайта оралуға шешім қабылдайды. Венециандықтар үшін, Үндістанға жүзетін араб кемелеріне қарағанда, қытайдың теңіз сауда кемелері қолайлырақ және қауіпсіздеу болып көрінді, сондықтан саяхатшылар монғол ханшайымы Көкешін-хатунмен бірге Қытайдан Парсы шығанағы жағалауына теңіз арқылы аттанып кетеді. Олар ханшайымды ұлы хан бұйрығы бойынша, Ирандағы монғол билеушілерінің астанасы Тебризге жеткізуі керек еді. М.Поло өзінің теңіз жолын тек өз бақылаулары бойынша ғана емес, сондай-ақ кездескен көпестер әңгімелері бойынша да баяндайды, ол Шығыс теңізінде шашырап жатқан шытырман аралдардың аса үлкені — Индонезия аралы туралы көпестерден естіп білген Яваны ол «жер жүзіндегі ең үлкен арал» деп атайды. М.Поло арал (Суматра, Ява) тұрғындарының өмірін шынайы суреттейді. Венециандық өзі барып көрмеген және ол туралы тым көмескі түсінігі болған Үнді мұхитына тіреліп тұрған адринан елі туралы да айтып өтеді.

Марко Полоның аталған еңбегінде XIV-XV ғасырларда ұсынылған орасан көп материалдардың барлығы географиялық карталар жасау кезінде басшылыққа алынды. Сөйтіп, ол географиялық ұлы жаңалықтардың ашылу тарихында үлкен рөл атқарды. Оның шығармасы XV ғ. португалиялық және XVI ғ. испандық экспедиялардың ұйымдастырушылары мен басшылары үшін қолдан түсірмейтін кітапқа айналды.

Марко Поло «Кітабының» негізгі бөлімі монғолдардың, сондай-ақ Орта Азияның өзге халықтарының тарихына көпшіліктің орасан зор қызығушылығын 1 Монғолдар Қытай астанасы Чжунду (қазіргі Бейжин) қаласын Ханбалық деп атаған (- ред.).

тудырды. Бұл олардың тұрмыс экономикасын, әскери өнерін, діни көзқарастарын сипаттау үшін өте маңызды материал болып табылады. М.Полоның келтірген көптеген мәліметтерін сол кездегі қытаймен парсы қайнар көздері растады.

М.Поло «Кітабы» — қазіргі кезде оқылатын және қайта-қайта оқылатын сирек кездесетін ортағасырлық шығарма. Бұл кітап әлем әдебиетінің «Алтын қорына» енгізілген, оны тарихшылар, географтар және этнология, филология мамандары қызығушылықпен оқиды.

I ТАРАУ

Осы жерде «Әлемнің әр түрлілігі туралы» деп аталатын кітаптың

алғы сөзі басталады.

Хандар мен императорлар, корольдер, герцогтар және маркиздер, графтар, серілер мен азаматтар және әр түрлі халықтар туралы, әлем елдерінің әр түрлілігі жайлы білгісі келетіндер, осы кітапты алыңыздар да оқып шығыңыздар, мұннан сіз ерекше таңғажайыптар мен Ұлы Армения туралы, Парсы елі туралы, татарлар туралы, Үндістан жайлы және басқа елдер жайлы әр түрлі әңгімелерді табасыз. Мұның барлығын біздің кітабымыз сіздерге Венецианың білгір де игі ниетті азаматы Марко Полоның өз көзімен көргендері туралы, және өзі көрмеген, бірақ өтірік сөйлемейтін, сенімді адамдардан естігені туралы тура өзі айтып отырғандай, рет-ретімен баяндап береді. Ал біздің кітабымыз шын, ақиқат, ешбір қоспасыз болуы үшін, онда көргендер туралы көрген сияқты, ал естіген әңгімелерді естіген сияқты айтады, бұл кітапты кімде-кім оқыса, не тыңдаса, оған шын көңілмен сенеді, себебі мұндағының бәрі ақиқат. Тағы да айта кететін жайт — ол әлемнің әр түкпірінен мәліметтерді жиырма алты жыл бойы жинастырған, 1298 ж. (Х.т.б. — Христос туғаннан бері. — ред.) Генуяда абақтыда болғанда осының бәрін өзімен бірге қамауда отырған Рустикан (Рустичано) Пизанский дегенге жазғызады.

ІІ ТАРАУ

Николай мен Матвейдің Константинопольден әлемді

шарлауға аттанғаны туралы

1250 ж. ағалы-інілі — Марконың әкесі Николай Поло және Матвей Поло Константиопольде болды. Онда олар тауарларымен Венециядан келген еді, олар текті жерден шыққан, ақылды және ойға жүйрік еді. Олар өзара ақылдаса келіп, баю және пайда табу үшін Ұлы теңізге аттануға бел буады. Әр түрлі асыл заттарды сатып алып, Константинопольден Солдадияға33 кемемен жүзіп кетеді.

IІІ ТАРАУ

Николай мен Матвейдің Солдадиядан (Судактан)

қалай аттанып кеткені жайлы

Олар Солдадияға келіп, ары қарай кетуге шешім қабылдайды. Ендеше, не тұрыс? Қаладан шығып, жолға атанады; жол бойында кездейсоқ ешнәрсе болмады; осылай олар Болгарда, Сарайда тұратын татар билеушісі Берке ханға34 келіп жетеді. Берке Николай мен Матвейді аса құрметпен қарсы алады; ол олардың келгеніне қатты қуанады; ал ағалы-інілер өздерімен алып келген асыл заттарын оған береді; ал ол болса, оларды аса ризашылықпен қабыл алады, оған асыл заттар қатты ұнайды. Берке асыл заттардың бағасын екі есе етіп төлеуді бұйырады; оларға басқа да үлкен және қымбат сыйлықтар береді.

Бір жыл бойы бауырлар Берке хан жерінде тұрады және осы кезде олар мен шығыс татарларының билеушісі Алау арасында соғыс басталады. Олар бір-біріне орасан көп күшпен қарсы шығып, соғыса бастайды, ал екі жақтағы халық кедейлене бастайды. Ақырында Алау (Хулагу) жеңіске жетеді. Ал олар шайқасқан және соғысқан жол бойында тіпті жүруге болмайтын еді, себебі бәрін тұтқынға алатын. Мұндай жағдай ағалы-інілер келген жақта болған еді, алғы жаққа қарай жүруге мүмкіндік бар еді. Бауырлар ақылдаса бастайды: бізге Константинопольге тауарлармен қайтуға болмайды, сондықтан шығыс жолы арқылы алға қарай жүрейік, сол жақтан кері қайтуымызға да болады. Жиналады да, бұлғардан35 шығып кетеді. Олар батыс патшасының шекарасында орналасқан Укак деп аталатын қалаға қарай аттанады. Осы жерден шығып, Тигри өзені арқылы өтіп, он жеті күн бойы елсіз далада жүреді. Мұнда қалалар да, қамалдар да жоқ, тек шатырлары мен малдары бар татарлар ғана кездеседі.

IV ТАРАУ

Ағалы-інілердің елсіз жерден қалай өткені және

Бұқараға келгені туралы

Елсіз дала арқылы өтіп, олар Бұқараға келеді. Қала үлкен, айбынды еді. Бүкіл ел де Бұхара деп аталады. Бұл жерде Барақ патшалық етеді. Бүкіл Парсыдағы ең жақсы қала - Бұқара. Бауырлар осында келді, ал бұл жерден алға қарай да, артқа қарай да жүруге болмайтын еді, сондықтан осында үш жыл бойы тұрады. Олар осында тұрған кезде шығыс патшасы Алаудан барлық татарлардың ұлы ханы Құбылайға елші келеді. Елші Николай мен Матвейді көріп таң қалады, себебі бұл елде ол ешқашан латындарды кездестірмеген екен.

«Мырзалар, — деді ол ағалы-ініліге қарап, — сіздер мені тыңдасаңыздар, үлкен пайдаға кенелесіздер және үлкен құрметке бөленесіздер».

Бұл сөзді бауырлар бар пейілдерімен тыңдағандарын айтады.

«Мырзалар, - дейді оларға елші, — барлық татарлардың ұлы патшасы ешқашан латындықтарды көрмеген еді, сондықтан ол оларды асыға көргісі келеді. Егер сіздер менімен барсаңыздар, ұлы патша сіздерді құрметпен қабылдап, рақымшылық және жомарттық көрсететін болады. Менімен бірге еш қиындықсыз және қауіпсіз жол жүресіздер».

VI ТАРАУ

Аға-інілердің Ұлы ханға қалай келгені туралы

Николай мен Матвей Ұлы ханға келеді, хан оларды құрметпен, той жасап қарсы алады, олардың келгеніне мәз болып, қатты қуанады. Көптеген нәрселер туралы: ең алдымен, императорлар туралы, олардың өз иеліктерін қалай басқаратындары туралы, өз елдеріндегі соттың қандай екендігін, олардың соғысқа қалай аттанатыны туралы және барлық істер туралы сұрай бастады; сосын ол корольдер, нояндар және басқа барондар туралы да сұрап білді.

XX ТАРАУ

Мұнда Kiшi Армения сипатталады

Екі Армения бар екенін білу керек: Кіші және Ұлы. Кіші Армения патшасы өз елін әділетті басқарады және ол татарларға бағынышты.

Мұнда қалалар мен ескі қала орындары көп, барлығы да жетеді, ал аң мен құстарды аулау думаны өте көп. Бірақ, сендерге айтарым, елі тым әлсіз. Ертеректе мұндағы ақсүйектер батыр және қайратты болса, енді олар тым әлсіз және ішкілікке салынып кеткен.

Мұндағы теңіз жағасында Лаяс (Аяс) атты сауда қаласы бар. Шынын айтқанда, осы қалаға Ефраттан барлық дәмдеуіштер (бұрыш, қалампыр, т.б. — ред.) мен барлық матаның барлық түрлері, сондай-ақ Венециядан, Генуядан барлық қымбат тауарлар осында әкелінеді және осы жерде сатылады. Осы арадан көпестер де, саяхатшылар да Ефратқа барады.

Сіздерге Кіші Армения туралы баян еттік, енді Түркіменияны (Түркияны) сипаттаймыз.

Осында Түркімения (Түркия) сипатталады

Түркіменияны үш халық өкілдері мекендеген: түркімендер (түріктер), Мұхаммедті құрметтейді және оның заң ережелеріне бағынады; адамдары қарапайым, олардың тілі тұрпайы. Олар тау мен жазықта, емін-еркін кең жайылымы бар жерде қоныстанған, себебі олар мал бағумен айналысады. Осы арада түркімен жылқылары және қымбат тұратын қашырлар өсіріледі.

Мұнда армяндар мен гректер де бар; қалалар және бұзылған қала орындарында аралас тұрады; олар саудамен және қолөнер кәсібімен айналысады.

Біліп қойыңыздар, осында әлемдегі ең жұқа және әдемі кілемдер, сондай-ақ керемет, қызыл және басқа түсті қымбат маталар тоқылады, мұнда басқа да көптеген заттар жасалады.

XXII ТАРАУ

Енді Ұлы Армения сипатталады

Ұлы Армения — үлкен ел.

Ең жақсы қаласы — Арзинча (Эрзинджан). Онда архиепископ тұрады. Аргирон және Дарзизи деген қалалары бар.

Бұл ел өте үлкен, жазда мұнда левант татарларының бір тобы келеді, өйткені осында жаз бойы мал емін-еркін кең жайылымға кенеледі; осы араға малдарымен татарлар жаз кезінде келіп қоныстанады, ал қыста олар көшіп кетеді; мал аяз бен қарда шыдай алмайды, қыста татарлар қай жер жылы, қайда малға шөп, жайылым бар, сол жаққа кетеді.

XXIII ТАРАУ

Мұнда грузин патшалары және олардың істері баяндалады

Грузияда патшаны қашанда Давид-Мелик деп атайды, ол (французша) патша Давид деген мағынаны білдіреді; ол татарларға бағынышты. Ертеректе осындағы патшалар оң иығында бүркіт белгісімен туылған.

Грузиндер — әдемі, қайратты, өте тамаша мерген және шайқаста жақсы жауынгер. Олар гректің дін жолын ұстанушы христиандар. Шаштарын католик діндарлары сияқты қысқа етіп алады.

Бұл ел — Александр Македонскийдің (Ескендір Зұлқарнайын) батысқа қарай кетіп бара жатып өте алмаған елі, себебі мұндағы жол тар және қауіпті еді: бір жағында теңіз, ал екінші жағында биік тау, бұл жолмен атпен де жүруге болмайды. Тау мен теңіз арасындағы жол өте тар, тарлық төрт адымға созылады, бірнеше адам мұнда бүкіл әлемге қарсы тұра алады, сол себепті де Александр осы жерден өте алмаған. Ол жау өтіп кетіп, оған қарсы арттан шабуыл жасамауы үшін, осы арадан мұнара салдырып, қамал тұрғызады.

Қалалар мен бұзылып қалған ескі қалалар мұнда жетерлік; мұнда жібек көп, осы жерде жібек және алтын маталар тоқылады; мұндай әдемі маталарды еш жерден көрмейсің. Әлемдегі ең жақсы сұңқарлар да осында. Мұнда бәрі де көп. Халық саудамен және қолөнер кәсібімен айналысады. Таулар, сайлар, қамалдар мұнда жетерлік, татарлар да бұл елді толық бағындыра алмаған.

XXV ТАРАУ

Мұнда үлкен Бағдад қаласын қалай алғаны туралы баяндалады

Бағдад - үлкен қала. Әлемдегі христандардың барлығының басшысы тұратыны сияқты, бұл жерде дүние жүзіндегі барлық сарациндердің (араб әлемінің. - ред.) калифі тұрады. Қала ортасымен үлкен (Тигр) өзені ағып жатыр; өзен арқылы Үнді теңізіне (Парсы шығанағы) шығуға болады; көпестер тауарларымен осы өзеннен артқа, алға қарай жүзіп жүреді. Бағдадтан Үнді теңізіне дейін он сегіз күндік жол екендігін біліп қойыңыздар.

Бүкіл елде бұл - ең атақты және үлкен қала. Ақиқат бойынша, басқаларға қарағанда, Бағдад калифінің алтын, күміс және асыл тастары көбірек.

XXXIII ТАРАУ

Мұнда Парсының сегіз патшалығы (аймағы) суреттеледі.

Парсы елі үлкен, елде сегіз аймақ бар. Олар былай аталады: Парсының ең бас жағындағы бірінші аймақ — Қазым, оңтүстікке қарай екіншісі — Кардистан, үшіншісі — Лop, төртіншісі — Сиельтан, бесіншісі — Истанит, алтыншысы — Сераци, жетіншісі - Сукара, сегізіншісі — Тунакан деп аталады. Тунакан Парсының ең шетінде. Бұл аймақтардың барлығы оңтүстікте орналасқан, біреуі ғана (Тунакан) шығыста.

Осында жақсы аттар өте көп; оларды сату үшін Үндістанға апарады, және бұл аттар аса қымбат тұрады.

Бұл жерлерде қара ниетті адамдар мен қарақшылар көп; күн сайын адам өлтірулер болып тұрады; ол шығыс татарларынан өз билеушілерінен қатты қорқады, егер бұлай болмағанда, олар көпестерге жауыздық істейтін еді, сонда да осы билік тұсында көпестер шығынға ұшырайды. Олар қарусыз, садақсыз көпестерді өлтіреді және аяусыз тонайды.

Қалаларда көпестер мен қолөнершілер бар; олар сауда жасайды, қолөнермен айналысады; алтын және жібек маталардың барлық түрлерін жасайды. Мұнда мақта өседі. Бидай, арпа, әр түрлі нан, шарап және жемістер оларда көп.

LI ТАРАУ

Мұнда Қашғар патшалығы туралы баяндалады

Ерте кезде Қашғар патшалық болған, ал енді ол ұлы ханға бағынышты. Бұл жердің халқы — мұсылмандар. Қалалар, қалашықтар мұнда өте көп. Қашғар — ең үлкен және ең атақты қала. Ел солтүстік - шығысқа және шығысқа қарай созылып жатыр, халқы саудамен және қолөнер кәсібімен айналысады; олардың бақтарында, жүзім өте көп, тамаша егістік жерлері бар және мұнда мақта жақсы өседі. Көптеген көпестер осы жерден бүкіл әлемге сауда жасауға аттанады. Мұндағы жергілікті халықтың ныспысы жаман, өте сараң; нашар тамақтанады.

Мұнда несториондар тұрады; олардың өз шіркеулері, өз заңдары бар. Жергілікті халық ерекше тілмен сөйлеседі. Бұл аймақ бес күншілік жерге созылады.

LXV ТАРАУ

Шыңғыс хан қалай татарлардың бірінші ханы болды

1187 ж36. татарлар өздеріне патша сайлайды, өз тілдерінде оны Шыңғыс хан деп атайды. Шыңғыс хан батыл, ақылды және ержүрек адам болған; оны хан етіп сайлағанда, басқа елге бытырап шашылып кеткен татарлар жер жүзінен жиналып келіп, оны өздерінің билеушісі деп мойындады. Шыңғыс хан бұл елді жақсы басқарады. Тағы да сіздерге не айтсам екен? Таңқаларлығы, мұнда көп татар жиналған.

Шыңғыс хан өзінде көп халық бар екендігін көрген соң, оларды садақпен және басқа да қарулармен жарақтандырып, басқа елдерді жаулап алуға аттанады. Олар сегіз аймақты өздеріне бағындырады, бірақ халыққа жамандық істемеді, олардың ештеңесін тартып алмады, тек оларды өздерімен бірге басқа елдерді жаулап алуға алып кетеді. Сіздер естігендей, олар көптеген халықты жаулап алады. Ал халық басқарудың жақсы екенін, патшаның қайырымды екенін көреді де, өз еріктерімен онымен бірге жүреді. Осылай Шыңғыс хан көп халықты жинап алады да, бұдан да көп жерді басып алуға шешім қабылдайды.

...Сот былай істейді: кімде-кім сәл ұрлық жасаса — осы үшін оны жеті, не он жеті, не жиырма жеті, не отыз жеті, не қырық жеті рет (осылай үш жүз жетіге дейін жетеді), дүре соғады, не зат ұрлағанына байланысты он соққыдан қосып отырады. Мұндай соққылардан кейін кейбіреулер өліп те кетеді. Кім жылқы не басқа бір зат ұрласа — ол өлім жазасына кесіледі: қылышпен шауып тастайды; ал кімде-кім ұрлап алған нәрсесінің құнын он есе ғып төлесе, оны өлтірмейді.

Кез-келген ауыл ағалары (ру басылары. — ред.) не малы көп адам айғырлары мен биелеріне, түйелері мен бұқа, сиырларына, яғни ірі қара малдарына өз белгісімен ен салып қояды; осы таңбамен ешбір күзетшісіз-ақ өз бетімен жазыққа жайылымға жіберіледі, егер мал қосылып кетсе, еніне қарап, иесіне қайтарады; қой, қошқар, ешкілерін күнделікті адамдар бағады. Малдары ірі, семіз келеді.

...Олардың таңқаларлық салты бар, осы туралы жазуды ұмытып барады екенмін ғой. Егер екі адамның біреуінің төрт не осы шамалас жастағы ұлы, екіншісінің қызы қайтыс болса, оларды үйлендіреді. Өлген қызды өлген жігітке әйелдікке береді, сосын серт жазады да, оны өртейді, ал оның түтіні ауаға көтерілген кезде, осы серт бірін-бірі жұбайлар деп санауы үшін о дүниеге, олардың балаларына кетті деп айтады. Үйлену тойын жасап, тамақтарды әр жерге шашып тастайды, бұл тамақ о дүниедегі балаларына жетті деп есептейді. Және қағазға өздеріне ұқсас адамдардың, аттар, маталар, бизант теңгелер37 , түрлі сайманның суретін салады, содан соң осының барлығын жағып жібереді де, осы өздері суретін салып, өртегендердің барлығы о дүниедегі балаларына жетті деп есептейді. Сосын олар балалары куәлігі тірі жүргендей-ақ бір-бірін туыс деп есептейді.

LXXXIIТАРАУ

Мұнда ұлы ханның (қаған — ред.) сырт келбеті сипатталады

Ұлы патша Құбылай ханның (Хубилай қаған) сырт келбеті мынандай: бойы аласа, биік де емес, орта бойлы; жуандығы шамалы және жақсы қалыптасқан, беті ақ райхан гүлі тәрізді қызыл шырайлы, көзі қара, әдемі, мұрны да жақсы. Оның заңды төрт әйелі бар, және ұлы хан қайтыс болғаннан кейін олардан туған үлкен ұл империяға билік жүргізеді; оның әйелдерін император әйел деп атайды; әрқайсысының өз сарайы бар және әрқайсысында үш жүзден сұлу қыздар бар. Олардың малайлары, әтектері және басқа да қызметші әйелдері бар; әр әйелінің сарайында он мың адамға дейін болады...

LXXXVII ТАРАУ

Мұнда ұлы қағанның туған күнінің тойы құрметіне арналып

жасалатын ұлы той туралы баяндалады

Барлық татарлар өз туған күндерін тойлайды. Ұлы хан қыркүйек айының 28-інде туылған. Олар туған күндерін тура жаңа жыл сияқты мерекелейді, ол туралы сосын айтамын.

Туған күнінде ұлы хан алтынмен зерленген мауыты киеді, дәл ұлы билеуші тәрізді сол түстес киімді он екі мың ноян және серілер де киеді, олардың мауытылары сол түстес, алтынмен зерленген жібек болғанымен, дәл хандікіндей қымбат емес. Бұл киімді оларға хан сыйлыққа береді, ал басқа киімде де асыл тастар мен інжуі болғандықтан, бағасы он мың бизанттан астам тұрады. Осы он екі мың ноян мен серілерге ұлы хан қымбат киімдерді жылына он үш рет үлестіреді; киімдер өте қымбат. Мұның барлығы қымбат тұратынын түсіну қиын емес, осындай сыйлықты істей алатын әлемде басқа ешбір билеуші жоқ.

LXXXVI1I ТАРАУ

Тағы да той туралы

Ұлы ханның туған күніне ханнан жер және ел үлесін алған аймақтар мен елдерден барша татарлар үлкен сыйлықтарымен келеді. Ұлы хан басқаруға жер берер ме екен деген үмітпен де үлкен сыйлықтар әкелетіндер бар. Ал ұлы хан он екі ноян сайлап қойған, олар жерді қызметіне қарай береді. Осы күні пұтқа табынушылар, христандар, сарациндер (арабтар. — ред.) және басқа халықтар әрқайсысы өз құдайларынан ұлы ханға ұзақ өмір, қуаныш және денсаулық бере гөр деп жалбарынады.

LXXXIX ТАРАУ

Мұнда ұлы қаған жыл басы ретінде белгілейтін

ұлы жиын-той туралы баяндалады

Оларда жыл санау ақпан айынан басталады; ұлы хан және оның қол астындағылар жаңа жылды былайша мерекелейді; салт бойынша, әйелдер де, еркектер де ақ түсті киім киеді. Ақ түсті киімді бақытты түс деп санайды, сондықтан да олар жыл бойы бақыт және амандық болсын деген оймен ақ түсті киімдер киеді. Осы күні бүкіл халық, барлық ел, аймақтар, патшалықтар және ұлы ханнан өз иелігіне жер алғандар оған үлкен сыйлықтар, алтын мен күміс, інжу-маржан және асыл тастар, көптеген қымбат ақ маталар әкеледі; мұның барлығын олар жыл бойы ұлы ханның байлығы көп болып, ол қуанышты да көңілді болсын деген ізгі ниетпен жасайды...

Мейрам күні таңертең ханға, оның үлкен қабылдау бөлмесіне дастархан жайылмастан бұрын патшалар, герцогтар, маркиздер, графтар, барондар, серілер, жұлдызшылар, емшілер, аңшы, құсбегілер және басқа халықты, жерді басқарушылар, әскербасылары келеді, ал мұнда кіруіне болмайтындар сарайдың сыртында, ұлы хан оларды көре алатын жерде тұрады. Олар мынандай ретте тұрады: алдымен ұлдары, жиендері және қаған әулетінен шыққандар, сосын патшалар, герцогтар орналасып, одан кейінгілер тиісті рет-ретімен тұрады.

Барлығы өз орындарына отырғаннан кейін, үлкен дін адамы орнынан тұрып, дауыстап, былай дейді: «Бастарыңды иіп тағзым етіңдер». Ол осыны айтысымен, барлығы маңдайларын жерге тигізіп иіледі де, ұлы ханға құдайға сиынғандай бас ұрып, ханды дәріптейді. Бұл рәсім төрт рет қайталанады. Содан соң безендірілген киелі белгіге келіп, онда хан аты жазылған жолаққа қол тигізеді де, орындарына қайтып отырады. Осындай рәсімдерден кейін құнды сыйлықтарын әкеледі. Ұлы хан барлық сыйлықтарды тамашалап болғаннан кейін, барлығы дастарқан басына отырады.

CVIX ТАРАУ

Мұнда ұлы қағанның аңға шығып, аң, құстарды қалай аулайтыны жайлы баяндалады

Сол қалада желтоқсан, қаңтар және ақпан үш ай бойы тұрғаннан соң ұлы хан наурыз айында оңтүстікке, екі күнді жолға, теңіз-мұхитқа (Сары теңіз) қарай аттанады.

Ол өзімен бірге он мың құсбегі, бес жүз лашын, сұңқар, сүр сұңқарларды, тағы да су құстарын аулау үшін қаршығалар алды. Оларды бір жерде ұстамай, әр жерге орналастырып, аңшылық құрады, ал ұстап алынған құстардың көп бөлігін ұлы ханның қанжығасына байлайды...

Ұлы хан әрқашан төрт пілдің үстіне орнатылған тамаша ағаш күймеде жүреді. Оның іші алтынмен зерленген шұғамен қапталған, ал сырты арыстан терісімен жабылған...

Ұлы хан тұсындағы мұндай сауық, думан бүкіл әлемде ешқайда болмағанына ешбір адам сенбейді. Ал оның шатыры мынадай: жиын өткізетін шатырына мың салт атты сыйып кетеді, оның есігі оңтүстікке қараған. Мұнда нояндар және басқа адамдар жиналады, ал жанында есігі батысқа қараған шатырда Ұлы хан отырады. Бұл жерге ол өзі әңгімелескісі келген адамды шақырады; ал үлкен залдың ар жағында кең, әдемі демалатын бөлме бар; мұнда ұлы хан ұйықтайды. Бұдан да басқа демалатын бөлмелер бар, бірақ олар үлкен шатырдың жанында емес.

Ал ескі зал және мен айтып өткен демалатын бөлме мынандай етіп салынған: әр залда хош иісті үш әдемі ағаш бөрене орнатылған; сырты өте әдемі ала, қара, ақ және қызыл арыстан терісімен жабылған. Олардың мықты салынғаны соншалық, жаңбыр да, жел де өтпейді. Оның іші ақ тышқан және бұлыңғыр терілерімен қапталған, бұл ең жақсы, ең қымбат терілер болып табылады. Жақсы бұлыңғыр терісінен тігілген еркек тоны екі мың безант, ал жай тон — мың безант тұрады. Татарлар бұлыңғыр терісін патша үшін жаратылған тері деп атайды. Хан залының осы екі аң терісімен өте нәзік, аса үлкен талғаммен қапталғанына таң қаласың. Осындағы ханның ұйықтайтын бөлмесінің сырты жолбарыс терісімен, ал іші ақ тышқан және бұлыңғыр терісімен қапталған. Барлығы керемет жиналған. Демалатын бөлмелер мен залдағы жіптер — өте қымбат, жібектен өрілген, Ұлы ханнан өзге кішігірім патшалар бұл үш шатырдың құнын еш төлей алмас еді.

Осы шатырлардың айналасында жақсы салынған және керемет жиналған басқа да шатырлар бар. Ұлы хан әйелдерінің өз шатырлары бар, және олар да бай. Тіптен лашын, сұңқар, аң, құстарға арналған басқа шатырлар да бар. Бұл жерде көп адам жиналған. Ол әлемдегі ең үлкен қала сияқты болып көрінеді. Мұнда тіпті барша отбасы мүшелерімен келетіндері де бар. Хан соңынан мұнда көптеген дәрігерлер, жұлдызшылар келеді. Ал мұндағының барлығы да кәдуілгі астанадағыдай тамаша еді.

Ұлы хан осы арада көктемге дейін тұрды, көктем мұнда біздің пасха мейрамына таяу басталады, ол осы кезде аңға шығады, тырна, аққу және басқа құстарды аулайды.

XCV ТАРАУ

Мұнда ұлы қағанның жолға шығу рәсім тойын қалай өткізетіні туралы

Ұлы хан өз астанасы Ханбалыққа келеді де, үш күнге бас сарайға орналасады; ұлан-ғасыр той жасайды. Өз әйелдерімен бірге сайран салып, тойлайды. Ұлы ханның үш күн бойы құрған салтанатына таң қаласың.

Бұл қалада үйлер мен халық өте көп. Қала шетінде халық жиі орналасқан он екі үлкен қоныс бар, ал ондағы халықтарды санауға сан жетпейді. Қалаға қарағанда, қала шетінде тұрғындар өте көп, онда көпестер де, өз жұмыстарымен келгендер де тұрады, ал мұнда көпшілігі ұлы хан үшін келеді, осы араға көпестер, өзге адамдар өз жұмыстарымен келеді, себебі бұл қала — сауда қаласы.

XCVI1 ТАРАУ

Мұнда ұлы қағанның барлық ісін атқаратын

он екі барон жайында сөз болады

Ұлы хан атақты он екі ноянды таңдап алады да, оларға отыз төрт аймақтағы барлық істерді тапсырады. Олардың салты және тәртібі осындай.

Он екі ноян Ханбалық қаласында бір сарайда тұрады. Сарай үлкен де тамаша, онда демалатын бөлмелер мен жеке үйлер көп.

Әр аймақтың өз соты және бітікшісі бар; олар сарайда, әрқайсысы өз үйінде тұрады, және өздеріне бөлінген саланың істерін атқарады; жұмысты өз еріктерімен және мен бұрын айтып өткендей, он екі ноянның бұйрығымен атқарады.

Он екі ноянның іс басқару жайы мынадай: олар аймақ басқарушыларын тағайындайды; осы орынға лайықтыларды таңдап алып, ол туралы ұлы ханға баяндайды; ұлы хан сайланған адамды бекітіп, оған алтын жолақты киімді сыйға тартады.

XCVIIIТАРАУ

Ханбалықтан аймақтарға көп жолдар қалай тарайтыны туралы

Білсеңіз, әр түрлі аймақтарға Ханбалықтан көп жол тараған, яғни біреуі бір аймаққа, екіншісі екінші аймаққа, әрбір жолдың қайда апаратыны туралы жазылған, және бұл бәріне де белгілі. Ұлы хан хабаршысы Ханбалықтан қай жол арқылы шықса да, жиырма бес мильден кейін (шамамен 40 шақырым) өздерінше янб", ал бізше аттылы пошта деп аталатын бекетке тап болады, әр бекетте хабаршылар тоқтайтын үлкен, әдемі үй бар. Бұл керуен сарайларда сәнді жібек көрпеден төсектер салынып қойылған. Онда хабаршыға керектінің бәрі де бар; ханға да осында келіп тоқтау өте қолайлы болған.

Хан бұйрығы бойынша әр бекетте төрт жүз жылқы ұстайды, ұлы хан хабаршыларын бір жақтарға жібергенде, олар үшін аттар дайын тұруы керек. Аймақтың бас жолдарында әрбір жиырма екі миль, ал кей арада отыз миль сайын бекет орналасқан; әр бекетте хабаршыларға арналып үш жүзден төрт жүзге дейін аттар дайын тұрады; осында хабаршылар келіп тоқтайтын сарайлар да бар. Міне, осылай ұлы ханның өкілдері оз аймақтары мен түрлі патшалықтарында жол жүреді.

Ұлы хан үйлер де, керуен сарайлары да жоқ елсіз жерлерде хабаршылар үшін басқа бекеттердегі сияқты сарайлары, аттары және ат саймандары бар бекеттер салуды бұйырды, тек олар бір-бірінен отыз бес миль, ал кей жерлерде қырықтан астам миль ара қашықтықта алысырақ орналасқан. Хан хабаршылары осылай жүреді, және олар келіп тоқтауы үшін әрбір бекетте аттар да дайын тұрады.

Мұндай көлемдегі салтанаттылық, байлық ешбір императорда, ешбір корольде бұрын-соңды болмаған. Барлық бекеттерде хабаршыларға мыңнан астам ат дайын тұрады, ал сарайлар саны он мыңнан астам, олардың бәрінде, бұрын айтқанымдай, қымбат жабдықтар бар. Мұндағы сән-салтанат ғажап, оны айтуға сипаттауға сөз жетпейді.

Адам жанын олар мәңгі өлмейді деп санайды, яғни адам өлісімен ол басқа денеге өтіп кетеді; адамның жақсы не жаман өмір сүргеніне байланысты адам жаны жақсыдан одан да жақсыға немесе жаман адамнан одан да нашарына барып қонады. Егер ол адам кедей және тірісінде жақсы және қарапайым өмір сүрсе, онда ол өлгеннен кейін ақсүйек әйелден туылады да өзі ақсүйек болады; содан соң ол патшадан туып, патша болады; осылай жоғары-жоғары көтеріле келе, оның қолы көкке жетеді—мыс. Ал ақсүйектің ұлы болып, өзінің жаман жақтарын көрсетіп өмір сүрсе, қайта туылғанда шаруаның баласы, содан соң келесі өмірінде ит болып туылады және осылай бірте-бірте құлдырай береді.

Олар әдемі тілде сөйлейді, бір-бірімен сыпайы, көңілді, қуанышты түрмен амандасады. Өздерін жақсы ұстай біледі және өте тазалықпен тамақтанады. Әкесі мен шешесіне үлкен құрмет көрсетеді; егер ұлы ата-анасын ренжітсе немесе қажет кезде көмек бермесе, мұндай ата-анаға қатысты кінәлі іс жасағандарға қандай жаза қолдануға болады...

CXVI ТАРАУ

Тағы да Төбед (Тибет) аймағы туралы

Тибет — үлкен аймақ; халқы пұтқа табынады және ерекше тілде сөйлейді; бұл ел Манзимен және көптеген басқа аймақтармен шектесіп жатыр. Мұндағы халық ұрлықта істейді.

Осы үлкен аймақта сегіз патшалық бар, ал қалалар мен сарайлар көптеп саналады. Осы жерде өзен, көл және құмды алтыны көп таулар да бар. Мұнда дәмді қабық өсіріледі. Мұнда маржанға сұраныс көп, ол өте қымбат тұрады; оларды әсемдік үшін әйелдерінің мойнына және өздері табынатын бейне тағады...

CXXVII ТАРАУ

Мұнда Кайгу (Солтүстік Лаос) аймағы туралы сөз болады

Кангигу аймағы шығысқа қарайды. Оның өз патшасы бар, тұрғындары пұтқа табынады, өзіндік тілі бар, олар ұлы ханға бағынып, жыл сайын оған салық төлеп тұрады. Олардың патшасы әйелқұмар, оның үш жүз әйелі бар; ол көрікті әйелді көрсе, оны дереу әйелдікке алады.

Осы жерде алтын мен әр түрлі қымбат дәмдеуіштер көп, теңіз де алыста, осы тауарлар мұнда құнсыз, олар сатуға көптеп шығарылған. Пілдер және басқа аңдар көп, және құстар да мол. Тұрғылықты халық ет, күріш және сүтпен тамақтанады. Жүзім шарабы өздерінде жоқ, олар татымдылар қосып күріштен жақсы шарап жасайды.

Осы жердің халқы, әйелдері мен еркектері, денелеріне сурет салады; денелеріне инемен арыстандарды, айдаһарларды, құстарды және басқа бейнелерді салады, ал салған суреттері кетпейді. Беттеріне, мойындарына, іштеріне, қолдарына және аяқтары мен бүкіл денелері-не сурет салып тастайды; мұны сән үшін жасайды. Кімде-кімнің денесінде сурет көп болса, сол асыл текті деп саналады...

CXLVIIIТАРАУ

Мұнда Каиги қаласы (Гуачжоу) суреттеледі

Каиги — оңтүстікте орналасқан кішігірім қала. Мұнда ұлы ханның қол астындағы пұтқа табынушылар тұрады; олардың ақшалары — қағаз ақша. Бұл қала өзен жағасында орналасқан. Мұнда астық пен күріш көп өседі, осы арадан Ханбалық қаласындағы ұлы хан сарайына су арқылы нан мен күріш жеткізіледі (теңіз арқылы екен деп ойлап қалмаңыз, ол өзен және қол арқылы тасымалданады). Ұлы ханның бүкіл сарайы осы жердің нанымен қоректенеді.

Осы қаладан Ханбалыққа дейінгі су жолын ұлы хан салдырды; ол бір өзеннен екінші өзенге, бір көлден екінші көлге үлкен, кең және терең каналдар қазуды бұйырып, оларға су жіберттірді, осылай бір үлкен өзен пайда болды; бұл өзенде үлкен кеме де жүзеді, Манзиден Ханбалыққа осылай жетуге болады. Құрғақ жермен жүруге де болады, су жолының жанындағы жерде кең жол бар; сіздер естігендей, жердегі жолмен де, су жолымен де баруға болады.

Өзеннің ортасында, қаланың қарама-қарсысында құзды арал бар, онда пұтқа табынушылар шіркеуі бар, ол жерде екі жүз дін көз тұрады. Бұл үлкен шіркеуде бейнеге табынушылар өте көп, бұл кәдуілгі архиепископтық сияқты. Бұл басқа пұтқа табынушылар шіркеулерінің ішіндегі ең бастысы. Сіздерге көп аймақтар туралы баяндап бердік...

CLVIII ТАРАУ

Енді Үндістан туралы, оның төл табиғаты мен салт-дәстүрі туралы

Енді осының бәрін қойып, Үндістан туралы және осындағы барлық кереметтер жайлы әңгімелейік.

Алдымен Үндістаннан келетін, қайта сол жаққа жүзіп кететін көпестердің кемелері жайлы әңгімені бастайық.

Бұл кемелер былай салынады: оларды шырша ағашынан істейді; олардың бір ауласында алпыстан астам бөлме бар, әрқайсысында бір көпестен тұрған жақсы. Кеменің бір тізгіні және төрт тіреуіші бар; әдетте өз қажеттіліктеріне қарай көтеретін және түсіретін тағы да екі тіреуіш қосып жасайды. Қабырғалары екі тақтайдан қабатталып істелген, іші және сырты темір шегелермен қағылған. Оларға қара май жағылмаған, өйткені оларда қара май жоқ, бірақ олар майланады, оларда тіптен қара майдан да жақсы деп саналатын бір зат бар. Олар қайнамаған әк пен өте ұсақталған кендірді алып, ағаш майына қосады, бәрін жақсылап араластырады, сонда желім тәрізді зат пайда болады, осымен олар өз кемелерін майлайды, ал бұл май қара май тәрізді жабысып қалады. Сіздерге көпестердің Үндістанға барып-қайтатын кемелерін сипаттап бердік.

CLXXIII ТАРАУ

Мұнда Цейлон аралдары сипатталады

Анғаман (Андаман) аралынан оңтүстік-батысқа қарай мың мильдік жерде Цейлон аралы орналасқан, ол әлемдегі ең үлкен арал. Оның көлемі екі мың төрт жүз миль, ал бұрынғы заманда ол бұдан да көп үш мың алты жүз мильге созылатын: осындағы теңізшілер картасында осылай көрсетілген. Осы жерде солтүстіктен қатты жел соғады, осының салдарынан аралдың үлкен бөлігі суға батып кеткен, сондықтан ол бұрынғыдан гөрі кішірейіп қалған.

Сіздерге осы арал істері туралы баяндайын. Мұнда Сендемаин атты патша тұрады, халқы пұтқа табынушы және олар ешкімге алым-салық төлемейді. Олар жалаңаш жүреді және тек денесінің ұятты жерлерін ғана жабады. Астықтан оларда тек күріш өсіріледі және сезам өсіреді, одан ет алады. Сүт, ет және күріш жейді, мұнда пальма шарабы да бар. Осы жерде әлемдегі ең жақсы бразилия ағашы да өседі.

Мұны қойып, дүниедегі қымбат заттар жайлы айтайық. Ең әдемі, ең қымбат лағыл тас осында, осындай тас басқа еш жерде жоқ. Осы арада сапфирлер, топаздар, аметистер және басқа қымбат тастар өндіріледі.

Осындағы патшада дүние жүзіндегі ең әдемі лағыл тас бар; мұндай тасты ешкім көрген емес, көруі де неғайбыл; ол мынандай: ұзындығы бір қарыс, ал қалыңдығы адам қолындай. Түрі жарқыраған, ешбір бедерсіз, от тәріздес қып-қызыл, ал оның қымбаттылығы соншалық — оны ешбір ақшаға сатып ала алмайсыз. Сіздерге шындықты айтайын, ұлы хан осы патшаның лағыл тасын сатып алмақшы болып, хабаршы жібереді; егер патша оны беруге келіссе, хан оған үлкен бір қаланың құнын төлемекші болады. Патша: «Лағыл тасты ешқашан бермеймін, лағыл тас атамдікі, оны әлемдегі ешбір ақшаға сатпаймын», — деп жауап қайтарады. Мұндағы адамдар батыл емес, әлсіз және қорқақ. Егер қажет бола қалса, олар басқа елдер мен сарациндерден (мұсылмандардан. — ред.) әскер жалдайды.

CLXXXIIIТАРАУ

Мұнда Мелибар патшалығы (Малабар) сипатталады

Мелибар — батыстағы үлкен патшалық. Олардың өз патшасы, өз тілі бар. Мұнда пұтқа табынушылар тұрады, ешкімге алым-салық төлемейді. Осыннан Алтын қазық жұлдызы байқалады, ол су үстінде екі шынтақ сияқты көрінеді.

Мелибар аймағынан, тағы да оның жанында орналасқан Ғұзұрат деп аталатын аймақтан көпестердің кемелерін ұстап, тонау үшін жыл сайын жүзден аса кемелер шығады. Олар — теңіз қарақшылары; өздерімен бірге әйелдері мен бала-шағаларын алып жүреді; жаз бойы теңізде жүріп, көпестерді көптеген шығынға батырады. Кейбір кемелер басқалардан бөлектеніп, әр жерде жүзіп жүреді де, көпес кемелерін аңдиды. Бір отряд болып жиналып, бір-бірінен 5 мильдей қашықтықта тұрады, осылай жиырма шақты кеме теңіздің жүз миліне жуық көлемін алып жатады, тауарлар тиеген кемені байқай салысымен, от жағып, бір-біріне белгі береді, сол себепті ешбір кеме құтылып кете алмай, қолға түседі.

Көпестер қарақшылардың салтын, әдетін, оларды кездестіретінін алдын-ала біледі, қаруланып, жақсылап дайындалады және қарақшылармен кездесуден де қорықпайды; батыл түрде қорғанады және қарақшыларға да қатты соққы береді, сонда да кейбір кемелер қолға түсіп қалады. Ал қарақшылар тауарлы кемені қолға түсірген кезде, тауарларды алғанымен, адамдарға жауыздық жасамайды. «Басқа мүлік табуға барыңдар, — дейді оларға, - мүмкін, оны да бізге беретін боларсыңдар».

... Әр түрлі қымбат тауарлар да көп. Әр алуан елдерден мұнда көпестер тауарларды әкеледі және бұл жерден мынандай тауарларды сатып алады: олар кемемен мыс, алтын және жібек маталар, сандал, алтын, күміс, қалампыр және осында жоқ басқа дәмдеуіштерді әкеледі де, осылардың бәрін жергілікті тауарларға айырбастайды. Көптеген елдерден және үлкен Мангы аймағынан кемелер келіп тауарларды әр түрлі елдерге, ал сосын Александрияға әкетеді...

CLXXXIV ТАРАУ

Мұнда Гозурат (Гуджарат) патшалығы жайлы баяндалады

Гозурат — ірі патшалық; мұнда пұтқа табынушылар тұрады, олардың өз патшасы және өзіндік тілі бар. Ешкімге алым-салық төлемейді. Бұл патшалық батыста. Алтын қазық жұлдызы бұл арадан тіптен де анық, алты шынтақ бойындай ғана көрінеді.

Оларда бұрыш, имбирь және индиго көп. Мақта да өседі, ал мақта ағашы мұнда өте үлкен: жиырма жылдық, биіктігі алты адым ағаштар да кездеседі. Кәрі ағашта өскен мақтадан иірілген жіп сапалы болып шықпайды, сондықтан одан көрпе жасайды. Жіп иіруге жасы он екі жылға дейінгі жас ағашта өскен мақта жақсы, ал өскеніне он екіден жиырма жылға дейін болған ағаштарда жас ағаштардағы сияқты жақсы мақта шықпайды. Мұнда қой, өгіз, жабайы бұқа, жалғыз мүйіз және басқа жануарлардың терісін өңдейді. Өңделген терілерді жыл сайын кемелерге тиеп, Араб және басқа елдерге, әр түрлі патшалықтарға жөнелтеді. Осында құс пен аң суреті салынған қызыл теріден әдемі төсеніш жасайды, олардың шетін алтын және күміс жіптермен зерлейді. Олардың түр-түсі өте әдемі: сарациндер (арабтар. — ред.) осы тері төсеніштерде ұйықтайды, және оған жату өте қолайлы. Осы жерде тағы да алтынмен тігілген тамаша жастықтар жасалады; әрқайсысы алты күміс марка тұрады, ал өзге төсеніш он күміс ақша тұрады.

СХСІТАРАУ

Мұнда Мадагаскар аралы сипатталады

Сокотрадан оңтүстікке қарай мың мильдік жерде Мадагаскар аралы орналасқан. Онда сарациндер тұрады, Мұхаммедке сыйынады. Олардың төрт шейхы бар, яғни көпті көрген төрт ақсақалы бар; осылар бүкіл аралды басқарады. Бұл дүние жүзіне белгілі, ең үлкен арал. Оның көлемі төрт мың миль. Халқы сауда және қолөнер кәсіпшілігімен айналысады. Мұнда пілдер өте көп; ешбір басқа елде осындағы не занзибардағы сияқты көп мөлшерде піл тістері сатылмайды және сатып алынбайды. Мұнда тек бір ғана түйе етімен қоректенеді; көрмеген адам сенбеуі де мүмкін, мұнда күн сайын соншама көп түйе сойылады; осындағы халық түйе еті ең жақсы және басқа етке қарағанда, денсаулыққа пайдалы деп санайды, сондықтан да оны жыл бойы жейді. Осы жерде біздің ағаштарымыз тәріздес үлкен қызыл сандал ағашы өседі және бұл ағаштарды басқа елдерге де сатады; орманы біздің кейбір жабайы ағаш ормандары іспеттес.

Тауарлар көп, кемелер әр түрлі тауарлар: түрлі алтын, жібек маталармен және езге тауарлармен (олар туралы мұнда айтпаймыз) келіп тоқтайды, олардың барлығы осында сатылады және жергілікті тауарларға айырбасталады. Көпестер осы араға тауарлар тиелген кемелермен келіп, барлық жүгін осында сатады; содан соң кемелеріне осындағы тауарлардан тиеп алып, артынып-тартынып қайта кетеді. Сіздерге айтайын, көпестер мұнда үлкен пайда мен табысқа кенеледі...

CCXVIII ТАРАУ

Мұнда Ресей және оның тұрғындары жайлы сөз болады

Ресей — солтүстіктегі үлкен ел. Мұнда грек дінін ұстанушы христандар тұрады. Олардың патшасы көп және өздерінің өзіндік тілі бар; халқы қарапайым және өте әдемі; еркектері мен әйелдері ақ және аққұба келген. Шекарада қиын өткелдер мен бекіністер көп. Олар ешкімге алым-салық төлемейді, тек Батыс патшасына аздап қана төлейді, ол жұрт Тақтақтай деп аталатын татарлар. Бұл сауда елі емес, бірақ мұнда бағалысы жоғары қымбат аң терілері көп; оларда бұлынғыр да, ақ тышқан да, ақ тиін де бар, дүние жүзіне аты шыққан түлкілер де осында. Күміс кендері де көп, олар күмісті көп өндіреді.

Ресей туралы есте қалғандарымды айтып берейін. Шындығында Ресейде аяз аса қатты болады. Ел үлкен, теңіз-мұхитқа дейін жетеді, осы теңізде олардың сұңқар мен лашын өсіретін бірнеше аралдары бар, мұның барлығы әлемдегі әр түрлі елдерге шығарылады. Ресейден Норвегияға дейінгі жол ұзақ емес, егер күн суық болмаса, оған тез жетуге болар еді; ал қатты аяз болғандықтан, ол жаққа бару оңайға түспейді.

Түйін

Сонымен, сіздер біздің татарлар мен сарациндер (арабтар. — ред.) және олардың салттары туралы және сондай-ақ мәліметтеріміз бен сұрауларымыз жеткен жерге дейінгі әлемнің өзге елдері туралы әңгімелеріміздің бәрін естідіңіздер. Бірақ біз Ұлы (Қара) теңіз бен оның айналасындағы аймақтарды жақсы білгенімізбен, олар туралы ештеңе айтпадық. Менің ойымша, венециялықтар, генуэздіктер мен пизандықтар және басқалар үнемі теңізде кемемен жүзіп, ылғи осында жүргендіктен, әркім олар туралы бәрін біледі, міне, сондықтан да мен олар жайлы ештеңе айтпаймын.

ВЕНЕЦИАН АҚСҮЙЕГІ ИОСАФАТ БАРБАРОНЫҢ ТАН ЖЕРІНЕ ЖАСАҒАН САЯХАТЫ

Біздің теңізшілер мен көпестер басқаларға қарағанда, біздің планетамызбен жақынырақ танысуға тырысады. Бұл екі кәсіпте де бұрыннан бері-ақ менің әскерлерім мен Венециандық отандастарымның даңқы шыққан, олар бүкіл басқа халықтардың алдында барлық жағынан алғашқылардың қатарында болды, бұрынғы әлем билеушісі Рим Империясы өзінің күш-қуатын жоғалтып, өзара тіл, мінез және дінге сенушілігі жағынан айырмашылығы бар елдерге дараланып бөлініп кетті — егер де Венециан көпестері мен теңізшілері өз күштерінің шама шарқына қарай жаңа елдерді ашуға аттанбаса, жер шарының адам мекендейтін кеңістігінің едәуір бөлігі мүлдем белгісіз болып қалар еді.

ВЕНЕЦИАН АҚСҮЙЕГІ ИОСАФАТ БАРБАРОНЫҢ ТАН ЕЛІНЕ ЖАСАҒАН САЯХАТЫ

I ТАРАУ

Мен 1436 жылы Тан жеріне саяхат жасадым. Осы ел құрамына кіретін барлық жерді зерттеуге он алты жыл өмірімді арнадым. Татар12 даласы шығысында Эрдилеммен, басқаша айтсақ Еділмен (Erdil), батысында Польшамен, солтүстігінде Ресеймен, ал оңтүстігінде mare maggiore2 үлкен теңізімен, Аланмен, Куманмен және Хазармен шектесіп жатыр. Бұл аймақтар Забақ теңізі (АЗОВ, ред.), Меотей сазының жағасында тұр. Алан деген атты олар өздері өз тілінде Ась деп атаған Алан халқынан алған. Христиан дінін ұстанған бұл халықты татарлар үйлерінен қуып өлтірген еді. Бұл елді мекенде таулар, өзендер және кең байтақ жазық жерлер кездеседі және де мұнда қолдан жасалған жер қорғандар бар, бұл өлгендерге қойылған ескерткіштер осында төбесіне өте үлкен ортасынан тесілген тас қойылған, бұл тесікке тастан жасалған крест қойылған. Мен айтып отырған мұндай қорғандар осы жерде көптеп кездеседі және осылардың біреуінде асыл қазына көмілген деп санайды.

II ТАРАУ

...Мұсылман діні басқа мемлекеттердегі сияқты Татар арасына да тарады. Осыған дейін 110 жыл бойы олардың кейбір бөліктері ғана мұсылман дініне табынған, қалғандары басқа дінді еркін ұстана алатын еді. Осы себепті көпшілігі ағаш және жазба пұтқа тағзым етіп, оларды өзімен бірге арбалар да алып жүретін. Татарлар бүкіл халық болып исламды Едігенің кезінде татар ханының әскери басшысы Сайд Ахмет хан тұсында қабылдауға мәжбүр болды. Бұл Едіге Наурыздың әкесі болатын, мен сол туралы айтпақпын. Татар даласында 1438 жылдан бастап, біраз жыл бойы Ұлы Махмет хан, яғни Ұлы Махмет хандық құрды. Ол ордасымен немесе халқымен Ресеймен шектесіп жатқан жерде тұрды және оның әскер қолбасшысы татарларды ислам дінін қабылдауға көндірген Едіге ұлы Наурыз болған еді. Бірде ханмен келіспей қалып Наурыз өзімен бірге кеткісі келгендерді ілестіріп, олармен бірге Еділ өзеніне аттанады, мұнда Кіші-Махмет, яғни Татар хандары ұрпағынан тараған Кіші Махмет Наурызбен Кіші Ахмет күштерін біріктіріп Ұлы Махметке қарсы соғыс ашпақ болып, өз елінен Цитрахан10 қасынан, Тюмень11 жазығы арқылы, Черкесс12 шекарасы маңынан осы кезде бетін мұз жапқан Тананс және Забақ теңізі жағалауына жақындайды.

Өздерімен бірге көптеген әскері мен малдарын алып келе жатқан олар мал-жанды жеке-жеке топтарға бөлуге мәжбүр болды, бір-бірінен аз ғана қашықтықта келе жатқанда алдыңғылары соңында келе жатқан топтарға арналған азықтың барлығын жеп қоймас үшін осылай істеді. Бір қанат Паластр деп аталатын жерге, ал екіншісі Танаисқа жақын Бозағашқа қарай беттейді. Олардың арасындағы қашықтық 120 мильді құрады. Жауыздар осы аралықта жүріп отырды және олардың көпшілігі жүріске жарамсыз еді.

Татарлардың жақындап келе жатқанын біз олардың келгеніне дейін, төрт ай бұрын естідік. Ханның келуіне бір ай қалғанда Тан маңында жүйрік атқа мінген жас жігіттердің тобы (үш және төрт адамнан тұратын) көріне бастады. Танға келгендер тез арада Консұлуға таныстырылды, ол оларды жақсы қарсы алды, бірақ олардың келген мақсаттары туралы сұрақ қойылғанда, олар жас болғандықтан, бастары ауған жаққа жүре беретіндіктерін айтты. Олар бұдан басқа ешнәрсе айтпады. Олар қалада бір немесе екі сағат қана болып, сосын қайтадан далаға кетіп қалып жүрді. Мұндай жағдайлар күнде қайталанып тұрды, тек ерекшелігі жігіттер тобы біресе азайды, біресе көбейді. Ханның Танға жетуіне бес, алты күн қалғанда топ құрамындағылар санын көбейте бастады. Олардың әрқайсысында 25-тен 50 адамға дейін болды, сонымен бірге олар қаруланған еді, ал соңында олар жүздеп пайда бола бастады.

Міне, хан өзі де келіп, Таңнан оқ жететіндей арақашықтықта орналасқан ескі мешітке тоқтады. Консул тез арада ханға, оның анасына және қолбасшы Наурызға новено (тоғыз. ред.) деп аталатын сый-сияпат апармақшы болады, ел дәстүрі бойынша, новено шәйі мата қатарлы әртүрлі тоғыз заттан тұрады

—Мен консул етіліп тағайындалғандықтан, оларға апарып беру үшін хан қосына нан, бал, шарап, боза (сыра тәрізді сусын) және басқа да тоғыз зат алып жүріп кеттім. Мешітке келсек, хан Наурызбен бірге кілем үстінде отыр екен. Олардың біріншісі 22, ал соңғысы 25 жаста екен. Мен сый-сияпатты ұсынып, біздің елдің барлық тұрғындарымен бірге хан құзырында екенін айттым. Олар ризалықтарын білдерген соң, бізге мұқият, тесіле қарап, күліп жіберіп, алақандарын соғып: үш адамда үш көз ғана бар, бұл не қылған жер? —деді. Шындығында да, біздің ішіміздегі үшеуі соқыр еді, олар біздің аудармашымыз Боран Тас қалаушы, Консулда қызмет істеуші бір жас Грек және ханға бал шарап ұсынушы. Біз тағзым етіп, үйге қайттық.

III ТАРАУ

Мүмкін көп адамдар мен айтып отырған Татар отрядтары (саны төрттен онға, жиырма және отыз адамға дейін) өз ордаларынан он, он бес және жиырма күндік жол жүргенде, ен далада осыншама уақыт бойы қалай қоректеніп күнелтетінін білгісі келетін болар. Бұған жауап ретінде айтайын, өз ордасынан жолға шыққан әрбір татардың қамыр тәріздес бал салып иленген бидай ұнымен толтырылған ешкі терісінен жасалған тұлыбы мен ағаш ыдысы болуы керек. Оның үстіне олар жол бойы далада көптеп кездесетін құстарды садақпен атып алатын. Мен жоғарыда айтып өткен қамырды олар аз ғана сумен араластырып, тамағын әзірлейді.

Мен олардың біреуінен жолда не тамақ жейтінін сұрадым, ол: «біреу аштан өліп пе?» деп таңдана қайырды, яғни басқа сөзбен айтқанда: «Мен күнелтуіме ғана қажетті нәрсеге қанағаттанамын, ал басқада шаруам жоқ». Жоғарыда аталғандардан басқа татарлар далада тамырлармен, шөп-шалаңмен және жеуге болатын немен болса да қоректенеді екен. Олар үшін ең қажетті зат тұз, себебі оның жетіспеуі, мысалы ауыз ісігі және ірің, іштен қан кету сияқты ауру туғызады, содан болып өлгендері де аз емес.

Бірақ аңыздың үзілген жеріне қайта оралайық. Хан кетісімен оның барлық халқы мал жанымен соңынан ереді. Алдымен 60, 100, 200 және одан да көп жылқы үйірі, оның артынан түйе, сиыр табындары, ал соңынан ұсақ мал да жүреді. Бұл тура алты күнге созылды, осы уақыт ішінде даланың көзге түсетін аймағы арлы-берлі үздіксіз қозғалған адамдар мен малдарға толып кетеді. Бұл жерде орданың тек бір ғана қанаты қозғалғанын ұмытпауымыз керек, ал сонда оның орталығы қозғалса не болатындығын шамалай беріңіз. Біз күні бойы (қақпалар жабық тұрғандықтан) қала қабырғасының жанында тұрдық, сондықтан кешке қарай ұзақ күзетуден қатты шаршадық. Осы адамдар мен малдың паганея тәрізді ығы-жығы тобы алып жатқан жердің диаметрі 120 мильді құрайды. Паганея — грек сөзі, мен оны алғаш рет теңізде, жергілікті адамымен аңға шыққанда естідім. Ол өзімен бірге жүз адам әкеліп, қолдарына бір-бір шоқпар ұстатып, бір-бірінен он адым жерге тұрғызады. Алға жүріп, олар қатты айғайлап, шоқпармен жерді ұрып, осылай құс пен аңды тығылған жерінен қуады. Атты, жаяу аңшылар ит және құстарымен бірге белгіленген жерде күтіп тұрып, аң шыға келгенде, оған ит пен құсты салатын. Аңшылықтың осы түрі паганея деп аталады.

Жоғарыда айтылған тәртіппен татарлар келе жатты. Олар жолда құс аулап, көбінесе, кекілік және құр ұстады. Бұл құстың қысқа ғана тауықтікі сияқты құйрығы бар, басын әтеш тәрізді тік ұстайды, үлкендігі тоты сияқты және оған тіпті қауырсындарының түсі бойынша да, құйрығын айтпағанда, ұқсас болып келеді. Тана жан-жағында төбешіктермен қоршалған, оның жалпы ұзындығы 10 миль, осы жаққа көптеп ұшып келген құстар қабырға айналасындағы кекіліктер үй құсы сияқты шаруашыл адамдардың аулаларында жүргендей болатын. Бір қора құсқа осы төбешіктер мен жазықтар пана болады. Балалар еш қиындықсыз оларды ұстап алып, екі аспраға сататын.

IV ТАРАУ

Осы уақытта Танда Терин атты францискан сопысы өмір сүрді. Екі кішкене тұзақтан жасалған торды ол қабырға артында жерге қағылған қазыққа байлайды, осы тор көмегімен ол бірден 10, 20 және 30 құс айтпады. Олар қалада бір немесе екі сағат қана болып, сосын қайтадан далаға кетіп қалып жүрді. Мұндай жағдайлар күнде қайталанып тұрды, тек ерекшелігі жігіттер тобы біресе азайды, біресе көбейді. Ханның Танға жетуіне бес, алты күн қалғанда топ құрамындағылар санын көбейте бастады. Олардың әрқайсысында 25-тен 50 адамға дейін болды, сонымен бірге олар қаруланған еді, ал соңында олар жүздеп пайда бола бастады.

Міне, хан өзі де келіп, Таңнан оқ жететіндей арақашықтықта орналасқан ескі мешітке тоқтады. Консул тез арада ханға, оның анасына және қолбасшы Наурызға новено (тоғыз. ред.) деп аталатын сый-сияпат апармақшы болады, ел дәстүрі бойынша, новено шәйі мата қатарлы әртүрлі тоғыз заттан тұрады

-Мен консул етіліп тағайындалғандықтан, оларға апарып беру үшін хан қосына нан, бал, шарап, боза (сыра тәрізді сусын)" және басқа да тоғыз зат алып жүріп кеттім. Мешітке келсек, хан Наурызбен бірге кілем үстінде отыр екен. Олардың біріншісі 22, ал соңғысы 25 жаста екен. Мен сый-сияпатты ұсынып, біздің елдің барлық тұрғындарымен бірге хан құзырында екенін айттым. Олар ризалықтарын білдерген соң, бізге мұқият, тесіле қарап, күліп жіберіп, алақандарын соғып: үш адамда үш көз ғана бар, бұл не қылған жер? —деді. Шындығында да, біздің ішіміздегі үшеуі соқыр еді, олар біздің аудармашымыз Боран Тас қалаушы, Консулда қызмет істеуші бір жас Грек және ханға бал шарап ұсынушы. Біз тағзым етіп, үйге қайттық

V ТАРАУ

Хан кеткеннен екі күн өткен соң бірнеше Тан тұрғындары келіп, бір татар менімен тілдесу үшін далада күтіп тұрғандығын хабарлады. Мен оған келсем, бізге жақын жерде тұратын Ханның туысқаны Эделмут деген біреу, егер мен рұқсат берсем, бізде қонақ болғысы келетінін жеткізді. Алдын-ала Консулдан рұқсат алып, мен екінші рет жабық тұрған қала қақпасына аттандым және жаңа танысымды үш жолдасымен үйіме алып келдім. Мұнда оларды екі күн бойы жақсылап күттім. Оларға әсіресе, шарап ұнады. Кетер алдында ол мені өзімен бірге жүруге шақырды. Мені ешнәрседен қорықпауымды өтінді, өйткені ол енді мен сенің бауырың болдым, қайда болса да сенен айырылмаймын дегенді айтып, сендіріп бақты. Мен оның ұсынысын өз достарым, көпестеріме айттым, олар тан болды және барамын ба, бармаймын ба?—деп көп ақылдастық. Сөйтіп ақыры қасыма жергілікті екі татарды ертіп, атқа мініп қонақпен бірге жүруге бел байладым. Біз қаладан түскі сағат үште шықтық. Бірақ менің жолдасым көп шарап ішкен себепті қатты мас еді, оның мұрнынан көп уақыт бойы қан ақты. Менің шарапты көп ішпе дегеніме құлақ аспай, маймылдың қылығымен: «маған ішуге кедергі жасама, мен шарапты қанша болса да табамын!»—деп өзеуіреп болмады. Танаис өзенінен оның мұз жапқан бетімен жүру қажеттілігі туып, өзенге төмендегенде, мен сақтықпен қары көп жолды таңдадым, ол шарап ішіп, көзі тұманданған татар ат тізгінін еркіне жіберіп, қары мүлде жоқ жермен жүрді. Татар салты бойынша таға қағылмаған ат теп-тегіс, жылтыр мұзды басқан сайын тайғанақтап, біресе құлады, біресе татардың өрмелі қамшысынан жасқанып, қарғып тұрады. Сөйтіп, өзеннің екінші жағына өтіп шығу үшін 20 минут арпалыстық. Әупірімдеп жүріп әйтеуір өттік. Қарсы жағалауға жетіп, қатты шаршағанымызды сездік. Біз сол жерде орналасқан бір татар отрядына келіп тоқтадық. Және олармен бірге аман-есен түнеп шықтық. Келесі күні таңертең біз ары қарай кеттік, бірақ бұрынғыдай тәуекелге бел байлаушылық болған жоқ. Өзен сағасынан өтіп, татарлар созылып жатқан және құмырсқадай қаптаған далаға іліктік. Тағы екі күн жол жүріп, ханның ауылына келдік. Жолда кездескендер менің үзеңгілеріме ізет көрсетіп, барымен базар болып қамыр ет, сүт және басқа тағамдарды ауыздарыма тосты, сондықтан жол бойы біз ештеңеден тапшылық көрмедік.

Келесі күні мен татарлардың ат жарысы өнерін көргім келді. Шындығында да олардың ат өнері керемет еді, көргендерімнің бәрін айтсам, онда әрине бір кітап болар еді.

Біз хан тұрған жерге де келіп жеттік және оны жан-жағынан көптеген адам қоршаған үйінде отырған жерінен таптық. Ханның қабылдауын күткендер бір-бірінен алшақтау жерде, тізе бүгіп тұрды, олардың қарулары алыстау, әрірек жатты. Хан олардың біреуіне ниет білдірерде қолымен белгі береді. Белгі бойынша ол адам орнынан тұрып, ханға жақындап (бірақ сегіз адымнан әшкерілемей), қайта тізе бүгіп: «Не бұйырасыз?» — деп сұрайды. Бұл тәртіп қабылдаудың барлық кезінде байқалады.

VI ТАРАУ

Татарлардың даулары тез және былайша шешіледі. Екі адам ұрысқанда бір-біріне ешбір балағат сөз айтпайды, (біздегі қолданатын) ұрсысып қалған жақтар, немесе осы іске қатысы барлардың барлығы орындарынан тұрып, басы ауған жаққа аттанады және бірінші кездескен адамға, ол кім болса да былай дейді: «Ұлы мәртебелі! Біз ұрсысып қалдық, дауымызды шешіп бер!». Сол адам тоқтап, екі жақты да тыңдайды, сосын өз ойы бойынша, еш қағазсыз, шешімін айтады. Бұл шешімге енді ешбір сылтау, бұлтақ жүрмейді. Егер бөтен біреу болса, онда шешім айтушы: «Куә болыңыз!» — дейді. Мұндай істі қараушылық әскерде де болып тұрады. Тіпті жорық кезінде, татарлар арасында пайда болатын дау-дамайларды бірінші кездескен адам шешеді.

Бір күні, ордада болғанымда, мен төңкерілген ағаш саптаяқ көрдім, оны алсам, пісірілген тары бар екен. Осы жерде тұратын татардан: «бұл нені білдіреді?» - деп сұрадым және одан мынандай жауап алдым: «бұл тарыны Гибут Парсылар, яғни пұтқа табынушылар қалдырды». Мұнда пұтқа табынушылар қалай келді деген сұрағыма, былай деп жауап бер-ді: «О, О! Біздің арамызда олар өте көп, бірақ олар бой тасалайды!»

Енді орда құрамына кіретін халық туралы баяндайын, оның нақты санын айту мүмкін емес болғандықтан, өз қортындыларымды түсіндірейін. Бүкіл халық жиналса, 300 000 жанды құрайды деп сеніммен айта аламын. Бұл ойымды мен жоғарыда айтылғандай, елдің бір бөлігі бұрын Ұлы Махмет қолының астында болғанына негіздеймін.

Татар әскерлері ештеңеден қорықпайтын жаужүректер еді, оның көпшілігі талын батыр атына ие болған еді, аударғанда: мұқалған батырлар деген мағынаны білдіреді. Халық оларға бұл атауды бізде ақылдыны немесе әдеміні атаған сияқты (мысалы дана Петр немесе әдемі Павел) тағайындайды. Мұндай атқа ие болғандарға үлкен жеңілдіктер беріледі. Олар ақылға сыйымсыз іс жасаса да, батыл және іскер деген мадақты иленеді. Шайқас кезінде олардың көпшілігі, өз өміріне қауіп төнгеніне қарамастан, алға ұмтылып, жау соққысына қасқайып қарсы тұрып, өзінің осылай табандылығымен жүрексіздеу серіктестеріне рухтық дем береді.

Оларға берілген атау, мінез менің ойымша дұрыс, себебі шектен шыққан батылдық та ақылдан алжасу сияқты. Шындығында төртеуге қарсы шыққан бір адам ақымақ емес пе? Семсер мен Шымқай қаруланған бір топ жауға қарсы бір ғана шолақ қанжармен шыққан адам ақымақ емес пе? Осы жерде Танда тұрған кезімде болған бір оқиғаны әңгімелейін. Бір күні бірнеше татар келіп Таннан үш шақырым жерде, қалаға шабуыл жасамақ ниетпен жүз Черкес салт аттылары орманда тығылып жатқаны туралы қалаға хабар әкеледі. Бұл кезде мен аландағы оқ сататын дүңгіршікте тұрған едім, мұнда ақ жусан ұрығын әкелген бір татар да болды. Черкестер қылығы туралы естіген ол орнынан атып тұрып, айғайлап жіберді: «Неге біз оларға шабуыл жасамаймыз! Олардың барлығы неше адам?». Жүз деп жауап бердім. «Мұнда біз бесеуміз, сендер қаншасыңдар?». Қырық адам деп жауап бердім мен. Черкестер, — деді ол, — еркек емес, қатындар! Оларға қарсы аттанайық! Осы ұсынысты естіп мен Франческо да Валлеге келіп, осы жайды айттым. Ол: «Мұндай іске баруға батылың бара ма?» — деп сұрады және келісімімді естіп, менімен жүрмек болды. Біз атқа қонып және өз адамдарымызға бізге су әкелу жөнінде бұйрық беріп, түс кезінде біреулері көлеңкеде демалып, енді біреулері ұйықтап жатқан Черкестерге шабуыл жасадық. Шабуылға аз уақыт қалған кезде біздің кернейшіміз кернейін тартып жіберді, осыдан олардың кейбіреуі қашып құтылып, ал қырық адам сол жерде жер жастанды және тұтқынға алынды. Ең қызығы сол — кейбір өжет батырлардың кеңесі бойынша, бізге шабуылға шығу жөнінде ұсыныс жасаған татар табысты аяқталған бұл шабуылға қанағаттанбай, жалғыз өзі қашқындарды қуа жөнелді. Біз оған «қайт!» деп бекерге айғайладық. Ол ешнәрсе естімеді және бір сағаттан соң оларды қуып жете алмағанына қапаланып, қайтып оралды. Бұл ол жағынан ақылсыздық емегенде, не? Қашып бара жатқандардың төртеуі артқа қайтып, оны тілімдеп кесіп кетсе не істейді. Біз ол тап болған қауіпті айтып, көрсете бастағанда, біздің бүкіл пікірімізге мырс еткен бір күлкісімен жауап берді. Татарлардың негізгі әскері келіп жеткенге дейін, біз айтып өткен алдыңғы татар отрядтары сегіз бөлімше болып, ешбір қауіп жоқ па деп дегендей жан-жағына қарап келе жатқан еді.

VII ТАРАУ

Хан тұратын жерін таңдап алғаннан кейін, тез арада базар жасауға кіріседі, мұндағы көшелердің мейілінше кең болғанын қалайды. Мұндай нұсқаудың берілгеніне қарамастан, малдың көптігі себебінен, тұрақ қыста адам шыдағысыз лас болса, ал жазда сұмдық шаңға көміледі. Базар ұйымдастыру барысында татарлар ет асатын және қуыратын, сүттен май шайқап құрт қайнататын пештер орната бастайды. Оның үстіне оларда аң етінің қоры болады, дені бұғы еті. Әр кезде де ордада шұғашылар, ұсталар, қару жасаушылар және әртүрлі шеберлер болды. Көпшілік бұдан татарлар сыған тәрізді өмір сүреді деп ойлап қалуы мүмкін. Оған олардың мекені кең және өте келісті қала деген қарсы пікір айтуға болады, тек айырмашылығы — қала дуалмен қоршалмаған. Танда тұрған кезімде бір күні, қала қақпасы үстінен көрініп тұрған керемет мұнараның қасында оған мұқият қарап тұрған татар көпесінен: «Саған ұнай ма?» — деп сұрадым. Менен көз алмай қарап, мысқылдап жауап берді: «Керемет! Кім қорықса, сол мұнара салады». Меніңше, бұл — әділ жауап. Көпестер туралы еске түсіргенде мынаны айта кету керек: ордада олар әрқашан көп жүреді, кейбіреуі әдейі әр жақтан тауармен келсе, екінші біреулері бір жаққа бара жатып, осында тоқтайды.

Татарлар садақты жақсы атады және бізде тағам ретінде қолданылмайтын кесірткілерге сұңқар салуды, бұғы және басқа үлкен аңдарды аулауды жақсы көреді. Сұңқарды олар бір қолына отырғызып жүреді, шаршаған кезде қолының астына қоятын аша ағашты екінші қолына ұстайды. Бұған ешбір таңдануға болмайды, себебі олардың сұңқарлары біздің бүркіттерден екі есе үлкен. Кейде қос үстінен қаздар қатар түзеп ұшқан кезде татарлар оларды арнаулы жасалған, саусақтың жуандығындай қисық жебемен атады. Бұл оқтар қанаттың қағысынан қалмай, өте жоғары ұшады, сосын ауада аударылып, төңкеріліп тура бағытта төмен қарай құлдырап, жолына кездескендердің аяғы, мойнына және басқа жерлерге тиеді. Бұл құс тобының көптігі сондай олар көкжиекті жауып кетеді. Осы кезде татарлар қатты айғай шығарады, сонда қаздар қорыққанынан жерге құлайды. Құстар туралы айтқанда, өз басымнан өткен қызықты оқиғаны баяндап кеткен жөн. Бірде (ордада тұрған кезімде) кішкене бір өзеннің жағасында кетіп бара жатып, түріне қарасаң ақсүйек адам сияқты үй ішінен әңгімелесіп тұрған бір татарды кездестірдім. Мені көріп, қасына шақырып, аттан түсуімді өтінді және қайда, не үшін кетіп бара жатқанымды сұрады. Саяхатымның себебін түсіндіріп, артқа қарағанымда, бізге жақын жерде түйе ошаған деп аталатын өсімдіктің төрт-бес бұтасын көрдім, онда бірнеше шымшық отыр екен. Татар малайына бір шымшықты ұстап алуды бұйырды, малай екі қыл арқаннан шалма жасап, оны түйе ошағанға лақтырып, шымшықты ұстап алды. Сосын татар оған аулап алынған шымшықтың балапанын пісіруді бұйырды, малай оның жүнін жұлып шырпыға түйреп, отқа қақтап, қожайынға әкелді. Ол болса құсты қолына алып, маған қарап, былай деді: «Біз саған лайықты сый көрсете аларлық жерде емеспіз, бірақ мендегі бармен және Құдай тағаланың бергенімен базар болайық». Осыны айтып ол құс етін үшке бөлді, оның біреуін маған, екіншісін өзіне қалдырды, ал үшіншісі ең кішкенесін шымшықты ұстаған кісіге берді.

Ордадағы сансыз көп мал туралы не айтуға болады?

—Көп адамдар, мүмкін менің әңгімеме сенбейтін де шығар, бірақ өз көзіммен көргенімді айтпасқа болмайды. Жылқыдан бастайын. Жылқылармен сауда-саттық жасаушылар оларды татарлардан көптеп сатып алады, содан соң оны басқа елдерге сатуға апарады. Мен ордадан аттанар алдында, сол жерден 4000 жылқы айдаған керуен Персияға аттанды. Бұған еш таң қалуға болмайды, себебі кімде-кім бір күнде мың немесе екі мың жылқы сатып алғысы келсе, ол еш қиындықсыз өзіне қажетін тауып алар еді. Татар жылқылары үйірімен, жайылымда жайылады. Тек табынға барып, оның иесіне: «Маған жүз ат керек еді»,—десеңіз, ол құрықтап сізге қанша керек болса, соншасын ұстап береді. Олардың бұл іске кәніккені соншалық — сатып алушы бір жылқыны көрсетсе, сатушы құрығын оның мойнына іліп жіберіп, үйірден суырып алып шығады. Өз саяхатым кезінде, олардың жылқысының соншалық көптігі бүкіл дала қайысқан жылқы айдап бара жатқан көпестерді де көрдім. Татар жылқысы асыл тұқымды жылқы емес, бойы аласа, қарны салбыраған және жемге үйренбеген. Оларды Персияға айдағанда, бұлар сұлымен жемделген жылқы деп мақтайтын болған, өйткені онсыз олар жолдың бүкіл қиыншылығын көтере алмайды. Малының және бір түлігі — бойшаң және әдемі өгіздер. Олардың көптігі соншалық—олардың үлкен бөлігі біздің итальян қасапханаларын да қамтамасыз етеді. Оларды, әдетте Польша және Валахия арқылы Трансильванияға, содан соң Германия арқылы тура Италияға айдайды. Татарлар қажетті жағдайда өгіздерді ауыр жүк тасуға да пайдаланады. Татар малының үшінші түлігі — бойшаң және екі өркешті, сабалақ жүнді түйелер. Парсы да олардың біреуі 25 дукат тұрады, себебі шығыс түйелері бір өркешті және аласа бойлы болып келеді, сол үшін де олар 10 дукаттан артық баға сүймейді. Малдың төртінші түлігі —әдеттен тыс үлкен, тұрқы ұзын жүндес және 12 фунт тартатын май құйрықты болып келетін қойлар. Мен осы қойлар ойын сауық үшін құйрығына байланған доңғалақты еш қиналмай сүйреткенін көрдім. Одан алынған май татар тағамдарында қатық ретінде пайдаланылады, ауызға салсаң қатпайтын қасиетімен ол таптырмайтын май болып табылады.

VIII ТАРАУ

Татарлардың бүкіл тұрмыс-тіршілігін көрмеген адамға, бір орыннан екінші жерге үнемі көшіп жүргенде, бұл жұрт немен қоректенеді, нанды, қажетті азық-түлікті қайдан алады? — деген сұрақ шешімі жоқ жұмбақ сияқты болып көрінері хақ. Көзбен көргенімді өз оқырмандарыма дәлме-дәл түсіндіріп бере аламын. Ақпан айының соңына қарай бүкіл орда бойынша жар салып егін егуге ниет білдіргендерді қолдап қолпаштайды, олар өз уақытында керектінің бәрін дайындауы керек, себебі наурыз айы шыға бір күні таңдаған дәнін себу үшін егіске аттану ұсынылады. Осы хабарландырудан соң барлық талапкерлер дайындалып, ұрықтарды арбаға тиеп, жұмысшы малдарын алып, әйелдері, балалары немесе өз отбасыларының бір бөлігімен белгіленген орынға аттанады, бұл орын әдетте егін егу туралы бұйрық жариялану кезінде орда орналасқан жерден екі күндік жолда орналасады. Бұл жерде олар жерді жыртып, егін егіп және eric жұмыстарын аяқтағанша болады да, сосын ордаға қайта оралады. Осы арада хан құдды бір балаларын алыс жолға аттандырған аналар тәрізді, егілген даланың жай-күйін біліп отырады. Барлық егілген егінжайды айналсоқтап, бірде анда, бірде мұнда тоқтап және ешқашан төрт күншілік жолдан ары алыстап кетпейді. Егін піскенде егіншілер де, сатып алушылар да оны жинап алу үшін барлығы бір кісідей жұмылып, арбамен, өгізбен, түйемен аттанады. Олардың жері өте құнарлы. Бидайдың дәні өте ірі, оның бір сабағында елу дән, ал тарының бір сабағына жүз дәнге дейін бар. Кейде егістің мол түсім беретіні соншалық — оны қайда қоярын білмей, қажетінше алып, қалғанын сол орында қалдырады.

Осы жерде оқырмандарға мына жайды баяндап берсем артық болмас. Ұлы Махмет ұлдарының бірі Еділдің ар жағында тұратын өзінің немере бауырынан қауіптеніп, он бір жыл бойы егін егуге тыйым салады, оның ойынша, аумалы-төкпелі заманда егістікпен шұғылданатын оның халқына қауіп-қатер төнуі мүмкін деп ойлайды. Осы тыйым салу кезінде, орда тек сүт, ет және осы сияқты басқа нәрселермен қоректенді. Ұн мен тары базарға сирек келетін және шамадан тыс қымбат бағамен сатылатын. Менің нансыз қалай ұзақ уақыт өмір сүруге болады деген сұрағыма, татарлар: «Ал ет не үшін керек?» — күліп, жауап берді. Осы барлық сақтандыру шараларына қарамастан, Ұлы Махметтің ұлын өз туыстары қуып жібереді, хан Кіші Махмет оның шекарасына жақындап қалғанын естіп және қауіпті қарсыласпен күресуге күшінің жетпейтінін сезіп, ол балаларымен және бүкіл отбасымен ордадан қашып кетеді. Кіші Махмет осылайша орданың билеушісі болып, маусым айында Танаис өзеніне келіп бүкіл халқы, мал жанымен, арбаларымен мүліктерін тиеп өзеннен өтеді. Олар өзенді екі күннің ішінде үлкен тәртіппен құрғақ жолда жүргендей-ақ оңай өтіп шықты. Бастықтардың бұйрығы бойынша бірнеше адам қайықтар жасау үшін Танаис жағасындағы ну орманға жіберілді. Мұның үстіне қурай мен қамыстан байланған салы дайындалды. Бұл салыларды аттар жегілген қайықтар мен арбаларға қосақтайды, содан соң бұл аттарды балаң жеңін түрген адамдарға жетектетіп өзенге түсіреді, осылайша арбалар мен қайықтарды бір жағадан екінші жағаға өткізеді.

Осы өткелден кейін екі ай өткен соң, сол бағытпен су жағалап жүргенімде жол бойында қайықтар мен салыларды көрдім, олардың көптігінен өзеннің кейбір тұсы бөгеліп қалған. Тағы көпшілігі Танаис жағасында шашылып жатыр. Сол маңға жетіп...

Х ТАРАУ

Таннан шығып Забақ теңізін жағалап отырып, үш күн жол жүріп, Кремух деп аталатын елге келдім. Бұл елді Біберді, яғни құдай берген шын билеуші Кертібейдің ұлы басқарған. Оның қол астында қажет кезінде 2000 салт аттыға дейін жинай алатын, бай орманды, құнарлы жазықты, өзендерге толы бірнеше қыстағы бар екен. Елдің ақсүйектері ел талаушылықпен және осы жерден өтетін керуендерді тонаумен күнелтеді екен. Олардың жақсы жылқылары болды, олар батылдығымен, айлакерлігімен және итальяндықтарға өте ұқсас түр-әлпеттерімен ерекшеленеді. Олардың жерінде егін, мал және бал көп болады, бірақ керісінше, шарап мүлдем жоқ. Кремухадан кейін бір-бірінен алыс емес қашықтықта әр түрлі халықтар тұрады, олар Қыппықтар (Қыпшақтар. ред.), Татакөздіктер, Собайлықтар, Кевертейліктер және Ас немесе Аландар, олардың кейбірі туралы біз бұрын айтқанбыз. Олардың жерлері Кайтақтармен шектесетін Мингрели (Меңгли-Керей. ред.) еліне дейін 12 күндік жолға дейін созылып жатыр. Қайтақ халқы Мингрел мен Каспий теңізінің арасындағы жалпақ даланы мекендеген, бір бөлігі Грузияда, Қаратеңізді таулы қыратты және Қаратеңізге құятын Фазисом өзенін алып жатыр.

XI ТАРАУ

Кафы аралының жазығы татарлар меншігінде және оны Азы Гирейдің (Azicharei) ұлы Ұлыбей деген айрықша патша басқарады. Тұрғындары өте көп, қажет болған жағдайда 4000 салт аттыға дейін шығара алады. Татарлардың аралда аса маңызды емес екі бекінісі бар: Сольгати (Solgathi), мұны табиғи тұрғындар Қырым (Сһіппіо), яғни қамал деп атайды және Керкиарде (Cherchiarde) татар тілінде қырық орын деген мағынаны білдіреді. Забақ теңізі жағасында бірінші кездесетін қала бізде Босфор Кемерийский атымен белгілі Керчь бар, сосын Кафа, Сольдадия (Soldadia), Грузия (Crusui), Сарсона (Sarsona) және Каламита қалалары орналасқан. Қазір сұлтанның иелігіндегі барлық осы қалалар туралы кең түрде баяндаймын, себебі олар онсыз да белгілі, тек бірнеше сөзбен Кафаның жаулап алуын әңгімелеп берейін, бұл туралы осы оқиғаны өз көзімен көрген, сосын теңіз арқылы Грузияға, одан кейін Персияға қашқан Антонияда Гуаско атты бір Генуэліктен естіген едім. Бұл туралы ол өзі маған Персияда баян етті, мен енді осы естігенімді әңгімелеп бермекпін. Осы кезде Қырымды Эминах Бей атты татар патшасы билеген. Кафа тұрғындары, әдеттегідей, жыл сайын оған алым-салық төлеуге міндетті, осы негізде олардың арасында келіспеушілік туындап, тегі Генуэздіктерден шыққан Кафа Консулы Татар ханына емші жіберіп Эминах Бейдің туысқандарынан біреуді оны тақтан түсіру үшін жіберуін сұрайды. Осы оймен Танға әдейі кеме жіберіледі. Кемеде ерекше елші бар еді. Ол тез арада хан ордасына барып, онда Эминах Бейдің Менглі Гирей атты туысқанын тауып алып, оны Кафка Тан арқылы жүріп кетуге көндірді. Бұл туралы білген Эминах Бей Кафа тұрғындарымен татуласудың бүкіл тәсілдерін іздей бастайды, олардың басшыларына тез арада Менгли Гирейді кері қайтару туралы бейбіт шарт ұсынды, бірақ Кафалықтар бұл шартпен келіспей қояды, осының салдарынан Эминах Бей өз күштеріне сенбей, сұлтанға елші жіберіп, оған көмекке Оттоман (Осман, ред.) флотын жіберуді өтінеді, осы флот теңізден шабуылдаса, Эминах Бейдің өзі құрғақтан шабуылдауды көздейді және осы көмегі үшін сұлтанға Кафаны беремін деп уәде етеді. Осы қалаға иелік етуді бұрыннан көксеген сұлтан тез арада Кафаға өз флотын жібереді, көп күш салмай-ақ басып алып, Менгли Гирейді ұстап, оны сұлтанға қайтарады. Ол бірнеше жыл бойы тұтқында отырады. Бірақ Эминах Бей түріктермен көрші болғанына риза болмай, сұлтанға келіскеніне өкініп, Кафаға өмір сүруге қажетті керек-жарақтарды апаруға тыйым салады, осыдан қала қиыншылық жағдайға душар болады. Сұлтанға Менгли Гирейді қайтадан Кафаға қайтару туралы кеңес беріледі және оған құрметті күзет қойып ұстау ұсынылады, осындай шара арқылы қалаға молшылық орнатуды көздейді, себебі тұрғындар Менгли Гирейге әбден берілген еді. Бұны дұрыс шешім деп тапқан сұлтан оны орындауға асығады және Менгли Гирейдің қайтып келгені туралы біле салысымен, барлық базарларға тез арада керек-жарақтар толып кетті, себебі бұл патшаны қала тұрғындары ғана емес, ел адамдары да жақсы көретін. Оған қала ішінде еркін жүруге рұқсат етіліп, құрметті қарауыл қойылды.

Садақ оғы Кафаны нысанаға алғанда, іс осындай жағдайда еді. Мұндай сауық сайранды жергілікті халық неліктен ұйымдастыратынын түсіндіре кету артық болмайды. Дар ағашы тәрізді етіп қазып орнатылған екі бөрененің ұшына күміс ыдыс ілінеді. Оны алу үшін сайысқа түсетіндер ұшы жарты айға ұқсаған жебелермен қаруланады. Қолына садақ ұстаған салт аттылар аттарына мініп алғашына қарай шабады, содан соң, одан біршама өтіп барып, шұғыл оңға бұрылып, артқа қарай айналып, нысананы көздеп оқ атады. Кім ыдысқа дөп тигізсе, сол өз өнері үшін оны (ыдысты) сыйлыққа алады.

Менгли Гирей осы жағдайды пайдаланып, жүз татар салт аттыларын қаладан алыс емес жердегі кішігірім ойпатқа бой тасалап отыруға көндіреді, өзі атысты бірінші бастамақ болып, әдет бойынша, атының тізгінін босатып лезде көзден ғайып болады. Оның қашып кеткені туралы сөз тарасымен, арал тұрғындарының үлкен бөлігі оған келіп қосылады және олардың көмегімен Кафадан алты шақырым жерде орналасқан Сольгати қаласын басып алады, содан күш алған соң, Керкиарде қаласына шабуылмен басып алып, Эминах Бейді өлтіріп, өзін бүкіл елдің билеушісімін деп жариялайды.

Келесі жылы ордасымен Еділ өзені бойында көшіп жүретін, Мұртаза ханға бағынатын және Кафадан 16 күндік жол қашықтықта орналасқан Цитрахан еліне соғыс ашпақшы болады. Осы өзенге келіп, Мұртаза ханға шабуыл жасап,оның тасталқанын шығарып, көптеген адамдарымен бірге өзін тұтқынға алады, оның бірер бөлімін Кафаға жіберіп, өзі әскерімен қыстап шығу үшін сонда қалады. Сол жерден бірнеше күншілік жердегі басқа бір татар билеушісі Менгли Гирейдің әрекетін, ісін біліп, өзеннің мұз қатқанын күтіп, Менгли Гирейге аяқ астынан шабуыл жасап, оны тасталқан етіп, тұтқында әлсірген Мұртаза ханды босатады және Менгли Гирей орасан шығынға ұшырап, Кафаға қайта оралуға мәжбүр болады. Келесі көктемде Мұртаза хан өз кезегінде Менгли Гирей иелігіне жойқын шабуыл жасамақ болады, бірақ оларды бағындыра алмай кері қайтуға мәжбүр болады. Ол әскер жинап Менгли Гирейге қарсы жаңа соғысқа аттанбақшы болып жатыр деген болмашы сыбыс арам ойға сылтау болады. Соғысқа салдар болған осындай себептер мен Үлкен орда (Cran Can) қағаны және Мұртаза хан арасындағы айырмашылық салтын білмейтіндер, мұртазаның Кафаға қарсы жаңа жасақ жабдықтап жатқаны туралы хабардар болған үлкен орда ханының өзі сұлтанмен алдын-ала келісімге келіп, Кафа, Манкастро және Валахия арқылы Венгрияға барды, мұнда өз қолын түріктер күшімен біріктіреді деген қорытынды жасайды. Бұл қорытынды Константинопольдан келген хаттарда көрсетілгенімен, ол мүлдем жалған хабар болатын.

XII ТАРАУ

Еділдің жоғары жағынан Ресейдің астанасы Мәскеуге дейін үш тәулік ішінде жүзіп баруға болады. Мәскеуліктер осы жолмен жыл сайын Цитраханға тұз алу үшін келеді. Бұл жол өте қолайлы, себебі Москва өзені Окаға құяды, ал соңғысы Еділге құяды. Еділ бойында қайсыбірінің аумағы 30 шақырымға дейін жеткен көптеген аралдар бар. Олар өте үлкен жөке ағашы өсетін орманмен көмкерілген. Мұндағы бір дөңбектен ішіне 8 немесе 10 ат және сонша адам сыятын қайық жасауға болады. Еділ арқылы батысқа қарай, он бес күншілік жерде, өзен жағалай сансыз татар тайпалары кездеседі. Олар Ресей шетіне дейін созылып жатыр. Оның шекарасында Ионн ұрпақтарының бірі, Ресейдің Ұлы князінің билігіндегі Рязань қаласы орналасқан (Giobanni, Duca di Rossia)36. Рязань тұрғындарының бәрі христиандар және Грек дінін ұстанады. Олардың елі нанға, малға, бал және басқа да ауыл азық-түлік түрлеріне өте бай, жалпы тұрғындары да көп. Рязанда біздің сыра тәріздес боза деп аталатын ерекше сусын дайындайды. Одан біршама арырақта Рязань сияқты ағаш қабырғалармен қоршалған Коломна қаласы бар. Бұл екі қалада да бүкіл құрылыстар, тас материалдарының жетіспеуінен, ағаштан салынған. Коломнадан кейін, үш күншілік жерде Москва өзені ағып жатыр, мұнда осы аттас қала орналасқан, бұл жерде жоғарыда аталған Ресей Ұлы Ионна Князі тұрады. Қаланың тура ішімен ағатын осы өзеннің үстінен бірнеше көпір салынған. Қамал төбешікте орналасқан және жан-жағы шағын орманмен қоршалған. Нан мен еттің мұнда көптігі соншалық — сиыр етін өлшемей-ақ шамалап сата береді. Бір маркаға сіз төрт қадақ ет ала аласыз, жетпіс тауық он сом, ал қаз, үйрек үш марка тұрады. Аяздың қаттылығынан өзендер қатып қалады. Қыста Мәскеуге мұз болып қатып қалған бұқа, шошқа және басқа жануарлардың еті әкелінеді, бірден екі жүзін сатып алсаңыз да болады, бірақ оларды пешке жібітіп алмай жіліктей алмайсыз, себебі ол тас болып қатып қалған. Керісінше, мұнда аздаған ғана алма, жаңғақ және орман жаңғағынан басқа ешқандай жеміс болмайды. Тұрғындар ұзақ сапарға қыс кезінде шығуға тырысады, себебі жол аяздан теп-тегіс болып, жолда ешқандай қолайсыздық тудырмайды. Жүктерін шанада оңай тасымалдайды, бұл шана арба орнына жүріп, жүк арба деп аталады. Жазда ешкім алыс жолға шықпайды, өйткені жол батпақ, жақын маңдағы ешкім мекендемейтін ормандарда шыбын-шіркейлер қаптап кетеді. Мәскеуліктер шарап ішпейді, бірақ бал қосып бидайдан айрықша сусын дайындайды. Сусынды ашыту үшін оған құлмақ қосады, ол оны қуаттандырып жібереді, ішсең кәдуілгі шарап ішкендей мас боласың. Мұнда қазіргі Ұлы Князь жасаған жарлық туралы айтпай кете алмаймын. Өзінің қол астындағылардың маскүнемдікке салынып бара жатқанын көріп, ол бал және сыра қайнатқанда оған құлмақты пайдалануға тыйым салған үкімін шығарды. Ол осылайша өз халқын сақтап қалды.

XIII ТАРАУ

Осыған дейін жиырма бес жыл бойы орыстар Татар ханына жыл сайын салық төлеп тұрды, ал қазір өздері Еділ өзенінің сол жағасында Бакин теңізіне қарай бағытта, Мәскеуден бес күншілік жердегі Қазан қаласын алады. Қалада сауда ісі дамыған, өздері Солтүстіктен Шағатайлар мен Моксовтардан алғандарымен Ресейді, Польшаны, Персияны және Фландрияны жабдықтап отырады. Шағатай елінде татарлар тұрады, олар Моксалар сияқты пұтқа табынушылар, Моксалар туралы білетіндерімді оқырмандарыма хабарлайын. Жылдың кейбір мезгілінде олар жылқыны далаға апарып, оның төрт аяғын шідерлеп жерге қағылған қазыққа басынан байлап қояды. Сосын олардың біреуі қолына садақ алып, белгіленген қашықтықта тұрып, оның кеудесіне өлгенше оқ жаудырады. Содан соң оның терісін сыдырып, етін жейді, ерекше дәстүрмен терісіне сабан толтырады, оны жақсылап тігеді, ал тұлыптың тірі жылқы сияқты тұруы үшін жіліншігінің орнына тік таяқтар қояды. Осы рәсімнен кейін, барлығы бір ағаштың бірнеше бұтағын кесіп ағаш басына тақтай орнатып, оның үстіне жылқы тұлыбын қояды. Сосын оған бұлыңғыр, ақ тышқан, ақ тиін, қасқыр және басқа аң терісін әкеліп сыйынады, оларды біз шырақты бекіткен сияқты, ағашқа бекітеді. Сол себепті олар онда қатарланып тізіліп тұр.

Халықтың үлкен бөлігі ет және балықпен қоректенеді, балықты өзендерден аулайды...

CIЛTEMEЛEP

1.1. Венециандық сауданың тез табысқа жетуінің басты себебі осы республиканың географиялық жағдайымен байланысты. Венецияның алғашқы тұрғындары V ғасырда Италияда көбейіп кеткен жабайы тайпалардан өздерінің тәуелсіздігін қорғап қалу үшін қашуға мәжбүр болған қашқындар қазір Венецияны құрайтын құнарсыз аралдардан баспана іздеп жүріп, өздерімен бірге жаңа отандарына әкелінген, олардың күнелтуін ұзақ уақыт қамтамасыз ете алмайтын аз ғана қазынасын көріп, осы күнелтуге қолдау көрсететін оларда жалғыз құрал қалғанын түсінеді. Ол еңбекқорлық пен өнеркәсіп еді. Олар үшін жермен айналысу жақсы тұрмыстың көзі емес еді, себебі оларға бұйырған жер құнарсыз. Олардың бар байлығы тұз бен балық аулаудан тұрады, тіпті ауыз судың өзін де олар көршілерінен тасиды. Сондықтан осы қажетгіліктер Венецияны басқа елдерден өздерінің күнделікті өміріне қажетті нәрселерді іздеуге итермеледі. Венециандық сауданың негізі қалануының алғашқы себебі де осы болатын. Венецияның Европаның шығысы мен батысынын қиылысында орналасуы, яғни Венецияның географиялық орналасу жайы Венеция саудасының тез дамуының тағы бір себебі болды. Кейбір мемлекеттерде біреулері білімсіздігінен, ал екіншілері тәзімсіз мінездерінен алғашында ақыл-білім және іскерлікті талап ететін саудаға жігерлі түрде ден қоя алмады және қойғылары да келмеді. Тек бір Генуя Венециямен бәсекелесіп, ұзақ уақыт бойы теңіздерге үстемдік жүргізуге таласты. Алғашында біз жоғарыда айтып кеткеніміздей, Венециандықтар тек жақын көршілермен ғана сауда-саттық жүргізеді, бірақ олардың қызметі бірте-бірте кеңейе бастады, ал республика байлығының көбеюімен елдің ішкі күйі де нығая түсті. Венеция үкіметі елдің күш қуатының басты және жалғыз көзі ретінде саудаға әрқашан айрықша көңіл бөліп отырды. Қару-жарақтар Кіші Азия және Африка иеліктеріне әртүрлі сауда порттары арқылы жеткізіліп отырды. Бұл порттар оның сауда айналымының кеңеюіне арналған қойма орындары қызметін де атқарады. Бұл елдің түгелдей дерлік теңіз жағалауындағы Европа қалаларының бәрінде кеңселері болды және де Генуяның бәсекелестігіне және қуаттылығына іші күйген Рим сарайының құйтұрқы әрекеттеріне қарамастан, Венеция туы Республиканың байлығы мен күшін куәландырып, барлық теңіздерде желбіреп тұрды. Венецияның жағдайы XV ғасырда осындай болды, бір жағынан Түріктердің Константинопольді жаулап алуы, ал екіншіден Колумб пен Васко да Гамманың ашқан жаңалықтары Венеция саудасына ақырғы соққы болып тиді және теңіздің тәкаппар әйел патшасынан елінің күш қуатының мықты аса таяғын жұлып алғандай болды. Осы кезеңнен бастап Венеция алдыңғы қатардағы мемлекет болудан қалып, күн санап құлдырауға қарай бет алады. Бұл туралы нақты мәліметтерді білгісі келетіндердің Дарюдің Венециан тарихын (Livre XIX) оқуға мүмкіндігі бар және осындай мәліметтерді Геереннің «Geschichte des Europ. Staatensystems und seiner Colonien» атты керемет туындыларынан іздеуіне болады.

2.15. Mare maggiore. Орта ғасырда Генуэздықтар мен Венецияндықтар Қара теңізді осылай атаған. Бұл теңіз ерте заманда Попта Аксенска (қонақжай емес) және Евкелдеска (конақжай) атымен белгілі болған. Орта ғасырда оны Орыс теңізі деп те атаған.

3.16. Алания. Алан мемлекеті Рим Империясын құлатқан басқыншы елдің бірі. Кейбір жазушылыр оларды Сармат тегіне жатқызса, басқалары оны Скиф тобына жатқызады. Плинии Аланды Славения немесе Сармат халықтары деп атаса, ал Дионисий Харсский мен Аммиан Марцелин олардың атын жинақтап: Невр, Будин, Гелон, Агасирсылар, Аз (Ас. ред.), Меланхлен, Аорс және Сирохтар болар деп қабылдайды. Соңғысының айтуынша, Аландар — Ғұндарға өте ұқсас келеді. Сестренцевич олардың тегі Сарматтықтардан шықты деп санап және олардың аты Ален тауына байланысты туған дейді (бұрынғы заманда Имаусь, қазіргі Алтай қыраты). Еуропада Аландар алғаш рет III ғасырда (Р.Х. бойынша) пайда болған және алғашында Қара және Каспий теңіздерінің арасындағы кеңістікті мекендеді, бұл жерде Рейнегс олардың қалдықтарын тапқан, сосын Днепрге қарай созылып, соңында Дунайға келеді. Рим империясына Шығысынан басып кіре алмаған соң, олар батысқа, Германияға жорық жасап, Ғұндардың ізімен оларды отап кетеді. Олар V ғасырдың басында Пирекей шығанағына кіріп, ал осы ғасырдың аяғында Аттила жауыздарының орнында пайда болады. Кавказдың солтүстік-батыс бөлігінде Клапроть көне Аланның тұқымдары деп есептейтін, Аландар деп аталатын (қазір осетиндер) халық кездеседі. Барбаро да осы пікірмен келіседі, себебі Мингрелиямен шектескен халық туралы айтқанда, Ас немесе Алан елдері туралы да айтып өтеді. Бұл халықТаурид Готеалиден қуылып шыққан еді, бірақ оның қазіргі Ресейдің оңтүстік өлкесін ұзақ уақыт мекендегенін бізге Азов қаласы қазіргі күнге дейін есімізге салып тұрады. Ежелгі Асгард тарихшыларының пікірі бойынша, Азов қаласын Аландықтар салған. Кейбір жазушылыр Алан сөзі лезгин тілінде халық жиынын немесе орданы білдіреді.

4.17. Куман елі. Орыс тарихында Половцылар атымен белгілі Куман немесе Комановелі, ал олардың жерлері Половец деп аталады (Шығыстың атауы Дешті Қыпшақ). Карамзиннің пікірі бойынша, бұл халық өз атын Құмы өзенінен алды, ал Сестренцевич Анна Комненнің көрсетуіне сүйеніп, олар Азиядан шыққан ғұндардың тайпаластары дегенді айтады. Олардың аттары алғаш рет Орыс тарихында Р.Х бойынша 966 жылы аталды. Алғашында Кумандар Дон және Еділ арасындағы кең байтақ өлкені мекендеді, сосын қазіргі Ресейдің оңтүстік бөлігіне тарап кетті, яғни Қара теңіздің солтүстік жағалауына және Қырымның бір бөлігін иемденеді. Татар (Моңғол. ред.) шапқыншылығынан кейін Полевцылар аты мүлдем жойылады, бірақ олар өмір сүрген мемлекеті көп уақыт бойы батыс зерттеушілері Кумания деп келді, мұның бір дәлелі — Барбаро суреттеулері Гаммер өзінің салыстырмалы картасында Куманияны Азов теңізінің сол жағалауына, Қаратеңіздің астына қойып белгілейді. Пицигани картасында да ол сол жерде көрсетілген, ал Барбаро І-тарауда бұл елдің тұрған жерін дәлме-дәл анықтай алмайды, бірақ X тарауда ол Тавария шығанағының солтүстік шығысында жатыр деп мәлімдейді. «Scorrendo la dotta Isola (Capha) prima sub mar delle Zabacche e la Gunania genta nominata da Gumani, poi il Capo dell' Isoba, dov'e Capha, eva Gazaria».

5.25. Мұсылман діні хан Бұрға немесе Батый ханның інісі Берке (Абылғазы Бұрға), ханның тұсында татарлар ішінде тарай бастады. Бұл дінді елге 1313-1336 жылдары билік құрған Өзбек хан ресми түрде қабылдаттырды дейді Абылғазы. Осы үшін ханның қол астындағылар хан құрметіне Өзбектер деген атты алады. Г.Григорьев парсы тілінен аударған Монғол тарихында мұсылман дінін қабылдаған Береке хан немесе Берка делінеді.

6.26. Эдигей немесе Едіге (Әбілғазы Идиги-Манготь). Татар князі, тарихта тәуелсіз Қырым патшалығының негізін салушы ретінде белгілі. Ол — Ақ ұрпағынан шыққан Темірлан билігі кегінің вазиді Құтлық Қабының ұлы. Оның әпкесі бір ұлының әйелі болған, осы некеден кейіннен Қыпшақ ордасының ханы болған Темір Құтлық туады. (Әрине бұл шындыққа сай емес. ред.). Едігей оны Карамзин Темірланның жолдасы деп атайды, Әбілғазының айтуынша, алғашында Тоқтамыс хан қызметінде болады, Тоқтамысты Орыс хан ордадан қуып шыққан кезде, Едіге онымен бірге Темірланға кетеді, сосын Тоқтамыс екінші рет Алтын Орданы иемдегенде, қайта келеді (1376). Едігенің жиені Темір Құтлыкер жеткесін Қыпшақ жеріне келіп, ағасына айрықша қолдау көрсетеді. Бұл Темір Құтлық Едігемен бірігіп мені тақтан түсірмек деп ойлаған Тоқтамысқа ұнамайды, сондықтан ол өзінің бақталасын білдірмей өлтірмекші болады. Мұны сезген жас князь сұлтан Ақсақ Темірге қашып кетеді, оның артынан Едіге де келеді. Рақымы жоқ Тоқтамысты жазаламақ болып, Темір Қыпшақ ордасына келгенде, Темір Құтлық ағасымен осы жорыққа аттанады. Едіге Темір Құтлықтың қасында жүреді. Өз жиенімен Темір Құтлық 1399 жылы Лигва князі Витовқа қарсы соғысқа аттанады, ал Булаттан 1408жылы Мәскеуге жіберіледі. Тоқтамыстың ұлы — Зелен Сұлтан (Желалуддин) Қыпшақ ордасының тағына отырған соң, осы хан әулетінің ескі жауы ретінде Едіге Қаратеңіз татарларының ұлысына кетуге мәжбүр болды, олардың көмегімен кейіннен Ресей мен Польша үшін қорқынышқа айналған тәуелсіз Қырым хандығын құрады (1411-1412). Шильдбергер өз саяхатында Едіге туралы айта келіп, Едіге оның Қыпшақ тағына отырғызғысы келген Татар ханзадасы Зеграның әскерімен бірге болғандығына тоқталады. Темір Құтлық Махмет Зеграны қуғын сүргінге ұшыратқан соң, Едігей Дешті Қыпшаққа, яғни Куманияға қашып кетеді. Лызлов, сосын Рычков басқа Едігей, яғни Алтын Орда ханы Едіге туралы айтып өтеді, ол Едіге 1431 жылы Яиктан келіп, Ұлы Махметті қуып жіберген, бірақ ол туралы Карамзин де, Абылғазы да, Моғол тарихының авторлары да айтпайды. Монғол тарихының атақты батырларының бірі — Едігенің қысқаша өмір тарихы осындай. Барбаро жаңылысып, ол татарлар арасында Мұсылман заңын таратқан деп жазады. Бұл — қате пікір, себебі бұл заңды ХІV ғасырдың басында Өзбек хан қабылдап қойған еді, бұл алдыңғы сілтемелерде түсіндірілді.

7.27. Сиди Ахмет хан немесе Сеид ахмет (Карамзин) айтуы бойынша, Кек орда немесе Ноғай ордасының ханы, ол Лызлов, Рычков және монғол тарихы авторының пікірлері бойынша, Алтын орда ханы Барбаро жазған кезеңнен едәуір кейінде өмір сүрген хан жазбаларында ол Сиди Ахмет деп, ау кітабында Магмет, ал Двин шежіресінде, қате кеткенін Сриттер байқаған, Кек орда ханы Ахмет деп аталады. Жаңылыс жазылған бұл сөз Карамзиннің оны Ноғай ордасының ханы деп атауына негіз болады. Сиди Ахметтің билік құрған кезінде, Татарлар Ресейге екі рет шабуыл жасайды (1451-1455), ал 1460 жылы Салмақты Кітапта көрсетілгендей, «Сиди Ахмет барлық ордасымен Орыс жеріне келіп, Донда Ази Гирей патшасы Қырым ханы және оның ордасымен соғыса бастайды...» Стриковский, ал сосын Сестренцевич Сиди Ахмет Ресеймен емес, Подольмен соғысуға шыққан дейді. Сиди Ахметтің өлімі өте қайғылы болды. Қырым ханы ізіне түскен соң, ол Литваға қашып кетеді, бірақ сол жерде қолға түсіп, түрмеге жабылып және бұғауда қайтыс болады. Жоғарыда түсіндірілгендерден байқағанымыз — ол XV ғасырдың екінші жартысында хан болған. Сондықтан да Барбароның ол татарлар арасында мұсылмандықты таратқан деген пікірі жаңсақ.

8.28. Ұлы Махметті, Карамзиннің пайымдауынша, оның інісі Киин (Кіші. ред.) ұлыстан қуып жібереді. Және ол 1437 жылы Ресейден баспана іздейді. Дәрежелі Кітапта Белев шайқасын сипаттауда былай делінеді: «Ұлы князь Махмет хан басқа ханнан қашып, Белев қаласына келген», ал патша шежіресінде: «1458 жылдың күзінде Үлкен орданың ханы Ұлы Махмет Белев қаласына өз бауыры Үлкен орда ханы Кіші Ахметтен қашып келеді».

9.29. Орда сөзі (татарша урду немесе урт) алғашында шатерді (қосты) білдірді, сосын тікелей хан қосын, ал соңында бүкіл хан ордасы мағынасын беретін болды.

10.30. Цитрахан немесе Азиторокан — қазіргі Астрахань. Сестренцевич ол Хазар патшалығының көне астанасы — Ател орналасқан жерде. 1395 жылы қыста Астраханьды, Карамзиннің айтуынша, оның тас қабырғаның үстінен мұз қабырға салынып, нығайтылғанына қарамастан, Темірлан талқандайды. Карамзин Астрахань арқылы жол жүргенде сол жерден тек жеке-жеке қала бөлігін көреді, тағы да ол жақында талқандалған көне ғимараттар қалдықтары да көрініп тұрғанын айтады. Г.Форстердің пікірінше, қалмақтар Астраханьды Қажы Айдар хан (қаз. қажы — тархан, ред.) деп атайды, Баласағұннан Астраханның шын аты шыққан. (?) Бұл қала XIII және XI ғасырларда, яғни оны Тамерлан талқандағанға дейін, маңызды сауда орны болған, Үндістаннан Танға жіберілген барлық тауарлар осы жер арқылы өткен. Қазіргі Астрахань бұрынғы Астраханьнан оңтүстікке қарай орналасқан.

11.31. Төмен жазығы (қазіргі қалмақ даласы) өз атын Төмен қаласынан (орыс. Тюмень, ред.) алған, ол туралы көне Ресей Идрографиясында былай делінген: «ал Төмен өзенінен Заплавная өзені ағып шығады және ол сексен шақырым ағып, Заплавная тағы да Төменге барып құяды. Төмен сағасында Төмен қаласы бар. Ал Төменнен төмен Терек өзені, ол өзен Төменнен теңізге дейін отыз шақырым, ал Төмен қаласынан Астраханьға Тереузени теңіз бұғазының төбесіне дейін екі жүз елу шақырым, ал Төмен қаласынан Астраханьға дейін төрт жүз шақырым». Үлкен сызба кітабында Төмен туралы айтылған: «бұл қала Дербенттен 180 шақырым жерде орналасқан. Осы жерде сөз болып отырған Дербент Тобол Губерниясында орналасқан осы аттас қаламен шатастыруға болмайды.

12.32. Черкессия — Черкестер мемлекеті, Плиния мен Страбонаға Цихов немесе Сихов атымен белгілі және өздерін Адехе деп атайды. Черкестер атауын оларға татарлар қойған, татарша «Черкес» сөзі қарақшы деген ұғымды білдіреді. Қазіргі Черкес елі, жалпы тілдік мағынада, бұл атаумен тек Кабардиндер, Абхаздықтарды және мынандай Натухайлықтар, Шетактар, Жане, Гатукан, Бзедухи, Абедзехи, Темірғойлар, Бисленейцтер және Мохоштар тайпаларынан тұратын Кубан Черкестері аталмай, барлық тау халықтарының жалпы атауы болып кеткен. Толық мәлімет алғысы келетіндер оны Клапроттан (Reise in den Kaukas. 1 B.p. 435-84 және 557-93), Броневскийден (Новейшая Геогр. и Статист. Изъст о Кавказ) және Зубовтан (Карт. Кавк. края Т.ІІІ. 7-132 бет) алуларына болады.

Бұл елдің жай-күйін түсіндіру мақсатында, бұл туралы Барбаро саяхатында жазады, олар туралы 1502 жылы Генуэзц Георгий Интерианоның жазған, Рамузиев жинағының 2-томында басылған шығармасынан үзінді келтірейік. (122 бет).

13.33. Монғолдар осы күнге дейін маңызды адамдарға сый тартқан, бірақ «новены» nove тоғыз (Барбаро) сөзінен шықты деп дәлелдемек болады. Қазіргі біздің Волжская губернияларында новен деп кенепті атайды.

14.34. Контарини де Татарлар балдан жасалған сусынды пайдаланғаны туралы айтады, тіпті оны мас болғанға дейін ішетін (Контор.Г. VII). Плано Карпини олардың маскүнемдігін талқылай келе, оларда шарап, сыра және бал жоқ екендігіне тоқталады, оларды басқа халықтар елге сыйға береді.

15.35. Боза орыстарға да белгілі. Оны кейінге дейін Мәскеу көшелерінде сатып тұратын. Қазіргі Черкестерде боза деп сарашып бидайынан әзірлеген жағымды және ащы сусынды атайды. Бұл сусын туралы Георгий Интериано да еске алады. Аудармашы Абылғазы бозаны брага деп атайды.

16.36. Түпнұсқада: Un giovane Greco bastoniero del Console, деп аталады, яғни асатаяқ ұстаушы. Бұрынғы заманда Генуэздықтар мен Венециандықтар әртүрлі сауда қалаларына жіберген Консулдар көне Рим Консулдары тәрізді өз қолы астында ерекше Ликторовтары болды.

17.37. Барбаро сипаттап, облаво деп атаған аңшылық түрі бізде де бар. Ол қасқыр, аю және басқа ірі аңдарды ұстау барысында қолданылады. Бұл 43-сілтемеден анық көрінді және бұл сөз бізге татарлардан енген.

18.38. Сестренцевич пікірінше, 444 аспра он сомды құрайды.

19.39. Татарлар арбаларды осы күнге дейін пайдаланады және ол ароба немесе арба деп аталады. Татарлар мекендеген жер арқылы жүрген адам міндетті түрде аробтың жағымсыз сықырын естиді, оның дөңгелегі ешқашан майланбайды. Марко Поло пікірінше, екі аяқты арба тек әйелдер мен балаларды мінгізуге арналған, шатыр тігілген арбалар төрт аяқты болып келеді.

20.40. Плано Карпини бұл үйлерді сипаттайды: татарлар үйі шатыр тәрізді домалақ пішінді жіңішке уық пен таяқшалардан жасалады. Төбесінде шаңырағы бар, ол арқылы жарық түсіп, түтін шығады, себебі олардың үйінде от тура ошақта жағылады. Қабырғалары мен төбесі әдетте киізбен жабылады, есігі мен түңлігі де киізден жасалады. Үйлер адамдардың атақ дәрежесі мен мүмкіндігіне орай үлкен-кішілі әр түрлі болды. Кейбіреуін жедел жығып алып, қайта құруға, малға артуға болады, ал енді біреуін жығуға болмайды, оларды арбаға сол күйінде тиейді. Кіші үй тиелген арбаға бір өгіз жексе, үлкен үй тиелген арбаға үш, төрт және үйдің көлеміне қарай, одан да көп өгіз жегіледі. Татарлар соғысқа немесе бір орыннан екінші орынға, яғни қайда барса да әрқашан үйлерін өзімен бірге алып жүреді. Марко Поло тағы да әңгімесіне қосып былай дейді: «Осы үй немесе киіз үйді жерге тіккен кезде есіктің оңтүстікке қарап тұрғанын қатаң бақылайды».

21.41. 1246 жылы Худестзи хан (Гуюг қаған. ред) сарайында болған Пиано Карпини ханның қабылдау ордасын былай деп суреттейді: «Император таққа отырған жерге бізді шақырды. Оның бірінші хатшысы Шынғай біздің атымызды, сонымен бізді жібергендердің атын жазып алып, оларды Император және барлық әскер басыларының алдында дауыстап оқыды. Бұдан соң біздің әрқайсымыз сол тіземізді төрт рет бүктік және бізге босағаны баспауымыз керек екенін ескертті. Пышақ жоқ па деп бізді мұқият тінтіп, ештеңе таппаған соң, бізді шығыс жақ есіктен кіргізді, себебі батыс есіктен Императордан өзге ешкім де кіре алмайды екен».

22.42. Плано Карпини татарлардың жалпы бейғамдығын мақтайды. Оның айтуынша, олар бір-бірімен анда-санда ұрысады немесе мүлдем ұрыспайды, ал төбелесу, жауласу, ұрысу, соғысу және адам өлтіру мүлдем болмайды. Басқа жерде олардың арасында мұндай істер жоқ деп санайды.

23.43. Осы жерде қосымша ретінде Марко Поло саяхатынан Құбылай қағанның сұңқарымен аң аулауын сипаттайтын тарауын келтірейік: «Ұлы мәртебелі өз астанасында (Камбалү немесе Пекин) екі айдай болып, сосын Ұзұры өзенінің жағасында саят құру үшін солтүстік шығыс теңізге қарай аттанады. Онымен бірге қаршығаларымен, сұңқарларымен және лашындарымен 10 000 аңшы еріп жүреді. Олар бір топ болып жүрмей, бірнеше кіші топтарға бөлінген, бір топта жүзден екі жүзге дейін адам бар, бұл әртүрлі жерде аң аулауға қолайлы және олар аулаған аңдарын ханға әкеліп отырған. Оған қоса қасында таскиол (Горкут. ред) немесе күзетші деп аталатын 2-3 адамнан тұратын кішігірім бөлмелер бір-бірінен жақында орналастырылып, аңды қаумалайтын адамдар ұстаған». Әрқайсысының қажет болған жағдайда құстарды қайтаратын ысқырығы болған. Хан тақсырдың ишаратымен барлық аңшылар бір мезгілде сұңқарларын жібереді, бірақ олардың артынан ұшып кеткен жағына қарай еріп жүрмейді, себебі қарауыл мұқият бақылап отыруы қажет, қауіп төнсе немесе қажет болған жағдайда, тез арада құсты қайтарып алады. Ханның, атақты ақсүйектердің сұңқарларының аяғында кішірек күміс белгі бар, мұнда иесінің және аңшының аты ойып жазылған, осы арқылы құсты ұстағанда оның кімдікі екенін біліп, иесіне қайтаруға болады. Ойып жазылған атқа қарамастан, құсты ұстап алған адам, иесін білмеген себепті, оны оған апарып бере алмаса, мұндай жағдайда оны Бұланғазы деп аталатын (яғни белгісіз меншік сақтаушысы) айырықша шенеунікке әкеле алады. Жылқы, қылыш, құс немесе басқа бір зат тауып алып, оның кімнің меншігінде екендігін білмеген адам, міндетті түрде оны осы аталған шенеунікке әкелуі керек, ол оны өз кезегінде мұқият сақтауы қажет. Бұл қаулыны орындамай, тауып алған затын әкелмеген адам ұры деп саналады. Затын жоғалтқан адам тікелей Бұланғазыға келіп, еш қиындықсыз өз меншігін қайтарып ала алады. Әдетте бұл шенеунік биік жерде тұрған, оның шатыры, оны тезірек табуға қолайлы болу үшін, айырықша тумен ерекшеле-неді. Бұл мекеменің пайдасы зор, себебі бірде-бір зат жоғалып кетпейді.

«Хан осылайша теңізге жақындай отырып, әртүрлі аңшылық саяхатшылық құрады», — бүкіл әлемде бұдан асқан көңіл көтеру таба алмайсың деп батыл айтуға болады. Аңға шыққан кезде, жолда тар өткел кездессе, хан жердің қолайлығына қарай екі піл, ал кейде бір пілге отырады, әдетте ол төрт пілмен жүреді, осы пілдердің үстіне шебер жасалған, іші паршамен, ал сырты арыстан (жолбарыс немесе барыс) терісімен көмкерілген ағаш шатыр тігіледі. Хан осы шатыр ішінде аң аулау кезінде қозғалмай отырады, себебі ол буынның ұстамалы ауруымен ауыратын. Оның қасында 10 немесе 12 сұңқары және дәл сонша көңілін аулайтын жоғары мәртебелі адамдары болған. Басқа ақсүйектер оның жанында атпен жүріп, тырна немесе басқа құстарды көргендерін ханға айтып отырған. Ол шатырының етегін қайырып, аң жақындағанда аңшыларға сұңқарларды жіберу туралы белгі береді. Құстар тырнағын жая шүйіліп, ұзақ арпалыстан кейін, оны жеңіп шығады. Өз шатырында шіренген хан ием және оны қоршаған жоғары лауазымды адамдар мен салт аттылар осылай думандатқан. Осылайша, бірнеше сағат бойы аң аулаған хан өзіне арналып тігілген шатыры мен оның ұлдары, ақсүйектер, оққағарлар және аңшыларға арналып жасалған үйлер орналасқан Какзар Модин деп аталатын жерге келеді. Бұл тұрақ 10 000 шақырымға созылып өте әдемі көрінеді. Ханның қабылдау өткізетін үй ордасының кеңдігі сондай — оның ішіне жоғары мәртебелі адам және басқа атақтыларды санамағанда, 10 000 адам сияды. Бұл үйге орданың кіретін есігі оңтүстікке қарайды, шығыстан оған әдетте хан өз жақындарын немесе бетпе-бет, жеке сөйлескісі келетіндерді қабылдайтын үлкен зал қосылған. Осы залдан кейін хан иемнің ұйықтайтын өте әдемі және кең бөлмесі бар. Бас орданың қасында хан қызметшілеріне арналған кішкене үйлер тігілген, бірақ олар бас ордамен тең дәрежеде емес. Бас орданың барлық залдары мен бөлмелерінің әрқайсысы керемет жасалған үш алтын жалатылған бақандармен тірелген. Үй орданың сырты ақ, қара және қызыл белдеу етіп боялған арыстан терісімен жабылған және ол терінің тығыз тігілгені соншалық — одан жаңбыр да, жел де өтпейді. Іші түрлі аң терілерінің ішіндей бағалы және бұлғын терісімен қапталған, себебі ең жақсы бұлғын тоны 2000 алтын монетке (бизонт) дейін барады, ал жай тон 1000 теңгеден кем тұрмайды. Сол үшін Татарлар бұлыңғыр терісін барлық терілердің патшасы деп атайды, ал көртышқанның үлкендігіндей аңды рондес дейді. Ханның шатыры іші осы екі аң терісімен таңғажайып өнермен және ерекше талғаммен қапталған, оларды жерге тартып қойған арқандар жібектен есілген. Ханның шатырына жақын әдемі жиналған хан әйелдерінің жайлары орналасқан. Хан әйелдерінің жалпы көңіл көтеруге қатысатын сұңқарлары, қаршығалары және басқа құстары бар. Елдің барлық жақтарынан қосқа келіп жатқан халықтың саны өте көп. Тұрғыны көп қаланың ортасында жүргендей сезінесің. Ханға оның барлық қызметшілері келіп жетеді: дәрілер, жұлдызшылар, аң аулаушылар және басқа атақтылар.

Ол мұнда діни мейрамның бірінші күніне дейін болады, осыған дейін көл және өзен жағасында тырналарды, аққуларды, құтандарды және басқа құстарды аулаумен айналысады. Әр бағытта орналасқан аңшылар оған көп аңдарды жеткізіп тұрады. Осылайша, осы сайран кезінде, ол үздіксіз әр түрлі сауық сайранға кенеледі, бұны осы думанға куә болғандар ғана түсіне алады, себебі олардың сән салтанатын сөзбен сипаттап айту қиын. Бірде-бір көпес, кәсіпкер сұңқар немесе басқа аң аулайтын құс пен аңшы ит ұстауға құқылы емес. Мәртебесі жоғары адамдар мен ақсүйектердің есімдері бас құсбегінің тізімінде болмаса немесе рұқсаты болмаса, хан мекендеген жерге таяу орындарда аң аулауына тыйым салынған (Яғни бір жағынан 50 миль, екінші жағынан 10 миль жерде). Басқа жерде аң аулауға тыйым салынбаған. Хан оғландары мен лауазымы жоғары адамдар және қарапайым халық үшін наурыз айы мен қазан айына дейінгі кезеңде қоян, жабайы ешкілер, бұғы аулауына тыйым салатын заң қабылданған, өйткені осы кезде олар төлдейді және өседі. Заңды бұзған адам қатаң жазаланады, осы себепті онда аңдар көп мөлшерде өсіп-өнеді. Белгіленген уақыт өткен соң бұрынғы тәртіпте хан жол бойы аңшылық құруын жалғастыра отырып, астанаға аттанады.

Орыс аудармашыларға Абылғазының оның Татар аңшылығы туралы жазғанын былай суреттейді: «Әр кезде де Татарлар аңға басты көңіл бөлді. Осы халықтың үлкен бөлігі де, өз малдары және аңмен қоректенеді. Пұтқа табынушы татарлар аңға шыққанда ешқандай ит ертпейді, олар көп адам болып шығады. Хан немесе ханзада аңға шығарда, уақыт мүмкіндігіне орай және хал қадірінің көтергенінше өзінің бүкіл қол астындағыларын алып шығады, ол кейде 10 мыңнан 12 мыңға дейін жетеді. Адамдар белгіленген орынға келісімен аңшылық құратын жерді қаумалап орналасады. Сосын оң қолдан солға қарай ыдырап барып жақын маңайда орналасқан адамдармен қосылады, бір-бірінің ара қашықтығы 10 немесе 20 қадам болады, аң ауланатын орталық алаң сыртынан шеңбермен қоршалады. Осылай орналасып болған соң, берілген белгі бойынша шеңбер қусырыла береді, адамдардың арасы да жақындай түседі. Осы сәтте барлығы аттарынан түсіп, біркелкі жүріспен ортаға жақындап, қажетті шеңбер жасалады, көп адам болғандықтан қатарлар, сап құрады». Адамдарды көріп үріккен аңдар, әуелі орталыққа қарай ығысады, бірақ ондағы орынның тарлығын көріп, саңылауын тауып құтылып кетуге тырысады. Бірақ олар қай жаққа беттесе де, бәр жерден айғай, дабыл, мүйіз соққысы және басқа аспаптар дауысын естиді. Соңында бұл аңдардың айғайдан құлақтары бітіп, кірерге тесік таппай, еш қарсылықсыз адамдар қолына ездері түседі. Осы тәсілмен олар аңдарды тормен ұстағандай болады. Аумағының диаметрі кейде 4-5 мильді құрайды. Мұнда олар бірнеше мыңдаған әртүрлі аңдарды аулайды.

24.44. Өрістен жылқы ұстаудың бұл тәсілін осы күнге дейін қазақтар, қалмақтар және тау халықтары қолданады. Асау жылқыға арқан лақтырғанда, ол алғашқыда осқырып мөңкиді, тарпиды, бірақ кәнігі жылқышылар оны тез жуасытып, қолға үйретеді.

25.45. Қойдың майын барлық тағамдарға қажетті қатық ретінде, шығыста әлі күнге дейін пайдаланады. Мен бадамнан шафран және қойдың майы қосылып істелген самсаны Шамхал Тарковский үйінен жеп көрген едім. Европалықтар үшін соншалықты дәмді болып көрінбеуі мүмкін.

26.51. Бұл халықтың барлығы Черкестік тайпалар болуы мүмкін, Барбаро саяхатында олардың аттары қате түрде енген немесе қазіргі Черкестер жадынан мүлдем шығып кеткен. Осы елдің әрбір руының ерекше бөлімдері бар, мысалы Қыпықтар, Тота және Собандырды бізге таныстыратын ешбір мәлімет жазушы туындысында кездеспейді. Г.Клапроть Кавказға жасаған саяхатының 22 және 26 тарауларында барлық тау халықтарын нақты атап, тіпті көршілеріне осы атпен белгілі атауларын да келтіреді, бірақ олардың арасында Барбаро жазған атаулардың ешқайсысы да кездеспейді. Венециандық саяхатшының сипаттауындағы айтылуының ұқсастығы жағынан, сонымен бірге географиялық орны бойынша, бұл халықтар келесі қорытындыға келуге болады. Қыпықтар (1545 жылғы басылымда Еііреһе) — Қара теңізге жақын болар, Барбаро өз сипаттауын осыдан бастайды, қазіргі Шапсуга болуы мүмкін. Осы болжамда мені Шапсуга жерінде ағатын Шыбық атты өзеннің атауы көбірек сендіреді. 2. Тато қазіргі Темірғойлар мен Бисленейлер руы болуы мүмкін, өйткені соңғылардың елінде, Ұрып өзенінде осы кезге дейін Татокөзі атын еске түсіретін екі қыстақ бар, олар: Татархан және Тазлахтула. Форстер Татокөз бұл Татартупа дейді бірақ мұнымен келісу мүмкін емес, себебі Татартупа біршама алыста, Теректе жатыр және ерекше облыс немесе ру құрамайды. Сонымен бірге Барбаро егер де Татокөзін атында Татартупа атауы жатқанын білсе, ол туралы Кабардадан кейін айтатын еді. 3. Собан қазіргі Абазы болуы мүмкін. 4. Кевертен, күдіксіз, бұл — Кабарда. Форстер осылай ойлайды және тура осылай Клапрот та жазады. 5. Ас немесе Аландар — қазіргі Осетиндіктер.

27.52. Орыс тарихына арналған Мюллердің жинағында Қайтақтар туралы былай делінеді: олар Каспий теңізінің жағалауында, Өтемістен Ширван облысына дейінгі, одан Дербахан өзенімен бөлінген жерде өмір сүрген, батысында Қара қайтақтар жерімен шектеседі. Олардың жері кең, құнарлы және құрамында көптеген қыстаулары бар, олардың негізгілері: Башло мен Мәжіліс. Гмелий пайымдауынша, Қайтақтар Түркімен татарларының руы болып табылады. Ал, Карамзин олар туралы Афанасий Твернятиннің Үндістанға жасаған саяхатын сипаттаған кезде баяндайды.

28.53. Фазис — қазіргі Рион, Элбрустың шығыс жағынан ағып келіп, Поти қамалы маңында Қара теңізге барып құяды. Клапрот өз саяхаты туралы кітабының 2 бөлімінде осы өзеннің ағысы туралы толық мәлімет береді.

29.57. Ази Гирей немесе Қажы дәулет Гирей Қырым хандарының ата-бабасы, өзара майданда қайтыс болған Едіге ұлдарынан кейін хан тағына отырған. Кейбір зерттеушілердің ойынша, ол Шыңғыс хан ұрпағы болып саналады және оны өлімнен құтқарған Гирей атты шаруаның тәрбиесінде болған. Өз тәрбиешісіне алғыс ретінде ол атақ алып, оны Қырым хандарының Патша үйіне береді. Басқа тарихшылардың баяндауы бойынша, Ази Гирей Тоқтамыстың ұлы немесе немересі болуы мүмкін, Литва қаласы Трокахта дүниеге келген және Тавридте билік жүргізеді, оған Литва князі Витовте берген, Абылғазыда ол Махмет ханның ұлы Тимуртушадан туған Жасудин (Геясь-уд-дин) ұлы деп аталады. Ази Гирей Қырым татарлары тәуелсіз мемлекетінің негізін қалаушы болып табылады. Ол елді даналықпен басқара білді, өзін көршілеріне сыйлата алды, Тавриданың теңіз қасындағы қалаларын билеген Генуэздіктерге алым-салық салды, Папамен бірігіп кейіннен оны ұлы Менглигирейдің қылышынан құлаған Алтын Ордаға күйрете соққы береді. Ази Гирей 1467 жылы қайтыс болды, өзінен кейін Абылғазы ойынша, 8 ұл қалды. Нұрдәулет деген ұлы оның тағын өзіне мұра етіп алды. Барбаро осы Нұрдәулетті Ұлыбей деп атайтын сияқты.

30.58. Сольгати немесе Кирмил. Ескі Қырым, Хырым — ескі Қырым, қазір Таврия Губерниясының қаласы.

31.59. Керкиарде, Киркоре, Киркиеле, Абулфедте Керкри Амвросия: Кантариниде Керкер Бақшасарайға жақын жердегі биік тауда орналасқан қамал. Г.Кеппеннің айтуынша, бұл қазіргі Чуфут Кале, Бақшасарай маңындағы Жидов қалашығы.

32.60. Керчь, Абульфед Оле Карсаде, бұрынғы Пантикапея Босфор патшалығының астанасы, ол қазір ерекше қала басшысы бар Таврия Губерниясының қаласы. Кафа (татарларда Кефа) бұрынғы Феодосия, Грек отары болған, содан кейін Қаратеңіздегі Генуэзия порты, ал қазіргі Таврия Губерниясының уездік қаласы, Сольдадил бұрынғы Лагира, қазіргі Судак қаласы, Грузия Прокопия Горзибут бекінісіндегі, ал Г.Кеппен ойынша қазіргі Гурзуф немесе Урзуф, Таврия Губерниясындагы қыстақ. Сарсона — бұрынғы Ираклия Гректері Р.Х дейін 600 жыл бұрын негізін салған Херсон Трахия. Көне шежірелерде ол Корсуни деген атпен мәлім, ал Шығыс зерттеушілерінде Сарыкерман деген атпен белгілі, Чимбало қазіргі Балаклава, Таврия Губерниясындағы орын және Каламита өз атын Каламий шығанағына берген көне қала. Оның бүлінген орны осы күнге шейін Симферополь немесе Бақшасарай арасында, Алма өзенінің жағасында көрініп жатыр.

33.61. Эминах немесе Иминак Қырым патшасы емес, тек хан көмекшісі болған. Кафаны Анцолин Сквачиофико Түріктер қолына береді, ол туралы Барбаро өз саяхатында Мингрелдер мінезін баяндау барысында X тарауда айтып кетеді.

34.62. Менгли Гирей — атақты Қырым ханы және 111 Ионна Васильевичей сенімді одақтасы, біз айтып өткен Ази Гирейдің ұлы. Оны жас кезінде Генуэздіктер тұтқынға алып, ата-анасы қайтыс болып, таққа үлкен ағасы Нұрдәулет отырып, кейін оны Гайдар деген басқа ағасы құлатқанға дейін ұстайды. Менгли Гирей Генуэздіктер көмегімен Гайдарды (1469) қуып жіберіп, Қырым ханы болады, бірақ оның жарылқаушыларына артық жұмсақтық көрсетуі өлімнің себебі бола жаздады. Татарлар оның Генуэздіктерді басқалардан артық жақсы көргені үшін ашуланып, көмекке қуылып тасталған Гайдарды шақырып алады да Менгли Гирейді жақтаушыларының жағына Кафаға қашып кетуге мәжбүр етті, өздері Түрік сұлтанынан көмек сұрап, оның төлемі ретінде Қырым иелігін ұсынды. II Магомет бұл иеліктің өзіне мол пайда әкелетінін жақсы түсініп, тез арада флотын Таврида жағалауына жібереді. Оны басқаратын Ахмет Паша уәзір 6 күн ішінде Кафаны басып алып, Генуэздіктерді Қырымның ең берік, алдырмайтын жері Манкупка қашуға мәжбүр етті. Бірақ бұл олар үшін мұсылмандардың жеңіскер қаруына қарсы босаң бекініс болды. «Олардың бастығы аңға шығып, Түріктер тұтқынына түсіп қалады, қамауға алынған олар, қапысын тауып, қашып кетуге шешім қабылдайды. Ахмет Паша 2 ғасырдан астам өмір сүрген Тавридтегі Генуэздіктер мемлекетінің күлін көкке ұшырып және Қырым сұлтанын бағындырып, өте көп байлықпен, құрамына Менгли Гирейдің өзі және оның бауырлары бар тұтқындармен Константинопольге оралады деп жазады», — дейді Карамзин. Түрік флоты жүзіп кеткеннен кейін Тавридте тағы да өзара ұрыс болады. Менгли Гирейдің кетуін оның біржола жойылуы деп санаған Хан тағына отырғысы келетіндер Қырым иелігіне қайтадан таласа бастады, ап Магомет татарлар және Менгли Гирейдің өз өтініші бойынша, оны Тавридке қайтарып, өзіне ант берген адам ретінде, оны хан тағына отырғызбақшы болады. Осы хан Константинопольда үш жыл тұрған соң қайтадан Қырым ханы тағына отырғызылады, бірақ өз мемлекетінде тәртіп орнатып үлгерместен оны Алтын Орда ханы Магомет екінші рет (1478) тақтан түсіреді және оның орнына Зенибек ханзаданы қояды. Ол Қырымда көп уақыт билік құра алмады, себебі Менгли Гирей өз қол астындағылар мен Түрік әскері көмегімен оны қуып шығып, бұл жолы ол өз билігін мықтап бекітті. Зенибек Ресейге қашып кетеді, осы жаққа бұрын Менгли Гирейдің бауырлары — Нұрдәулет және Гайдар да қашқан еді. III Ионна Менгли Гереймен одақтас болу Польша және Алтын Орда мен шайқаста ол үшін өте пайдалы екендігін күні бұрын біліп, Қырым ханзадаларын қуана-қуана қабылдап, егер Менгли Гирей Польша королі мен Ахмет ханға қарсы соғыста оған көмектессе, ханзадаларды өзінде тұрғыза тұруға уәде береді. Ахматты жек көретін Менгли Гирей Ұлы Князь ұсынысын қуана қабылдап, өз сөзінде тұрып, Иоаннаиың патшалығы тұсында Польша королінің иелігінің дамылсыз мазасын алып, Алтын Орданы талқандады. Ахмат 1980 жылы Шибан князі немесе түмен ұлыстарының князі Ивактың қолынан қаза болғаннан кейін де, Қырым ханы мен Қыпшақ патшаларының өзара жауластығы жалғаса берді. Ахматтың ұлы Мұртаза хан 1485 жылдың қатал қысында Таврид маңында аштықтың азабынан құтылу жолын іздеп жүрген еді. Менгли Гирей оны бас салып ұстап тұтқынға алады да Кафаға жібереді, ол онымен де қанағаттанбай, Алтын Орда князі Темірді талқандайды, бірақ осы князь келесі жылғы жазда Ахметтің басқа ұлы Махмудпен бірігіп, тұрғындары мен әскерінің астық орып жатқанын пайдаланып, Тавридке басып кіреді. Менгли Гирейді ұстап ала жаздайды, Мұртазаны босатып, үлкен олжамен кері қайтады. Мұны естіген Ионн әскерін Ахмат ұлдарының ұлыстарына аттандырады, ал Менгли Гирейге Ресейліктер тапсырған Қырым тұтқындарын жібереді. Біз жоғарыда түсіндіріп өткеніміздей, Таврида ханы Алтын ордамен соғысқанына қарамастан, Ұлы Княздің сенімді одақтасы бола отырып, Польша иелігіне шабуыл жасады. 1500 жылы он бес мың қырымдық хан ұлдарының басшылығымен Хмельники, Браслав, Кременец, Владимир, Брест және Луцк қалаларын өртеп, ол жақтан көптеген тұтқындар әкелді. Польша Королі Александр осындай жорықтардан қатты сескеніп, Алтын Орда ханы Шеге Ахметпен одақтас болуға ұмтылады. Бұл хан жиырма мың әскер жинап, Менгли Гирейге қарсы ханды түп-тамырымен құртып жібермекші болып, майданға аттанады, себебі ол Поляктар өз жағынан қырымдықтарға қарсы аттанады деп күткен еді. Бұл жорық Қыпшақ Татарларының ең соңғы әрекеті және апат болуы еді. Польша уәде еткен көмек келмеді, жәрдем күтіп, алданған Шеге Ахмет өзінің менменшілдігі және Поляктардың опасыздығының құрбаны болды. Менгли Гирей 1502 жылдың көктемінде Алтын Орданы талқандайды және Шеге Ахметпен бірге жүрген адамдар тобын әр жаққа таратып жібереді, ал оның өзін ноғай даласына қуып жіберіп, сосын Литвадан баспана іздеуге мәжбүр етеді; бұл жерде ол ұсталып, түрмеге жабылып, Ковце де абақтыда қайтыс болады. Менгли Гирей осылайша бір соққымен Батый державасын таратып жібереді. Иоанн одақтасының Ресейге жасаған қызметін бағалап, Менгли Гиреймен үнемі байланыс жасап отырды. Бұл байланыс Иоанның тірі кезінде және Менгли Гирейдің басынан бағы тайғанша берік еді, бірақ ұлы князь қайтыс болғаннан кейін жағдай мүлде өзгереді. Егде тартып, бойынан қуаты кете бастаған хан таяз ойлайтын жетесіз ұлдарының ықпалында болып, бірте-бірте бұрынғы достығын ұмыта бастайды. Иоанның ізбасары Василий оған қолдау жасап, қарым-қатынасты қалпына келтірмекші болады. Әбден қартайып тек аты ғана қалған хан Тавридті билеп тұрып 1515 жылы қайтыс болады. «Ресей, — дейді Карамзин, — егер де ол Иоанн үшін қандай болса, Василий үшін де сондай бола алса, онда оның өлімін адал ниетпен жоқтай алатын еді. Осы бір хан хандар тарихында өзінен өзі ұзақ жасады, соңғы жылдары ол тек Патшаның көлеңкесі ғана болып қалды, Ұлы Князь ендігі әрі өз мұрагерлерінен қомақты табыс күткен еді. Сорына қарай жаңа хан ақыл жағынан да, жақсы қасиеттері жағынан да әкесіне тартпады, Ал құран ережелерін ұмытып шектен шыға ішкенді жақсы көретін, әйелдеріне жағымпазданатын, мемлекет ісін білмейтін, бір басының пайдасын ойлайтын еді, тек қана қарақшылардың атаманы болу жайын білетін».

35.69. Мұнда түпнұсқада қате кеткен болуы керек, өйткені өз есебін өте нақты жазатын Барбаро Астраханьнан Мәскеуге дейінгі қашықтыққа үш күншілік жол белгіленгені сенімсіздеу. Бұл арақашықтық құрғақта 1218 шақырымды құрайды.

36.70. Василий Иоаннович — Рязань князі, ата-анасы қайтыс болғаннан кейін, сегіз жасында Ұлы Князь Василий Васильевич тәрбиесінде өседі. Жас князь 16 жасқа толғанда (1464 жылы), оған III Иоанн өзінің қарындасы Аннаны үйлендіріп Рязанды басқаруға жібереді.

37.71. Коломна қаласында 1530 жылы Василий Иоанновичтің патшалығы кезінде тас қабырғамен бекініс орнатылған.

38.72. Мәскеу өзені Коломна қаласының маңында Ока өзеніне барып құяды. Коломнадан Мәскеу қаласына дейін 94-ақ шақырым және осы жолдың жартысына дейін Боровиц өткелі деп аталатын жерде Мәскеу өзені арқылы өтуге болады.

39.73. Михаил Феодорович пен Алексей Михайловичтің патшалығында болған Олсарей Орыс жемістері туралы мынаны айтады: «Кейбір облыстарда, әсіресе Мәскеу облысының бақтарында тамаша алма, алмұрт, шие қара өрік және қарақат өседі». Бұл Ресейде болатын қатты аяз кесірінен жақсы жемістер мен алма ағашы мүлдем жоқ деп мәлімдеген Герберштейн мен Гваньино сөзінің дұрыс емес екендігін дәлелдейді. Ресейдегі алманың бір сорты маған өте ұнайды, алманың ақтығы және нәзіктігі соншалық, оны күнге қаратса тіпті тұқымы көрініп тұрады. Бұл алманың түрі мен дәмі керемет, бірақ ерекше шырынды болу себепті, біздің неміс алмалары сияқты көп уақыт сақталмайды.

Ресей көкөністерге де бай. Спаржаның (фр. ospeige) қалыңдығы бес елі болады. Мен өзім осындай спаржаны Мәскеуде Голландық көпестен көрдім. Қияр, асқабақ және пияз көп өседі. Латук және салаттың басқа түрлерін мұнда екпейді, тағамға аз пайдаланады. Алғашқыда орыстар үстелге салат қоятын немістерді келеке етіп, олар шөп жейді деп күлетін, енді өздері де оны жей бастады. Қауынды өте көп өсіреді, себебі бұл жемісті өсіріп, көптеген адамдар өз тамағын асырайды. Қауын өте үлкен, дәмді және тәттілігі сондай — оны қантсыз жеуге болады. Бұл жемісті өсіруде орыстар шебер келеді, оның куәсі Герберштейннің 45 беттен тұратын шығармасы.

Ұрықты ашыған сүтке немесе қойдың ескі құмалағымен араластырылған жаңбыр суына бөктіреді. Содан соң жерді тереңдігін 3 аршын етіп қазып, сол жерге сабан қосылған жылқы қиын салады, жақсы жермен тегістеп, жарты аршын тереңдігі бар шұңқырлар жасайды. Осы шұңқырларға тұқым салынады, ол астынан қидың жылылығынан, ал үстінен күн сәулесінен нәр алып жетіледі. Түнге қарай шықтан және аяздан қорғау үшін оларды жылтырауықтан жасалған бүркенішпен жауып қояды. Бұл жабындықтар кейде күндіз де атызда жатады. Өсімдік шыққаннан кейін, оның мұртшаларын кесіп отырады, кейде сабағын да кеседі. Қауынның үлкендігі еткен еңбек, төккен терге байланысты болады.

Самараның ар жағында Еділ мен Дон арасында қауынның ерекше түрі, немесе асқабақ деуге болады, өседі деп сендіреді. Оның үлкендігі қауын тәрізді түрі қозыға ұқсайды осы жануарға дәлме-дәл келетін жерлері бар. Осы себепті орыстар оларды боранды деп атайды. Сабағы ұзын болғандықтан, бұл жеміс піскен соң, орынынан тебіндеп жылжып, өз астындағы шөптерді кептіріп жібереді. Жемісі піскенде сабағы қурап, терісі қозынікі сияқты бұйраланады. Оны уқалап, суықтан қорғайтын зат жасауға болады. Мәскеуде бізге қой терісінен жасалған сияқты бірнеше жамылғы көрсетті. Ол жұмсақ әрі жаңа туған немесе жатырдан жаңа кесіліп алынған қозы терісі тәрізді бұп-бұйра, Скалигердің айтуынша, бұл өсімдік өрістегі қозы сияқты айналасында көк шөп болғанда ғана өседі. Шөп қурап кетсе, ол бұзылып, түсіп қалады. Орыстардың айтуынша, бұл оның піскенін білдіреді. Қасқырдан басқа ешбір аң, Скалигерь ойынша, бұл жемісті жемейді және қасқырларды осы арқылы ұстауға болады.

Бұрын Мәскеуде жақсы өсімдік пен гүлдер көп мөлшерде өспейтін еді, бірақ ұлы князь жақсы бақ жасап, онда әртүрлі бағалы бұталар мен гүл өсіруді бұйырады. Түкті райхан гүлді де орыстар бұрын білмеген екен, оз бақтарына жабайы розан мен итмұрын отырғызатын. Осыдан бірнеше жыл өткеннен соң бай көпес Петр Марцелиус Герцог Голитейн Готорпский бағынан Ресейге түкті райхан гүл әкелді және ол осы елде жақсы өсті. Грек жаңғағы және жүзім Ресейде мүлдем өспейді. Шарап көп мөлшерде Архангельскіге Голландия және басқа елдің кемелерімен, енді бір бөлігін Астраханнан тасылады, себебі мұнда жүзім өсіріле бастады.

Жоғарыда айтылғандардан шығатын қорытынды: Ресейде кейбір жемістер мен өсімдіктердің аз болуы климатқа емес, тұрғындардың салақтығы мен білімсіздігіне байланысты болған екен.

40.74. Қазан қаласы Мәскеуден 820 шақырым жерде, Еділдің шабындық жағынан 4 шақырым жерде, Қазан өзенінің жағасында орналасқан. Бұл қаланы көпшілік зерттеушілер Батыйдың ұлы Саин салған дейді, ол туралы Абылғазы да, Монғол тарихының авторы да жазбайды, ал Лызлов оны Сартақ деп атайды. Рычков Қазан тарихының тәжірибесі атты еңбегінің 70 бетінде Қазанның тарихына тоқталады. Ресей шежірелерінде Батыйдан бұрын да, оның тұсында да Қазан қаласы жайында еш мәлімет берілмеген, бірақ Батыйдан көп уақыт бұрын Қазан Бұлғарлары туралы сөз болады. Олардың екеуінің ішінен мен мыналарды таптым: Грек патшасы Мануил тұсында, Ресей мен бұрынғы Андрееви Сузальда және бүкіл Ресейде Константин Ростовтан Бұлғарға, Қазандықтар тығылып жатқан жерге барады. Және төменде жазылады: Әулие Ташкемен араласып, олардың төрт қаласын басып алады, ал бесінші Кама өзенінде орналасқан Бряхимов қаласына құдайдың құдіретімен зеңбірекпен оқ жаудырады. Осы шежіреден көрініп тұрғандай, бұл 1162 жылы болған еді. Баронио Мануил де 1143 жылдың жазынан бастап патша болған еді, ол 38 жыл билік құрып, 1180 жылы қайтыс болады, яғни Батыйға дейін бұл 80жыл бұрын болған еді. Қазан өзені маңын қазандықтар деп аталатын Бұлғарлар мекендеді және осы атаулардан пайда болған қаласы да болды. Қалаға бұл атаудың берілуі көптеген иірім, тұңғиықтың болуына да байланысты шығар, яғни өзен түбінде шұңғыма жер көп болған. Қазан өзені атауы Қазан қаласынан шыққан деген пікір жалған, керісінше Қазан қаласының аты Қазан (көтел) сөзінен емес, осы аттас өзеннен пайда болуы мүмкін (кейбіреулер бұрын осында Қазан деген иелік болған шығар деп ойлайды, бірақ шежірелерде ол туралы ештеңе жоқ, осы маңда болған төрт қаланың біреуі — Бряхимов қана Кама өзенінің жағалауында болғаны белгілі).

Қазан қаласының аты біздің шежірелерде Батый жорығынан 140 жыл өткен соң табылды. Оларда айтылады: 1. 6884 (1376) жылдың жазында Ұлы Князь Дмитрий Иванович Қазанға әскер жібереді, ал қазандықтар оның аяғына бас ұрады. Әскер басы мен Ұлы Князь бес мың кемеге ие болады. Сосын 2. 6903 (1395) жылдың жазында Ұлы Князь Василий Дмитривич Татар сатқындығы туралы естіп, бауыры Князь Юрий және басқа да княздармен бірге онда үш ай болып, татарларды бағындырып, Бұлғар, Жукртин, Қазан және Кременьчук т.б. көптеген қалаларын жаулап алады, оларға ешкім еш жерде қарсылық көрсетпейді.

Абылғазы Баһадурдың «Хандар тарихында» атты еңбегінде Қазан қаласының атауы өзеннен емес, Татар князінің атынан шыққан емес пе деген ойға итермелейтін бір мәселе бар, себебі Шағатай хан ұрпағы, яғни Шыңғыстың екінші ұлы Батыйды айтпас бұрын, Қазан сұлтан туралы былай жазады: ол өте қатыгез хан болған, әуелде Әмір Қазағанға қарсы соғыс ашып, талқандап, оны қашырып жіберген. Бірақ, содан соң осы Қазан сұлтан Қаршы деген жерде қыстап, қатты аяз кезінде көп жылқысын жоғалтып, қорасы босап қалады. Сонда Қазаған оның жағдайы нашар екенін естіп, басып кіріп, оны өлтіреді. Осы хан немесе Қазан атты басқа татар ханзадасы Қазан қаласын салдырып, оған өз атын беруі де мүмкін. Аталған Қазан хан Башкирияда Қазан жолының бойында, Уфа түбінде Ақ өзенінің маңайында осы кезге дейін Қаршы деп аталатын қысы қатты, қары қалың аймақ бар екенін біле отырып, Қаршы жерін мекендеген мені осы ойға итермеледі. Қазан қаласын Батый салдыртуы да мүмкін.

Қазан қаласын бірінші рет орыстар жаулап алып, талқандады, ол 1395 жылы Ұлы Князь Василий Дмитриевич тұсында немесе Карамзиннің пікірінше, 1399 жылы болған еді, содан кейінгі Ұлы Махмет қайта бастаған жорық туралы сілтемеде айтылған. Екінші рет орыстар 1487 жылы III Иоанн Васильевич тұсында Қазанға басып кіреді, орыстар татарларды 1552 жылы Иоанна Грозный билік құрып тұрған кезде біржолата бағындырып, өзіне қосып алады.

Шағатай — Арал теңізінің ар жағында Сырдария және Амудария өзендерінің арасында жатқан және Қашқар, Маурен жерінен тұратын ел. Шағатай еліне Шыңғыс хан ұлы Шағатай немесе Зағатайдың аты берілген, бұл елді Шыңғыс хан ұлына енші етіп берген еді. Мокшанды фин халқынан шыққан Мордва ұрпағы құрайды және қазір олар Пенза Губерниясының батыс бөлігін, Мокши өзенінің жағасын мекендейді. Барбаро Моксиді Мокшан деп біледі, бұл пікірге форстер де қосылады.

Тәржімалаған: А. САҒЫМОВА





НИККОЛО МАКИАВЕЛЛИ

(1469-1527 жж.)

Тосканада дүниеге келіп, өз заманындағы саяси оқиғаларға белсене қатысқан қайраткер. Флоренция Республикасының Ондық Кеңесінің канцлер-хатшысы болып он төріп жылдан астам мемлекеттік қызмет атқарған. 1512 жылғы төңкерістен кейін және Республика күйреген соң Медичтер таққа отырды. Макиавелли оларға қарсы астыртын қастандық әрекеттерге қатысқаны үшін айыпталды. Оның мемлекеттік қызметпен айналысуына тыйым салынды, өзі қуғынға ұшырады.

Макиавеллидің саяси, тарихнамалық еңбектері оның жеке басына тән қарама-қарсы екі көзқарастың бір-бірімен ұштастыра қосылуынан туындады. Ол жекелеген қарапайым оқиғалардан және тікелей нақты саяси тәжірибеден ортақ саяси доктринаға бірігуге қабілетті жалпы принциптер тудыруға бейім теоретик ретінде танылды. Ол тоз-тозы шығып, бытырап кеткен ұлттық бөлшектерді өзінің қайсарлығымен біріктіре алатын, соның көмегімен орталықтандырылған аса қуатты тәуелсіз мемлекет құра алатын ықпалы күшті патшаны армандады, қандай да болсын азаматтық өмір мен қоғамдық бастамалар сол мемлекеттің шеңберінде ғана мүмкін бола алады деп ойлады.

Макиавелли өзінің мұндай саяси арман-мұраттарын Қайта өркендеу дәуірінің (renaissance) мәдениетімен тығыз байланыстырды. Басқаша айтқанда ол үшін саясат дегеніміз өз ортасында және өзі үшін дербес заңдылықтар мен дербес мақсаттар қалыптастыратын, осы жолда өзі үшін қолайлы құралдарды қолдана алатын мемлекеттік қызмет саласы болып табылады. Мұның өзі кейінгі кездегі зерттеушілердің макиавеллизм саясаты дегенді жариялауына себеп болды. Бірақ ол саясатты соншалықты тұқыртып, субъективті тұрғыдан түсіндірді.

Макиавелли саясатты ғылым деңгейіне дейін көтерді деп айтуымызға толық негіз бар. Макиавеллидің саяси ой-пікірін ренессанстың, яғни қайта өркендеу дәуірінің идеялық мән-мағынасы жарқын көрінген тұсы деп қарастыруға болады. Мұның өзі жалпыеуропалық, дүние жүзілік оқиғалардың заңды түрдегі объективтік процесін бейнелейтін, Италияның саяси жағынан ыдырап, бөлшектене түсуінен туындаған ой-пікір еді. Макиавелли саясаттың әлеуметтік практикадағы ғана емес, сонымен қатар қоғамдық санадағы алатын өзіндік дербес әрі орталық орны да бар екенін атап көрсетті. Ол мемлекеттік саясатты адамдардың мінез-құлқымен сан ғасырлар бойы тығыз байланыстырып келген түйінді таратып, тас-талқан етіп үзді, яғни саясатты теологиядан (діни көзқарастан) бөліп тастады. Сөйтіп, саяси сананың негіздерінің өзін төңкеріп жіберді: ортағасырлық «фидеизм» (діни сенім) принципін «халықтың келісімі» принципімен алмастырылды. Ал мұның өзі кейіннен Ж.Боден мен Ж.Ж.Руссо жариялаған егемендік тұжырымдамасының алтын арқауына айналды.

Дүниежүзілік Макиавелли тану ілімі Қайта өрлеу дәуірінің алып тұлғасы талантының алуан түрлі жаңа қырларын ұдайы дерлік ашып келеді. ХҮІ-ХҮІІ ғасырлардан жұрт одан дипломатия мен саясат өнері саласында кеңес сұраса, ХҮІІІ ғасырда мемлекетті басқарудың әдістері мен тәсілдерін түсіндіріп беруге жүгінді. Ал XIX ғасырдың тарих мектебі үшін Макиавелли аса беделді тарихшы және шежіреші ретінде танылса, XX ғасырда оның ой-пікірімен саяси әлеуметтік ілімнің классигі ретінде санасты. Қазір, XXI ғасырда, оның жаңа дәуір шегінде біртұтас әрі мазмұны жағынан ерекше бай ер те кезеңдегі буржуазиялық саяси-құқықтық сананың қалыптасуына үлкен үлесін қосқан терең ойшыл ретіндегі маңызы барған сайын айқындала түсуде.

Тәржімалаған: А. САҒЫМОВА

НИККОЛО МАКИАВЕЛЛИ ПАТША

Тит Ливийдің алғашқы он күні туралы толғаныстар

Әскери өнер туралы

...Жаулап алу арқылы бағынышты болған мемлекеттердің өздерін бағындырған байырғы мемлекетке қосылуы оның сол елдердің бірімен не туыс болуы, бір тілде сөйлеуі жағдайында, не олай болмауы жағдайында да жүзеге аса береді. Егер туыс болып, бір тілде сөйлейтін болса, онда оларды өз қарамағанда ұстау өте оңай, әсіресе олар өмір сүруге дағдыланған жағдайда оңай. Оларды сенімді түрде байқау үшін бұрынғы билеуші князьді үрім-бұтағымен бірге қырып жіберу әбден жеткілікті. Басқа жағдайлардың бәрінде де олардың ескі өмір сүру, тіршілік ету тәртібі сақталатын болса, онда мінез-құлық өзгешеліктері болмайды, адамдар бейбіт жайшылықта өмір сүре береді. Мұны осыдан біраз бұрын ғана Франциямен біріккен Бретань, Бургундия, Гасконь және Нормандия мысалдарынан көруге болады. Олардың тілдерінде едәуір артықшылық бола тұрса да әдет-ғұрыптары жағынан бір-бірімен ұқсас, сондықтан да бір-бірімен оп-оңай үйлесім таба алады. Ондай мемлекеттерді жаулап алған мемлекеттің оларды өз қол астында ұстап тұрғысы келсе, онда екі нәрсе жөнінде қатаң ойлануы тиіс: біріншісі — бұрынғы билеушіні үрім-бұтағымен бірге қырып жіберу, екіншісі — олардың бұған дейінгі заңдарына, әдет-ғұрыптарына, салық төлеу жүйесіне тиіспеу. Осылай еткенде жаулап алынған князьдік аз ғана уақыттың өзінде-ақ өзін жаулап алған байырғы князьдікпен біржола бірігіп кетеді.

Керісінше, тіл жағынан да, әдет-ғұрып, билік жағынан да бөлек жат жерлердегі мемлекеттерді жаулап алған кезде қыруар қиыншылықтар пайда болады. Қолға тиген билік пен байлықты сақтап қалып, баянды ету үшін үлкен бақытқа ие болуға барынша шебер қабілеттілік таныту керек. Ондай ең күшті әрі сенімді шаралардың бірі — жаулап алушының сол жердің өзіне барып, аралас-құралас қоныстанып алуы болып табылады. Мұның өзі оның үстемдік құратын билігін күшейтіп, нығайта түскен болар еді.

...Ол жерде тұрғанда наразылық толқуының қалай туып келе жатқанын алдын ала көруге де, оған қарсы шұғыл шара қолдануға да болады. Егер бұл жерде тұрмасаң, онда жағдайды әбден ушығып кеткенде ғана біле аласың және шара қолдануға да болмай қалуы ғажап емес. Оның үстіне сенің шенеуніктерің елді бас салып тонауға бара алмайды, ол өз қол астына қарағандардың князьдің өзіне, яғни сенің тікелей өзіңе шағым жасай алмайтынына риза болады. Сондықтан да олар князьге шын мәнінде берілген адам болғысы келсе, онда оны жақсы көру үшін қажетті себептерді көбірек табады, ол оған әлдебір жамандық ойлағысы келсе, одан қорқатын болады. Ондай мемлекетке сырттан шабуыл жасағысы келгендерден неғұрлым абай болуына тура келеді. Өйткені өзі ортасында отырған елден айырылып қалу билеуші үшін өте-мөте қиын.

Және бір жақсы тәсіл бар — жаулап алынған елдің бір немесе екі жерінде әскери колония орналастыру керек. Олар сол елдің тағдырын шешетін күш болуы тиіс. Не тап осылай істеу, не ол елде атты әскерлер мен жаяу әскерлерді молырақ ұстау қажет. Колониялар құру князь үшін онша қымбатқа түспейді. Оларды орналастыру мен асырау үшін қаржы қажет болмайды немесе аз ғана мөлшерде керек болатын қаржының салмағы егістік жерлері мен үйлері жаңадан қоныстанушыларға беру мақсатымен тартып алынатын адамдардың, яғни ол мемлекеттің ат төбеліндей аз ғана тұрғындарының мойнына түседі. Ондай жәбір көрушілердің бастары бірікпейді әрі кедей адамдар. Олардың князьға әлдебір зиян келтіруге мүлде мұршасы жоқ. Ал, басқа адамдардың бәрі де, бір жағынан, ешкім тиіспегендіктен оп-оңай тынышталады, ал екінші жағынан, жазықты болып қаламыз деп қорқады, тонауға түскендердің тағдырына тап болудан қауіптенеді.

...Адамдарды не мейірімділікпен еркелету, не қатыгездікпен қырып-жою керек екенін түсіну керек. Өйткені олар болмашы реніші үшін кек алуға тырысады, ал ауыр жаза тартқаны үшін кек ала алмайды. Сондықтан да адамдарды қорлағанда оның сенен кек алуынан қорықпау жағын ойластыру қажет.

Егер ол елде әскери колониялар орнықтырудан гөрі кәдімгідей әскер ұсталатын болса, онда мұның өзі әлдеқайда қымбатқа түседі. Өйткені күзет ол мемлекеттің барлық табысын жұтып қояды. Сөйтіп, қолына тиген билік пен байлық, князьдің өзіне зиянын тигізеді, жа-нын жегідей жеп, мазасын алады. Себебі, князь әскерлерінің ары-бері жүріс-тұрысынан бүкіл мемлекет зардап шегеді. Оның ауыртпалығы әркімге түседі де олар князьға жау болып шыға келеді. Ал ондай жау қаншалықты жеңілген десек те өз отанында отыр ғой.

Басқа елді жайлап алуға ұмтылу — барынша табиғи әрі үйреншікті нәрсе. Ол үшін адамдар қолынан келетін нәрсенің бәрін де жасай алатын болса, онда жау жағы оларды айыптау орнына әрқашан мақтау береді. Ал күші жетпесе де әйтеуір жаулап ала беремін десе, онда үлкен қателікке ұрынады. Ондай қателікті айыптау керек...

...Ешқашан қате болмайтынын немесе өте сирек қате болатын жалпы ереже: кімде-кім өзге біреудің күш-қуатын арттыруға көмектесетін болса, оның өзі күйрейді, өйткені ондай күш-қуат оның айлалы амал-әрекетімен немесе күш жұмсауымен жасалады. Ал мұның екеуі де күш-қуатқа ие болушының тарапынан күдік пен сенімсіздік тудырады.

...Князь бен оның бағынышты қызметшілері басқаратын мемлекеттерде бүкіл билік князьдің қолында болады. Өйткені елдегі адамдар түгелдей тек соның ғана билігінен басқаның билігін мойындамайды. Ал егер әлдебіреудің билігін мойындай қалса, оны князьдің бағынышты қызметшісінің бөлігі деп қана санайды, оған ешқандай ерекше ілтипат таныта қоймайды...

...Түрік патшалығын алудың қиындығы мынада болды: жаулап алу үшін шабуыл жасаушыға ол патшалықтағы жоғары лауазымдылар тіпті де құштар емес болатын, сондай-ақ сұлтанның айнала төңірегіндегілердің бүлігіне үміт арту да бос қиял еді. Неге бұлай болатынын жоғарыда атап көрсеткенбіз. Егер жұрттың бәрі өздерін құл сезініп, оған қарыздармыз деп санаса, онда оларды дүниеге қызықтырып өз жағына тарту өте қиын, ол олай етіп ала қалған жағдайда да мардымды ешнәрсе шықпайды. Өйткені олар біз атап көрсеткен себептерге байланысты, халықты өз соңдарына ерте алмайды... Сұлтанға шабуыл жасаушының біртұтас қарсы күшті кездестіруге әзірлікпен баруы, бұл ретте тек өз күштеріне ғана сенім артуы тиіс... Ал сұлтан жеңіліп, тоз-тоз болып қираған әскерін қайта жинап алуға мұршасы қалмаған жағдайда ендігі қауіп-қатерді бұрынғы билеушінің үрім-бұтағынан күту керек те, оларды қырып жіберу қажет. Сонда ешнәрседен де қорықпауға болады, халықтың сеніміне ие ешкім қалмайды... Содан кейін өз жеңісіңді нығайтып, баянды еткің келсе, онда кезінде өзіңе көмек көрсеткендердің де, өзің ренжіткен жандардың да тарапынан қиын жағдайлар туындайтынын есте ұстауың керек. Саған князьдің үрім-бұтағын қырып жіберу әлі жеткіліксіз. Өйткені жаңа төңкерістер жасауға басшылық етуге әзір тұратын өзге де ақсүйек үрім-бұтақтар аман қалады ғой. Егер олардың талабын қанағаттандырарлық немесе олардың көзін құртып, жойып жіберерлік мүмкіндігің болмаса, онда өз қол астындағы ондай мемлекеттен кезі келе қалған уақытта айырылатының күмәнсіз.

...Егер сіз Дарий мемлекетіндегі басқару тәртібінің табиғатына көз жіберсеңіз, оның түрік сұлтаны патшалығына ұқсас болғанын көрер едіңіз. Александрдың, ең әуелі, оның барлық күштеріне аяусыз соққы беріп, сондықтан да істен шығарып тастауы қажет болады. Александр жеңіске жетіп, Дарий опат болғаннан кейін ол мемлекет біз жоғарыда сөз еткен себептерге байланысты басқыншының билігіне бағынып, оның қол астында тып-тыныш қала берді... Бірақ құрылымы жағынан Франция сияқты мемлекеттердің ондай алаңсыз жағдайға ие болып отыра беруі мүмкін емес еді. Сондықтан да бірнеше князьдіктерге бөлінген елдерде, атап айтқанда, Испанияда, Галлияда, Грекияда римдіктерге қарсы көтерілістер жиі-жиі болып тұрады... Ал өз үстемдігінің бекемдігіне римдіктер ешқашан да сенімді болған емес еді. Өзге князьдіктер туралы есте ешнәрсе қалмаған, сөйтіп Рим үстемдігінің күш-қуаты әбден артып, мызғымас беріктігіне қол жеткеннен кейін ғана римдіктер ол жерлердің шын мәніндегі өктем билеушілері бола алды.

...Адамдар барлық уақытта дерлік басқалардың салған сүрлеу жолымен жүріп келеді және өзгелерге еліктеп іс-әрекет жасайды. Алайда барлық жағдайда бірдей басқалардың басып өткен ізімен жүруі, өз іс-әрекеттерінің өзгелердің ерлігімен салыстыруға келе беруі мүмкін болмағандықтан, нағыз данышпан адамның әрқашан өзінен бұрынғы адамдар жүріп өткен жолдарды таңдауы және ең тамаша адамдарға еліктеуі тиіс, олардай ұлы бола алмаса да азды-көпті ұқсап бағуы керек. Бұл ретте оның тәжірибелі мергенге ұқсағаны жөн: егер көздеген нысанасы тым алыс сияқты көрінсе, онда ол өз садағының барынша жоғары күшімен жебені көздеген нысанадан әлдеқайда жоғары жіберуі тиіс, бірақ жебені әйтеуір жоғары биікке ату үшін емес, жоғарылата көздеу арқылы нысанаға дәл тигізу үшін солай болуы керек...

Әйтеуір бір бақыт сынап көру сияқты кездейсоқ сәттіліктің емес, қайта өздерінің күш-жігері мен ерлігі арқасында өктем билікке қол жеткізген адамдар туралы айтар болсам, олардың ең көрнекті де тамаша өкілдері Моисей, Кир, Ромул, Тезей және сол сияқтылар деген болар едім. Құдайдың тапсырған істерін орындаушы ғана болған Моисей туралы ой толғамай-ақ қоюға да болар еді, бірақ қалай дегенде де Құдайдың өзімен тікелей тілдесуге лайық еткен ізгілікті іс-әрекеттері үшін оған бас иіп, тағзым ету артық емес. Алайда Кирдің және басқалардың өзге елдерді жаулап алғанын немесе жаңа патшалықтар құрудың негізін қалағанына қарап отырып, сіз соның бәріне таң қалуға болатынын көресіз. Егер олардың атқарған істері мен орнатқан тәртіптеріне қарап отырсаңыз, олардың Құдай сияқты ұлы ұстазы болған Моисей атқарған істерден айырмашылығы жоқ екенін көресіз. Олардың өмірі мен іс-әрекеттерін зерттеп келгенде олардың өз тағдыры үшін өздеріне кез болған белгілі бір жағдайдан өзге еш нәрсеге қарыздар емес екеніне көз жеткізесіз. Ол жағдай олардың қолына қажетті материал берді. Ал олар әлгі материалға өздері жарамды деп тапқан түр берді. Онсыз олардың рухани күш-қуаты іске аспай, босқа кетер еді, ал ондай рухани күш-қуатсыз әлгі жағдайдың кез болғаны да қажетсіз еді.

Мысалы, Моисейдің израиль халқын Египет елінде мысырлықтардың құлы болып, қорлық езгіде жүрген жерінен іздеп табуы қажет болды. Сөйтіп адамдар кіріптар құлдықтан құтылу үшін оның соңынан еруге бел буды. Римнің патшасы және сол мемлекеттің не-гізін қалаушы болуына Ромулдің Альбада қалуына мүмкіндік табылмай, туылған бойда тастанды балаға айналуы себеп еді. Ал Кир болса, парсылар Мидия патшалығының аяусыз езгісінен шыдай алмай, ыза-кекке булыққан кезінде, мидиялықтардың өздерін ұзаққа созылған бейбіт өмір жағдайында күш-қуаты әбден әлсіреген әрі ақсаусақ нәзік жандарға айналған кезінде кездестіруі сөзсіз тиіс болды...

Мұндай адамдар өз күш-жігерлерінің арқасында князь болады, билікті қиындықпен жеңіп алады, бірақ оны өз қолдарында оп-оңай ұстап тұра алады... Бұл ретте белгілі бір мақсатты іске асырып табысқа жетуі неғұрлым күшті күмән тудыратын, жүзеге асырылуы кезінде неғұрлым қатты қауіп-қатер төндіретін басқа ештеңе жоқ деген қағиданы ұдайы есте ұстаған жөн. Өйткені мұндай жағдайда бұрынғы ескі тәртіп қолайлы болған жандардың барлығы да жаңа өзгерістерге жау болып шыға келеді, ал жаңа құрылыс өзімізге жақсы болуы мүмкін деп ойлайтындардың тарапынан салқын жақтаушыларды ғана таба алады...

...Бұл дүниенің күштілері таяуда ғана көрсеткен қызметі ескі

ренішті ұмытып кетеді деп ойлайтындар қатты қателеседі...

...Қарапайым азаматтың князь болуына көмегі тие алатын екі түрлі әдіс тағы бар. Оларды басқа кездейсоқ қона салған баққа да, азаматтың жеке өзінің жұмсаған күш-жігеріне де түгелдей жатқыза салуға болмайды. Менің ойымша, ондай әдістер туралы айта кету керек. Әсіресе республика туралы сөз болғанда оның біреуіне егжей-тегжейлі тоқталу қажет. Ол екі әдістің біреуі қарапайым азаматтық князьдікті қылмыстық жолмен әрі заңсыз тартып алуы болса, екіншісі оның өзіне өзге азаматтардың оң қабақ танытып, қолдау көрсетуі арқылы өз мемлекетінің князі болуында жатыр.

...Мемлекет билігін тартып алған адам қатал-қатыгездіктің болмай қоймайтын барлық түрлерін терең ойластырып, оларды неғұрлым тез бірден жасауы тиіс. Өйткені ондай қаталдықты күн сайын қайталап отыруға бармауы керек, соның арқасында қатыгез қаталдыққа бармай-ақ адамдарды тыныштандырып, олардың оң ниетін өзіне аударуға жағдай жасағаны дұрыс. Ал кімде-кім ел басқарғысы келсе, өзінің қорқақтығынан немесе өзге біреулердің берген есуастық кеңесімен өз қолынан қанды қанжарын түсірмеуге ұдайы мәжбүр болады. Өйткені ондай адам өз қол астындағыларға ешқашан сене алмайды, ал олар өздеріне ұдайы және барған сайын күштірек жасалатын қысымнан қауіпсізбіз деп сезіне алмайды. Бұл жерде мәселе мынада: адамдарға әбден зәбір көрсету бірден әрі жаппай жасалуы керек, сонда олар ондай зәбірді жеке-жеке естеріне алып, жиі-жиі сезіне бермейді, ашу-ызаға да кемірек бой алдырады, бұған керісінше, адамдарға жақсылықты аз-аздап әрі анда-санда жасау қажет, сонда ол жақсылық ұмытылмай, көпке дейін есте қалады. Алайда билеп-төстеуші үшін ең маңызды бір мәселе бар — ол өз қол астындағы адамдармен дұрыс түсіністікпен өмір сүре білуге ұмтылуы керек, сонда оны кез-келген сәтсіздік немесе сәттілік жағдайдың қай-қайсысы да аяқасты өзгеріп шыға келуге мәжбүр ете алмайды. Егер ондай қажеттілік туа қалса, адамдарға зәбір көрсету керек болмай қалады, ал жақсылық жасаудан түсер пайда да жоқ. Өйткені ондай жақсылықты амалының жоқтығынан жасалып отыр деп түсініп, саған ешқандай алғыс сезімін тудырмайды.

...Қарапайым халық пен ақсүйектер тобы әр қалада бар, олардың сезімдері әртүрлі. Мұның себебі - бұқара халық өзінің тағдырын ақсүйектердің билеп, езіп-жаншып қанауын қаламайды, ал ақсүйектердің билеп қанаған үстіне езіп-жаншып қанай бергісі келеді. Бір-біріне қарама-қарсы бұл екі ниетке ұмтылыс қалада өзінің үш түрлі салдарының біріне алып барып соқтырады, яғни әлдебір партия өзінің жеке дара билігін орнатады, еркін немесе озбыр саясатын жүргізеді.

Жеке дара билікті қайсысының қолынан ыңғайы келуіне қарай қарапайым халық немесе ақсүйектер тобы орнатады. Егер ақсүйектер тобы халыққа қарсы тұра алмайтынын білсе, онда олар өз ортасынан әлдебіреуге барлық сый-құрмет атаулыны үйіп-төгіп, оны князь етіп алуға ұмтылады, сөйтіп оның билігін пайдалану арқасында өздерінің көксеген іс-әрекеттеріне еркіндік беруге тырысады. Қарапайым халық та солай етеді: ақсүйектер тобымен күресуге мұршасы келмейтінін сезсе, онда олар да өз араларынан біреуді көтермелеп князь етуге, сөйтіп оның тарапынан өздеріне қорғаныс табуды көздейді. Ақсүйектер тобының көмегімен болған князьдің қарапайым халықтың көмегінен болған князьге қарағанда билік басында тұрақтап қалуы тым қиын. Өйткені ол өзін айнала қоршап алған, өздерін мұнымен тереземіз тең деп санайтын көптеген адамдарға арқа сүйейтін билеп-төстеуші болып табылады. Сондықтан да олардың еркінсіз бұйрық та бере алмайды, өз бетінше әрекет те жасай алмайды.

Ал билік басына қарапайым халықтың қолдауымен келген князьдің бір өзі билейді, оның айнала төңірегінде бағынғысы келмейтін ешкім жоқ, бар болса да өте аз. Оның үстіне ақсүйектер тобының өзгелерін өкпелетпей, бәрінің бірдей көңілінен шығу мүмкін емес, ал қарапайым халықты ренжітпей, жалпы көңілін табуға болады, өйткені халықтың мақсаты ақсүйектер тобының мақсатына қарағанда әлдеқайда әділ, неғұрлым дұрыс. Ақсүйектер халықтың қалың тобын қанауды көксейді, ал халықтың мақсаты ешкімге қаналғысы келмейді. Князь өзін жек көретін халықтың қаһарынан ешқашан да қашып құтыла алмайды, өйткені халықтың саны тым көп, ал ақсүйектер тобының тарапынан төнетін қауіп-қатерден қорғануына болады, өйткені олардың саны ат төбеліндей ғана. Князьдің жауыққан халық тарапынан күтетін ең ауыр жазасы — оның князьдікті тастап кетуі. Ал ақсүйектер тобы жауықса, олардың өзін тастап кеткенінен ғана емес, сонымен қатар қарсы шабуылға шығуынан да қауіп төнетіндігінен де сақтануға тура келеді. Өйткені олар алдын ала алыстан болжап біле алады әрі қолданатын қулығы да жетіп артылады, өздерінің бастарын сауғалап, қауіп-қатерден құтылып кетуге қашан болса да мүмкіндік таба қояды және келесі ықтимал жеңімпаздың көңілін тауып, сеніміне не болуға тырысып бағады. Ақыр аяғында, князьдің халықпен әрқашан бірге өмір сүруіне тура келеді, ал ақсүйектер тобысыз-ақ тамаша күн көре алады, оларды күн сайын мадақтауына да, ақсүйектік тағына айығуына да, олардың дәрежесін көтеруге де, тым төмендетіп жіберуге де әбден ерікті.

...Ақсүйектерді екі түрлі белгісіне қарап бағалау керек: олар іс жүзінде өздерін біржола сенің тағдырыңмен түгел байланыстырады немесе олай етпейді. Өзіңе сөзсіз берілгендерін, егер олар ел тонаушылар болмаса, құрмет тұтып, жақсы көру керек. Ал жуықтаудан бойларын аулақ салуға тырысатындарға қатысты екі түрлі нәрсенің басын ашып алу керек: біріншіден, олар қорқақтығынан, екіншіден, өздерінің табиғи күйрек жандар екендігінен осылай істеуі мүмкін.

...Мықты бекінісі бар қалаға орналасқан князьге, егер оның өзіне өзінің өлердей өшпенділігі болмаса, оған ешқандай шабуыл жасала қоймайды, ал ондай шабуыл жасала қалса, дұшпанның бас сауғалап қашуына тура келеді... Адамның табиғатына тән өзіңді-өзің міндеттейтін екі түрлі сезім бар: оның бірі — өзі жасауға тиіс қайырымдылық сезіміне, екіншісі — оның өзіне жасалуы тиіс қарапайымдылық сезіміне бөлену.

...Барлық мемлекеттердің ең басты негіздері — мейлі олар жаңа болсын, ескі болсын немесе аралас болсын бәрібір — жақсы заңдар мен күшті әскер. Күшті әскер жоқ жерде жақсы заң бола алмайды, ал күшті әскер бар жерде, әрине, жақсы заңдар болады...

...Князь өзінің мемлекетін әскери күштердің көмегімен қорғайды, олар князьдің тұрақты өз әскерлері немесе жалданбалы әскерлері, көмекші немесе аралас әскері болуы мүмкін. Жалдамалы немесе көмекші әскерлердің пайдасы жоқ, тіпті қауіпті болуы да ғажап емес... Өйткені олардың өзара бастары бірікпейді, мансапқа құмар әрі бейбастақ азғындар болып келеді, адал бола алмайды, достарға қарсы жаужүрек ерлік көрсетеді, жауға қарсы келгенде аянышты бейшаралық танытады, ...адамдар алдында ар-ұяттан жұрдай. Олармен бірге апатқа ұшыраудан жау шабуылы басталғанға дейін ғана аман қалуға болады. Елді бейбіт кезде солардың өздері тонаса, соғыс кезінде — жау тонайды... Олар сенің солдаттарың болуға сен соғысқа кіріскенше ғана келіседі, ал соғыс бастала салысымен қашып кетеді немесе былайша да кетіп қалады.

...Тәжірибеден көрініп жүргеніндей, өздерінің тұрақты әскерлері бар князьдар мен республикалар ғана орасан зор табыстарға жетеді, ол жалданбалы әскерлердің пайдасы жоқ, әрқашан зияны көп болады. Өзінің тұрақты әскері бар республиканың, жат жерліктердің қару күшіне арқа сүйеген республикаға қарағанда, өз азаматына бағынуы әлде қайда қиынырақ.

...Адамдарға, соның ішінде әсіресе князьдарға, ...оларды мақтайтын не даттайтын әйтеуір бір сапалық көрсеткіш атақтар таңылатыны—үйреншікті нәрсе. Мысалы, біреу — жомарт, біреу — сараң; ... біреу—қайырымды, біреу — қанқұмар жауыз; біреу — қатал, біреу — рахымды; біреу — сатқын, біреу — шын берілген адал; біреу — нәуетек нәзікте именшек, біреу — қаһарлы да батыл; біреу — жайдары, біреу — тәкәппар; біреу — бұзылған азғын, біреу — мінез-құлқы таза; біреу — шыншыл да момын, біреу — қулық-сұмдығы мол мекер; біреу — қасарысқан қырсық, біреу — кешірімпаз; біреу — байсалды, біреу — ұшқалақ, біреу—дінге берілген тақуа, біреу — Құдайға сенбейтін дінсіз деген сияқты тағы басқалары.

...Осы қасиеттердің тек жақсыларын жақсы деп саналатындарын бойына сіңірген князь табыла қалса, оның аса зор ұлы мақтанышқа айналатынына әркім-ақ сенер еді.

Алайда осы қасиеттердің бәрін бірдей бойға сіңіру, әсіресе жүзеге асыру мүмкін емес. Өйткені адам өмірінің сан қилы жағдайлары олай етуге мұрша бермейді. Сондықтан да князь ақаулардың өзін масқара ететін, мемлекет билігінен тайдыратын келеңсіз салдарларға ұрындыруына ешқандай жол бермейтін, ал билігіне қауіп-қатер төндіре қоймайтын өзге ақаулардан мүмкіндігіне қарай барынша сақтана білетін данышпан адам болуы керек. Ал егер олай ету қолынан келмейтін болса, онда ол ешқандай жалтақтамай, өз еркіне сай әрекет етуге кірісуі тиіс. Ақырында князь мемлекетті сақтап қалуға септігі тиетін, онсыз мемлекетті қорғау қиын болатын ақаулардың келеңсіз салдарларға ұрындыруынан тіпті де қорықпауы керек. Өйткені барлық мәселеге терең бойлап қарар болса, осының өзінен де әлдебір адамгершілік ізгі әрекетті табуға болады. Ал бұған бармау князьдің өз басына қатер төндірер еді. Былайша қарағанда ақау сияқты көрінетін, бірақ оларды ұстана білсе, князьдің өз қауіпсіздігі мен бас амандығын қамтамасыз ете алатын басқа да жағдайларды табуға болады.

...Өзіңнің жомарт деген атағыңды сақтап қалғың келсе, қолыңда бар байлығыңды беталды төгіп-шаша беруге болмайды. Ондай князь өзінің барлық дүние-мүлкінен жұрдай болып, ақыр аяғында сол баяғы жомарт деген даңқын аңсап, халықтың мойнына ақылға қонбайтын ауыртпалық түсіреді, салықтың түр-түрін көбейтеді, әйтеуір мол ақша табу үшін бәріне де барады. Ал мұның өзі оны қол астындағы халыққа бірте-бірте жек көрінішті етеді...

...Қол астындағы халықты қайыршыландырмау үшін, өзін қорғай білу мүмкіндігінен айырылып қалмау үшін, кедейшілікке ұшырап, жек көрінішті болмау үшін, амалсыздан қанішер жауыз атанбау үшін князь сараң деген атақтан қорқа бермейтін болуы керек. Өйткені мұның өзі оның патшалық құрып отыруын қамтамасыз ететін ақаулардың бірі болып табылады... Князь өзінің және қол астындағылардың немесе мүлде жат біреулердің дүние-мүлкін төгіп-шашады. Мұның бірінші жағдайында ол өте үнемшіл болуы, ал екінші жағдайда — жомарттық жасаудың бірде-бір мүмкіндігін босқа жібермеуі тиіс.

...Әрбір билеп-төстеуші өзін өзге жұрттың қатал емес, қайырымды деп санауын қалайды... Князь өзінің қол астындағы халықты тұтас бірлікте және өзіне шын берілген адал етіп ұстағысы келсе, онда ол аяушылықты білмейтін қатал адам деген атақтан қорықпауы керек... Барлық билеп-төстеушілер арасында жаңа князьдің қатал деген атақтан өзгелерге қарағанда барынша аз қашқақтауы қажет. Өйткені кез-келген жаңа мемлекетті жан-жағынан бірдей қауіп-қатер қоршап тұрады.

...Князь біреулерге сенуде және іс-әрекеттер жасауда барынша сақ болуы тиіс, өзінен өзі қорықпайды, асығып-үсікпей, байсалды әрекет етуі, біреулерге шектен тыс сенім білдіруі, абайсыз аңғалдыққа, өте қатты күмәндануы төзуге болмайтын шарасыздыққа ұрындырмауы үшін айрықша данышпан ақылдылықпен және адамгершілік мейіріммен алдын ала терең ойланып-толғануы қажет... Өзге ешқандай да амал-айла қалмаған жағдайда сүйікті болудан гөрі қорқыныш, үрей туғызу әлдеқайда пайдалы...

Алайда князь дұшпанға үрей туғызғанда, олардың сүйіспеншілігіне бөленуде қорқыныш-үрей туғызғанмен, жаудың жек көрінішті өшпенділігіне ұшырамауға болады. Ол мұндай мақсатқа, егер азаматтар мен қол астындағылардың дүние-мүлкін тонауға салмаса, олардың әйелдерін масқаралап қорламаса, әрқашан жете алады. Ал егер біреудің қанын қайткен күнде де төгуге тура келсе, онда бұл әрекетті ақтау үшін жеткілікті мөлшерде дәлел мен себеп керек болады.

...Азаматтардың арасында пайда болатын азаматтық келіспеушілік кезінде және адамдар ауру-сырқау түрлеріне душар болған кезде әрқашан бұрынғылар келген шешімдерге немесе солар ұсынған дәрі-дәрмектерді ішуге ұмтылады. Өйткені азаматтық заңдар дегеніміз — ертедегі заңгерлердің белгілі бір келтірген және қазіргі заңгерлеріміз басшылыққа алуға жарайтын әлдебір ұйғарымдарының жиынтығынан өзге ешнәрсе де емес. Тап солай медицина да ертедегі дәрігерлердің тәжірибеден үйренген, қазіргі медиктеріміз өздерінің қорытынды ойларын негіздейтін нәрсе. Ал мәселе республика құрылысына, мемлекеттің сақталуына, патшалықтарды басқаруға, әскер түрлерін құруға және соғыс жүргізуге қол астындағы бағынышты халыққа сот әділдігін орнатуға, күш-қуат ауқымын арттырып, кеңінен тарата түсінуіне келген кезде, өмірде ертеде өтіп кеткен адамдардың мысалына назар аударатын мемлекет басшылары да, республикалар да, әскери қолбасшылар да, кәдімгі азаматтар да табылмайды. Жағдайдың бұлай болуы, қазіргі тәрбиенің дүниені соншалықты дәрменсіздікке душар етуінен гөрі, атаққұмар арамтамақтардың қыруар христиан провинциялары мен қалаларына жасаған жантүршігерлік зұлымдығынан гөрі, тарихты оқып отырғанда оның шын мән-мағынасын жете түсінуге, оның мазмұнынан ақыл-ой үшін нәр алуға кедергі келтіретін қырсықтың салдары көбірек тиетініне менің өз басым кәміл сенемін. Сондықтан да біз көп жағдайда тарихи шығармаларды оқығанда ондағы алуан түрлі оқиғалардың баяндалуына рахаттана қызығамыз да олардағы мысалдардан ғибрат алып, еліктей түсу керектігін тіпті де ойымызға алмаймыз, олай ету қиын ғана емес, тіпті мүмкін де емес деп санаймыз, өйткені бейне бір аспан да, күн де, табиғат құбылыстары да, адамдар да бұрынғы кездегі қозғалысын да, өздерінің күш-қуаты мен реттелісін де өзгертіп жіберген сияқты болып көрінеді...

...Дүниенің алғашқы кезінде жер бетіндегі тұрғындар аз болды, олар кәдімгі жануарлар сияқты бет-бетімен бытыраңқы жүрді. Ал олардың ұрпақтары өсіп, көбейе бастаған кезде бір-бірімен бастарын қосып, неғұрлым жақсырақ қорғануға көшті. Өздерінің арасынан ерекше күшті әрі барынша батыл ержүрек біреуді бастық етіп алып, оған бір айтқанын екі етпейтіндей болып бағынды. Осыдан келіп пайдалы әрі қайырымды іс пен зиянды әрі жауыздық іс арасында қандай айырмашылық бар екенін түсінді. Өйткені өздеріне жақсылық жасаушы адамға әлдебіреудің зиян келтіріп, зәбір жасағанын көргенде адамдардың бойында жеккөрушілік және аяушылық сезімі ояна бастады. Олар қайырымсыздарды қарғап-сілейтін, ал сезімтал да ізгі ниетті адамдарға сый-құрмет көрсететін болды. Олар өзімізге де тап осылай қорлық көрсетілуі мүмкін-ау деп қауіптенді, ал ондай зұлымдықтан құтылу үшін тиісті заң қабылдауды, бұзақыларға қолданылмайтын жаза түрлерін белгілеу қажет етті. Осыдан барып, әділеттілік және әділ сот ұғымдары пайда болды. Сондай ұғымның нәтижесінде бірте-бірте бастықты сайлап қою басталды, енді бұрынғыдай ең батыл дүлей қара күштің иесіне емес, ең ақылды, ең әділ адамды таңдауға ілтипат көрсетілетін болды. Бірақ кейінірек көсемдер сайланбайтын, тек мұрагерлік тәртіп бойынша таққа отыру дәстүрге айналған соң, олар бірте-бірте бұзылып, азғындай бастады. Олар бұрынғы өткен ата-бабаларының қайырымдылық жөніндегі өсиеттерін ұмытып, мемлекет басшысының бар бітірген ісі өздерінің көз тұндырар байлығымен, өрескел әйелқұмарлығымен, сондай-ақ басқа да қисынсыз қылықтарымен өзге жұртты күңгірт көлеңкеде қалдыру деп ұқты. Сонымен мемлекет басшылары жұртқа жексұрын көрінді әрі халық қаһарынан зәресі қалмай қорқатын болды. Ендігі жерде сол қорқыныштан халықты сүліктей сорып, қатты қанауға көшті, елде триания (барынша қатал тәртіп) орнады. Осыдан барып мемлекет басшылары тақтан тайдырыла бастады, оларға қарсы әртүрлі жоспарлар мен қастандықтар жасалатын болды. Мұндай әрекеттерді ұйымдастырушылар қайдағы бір қорқақ, жігерсіз сужүрек біреулер емес, қайта өзге жұрттан өздерінің кеңпейілді қайырымдылығымен, ізгі ниеттілігімен, байлығымен және тектілігімен ерекше жоғары тұратын және әлгіндей мемлекет басшыларының қылмысты қылықтарына төзбейтін адамдар еді. Олардың басшылығымен былайғы тобыр қолдарына қару алып, мемлекет басшысына қарсы көтерілді, оны өлтіріп, ендігі жерде өз көсемдеріне қиын-қыстау қапастан құтқарушылар ретінде бағынды. Ал ондай құтқарушылар монарх деген атаудың өзін жеркене жек көріп, өздерінің қатарынан үкімет құрды, алғашқыда бұған дейінгі тирания мысалдарын еске ала отырып, өздері бекіткен заңдар бойынша басқарды, өздерінің жеке бастарына пайдалы мүдделерін ортақ мүддеге бағындырды, қоғамдық істермен де, жеке өздерінің істерімен, ынта-жігерімен бірдей айналысты. Алайда мемлекетті басқару ісі ақырында бұл жолы да мемлекет басшылары балаларының қолына көшті. Ал тағдырдың тұрақсыз құбылмалығы, бақытсыздық дегеннің не екенін бастарынан кешіріп көрмеген, білмеген, азаматтық теңдіктің болуын ұнатпаған, ашқарақ ашкөздікке, атаққұмарлыққа, өзгенің әйелін тартып алуға құныққан олар аристократиялық басқару тәртібін олигархияға айналдырып жіберді, азаматтардың құқықтарын аяқасты етіп таптады. Сонымен, көп ұзамай-ақ олар да қатыгез тиранның тағдырына душар болды. Олардың билігінен ығыры шыққан тобыр өздерін ондай билеушілердің азабынан құтқаруды ұсынатын кез-келген тұлғаның қолындағы қаһарлы күшке айналдыратын еді. Сөйтіп, ондай тұлға тобырдың көмегімен мемлекет басшысын тағынан тайдырды. Бірақ сонда да мемлекет басшысы, одан көрген қорлық туралы естеліктер әлі де ұмытыла қойған жоқ еді. Адамдар олигархтардың билеп-төстеуін тас-талқан етті, монархияны қалпына келтіруді де қаламаған болатын. Сондықтан да олар халықтық басқару тәртібін орнатты. Онда аристократтардың да, монархтың да ешқандай билігі жүрген жоқ. Алғашқы кез-келген мемлекеттік тәртіптің құрмет пен қолдауға ие болатыны сияқты халықтық басқарудың да, біраз уақыт, өзінің негізін қалаған ұрпақтың көзі тірісінде ғана, қысқа уақыт қана өмір сүруі мүмкін еді. Содан кейін-ақ бет-бетімен кетушілік кеңінен етек алды, жеке адамдар да, қоғамдық қызметтегі адамдар да ешқандай құрмет көрсетуден қалды. Сөйтіп, әркім өз бетінше өмір сүруге көшті, бір-біріне сан мыңдаған қыруар көп зәбір-жапа көрсетумен болды. Қайта туған қажеттіліктің немесе әлдебір ақылды адамның берген кеңесінің арқасында адамдар ендігі орын алған бей-берекет бетімен кетушіліктен арылу жолдарын қарастыра келіп, тағы да монархияға бет бұрды, одан соң сол баяғы жолмен, сол баяғы себептермен бет-бетімен кетушілікке қайта оралды.

Республикалар атаулының басқару тәртібі бұған дейін айналып келген, қазір де айналып отырған шеңберінің бойы, міне, осындай. Алайда олар өздерінің бастапқы қозғалған орнына өте сирек жағдайда қайта оралады. өйткені бір шеңбердің бойымен тап бұрынғы қалпында бірнеше рет қайталап өту үшін қажетті өмірлік күш-жігері өте сирек жағдайда ғана сақталады. Әдетте мұндай төңкерісті жағдайда өзінің күш-қуаты мен басшылығынан айрылған республика өзіне әрі өзімен салыстырғанда жақсы тәртіппен басқарылатын көрші мемлекеттің олжасына оп-оңай айналады. Алайда тап осындай жағдай бола қойды деп алдын ала болжаған республика әлгі шеңбердің бойымен шексіз айнала беруге тиіс болады.

...Әрбір республикада әрқашан бір-біріне қарама-қайшы екі бағыт болады: бірі — халықтың пайдасын, екіншісі — үстем таптардың пайдасын көздейді. Бостандық мүддесіне байланысты шығарылатын заңдардың барлығы да осы қарама-қайшы айырмашылықтардан туындайды. Мұны Римде болған оқиғалардан оп-оңай көруге болады. Онда тарквиниден ағайынды Гракхтарға дейінгі үш жүз жыл ішінде аласапыран бүліншілік әрекеттерді азаматтардың қуғындалуына анда-санда, ал қантөгіске ұласуы одан да сирек ұшырасқан еді. Міне, олай болса, ондай аласапыран бүліншіліктер зиянды болды, ал республиканы екіге бөліп жарды деуге тіпті де болмайды. Өйткені соншалықты ұзақ уақыт ішінде небары 8 немесе 10 азамат қана жер аударылыпты, бірнеше адамдарға асылыпты, одан да аз адам ауыр жазаға тартылыпты. Мемлекетті, оның осыншама ізгілікті мысалдарын көре отырып, тәртіп жағы жолға қойылмаған, түпкілікті ретке келтірілмеген деп қалай айта аласың. Өйткені ізгілікті әрекет атаулының бәрі де ізгі тәрбиеден, ізгі тәрбие атаулы — жақсы заңдардан, ал жақсы заң атаулы - былайғы жұрттың көпшілігі аласапыран бүліншілік деп жете ойластырмай, қате түсініп айыптайтын оқиғалардан туындайды. Егер бір ондай аласапыран бүліншіліктердің нәтижелеріне неғұрлым тереңірек үңіле білетін болсақ, онда ол оқиғалардың салдарынан жалпыға бірдей ортақ игілікке зардабын тигізерлік күш қолдану мен қуғын-сүргіннің ешқашан да жасалмағанын, қайта қоғамдық бостандық үшін пайдалы заңдар мен тәртіп орнатуға әкеліп соқтыратынын айқын көре алар едік. Бәлкім, әлдебіреулер «Сонда бұл қалай болғаны, халықтың бүкіл тобырының Сенатқа қарсы, Сенаттың халыққа қарсы улап-шулағанын, көше-көшені былай бойлап шұбырғанын, дүкендерін жауып, Римнен босып бара жатқанын тіпті кітаптан оқығанда да, жан түршігерлік оқиғаларды өз көздерімен көріп біліп отырғанда ол оқиғаларды ақтап шығу таң қаларлық нәрсе емес пе?» дейтін шығар. Мен оларға былай деп жауап берер едім: «Әр қаланың өзіндік әдет-ғұрып дәстүрлері болады. Солардың көмегімен халықтың талап-тілектері қанағаттандырылады. Әсіресе халық аса маңызды мәселелерді шешуге қатыса алатын қалаларда солай болады. Ал Рим — тап сондай қала. Онда халық әлдебір жаңа заң болуын қаласа, қандай да болсын шектен шыққан әрекеттер жасайтын немесе әскер қатарына барудан бас тартатын дәстүрлі әдет бар еді. Сондықтан да оның талап-тілегін қанағаттандыруға тура келетін. Басында бостандығы бар халықтардың талап-тілегі, ілуде біреу болмаса, бостандыққа зиянын тигізбейді. Өйткені ондай талап-тілектерді оларды езгіге салу, немесе езгіге салады-ау деген күмәнді қатер қоздырады. Егер шын мәнінде ондай күмәнді қатер негізсіз немесе жалған болып шықса, онда бостандығы бар халық жағдайдан шығудың амалын табады. Ол үшін әлдебір адал ниетті адамның халық алдында сөз сөйлеп, олардың қателігін түсіндіріп берсе, жетіп жатыр. Рас, Туллий (Цицерон) атап көрсеткендей, халық надандықтан арылмаған болса да шындықты дұрыс қабылдауға әзір тұруға, сенімге лайық адамның ақиқатын көрсеткен сөзіне оп-оңай көне кетуге әрқашан қабілетті».

...Кімнің неғұрлым атаққұмар екендігі жөнінде айтыс-тартыс аз болған жоқ: өзінің атағын сақтап қалғысы келетіндер ме әлде ондай атаққа ие болғысы келетіндер ме? Бұл екі жағдайдың да аласапыран күшті бүлікшілік тудыруы оп-оңай. Алайда ондай бүлікті бұрыннан атағы бар адамдардың жиірек қоздыратыны, өйткені олардың атағынан айырылып қалармын деген қаупі ондай атаққа қол жеткізсем деп армандайтындардың құштар құмарлығынан тіпті де кем емес екендігі айқын нәрсе. Сонымен қатар адамдар, егер өзінің мүмкіндіктерін барған сайын арттырып отырмаса, онда бұрынғы атағы әлі жеткілікті түрде қамтамасыз етілмеген сияқты болып сезінеді. Оның үстіне, бұрыннан атағы бар, мүмкіндігі мол адамдар айтыс-тартысты қоздыру үшін қаржы да, амал-айла да таба алатынын айта кету керек. Сондай-ақ олардың іс-әрекеттері мен атаққұмарлығы бұрыннан атағы жоқ адамдардың ондай атаққа қол жеткізуге, билікке ие болғаннан соң олардан кек алуға, олардың байлығын тонауға немесе шектен тыс озбырлықтарын пайдаланып келген байлық пен сый-құрметке өздері ие болуға деген құштарлығын арттыра түседі.

...Егер тереңірек үңіліп қарайтын болсақ, адамдардың қандай ісінен болса да әлдебір қолайсыз нәрсенің біреуін одан басқа тағы бір қолайсыз нәрсе тумайтындай етіп жою ешқашан мүмкін емес. Мысалы, халықтың санын көбейтіп, оны күшті әрі үлкен өкімет билігіне қол жеткізе алатындай қабілетті еткің келсе, онда оған алдағы кезде өзің қалай қаласаң, солай басқара алатындай қасиеттерді қоса беруің керек. Екінші жағынан, егер оны өзіңнің қалауың бойынша одан әрі басқара беру үшін аз әрі әлсіз халық болып қалдыра бергің келсе, онда ол қолындағы билікті ешқашан да сақтап қала алмайды. Сондықтан да біз өзіміз қабылдайтын шешімдерімізге ондай қолайсыздықтардың қалай дегенде аз болуын қарастырып, оңтайлы шешуге тиіспіз. Өйткені ешқандай күмән тудырмайтын, мейлінше мінсіз шешімді іздеп табу ешқашан мүмкін емес.

Қаладағы бостандықты қорғау үшін тағайындалған адамдарға берілуі тиіс ен пайдалы әрі қажетті билік — олардың қоғамның бостандығына қарсы қандай да болсын әлдебір қылмыс жасаған азаматтарды халық алдында, немесе сот алдында немесе әлдебір кеңес алдында айыптау болып табылады. Мұндай тәртіп орнату республика үшін ен жоғары дәрежедегі екі пайдалы нәтижеге қол жеткізеді. Біріншіден, азаматтар айыпталуға қорқып, бостандыққа қастандық жасаудан тартынады, ал егер қылмыс жасауға батылы бара қалса, оған ешқандай рахымшылық жасалмай, қолма-қол күшпен жуасытылады. Екіншіден, әлдебір азаматқа бүкіл республиканы апатқа душар етуі мүмкін төтенше жолдармен асқынып кететін наразылықтарды болдырмаудың тәуір тәсілі болып табылады.

Республиканың соншалықты мықты әрі тұрақты болуына тап осындай тәртіптен өзге ешнәрсе де көмектесе алмайды. Өйткені салдары республиканы алаңдататын ондай наразылықтарға заңды түрде батыл тосқауыл қоюды тап осындай тәртіп қана орната алады.

Егер негізін қалаушы белгілі бір адам болмаса, онда бірде-бір республика, сондай-ақ бірде-бір патшалық ешқашан немесе ешқашан дерлік жақсы ұйымдастырылып құрылған емес, немесе бөлініп кеткен жағдайда бұрынғы негізінде қайтадан құрылып қалпына келген емес дегенді жалпы ереже деп қабылдау керек; мемлекеттегі тәртіп бір адамның ғана ерік-жігерімен орнатылуы тиіс, сонда жеке адамның ақыл-ойымен оның барлық мекемелеріне билік жүргізуге болады. Сондықтан да республикалық негізін қалаған данышпан адам жеке қара басының қамын жеуге ғана тырыспауы, жалпы қоғамның пайдасына жан-тәнімен қызмет етуге құлшыныс танытуы, өз мұрагерлері жөнінде ғана қамқорлық жасап қоймай, жалпы жұрттың, елдің қамын ойлауы тиіс, ол үшін бүкіл билікті бір қолға шоғырландыру үшін барлық күш-жігерін жұмсауы қажет. Егер ол мемлекетті ұйымдастырып құру немесе республиканы орнықтыру кезінде қандай да болсын төтенше қатал шаралар қолдануға дейін баратын болса, оны бірде-бір ақылды адам кінәлап, жазғырмайтын болады. Мейлі, оның іс-әрекеттерін айыптай қойсын, бірақ ол әрекеттердің нәтижелері Ромулдың іс-әрекеттерінің нәтижелері сияқты дұрыс әрі жақсы шықса болғаны — ол әрқашан-ақ ақталады. Бір нәрсені түзетуді емес, бұзуды мақсат ететін зорлық қана айыптауға лайық. Өкімет билігіне ие болған адамның данышпандығы мен ізгі қайырымдылығын өзі құрған мемлекетті мұрагерлік жолмен өзінің ұрпақтарына беріп кетуден бас тартатындығынан айқын көрінеді. Өйткені адамдар өзінің табиғатында ізгі қайырымдылықтан гөрі қатыгез зұлымдыққа неғұрлым бейім тұрады. Сондықтан да оның мұрагері мұның өзін ізгі қайырымдылыққа пайдаланған өкімет билігін енді өз қара басының атаққұмар мансабына жұмсауы әбден мүмкін.

Екінші жағынан алып қарағанда, мемлекетті белгілі бір адам құрған болса, онда оның ұзақ өмір сүруі екіталай, өйткені онда орнатылған тәртіп әрқашан бір билеушінің болуын талап етеді. Мемлекеттік тәртіп көпшіліктің қамқорлығына көшкенде ғана, оны қорғау ісі қалың көпшілікке сеніп тапсырылғанда ғана жақсы болмақ. Мәселенің мынадай жағы да бар: бұқара халықтың, жұрттың пікірі сан алуан түрлі болып келетіндіктен, бәрінен де жақсы нәрсені тап басып айыра алмауы себепті ғана, ол оңды тәртіп орната алмайды; ал мұны нақты тәжірибе жүзінде бір біліп алғаннан кейін ондай жақсы тәртіптен қол үзуге ешқашан келісім бермейтін болады.

...Германияда халықтың адалдығы мен бекзаттығы әлі бұзылмаған қалпында, соның арқасында онда бостандығы бар көптеген мемлекеттер ішкі жаулардан да, сыртқы жаулардан да қорықпай, өздерінің заңдары бойынша емін-еркін өмір сүре алады. Ондағы ежелгі адалдықтың күшті сақталғанын дәлелдеу үшін мен бір мысал келтіре кетейін... Герман республикаларына қоғамдық мүддеге жұмсалатын әлдебір ақша сомасы қажет бола қалса, кеңестер мен өкімет органдары, басқарма басшылары, барлық тұрғындарға олардың бүкіл мүлкінің бір немесе екі пайызы мөлшерінде салық салады. Барынша заңдық түрдегі ондай қаулы шыға салысымен, әркім салық жинаушыға өзі барып, қанша ақша төлеуі қажет болса, сонша ақша төлеуге ант-су ішеді де өзінің ар-ожданы алдында міндеттімін деп санайтын соманы арнайы орнатылған жәшікке алып барып салады. Бұл ретте оның әлгі жәшікке қанша ақша салғанын өзге бірде-бір жан біле алмайды. Осыған қарап-ақ бұл ұлт адамдарының адалдығы мен бекзаттығы соншалықты зор екенін байқап, қорытынды жасауға болады. Әркімнің өз үлесін тиісінше толық төлегеніне ешқандай күмән қалмайды. Әйтпесе, осының алдындағы жолы жиналған алық-салық мөлшеріне қарап отырып қанша кем төленгені белгілі болып қалар еді, сөйтіп өтіріктің беті ашылып, салық жинаудың басқаша бір тәсілі ойлап табылған болар еді. Біздің заманымызда мұншалықты зор адалдыққа таң қалмасқа лаж жоқ, өйткені ондай адалдық өте сирек, оны тек сол елден ғана кездестіруге болады.

Мұның өзі екі түрлі себепке байланысты: біріншіден, бұл ұлт өзге көршілермен аз араласады; шетелдіктер де оларға аз барады; ол елдің тұрғындары да шетелдерге шығуға құмар емес, өз жерінде өндірілген өнімдерді қанағат тұтып, шама-шарқынша киім-кешегін киінеді, азық - түлігімен тамақтанады; сондықтан да олар азғындаудың қайнар көзі болып табылатын шетелдермен аралас-құралас жасаудан бойларын аулақ салады; олар бүкіл дүниені азғындыққа салушылар деп санауға болатын француздардың да, испандықтардың да, итальяндықтардың да әдеп-ғұрыптарын қабылдай алған жоқ. Ал Германиядағы республикалардың қоғамдық тұрмыс салтын таза сақтап қалуының екінші себебі — оларда өз азаматтарының қайдағы бір дворяндық бос әурешілік пен әдет-ғұрыптарға бой алдыруына жол берілмейтіндігінде болып табылады. Олар өз жерінде мейлінше тең құқықты мұқият сақтайды және өз елдерінде тұратын байлар мен дворяндарды барынша жек көреді; егер олардың кейбіреуі қылмысты айыбымен кездейсоқ қолға түсе қалса, оны азғындықты қоздырушы, бүліктің басталып кетуіне себепкер ретінде өлтіріп жіберуден тайынбайды. Бұл жерде мен кімдерді дворяндар деп отырғанымды түсіндіре кетейін: дворяндар деп өз иелігіндегі меншік түрлерінен түсетін көл-көсір мол байлықтың арқасында уақытты ырду-дырду сенделумен босқа өткізетін, өмір сүріп, тіршілік ету үшін егіншілікпен де, басқа кәсіп түрлерімен айналысуды, қысқасы, еңбек етуді қажет деп таппайтын адамдарды айтамыз. Ондай адамдар кез-келген республикаға, кез-келген елге өте зиянды. Олардың ішіндегі әсіресе ерекше зияндылары — өздерінің мол байлығының үстіне бекініс қамалдары мен қол астында еріксіз бағынышты адамдары бар дворяндар. Неополитан корольдігінде Рим облысында Романия мен Ломбардияда ондай дворяндар толып жатыр десе де болады. Соның салдарынан да ол елдерде ешқандай республиканың да, жалпы саяси тәртіптің орнауы да мүмкін емес. Өйткені олардағы азғын ұрпақ — қандай да болсын азаматтық атаулының нағыз қас жауы. Ондай елде республика орнатуға тіпті де болмайды: ал егер онда әлдебір тәртіп орнату қажет бола қалса, онда тек монархия орнату мүмкіндігі қалады. Олай болатын себебі — азғындаған қоғамды тек заң күшімен орнатылатын тәртіппен ұстап тұруға болмайды. Ол үшін неғұрлым күшті іс-әрекет қажет. Ондай күш - әрекет монархиядан ғана табылады. Өйткені ол өзінің сөзсіз талап қойып, мәжбүр ететін әрі төтенше күш-қуат жұмсау арқылы дворяндардың шектен шыққан бассыздығы мен атаққұмарлығын, азғындық жолға түсуін ауыздықтай алады.

...Осы айтылғандардың бәрінен мынадай қорытынды жасауға болады: дворяндар көпшілік болып табылатын елде республика орнату үшін оларды мейлінше қырып-жою қажет; екінші жағынан, тең құқықтылық орнаған елде монархия орнату үшін ондай тең құқықтылықты бұзуға, атаққұмар мансапкер әрі мазасыз адамдардың белгілі бір едәуір тобының дәрежесін жоғары көтеріп, дворяндар етуге тура келеді. Оның үстіне, оларды қатардағы жай ғана дворяндар етіп қоймай, оларға бекініс қамалдар мен меншік иелігіне мол мүлік, артықшылық құқықтар, байлық пен оның еркіне бағынатын адамдар беру керек. Сөйтіп мемлекет басшысы солардың ортасында отырып, өзінің бүкіл күш-қуатын сол адамдардың арқасында арттыра түсуі, ал олар мемлекет басшысын жан-жағынан қоршап алып, өздерінің атаққұмар мансапқорлығына қол жеткізе берулері тиіс. Сонда басқалардың барлығы да күшпен зорлап, лажсыз көндіруден өзге ешқандай да жолы жоқ езгіге төзе беретін болады. Мұндай тәсіл қанаушылар мен қаналушылар арасында белгілі бір тепе-теңдіктің сақталуына, сөйтіп олардың әрқайсысының өз орындарында қала берулеріне апарып соқтырады. Монархиялық тәртіпке бейімделген елде республика орнату үшін, ал республикалық тәртіп тән болып келген елде монархия орнату үшін ілуде бір кездесетін ақыл-ойы мол немесе күш-қуаты зор тұлға ғана қажет. Сондықтан да бұлай етпек болған көптеген адамдардың іс-әрекеті бола алған жоқ.

...Ерлікті бағалау әрі марапаттау, кедейлікті кемшілік санамау және жек көрмеу, әскери қатаң тәртіп пен оның құрылымын мойындап, құрмет тұту, азаматтарды бірін-бірі сүйе білуге мәжбүр ету, түрлі партия құрып, елдің ішін жармау, қоғамдық пайдалы істен жеке қара басының пайдасын жоғары қоймау сияқты біздің заманымыздың рухына толық сай келетін тағы басқа да толып жатқан ежелгі мінез-құлық қасиеттерін сақтап қалу қажет дер едім. Мұның бәрін де қабыл алудың ешқандай қиындығы жоқ. Ол үшін тек қана ең дұрыс тәсілді іздеп тауып, мұқият ойластырып дұрыс қолдана білу керек. Өйткені, бұл жерде бүкіл ақиқат айдай анық, оны ең қарапайым ақыл-ойдың өзі де толық қабылдай алады...

Дұрыс құрылған мемлекеттердің қай-қайсысы болса да өзінің азаматының немесе қол астына қарайтын адамының соғыспен кәсіп ретінде айналысуына ешқашан жол бермейді, өзін-өзі сыйлауға лайық бірде-бір адам соғысты ешқашан өзінің кәсібі ете алмайды. Өзінің қара басына ғана пайда келтіретін кәсіпті таңдап алған адам, оның үстіне жұлымыр алдамшы әрі зорлықшыл болып, өзін ақыр аяғында ақымақ етіп жарға жығатын қасиетсіз қылықтарға бой алдырған болса, онда ол құрметтеуге лайықты деп ешқашан танылған емес.

Соғысты кәсіп ретінде пайдаланатын адамдар, мейлі, олар атақты немесе түкке тұрғысыз әлдебіреулер болсын, бәрібір ақымақ болып қана қалады. Өйткені ондай кәсіп олардың бейбіт күнді тамағын тауып жеуіне жарамайды. Сондықтан да олар бейбіт күннің орнауына қайтсе де жол бермеуге немесе соғыстың барысында барынша байып қалуға, сөйтіп бейбіт күнде тамағы тоқ, көйлегі көк болуын қамтамасыз етіп алу үшін тырысуға мәжбүр болады.

Құрметке лайық адамның жан дүниесінде мұндай ойлардың пайда болуы тіпті де мүмкін емес. Өйткені соғыс жағдайында өмір сүруді қалау дегеніміз жаппай тонау, зорлық-зомбылық жасау, адамдарды дос демей, дұшпан деп, демек, бет алды қыра беру болып табылады. Ондай солдаттардың бәрі де тап осылай жасайды. Егер олар бейбіт күнді қаламаса, онда өтірік айтып, алдауға көшеді. Әскери қолбасшылар өздеріне қызмет ететіндерді алдайды, ондағы көздейтін бірден-бір мақсаты — соғысты соза түсу. Ал егер қалай дегенде де бейбіт бітім жасала қалса, өздерінің жалақысы мен уайым-қайғысыз емін-еркін өмір сүру мүмкіндігінен айырылып қалған басшылар қылмысты шытырман оқиғаларға құштар топ құруға, сөйтіп елді ешқандай да ұят-аятқа қарамай тонауға көшеді.

...Қаншалықты ержүрек, батыл адамдар болса да, бірақ бастары бірікпейтін адамдардың өздерінен қорқақ, бірақ бір-бірімен тығыз топтасып, біріккен адамдардан әлдеқайда әлсіз болып шығатынына ешқандай да күмәндануға болмайды. Өйткені топта келе жатқандардың батыл қозғалысы санадағы қорқынышты басып жібереді, ал тәртіп жоқ жерде батылдықтан жұрдай болу оп-оңай...

...Әскерлердің батыл ерлігі жеке адамдардың ерлігінен емес, қайта дұрыс сапқа тұрудан пайда болады. Өйткені мен алдыңғы шепте шайқасатын болсам, онда сәтсіздік туа қалып, қайда шегінетінімді, өз орныма кімнің келетінін білемін, сөйтіп барлық уақытта да қорықпай, батыл шайқаса беремін, өйткені өзіме көмекке келетініне сенемін. Егер мен соңғы шепте болсам, онда алдыңғы шептегілердің жеңілісі мені қорқыта қоймайды, өйткені мен мұның осылай болатынын күні бұрын сезіп, алдын ала әзірленгенмін, тіпті өз бастығымның жеңіске жетуіне басқа біреулер емес, тап менің өзімнің себепкер болғым келіп, әрекет етемін.

Тәржімалаған: МЫҢБАЙ ІЛЕС





ПАЙДАЛАНҒАН ӘДЕБИЕТТЕР МЕН ДЕРЕКТЕР TІЗІМІ

Автор, шығарма, дерек Кітап

Араб тарихшылары

ИБН ХОРДАДБЕХ Книга путей и стран. — Баку, Элм, 1986.

ИБН АЛ-АСИР Сборник материалов, относящихся к истории Золотой Орды, В. Тизенгаузена. Т.1. Извлечения из сочинений арабских. — Санкт-Петербург, Издано на иждивении графа С.Г Строганова,1884.

ИБН ХАЛДУН Игнатенко А.А. Ибн-Халдун. — М., Мысль, 1980.

ИБН ФАДЛАН А.П. Ковалевский. Книга Ахмеда ибн- Фадлана о его путешествии на Волгу в 921-922 гг. — Харьков, Изд-во Харьковского ун-та, 1956.

ӘБУ ЖАФАР МУХАММЕД АТ-ТАБАРИ Материалы по истории туркмен и Турк-мении. Т.2. VII -XV вв. Арабские и персидские источники. Под ред. С.Л. Волина, А.А. Ромаскевича, А.Ю. Якубовского. — М.-Л., Изд-во Академии наук СССР, 1939.

ИБН БАТТУТА Сборник материалов, относящихся к истории Золотой Орды, В. Тизенгаузена. Т.1. Извлечения из сочинений арабских. — Санкт-Петербург, Издано на иждивении графа С.Г. Строганова, 1884.

Tүрік тарихшылары

АБУ НАСЫР ӘЛ- ФАРАБИ Философиялық трактаттар.А.,Ғылым, 1973

ЖҮСІП БАЛАСАҒҰН Құтты білік. А., Жазушы, 1986.

МАХМУД ҚАШҚАРИ Дивани лугат т-тюрк. — Алматы, Ана тілі. 1993.

ЗАХИР АД-ДИН БАБЫР Бабыр-нама. — А., Жалын, 1990.

МУХАММЕД ХАЙДАР ДУЛАТИТарих-и Рашиди. — А., Туран баспасы, 2003.

ҚАДЫРҒАЛИ- БЕК ҚОСЫМҰЛЫ ЖАЛАЙЫР Жами ат-таварих. - А., 1997. Сыздыкова Р., Койгелдиев М.

Қадырғали би Қосымұлы және оның жылнамалар жинағы. А.. Қазақ ун-ті, 1991.

ӨТЕМІС ҚАЖЫ Чингиз-наме. - А.. Ғылым. 1992.

ӘБІЛҒАЗЫ- БАХАДҮР ХАН Түрік шежіресі. — А., Ата-тілі, 1992.

Парсы тарихшылары

АЛА-АД-ДИН АТА-МАЛИКДЖУ-ВЕЙНИ Сборник материалов, относящихся к истории Золотой Орды. Т.2. Извлечения из персидских сочинений собранные В.Г. Тизенгаузеном. - М.-Л., Изд-во Академии наук СССР 1941

РАШИД-АД-ДИН Джами ат-таварих («Сборник летописей»), Перевод на русс, яз., т.1, 1952; т. II, 1960: т III 1946. 1957

НИЗАМ АД-ДИН ШАМИ Сборник материалов, относящихся к истории Золотой Орды. Т.2. Извлечения из персидских сочинений собранные В.Г. Тизенгаузеном. — М.-Л., Изд-во Академии наук СССР 1941.

ШАРАФ АД-ДИН АЛИ ЙЕЗДИ Сборник материалов, относящихся к истории Золотой Орды. Т.2. Извлечения из персидских сочинений собранные В.Г. Тизенгаузеном. — М.-Л., Изд-во Академии наук СССР. 1941.

АБД АР-РАЗЗАК САМАРКАНДИСборник материалов, относящихся к истории Золотой Орды. Т.2. Извлечения из персидских сочинений собранные В.Г. Тизенгаузеном. — М.-Л., Изд-во Академии наук СССР, 1941.

МУХАММЕД ХОВЕНД-ШАХ МИР-ХОНД Материалы по истории туркмен и Тур-кмении. Т.1. VII -XV вв. Арабские и персидские источники. Под ред. С.Л. Волина, А.А. Ромаскевича, А.Ю. Якубовского. — М.-Л., Изд-во Академии наук СССР, 1919.

ФАЗЛАЛЛАХ ИБН РУЗБИХАН ИСФАХ-АНИ Михман-наме-йи Бухара («Книга бу-харского гостя»), - М., Наука, 1976.

МАХМУД ИБН УӘЛИ Материалы по истории Казахских ханств. — Алма-Ата, Наука, 1969.

Батыс тарихшылары

ВИЛЬГЕЛЬМ ДЕ РУБРУК Путешествие в Восточные страны. Введение, перевод и прим. А.И.Малеина. -СПб . 1911.

ИОАНН ДЕ ПЛАНО КАРПИНИ История монголов. - М., Гос. Изд-во географической лит-ры, 1555.

КНИГА МАРКО ПОЛО Книга Марко Поло. - М., Гос. Изд-во географической лит-ры, 1955.

ИОСАФАТ БАРБАРО Путешествие в Тану Иасафата Барбаро, венецианского дворянина. Перевод с итальянского В.Семенова - СПб.. 1836.

МАКИАВЕЛЛИ НИККОЛО Государь. - М., Мысль, 1996.





