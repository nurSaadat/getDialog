ӘЛЕМДІК ТАРИХИ ОЙ

IV

ТАРИХ

Адамзат ақыл-ойының қазынасы

ФИДЕЛЬ КАСТРО РУС

(1927 ж.)

Фидель Кастро Рус - Кубаның мемлекеттік, саяси және әскери қызметкері. Бай жер иеленушінің отбасында дүниеге келген. 1949 ж. Гавана университетінің заң факультетін бітіріп, құқық докторы атағын алады.

1950 жылдардың басында Фидель Кастро Куба халқының партиясына («Ортодокстер») мүшелікке енеді. 1952 жылы осы партия атынан Куба Ұлттық Конгресіне депутаттыққа кандидат болып тағайындалады, алайда 1952 ж. наурызда реакционерлік американдық әскерлердің генерал Батистаның басшылығымен орнаған диктатураның салдарынан мемлекеттік төңкеріс болып, сайлау өткізілмей қалады. Диктатураға қарсы күрестің барысында «Ортодокстер» партиясы ыдырап кетеді. Реакционерлік американдық әскери Фидель Кастро осы партияның байырғы мүшелерінің басын біріктіріп, Батиста диктатурасын құлатуға күрес жүргізуге дайындықты бастайды.

1953 жылы 26 шілдеде осы топтың мүшелері Сантьяго-де-Куба қаласындағы Монкада казармаларына шабуыл жасайды. Алайда бұл көтерілісті жауыздықпен басып тастайды. Фидель Кастро әскери соттың трибуналына беріледі. Сотта ол «Тарих мені ақтайды» деген сөзбен Батистаның қанды диктатурасын қатты сынап, Кубадағы революциялық жаңашылдықтар мен ұлт-азаттық күрестің бағдарламасын ашық айтады.

Сот Кастроны 15 жылға бас бостандығынан айырады, алайда 1955 жылы мамырда қоғамдық толқудың басым болғанының арқасында Фидель Кастро ақталып шығады. 1956 жылы желтоқсанда Фидель Кастро бастаған революцияшыл топ «Гранма» деп аталатын кішігірім яхтадан Орьента провинциясына келіп түседі. Бұл топ, келе-келе көтерілісшілер жасағына айналып, диктатор режиміне қарсы партизандық күрес жүргізеді.

1959 жылы 1 қаңтарда Батиста диктатурасын құлатып, революцияның жеңіске жетуі арқасында Кубадағы билікке Фидель Кастро басқарған Көтерілісшілер Армиясының қарамағына жиналған демократиялық күштер келеді. 1959 жылы ақпанда Фидель Кастро Куба Республикасының Премьер-Министрі болады. 1961 жылы 16 сәуірде ол Куба революциясын, өзінің сипаты бойынша, социалистік деп жариялайды. Фидель Кастро осы күнге дейін Кубаның белгілі көсемі.

Фидель Кастро Рус

ТАРИХ МЕНІ АҚТАП АЛАДЫ

Ұлт атаулыға күштеп таңылған басқару тәртібі оның дәстүрлеріне және тарихына мүлде жат. Осы заманғы өкімет билігін талдауға негіз боларлық «Заңдардың рухы туралы» деген кітабында Монтескье басқарудың өзіндік сипаттарына қарай оның үш түрін былай деп атап көрсетеді: «республикалық басқару түрінің мәні елдегі жоғары өкімет билігінің бүкіл халықтың немесе оның бар бөлігінің қолында болатындығымен айқындалады; монархиялық басқару табиғаты билік жеке адамның қолында болғанымен ол биліктің белгіленген заңдар шеңберінде ғана жүзеге асырыла алатындығынан көрінеді; ал басқарудың шектен тыс деспоттық табиғаты жеке адамның еркіне және зорлық-зомбылықпен басқару тәртібіне сай келеді». Автор одан әрі былай деп толықтыра түседі: «өзінің бес сезімі бірдей барлық уақытта оған «бәрі де тек сен өзіңсің, өзгелер ешкім де емес» деп құлағына ұдайы сыбырлап тұратын адамды топас емес, надан емес, еріншек емес, азғын емес еді деп айтуға, әрине, болмайды». «Демократия үшін қайырымдылық, монархия үшін ар-намыс қандай қажет болса, деспоттық зорлық-зомбылықпен басқару тәсілі үшін үрей туғызып, қорқыныш орнатып отыру тап солай қажет. Өйткені оған қайырымдылық жасаудың түк қажеті жоқ, ал ар-намыс деген оның өзі үшін тым қатерлі болар еді».

Судья мырзалар, деспотизмге қарсы көтерілу құқығын сонау ежелгі дәуірден біздің заманымызға дейінгі барлық ілім, барлық идея және барлық наным-сенім атаулының жолын қуып, берік ұстанушылардың қолдап келгені мәлім.

Тіпті сонау ежелгі замандағы Қытайда өмір сүрген теократиялық монархиялардың өзінде де іс жүзінде конституциялық қағидаттардың болғаны белгілі. Егер монарх елді жөндеп басқара алмаса, деспоттық зорлық-зомбылыққа жол берсе, оны әлгі қағидаттарға сәйкес қызметінен тайдырып, орнына қайырымды ханзада отырғызылатын.

Ежелгі Үндістанның кемеңгер ойшылдары өкімет билігі тарапынан жасалатын зорлық-зомбылық атаулыға белсенді қарсылық көрсету идеясын ашықтан-ашық қолдаған. Олар революция атаулыны ақтап отырған және көп жағдайда өздерінің теорияларын іс жүзіне асыра білген. Олардың рухани көсемдерінің бірі былай деп жазған еді: «Көпшілік тарапынан қолдау тапқан пікір монархтың өзінен әлдеқайда күшті келеді. Ширатылған көптеген жіптен тоқылған арқан арыстанның өзін матап байлауға жарайтын мықты болады».

Кезінде Грекия мен Рим Республикасы қала-мемлекеттері рақымсыз қатал, билеп-төстеуші тирандарды күш қолданып өлтіру қажеттігін қолдап қана қойған жоқ, ондай жаза қолдануды ақтаумен болды.

Орта ғасырларда Джон Солсбери өзінің «Мемлекет адамы туралы кітап» деген еңбегінде «егер князь халықты құқыққа сай басқара алмаса, сөйтіп, зорлықшыл қатыгез тиранға айналса, оны күш қолдана отырып, орнынан тайдыру әбден лайықты әрі заңды шара болып табылады» деп мәлімдеген болатын. Ол қатыгез тиранды өлтіру үшін у беріп әурелегеннен гөрі, бірден қанжар жұмсаған дұрыс деп кеңес берген еді.

Фома Аквинский өзінің «Summa Teologica» деген кітабында қатыгез тирандарды өлтіру құқығына қарсы шықса да, халықтың ондай тирандарды орындарынан тайдыруы тиіс екені туралы ой-пікірді қолдаған болатын.

Мартин Лютер үкімет азғындап, заңды аяқасты ететін тирандардың туындауына жол бере бастаған кезде оның қол астындағы халықтың бағыну міндетінен бас тартуына болады деп жар салды. Ал оның шәкірті Филипп Меланхтон үкіметтер тиранға айнала бастағанда халықтың оған қарсы шығу құқығын қолдады. Өзінің саяси идеяларының тұрғысынан алғандағы көзқарасы бойынша, реформацияның неғұрлым тамаша кемеңгер ойшылы болып табылатын Кальвин халықтың кез келген озбыр тиранға қарсы қолына қару алуға құқығы бар деп үйретті.

Тіпті Филипп II дәуіріндегі испандық екіжүзді сұрқия Хуан Мариана өзінің «De Rege et Regis Institutione» деген кітабында егер басқарушы өкімет билігін озбырлықпен тартып алған немесе заңды сайланған күннің өзінде қоғамдық өмірді қатыгез тиран ретінде басқарған болса, ондай жағдайда оны кез келген адамның ашықтан-ашық немесе алдап-арбау арқылы өлтіруі әбден заңды болып табылады деп пайымдайды. Бірақ мұндай жағдайда қоғамдық тәртіпсіздік тудыруға ұмтылмау керектігін ескертеді.

Француз жазушысы Франциск Готман басқарушылар мен оларға бағынушылар арасында қандай да болсын әлдебір келісім жасалады, ал ол келісімнің шарттары үкімет тарапынан бұзыла қалған жағдайда халықтың үкімет тираниясына қарсы көтеріліске шығуына болады деп қорытынды жасайды.

Тап сол кезеңде Стефан Юний Брут деген бүркеншік атпен жарық көрген «Vindiciae Contra Tyrannos» деген кітап халық арасына барынша кеңінен тарап кеткен еді. Міне, тап сол кітапта халықты аяусыз езгіге салған үкіметке қарсы күрес әбден заңды және ол күреске басшылық жасау құрметті судьялардың борышы болып табылады деп ашықтан-ашық жарияланған болатын.

Шотландиялық реформаторлар Джон Кнокс пен Джон Пойнет те тап сондай көзқараста болды. Осы ағымды қолдаушылар үшін Джордж Буханан жазған ең маңызды кітапта былай деп айтылады: егер үкімет билікті халықтың келісімінсіз, озбырлықпен басып алған болса немесе күш қолдану арқылы халықтың тағдырын әділетсіздікпен тәлкек ететін болса, ол үкімет нағыз тиранға айналады және ол күшпен құлатыла алады, ал озбыр деспоттарды қажет болған жағдайда өлтіріп тастау — әбден құқықты нәрсе.

XVII ғасырдың бас кезіндегі неміс заңгері Иоганн Альтузий өзінің «Саясат...» деп аталатын еңбегінде жазып кеткеніндей, мемлекеттің ең жоғары өкімет билігі ретіндегі егемендікке оның барлық мүшелерінің өз еріктерімен келісуімен қол жеткізіледі; үкімет билікті халықтан алады, ал ол үкімет әділетсіз, заңсыз және қатыгез озбырлық әрекеттерге жол беретін болса, онда ол әрекеттер халықты үкіметке бағыну міндеттерінен құтқарады, оның үкіметке қарсылық көрсетіп, көтеріліске шығуын ақтайтын болады.

Судья мырзалар, бұған дейін мен сіздерге ежелгі заманның, орта ғасырлардың және жаңа тарихтың бас кезіндегі өмірден алып, көптеген мысалдар келтірдім, барлық ағымдар мен наным-сенім атаулыны ұстанған жазушылардың аты-жөндерін атадым. Сөйтіп, өздеріңіз көріп отырғандарыңыздай, бұл құқық біздің саяси өміріміздің сонау ерте замандағы терең түкпірлерінен бері өмір сүріп келеді. Сіздер сол құқықтың арқасында бүгінгі таңда кубалық судьялардың шен-шекпенін жамылып отырсыздар. Сол шен-шекпендеріңіздің сіздерді сот әділдігіне адал қызмет етуге игі ықпалын тигізуіне тілек қосуым ғана қалып отыр.

Англияда XVII ғасырда озбырлыққа негізделген деспоттық әрекеттерге жол бергені үшін екі корольдің Карл I мен Яков ІІ-нің тақтан тайдырылғаны белгілі. Ол оқиғалар либералдық философияның — феодализмнің шынжыр бұғауын тас-талқан етіп үзіп, лақтырып тастамақ болған жаңа әлеуметтік таптың идеологиялық мән-мағынасының пайда болуымен тұспа-тұс келді. Құдайдың өзі беріпті-міс деген құқыққа негізделген қатыгез озбырлық пен зорлық-зомбылық әрекеттеріне бұл философия қоғамдық келісім-шарт және басқарылушылар тарапынан алынатын келісім қағидаттарын қарсы қойды. Сөйтіп, бұл философия 1688 жылғы ағылшын революциясына, сондай-ақ 1775 және 1789 жылдардағы американ және француз революцияларына негіз болып, қызмет етті. Сол бір революциялық оқиғалар Испанияның Америка құрылығындағы отарларының азаттық алу үдерісіне қозғау салды, ал оның соңғы буыны Кубаның азаттық алуы болғанын бәріңіз де білесіздер. Бұл философия Гуаймароның алғашқы конституциясынан бастап, 1940 жылғы конституцияға дейінгі біздің барлық саяси және конституциялық идеяларымыздың кеңінен дамуына күш-жігер берді. Соңғы конституция осы заманғы дүниенің социалистік ағымдарының ықпалымен жасалды, ал ол ықпал жаңа конституцияда меншіктің атқаратын қоғамдық қызметінің қағидатын және адамның лайықты өмір сүруінің бөлінбес құқығын дәріптеп құрмет тұтты, ал ол қағидат пен құқықтың толық жүзеге асуына бұған дейін бірінен соң бірі ұдайы пайда болып отырған қуатты өзімшіл мүдделер күшті тосқауыл қойып келген еді.

Қатыгез озбырлық тиранциясына қарсы бас көтеру құқығы, міне, сол кезден бастап біржола құпталып, дәріптелді, сондай-ақ саяси бостандық атаулының елеулі алғышартына айналды.

Сонау 1649 жылдың өзінде-ақ Джон Мильтонның айқын жазып көрсеткеніндей, саяси өкімет билігінің қайнар көзі халықтың тап өзі болып табылады, ол корольдерді таққа отырғыза да, тақтан тайдыра да алады, ал озбыр тирандардың көзін жойып отыру — оның тікелей міндеті.

Джон Локк «Мемлекеттік басқару туралы екі трактат» деген еңбегінде былай деп атап көрсетеді: адамдардың табиғи құқықтары өрескел бұзылған кезде халық озбыр үкіметті құлатуға немесе ауыстыруға құқықты, тіпті міндетті де. «Халықтың қолдауына ие бола алмайтын күшке қарсы қолданылатын бірден-бір қару — оған қарсы қолданылатын қуатты күш қана».

Жан Жак Руссо өзінің «Қоғамдық келісім туралы» деген еңбегінде барынша шешендікпен былай деп жазып кеткен болатын: «Бағынуға мәжбүр кезіндегі халық бағынады және оның мұнысы өте дұрыс; ал мойнындағы бұғау қамытты мүмкіндік туған бойда тас-талқан етіп, лақтырып тастайтын болса, одан да дұрыс жасайды, өйткені халық бұған дейін өзінің бостандығынан қандай құқықтың кесірінен айырылып қалған болса, енді тап сондай құқықтың арқасында ол бостандықты қайтарып алуға құқықты». «Аса күшті адамның өзі де ұдайы қожайын болып қала беруі үшін әрқашан жеткілікті дәрежеде күшті бола бермейді. Олай ету үшін ол өзінің күшін мықты кұқыққа, ал қарсыласының ұдайы бағынуын оның борышына айналдыруы тиіс... Күш дегеніміз дене қуаты. Ал мен оның қолданылуынан қандай да бір оңған моральді көре алмаймын. Күшке бағыну — мәжбүр болудан туатын әрекет, ол ешқашан да ерікті түрде бола алмайды; ондай кешірімпаздық келісімнің ең үлкені деп тек ақылға қонымды әрекетті ғана санау керек. Күшке бағынып, бас ию қандай мағынада борышқа айнала алмақ?» «Өз бостандығыңнан бас тарту өзіңнің адамгершілік қасиетіңнен, адамға тиесілі құқықтарыңнан, тіпті адам ретіндегі өзіңе тән міндеттеріңнен де бас тарту болып шығады. Осының бәрінің орнын толтырып, есесін қайтара алатын ешқандай да сый-құрмет табылмайды. Ондай қорлықпен бағынып, өз қасиетіңнен бас тарту — адамның табиғатымен сыйыспайтын нәрсе; өз еркіндегі қандай да болсын кез келген бостандықтан айырылу — өзіңнің іс-әрекеттерінде басшылыққа алынатын барлық адамгершілік дәлелді қасиеттерді жоғалтып алумен бара бар нәрсе. Ақыр соңында, бір жағынан, біреуге абсолютті шексіз билік қамтамасыз етілген, ал, екінші жағынан, екінші біреудің бас ұра бағынуы талап етілген келісім — ешқандай мән-мағынасы жоқ бостан-бос әрі мейілінше қарама-қайшылыққа толы келісім».

Томас Пэн былай мәлімдеген болатын: «Қарапайым адал адам тәж киіп, таққа отырған масқарапазбен салыстырғанда шынайы сый-құрметке әбден лайықты».

Халықтардың бұл құқығына реакцияшыл жазушылар ғана қарсы шықты. Мысалы, олар әлгі Виргиниялық дін қызметкері Джонатан Бушер сияқтылар. Бушер былай деп мәлімдеген болатын: «революция жасау құқығы барлық бүлікшілік атаулының атасы саналатын Люциферден тараған, айыптауға әбден лайық доктринадан өзге ешнәрсе де емес».

1776 жылы шілдеде Филадельфиядағы конгресте қабылданған Тәуелсіздік декларациясы халықтардың бұл құқығын мынадай тамаша абзац арқылы заңдастырады: «Біз мыналарды көзімізге айқын көрінетін шынайы ақиқат деп санаймыз: барлық адамдар тең жаратылған және Жаратушы олардың бәріне де өздерінен бөлінбес құқықтарды — соның ішінде өмір сүру, бостандықта болу және бақытты болуға ұмтылу сияқты құқықтар да бар — сыйға тартқан болатын. Ол құқықтардың қамтамасыз етілуі үшін адамдардың өз арасында, өзінің әділетті өкімет билігін бағынышты адамдардың келісімі бойынша ғана ала алатын үкіметтер құрылады. Егер ондай үкіметтің белгілі бір түрі әлгі мақсаттарды жойып жіберерлік қатер төндіретін болса, онда халық ондай үкіметті өзгертуге немесе біржола құлатуға, сөйтіп бәрінен де бұрын, сол халықтың пікірі бойынша, оның қауіпсіздігі мен бақытына ізгі ықпал ете алатын қағидаттар мен өкімет билігінің әділетті ұйымына негізделген жаңа үкімет құруға құқықты бола алады».

Тәржімалаған Мыңбай Ілес





АРТУР КЁСТЛЕР

(1905-1983 жж.)

Артур Кёстлер (Arthur Kestler) — ағылшын жазушысы әрі философы, Будапештте туды. Азамат соғысы кезінде Испанияда ағылшын тілшісі болып істеді. Франко үкіметі оны өлім жазасына кесті, бірақ халықаралық қысымның арқасында босатылды. КСРО-дағы жаппай қуғындаулар оны либералдық көзқарасқа ауысуға, марксизмнен бас тартуға алып келді. Кёстлердің философиялық еңбектері ғылыми және көркем шығармашылыққа, дін, биология мәселелеріне арналды. Оның пікірінше, адам - табиғаттың «қателігі», оның дамуының «тұйыққа тірелуі».

Өз ұрпағының көптеген өкілдері секілді, Кёстлер ақыл-ой мен прогресс ғасыры аяқталды деп санады. Арабтардың еврейлерге жасаған жүгенсіздіктері туралы бірер кітапшаны оқып шыққан соң, ол жан-тәнімен сионистке айналды.

Хазар тарихы жөніндегі өз зерттеуінде Кёстлер араб, еврей, латын, грек және көне орыс тілдеріндегі ортағасырлық дерек көздерінен көптеген дәйексөздер келтіреді, мәтіндердің мазмұнын баяндайды. Бұл ретте олардың ағылшын немесе неміс тілдеріне аударылған еңбектерді кеңінен пайдаланады. Кёстлердің бұл кітабын орысша басып шығаруға дайындай отырып, біз ортағасырлық дерек көздеріндегі дәйексөздерді академиялық орысша аудармасы бойынша пайдалануды жөн көрдік. Өйткені бұл тәсіл қиындығы мол ғылыми ізденіс ахуалын сақтау арқылы ежелгі мәтіндердің рухын жеткізуге мүмкіндік туғызады, сонымен қатар христиандардың, иудейлердің және мұсылмандардың арасындағы өзара қатаң айыптауларға толы ортағасырлық діни пікір таластары мен дау-дамайлардың мән-мағынасын түсіндіруде ағаттықтарға жол бермейді.

Дәйексөздер келтіру өнерінің әлдебір айлакерлік әрекет жасау үшін қолданылатыны ежелден мәлім. Ал бұл өнерді А. Кёстлер өте жетік меңгерген.

Жатжерліктердің адамгершілік мінез-құлқы мен онша түсініксіз әдет-ғұрыптары туралы ортағасырлық деректер оқырманға ерекше күшті әсер етеді. Мысалы, Кёстлер араб географтарының орыстарға, башқұрттарға, оғыздарға тән кейбір жеркенішті әдет-ғүрыптары туралы деректерді ешқандай түсініктемесіз келтіре береді. Ол осындай материалдарды ұсына отырып, өз мақсатына оп-оңай қол жеткізген Кёстлер одан әрі ешқандай үн қатпайды, ешнәрсе айтпайды. Сөйтіп, хазарлардың көршілерінің бейнесі тартымсыз болып көрінеді. Әділет үшін айта кету керек, тарихшылардың көпшілігі мұндай сюжеттерге барудан қашқақтайды. Себебі ондай сюжеттерді объективті түрде тексеруге болмайды. Бірақ олар баға беру сипатына ие болғандықтан да, тарихи психология пәніне айнала алады. Ондай деректерді замана символы ретінде қаншалықты дұрыс пайдалана білу өз алдына бөлек әңгіме. Ортағасырлық авторларға тап осылай «бақылау жасау» этностық және діни стереотиптер саласына жатқызылуы және өзара түсініспеушіліктің әлі де жазылмаған бүкіл дүниежүзілік тарихының пәніне айналуы тиіс.

Артур Кёстлер

ОН ҮШІНШІ БУЫН

ХАЗАР ИМПЕРИЯСЫНЫҢ КҮЙРЕУІ ЖӘНЕ ОНЫҢ МҰРАСЫ

Бірінші бөлім

Хазардың шарықтап өсуі және күйреуі

«Хазарияда қыруар көп қой, бал және иудейлер бар»

Әл-Мукаддаси. «Мұсылман империясының сипаттамасы»

Х ғасыр

«Ал-Хазарға келетін болсақ,

ол Каспий теңізінің арғы жағындағы

ұшы-қиыры жоқ кең көлемді округ.

Кешіп өтуге болмайтын батпақ,

қыруар көп қой, бал және иудейлер бар»

Әл-Мукаддаси. «Климатты танып білудің ең жақсы бөлінуі»

985 жыл

1.

Ұлы Карл бір кезде Батыс императорының тәжін киген заманда Еуропаның шығыс шет аймағында, Кавказ бен Еділдің екі ортасында Хазар империясы деп аталған иудейлер мемлекеті өмір сүрді. Өзінің күш-қуатының шарықтау шыңына көтерілген ҮІІ ғасыр мен X ғасыр аралығында ол ортағасырлық Еуропа тағдырында маңызды рөл атқарды. Шамасы, Византия императоры Константин Багрянородный (913-959 жж.) өзінің «Византия сарайындағы салтанатты рәсімдер кітабында» Рим папасы мен Батыс императорына жолданатын хаттарға құны екі солид (ежелгі Римнің алтын ақша өлшемі) тұратын алтын мөр, ал хазарлардың билеушісіне жолданатын хаттарға құны үш солид тұратын алтын мөр басылуы тиіс деп атап көрсеткеніне қарағанда, ол жалпы істің жағдайын жақсы білген болуы керек. Мұның өзі әлдебір жағымпаздықты емес, Realpolitic болуды көрсетеді. « Біз зерттеген кезеңде, — деп жазады Дж.Бьюри, — хазар ханы Византияның сыртқы 2-79 саясаты үшін ұлы Карл мен оның мұрагерлерінен артық болмаса, кем ықпал етпегені әбден ықтимал».

Түркі тектес халық болып табылатын хазарлардың елі Қара теңіз бен Каспий теңізінің аралығындағы стратегиялық маңызы зор жағдайға ие болды. Ал ол кезде тап осы жерде аса ірі шығыс мемлекеттерінің мақсат-мүдделері бір-бірімен шиеленісе қақтығысқан болатын. Хазар елі Византияны солтүстіктегі ұлы қаланы мекендеген аса күшті жабайы тайпалардың — бұлғарлардың, венгрлердің (мадиярлардың), печенегтердің және басқалардың, кейінірек викингтер мен орыстардың шабуыл жасап, баса-көктей терең еніп кетуінен сақтап тұрған аралық мемлекет еді. Алайда Византия дипломатиясы мен Еуропа тарихының көзқарасы тұрғысынан алып қарағанда бұдан да маңыздырақ бір жағдай бар. Ол хазар армиясының араб шабуылының алғашқы, ең күшті қырып-жоюшы кезеңінде оларға нақты тосқауыл қоюы, сөйтіп арабтардың Шығыс Еуропаны жаулап алуына жол бермеуі болатын. Колумбия университетінің профессоры Данлоп, хазар тарихын зерттеу саласындағы неғұрлым беделді ғалымдардың бірі, тарихтың осы бір аса шешуші, бірақ барынша беймәлім қалған эпизодын өте қысқа түрде былай деп сипаттайды:

«Хазарлар мекендеген жер... арабтардың табиғи ілгері жылжитын жолының үстінде жатыр еді. Мұхаммет қайтыс болғаннан (631жыл) кейінгі санаулы жылдардың өзінде-ақ Халифат армиясы солтүстікке қарай ентелей өтіп, екі бірдей империяның тас-талқанын шығара қиратып, ең ірі тау тосқауылына - Кавказ тауларына барып тірелді. Осы тосқауылдан жеңіспен өтудің сәті түскенде олардың алдарынан Шығыс Еуропаға қарай даңғыл жол ашылатын еді. Бірақ тап сол Кавказ шебінде араб армиясы жоғары дәрежеде ұйымдастырылған әскери күшпен қақтығысып қалды. Сөйтіп, ол күш арабтардың бұл бағыттағы шабуылында ілгері жылжуына жол бермейді. Арабтар мен хазарлардың жүз жылдан астам уақытқа созылған, бірақ қазір ешкімге дерлік белгісіз қалған соғыстарының орасан зор тарихи маңызы болды. Франктер Карл Мартеллдің басшылығымен Пустье түбінде (732 жыл) болған шайқаста арабтардың Еуропаға баса-көктеп, ентелей енуіне тосқауыл қойған еді. Еуропаға тап сол кезде шығыстан одан тіпті де кем емес қауіп-қатер төнген болатын... Жеңімпаз мұсылмандар Хазар патшалығының күшімен тоқтатылып, кері шегінді... Кавказдың солтүстігіне қарай созылып жатқан кең даланы мекендеген хазарларға ұшырамағанда, онда Еуропа өркениетінің шығыстағы күшті тірегі Византияны арабтар екі өкпесінен қыса қоршап алған болар еді. Сонда христиан және ислам тарихының қазіргі бізге белгілі қалпынан басқаша қалыптасқанын көрген болар едік».

Осындай жағдайлардың орын алғанын ескере отырып, 732 жылы, хазарлар арабтарды ойсырата жеңгеннен кейін, болашақ император Константин V-інің (741-775 жж.) хазар ханшасына үйленгеніне таңданудың түк те қажеті жоқ. Кейін олардың ұлы Лев IV-ші (775-780 жж.) Лев Хазар (Арыстан Хазар) деген атпен император болды.

Тағдырдың тәлкегіне орай, 737 жылы қайтадан бұрқ ете қалған соғыстың соңғы шайқасы хазарлардың жеңіліске ұшырауымен аяқталды. Алайда бұл кезде мұсылмандардың Қасиетті ғазауат соғысының қозғаушы күші сарқылып біткен еді. Өйткені халифатты оның өз ішіндегі алауыздық титықтата әлсіреткен болатын. Сондықтан да жаулап алушы арабтар енді Кавказ тауларын кері бағытта кесіп етіп, еліне қайтты, өздерінен соң солтүстікте ешқандай әскери плацдарм қалдырған жоқ. Сөйтіп, ендігі жерде хазарлар бұрынғысынан да қуатты күшке ие болды.

Арада бірнеше жыл өткеннен кейін, шамамен 740-жылы, хазарлардың қағаны, оның сарайының төңірегіндегілер мен әскери қолбасшылар иудей дінін қабылдады, сөйтіп иудаизм хазарлардың мемлекеттік дініне айналды. Осы оқиғаның сол кездегі замандастарының мұндай шешімнің қалай қабылданғанына оны қазіргі зерттеушілердің араб, Византия, орыс және еврей дерек көздеріндегі кездесетін мәліметтерге таң қалғанынан тіпті де кем таң қалмағаны сөзсіз. Венгриялық тарихшы-марксист Антал Барта «Венгер қоғамы VIII және IX ғасырларда» деген еңбегінде бұл оқиғаға өзінше түсініктеме береді. Кітаптың бірнеше тарауы хазарларға арналған. Өйткені кезінде венгрлер жоғарыда атап көрсетілген кезеңде хазарлардың билігінде болған еді. Солай бола тұрса да ол хазарлардың иудаизм дініне қалай кіргені туралы бар болғаны бір-ақ абзацта, соның өзінде де ашықтан-ашық аң-таң қалған түсінбестікпен жазады.

«Біз идеялар тарихымен байланысты проблемаларға терең ене алмаймыз, — деп жазады А.Барта, — бірақ Хазар патшалығындағы мемлекеттік дін проблемасына оқырманның назарын аударуға мәжбүрміз. Иудейлердің наным-сенімі қоғамның еврей емес халқының билеуші тобының ресми дініне айналып шыға келуі, мемлекеттік дін болып жариялануы қалай дегенде де құмарта қызығушылықпен ой жүгіртуге тұрарлық тақырып бола алады. Біз бұл жерде христиан дінінің таралуына Византия тарапынан қарсылық көрсету әрекеттеріне, шығыстан мұсылмандардың қарсы ықпал етуіне, сондай-ақ оған бұлардың екеуінің де қарсыласа қысым жасауына және басқа да жағдайларға қарамай, ешқандай саяси күштердің қолдауына ие бола алмаған, керісінше, өзге жұрттың барлығының да тарапынан қуғын-сүргін көріп келе жатқан иудаизм дініне хазарлардың ресми түрде кіруі хазарлар тарихын зерттеуші тарихшыларды таң қалдыратынын және мұның өзі әлдебір кездейсоқтық ретінде бағалана алмайтынын, қайта патшалық жүргізген тәуелсіз саясаттың куәсі болып танылуы тиіс екенін атап көрсетумен ғана шектелеміз».

Мұндай ой толғанысы біздің таң қалушылығымызды одан сайын күшейте түседі. Тек екінші дәрежедегі ұсақ-түйек егжей-тегжейлі нәрселерге қатысты ортағасырлық әр түрлі дерек көздеріндегі елеулі айырмашылықтардың бар болуына қарамай, бұл негізгі дерек ешқандай күмән тудырмайды.

Белгісіз нәрсе мынау: XII немесе XIII ғасырда өздерінің мемлекеті күйрегеннен кейінгі иудей-хазарлардың тағдыры қалай болды екен? Бұл проблема бойынша дерек көздері өте аз. Оның есесіне Орта ғасырларда Қырымда, Украинада, Венгрияда, Польшада, Литвада хазарлардың қоныстанған елді мекендерінің орындары өте көп болғаны белгілі. Ұсақ-түйек қалдықтардан құрастырудың сәті түскен жалпы сурет хазар тайпалары мен қауымдастарының Шығыс Еуропаның жоғарыда атап көрсетілген аудандарына — негізінен Ресей мен Польшаға қоныс аудару үдерісінің орын алғанын көрсетеді. Ол жерлерде Жаңа заманның туып келе жатқан алғашқы кезінде еврейлер өзге жұрттың бәрінен де көбірек шоғырланған болатын. Кейбір тарихшылар бұдан шығыстағы еврейлердің елеулі бөлігінің, тіпті басым көпшілігінің, олай болса, дүние жүзіндегі еврейлердің көпшілігінің шыққан тегі семиттер емес, хазарлар болып табылады деген қорытынды жасайды.

Мұндай болжамның алысқа сілтеме жасайтын салдарларын бұл проблемаға тарихшылардың өте сақтықпен қарайтыны, тіпті одан қашқақтай беретіні сияқты әлдебір ерекше сақтықпен түсіндіруге ұмтылушылық бар. Мысалы, 1973 жылы жарық көрген «Еврей энциклопедиясында» (Encyclopaedia judaica) Данлоптың жазған «Хазарлар» деген мақаласы, сонымен қатар «Баспагерлер» деп қол қойылған «Қағанаттың күйреуінен кейінгі хазар иудейлері» деген ерекше тарау да берілген. Оларда «Құдайдың сүйген халқы» деген қатып-семіп қалған қағидаға иланушылардың жүйкесін жұқартып, ашу-ызасын келтірмеу мақсаты көзделген.

«Қырымдағы, Польшадағы және басқа да жерлердегі түркі тілдес қарайымдар (иудейлердің негізгі сектасы) өздерінің шыққан тегін хазарлар деп пайымдайды. Ал мұның өзі олардың фольклорынан, антропологиясы мен тілінен дәлелді қолдаулар табады. Хазар ұрпақтарының Еуропада тұрақты мекендеп қалғанын көрсететін басқа да мәліметтер аз емес».

Бірақ сан жағынан алып қарағанда, Яфеттің кавказдық перзенттері Сим шатырларының астында қаншалықты мол мөлшерде қалып қойды екен? Еврейлердің түп тамырларының хазарлардан тартылатыны туралы болжамдарының өте-мөте белсенді насихаттаушыларының бірі Тель-Авив университетінің профессоры, ортағасырлық еврейлер тарихының маманы А.Н.Поляк болып табылады. Оның «Хазария» деген кітабы Тель-Авивте иврит тілінде (ежелгі еврей тілі) 1944 жылы жарық көріп, екінші рет 1951 жылы қайта басылып шықты. Кітаптың алғы сөзінде былай деп жазады: қолда бар деректер «хазарлық еврейлер мен еврейлердің басқа да қауымдастықтары арасындағы қатынастар проблемасына жаңаша тұрғыдан келу керек екенін, сондай-ақ хазарлық еврейлерді Шығыс Еуропадағы еврейлер диаспорасының негізгі тобы деп қарастыра отырып, өзіміздің қаншалықты алысқа кетіп қалатынымызды көрсетеді... Олардың ұрпақтары өздерінің мекендеген жерінде қалып қойғандар да, Құрама Штаттарға, немесе басқа елдерге қоныс аударып кеткендер де, Израильге қайтып оралғандар да болып табылады. Олар қазір дүние жүзіндегі еврейлердің айқын сезілетін басым көпшілігін құрайды».

Мұның өзі Холокосттың шын мәніндегі ауқымы белгілі болғаннан көп бұрын жазылған болатын. Алайда дерек өзгермейді, дерек күйінше қалып қояды: бүкіл дүние жүзіндегі еврейлердің тірі қалғандарының басым көпшілігінің шығу тегі шығыс еуропалық, олай болса, бәлкім, хазарлық тамырлардан таратылатын шығар. Егер тап осылай болып шықса, онда біздің арғы аталарымыз Иордан өзенінің бойынан емес, Еділ өзенінің бойынан, Ханааннан емес, бір кезде арий нәсілінің алтын бесігі деп саналған Кавказдан келген болып шығады, ал генетикалық (шығу тегі) жағынан біз Ыбырайымның, Ысқақтың және Жақыптың ұрпақтарымен салыстырғанда ғұндардың, ұйғырлардың және венгрлердің (мадиярлардың) тайпаларымен неғұрлым тығыз байланысты туыстықта болып шығамыз. Егер осының өзі шын болса, онда «антисемитизм» деген терминде ешқандай мән-мағына қалмас еді, адам өлтіруші жендеттер мен олардың құрбандықтарына айналғандардың арасындағы өзара түсініспеушіліктің салдарына ғана айналар еді. Сонымен өткен заманның қараңғы қойнауынан долбарлы нұсқасы өте баяу, енді-енді ғана байқалып келе жатқан Хазар империясы кәрі Тарихтың әйтеуір бір кезде ойлап тапқан тым қатал қасақана алдаусыратқан қасиеттеріне ие болды.

2.

«Сайып келгенде, Аттила шатырлар патшалығын билеп-төстеген әмірші ғана болды. Оның мемлекеті жер бетінен жойылып кетті, ал оның өлердей жек көрген қаласы Константинополь өзінің күш-қуатын сақтап қалды. Шатырлар құрып бітеді, ал қалалар сақталады. Ғұндардың мемлекеті құтырына үйірілген құйын ғана болды...»

XIX ғасырдағы шығыстанушы Кассель осы жолдарды жазған кезде хазарлардың тағдыры да тап солай болғанын, тап сондай себептермен күйрегенін пайымдаған болуы керек. Дегенмен ғұндардың Еуропаны билеп тұрған кезі бас-аяғы 80 жылдай ғана болды (шамасы, ғұндардың Солтүстік Каспий далаларынан батысқа қарай бет алған 372-ші жылдан бастап, Аттила қайтыс болған 453-ші жылға дейінгі уақыт). Ал Хазар қағанаты төрт ғасырдай дерлік өмір сүрді. Рас, хазарлар да шатырда тұрған еді. Бірақ олардың шатырларымен қатар ірі-ірі қалалық мекен-жайлары да болды. Олар көшпелі жауынгерлер тайпасынан отырықшы егінші, мал өсіретін шаруа, балық аулайтын, жүзім өсіретін, сауда жасайтын әрі қол өнерімен айналысатын тәжірибесі бар халыққа айналды. Кеңес археологтары жүргізген зерттеулердің нәтижелері айқын көрсетіп бергеніндей, хазарлардың дамыған мәдениеті болды. Ол мәдениеттің «ғұндардың құтырына үйірілген құйынымен» үш қайнаса сорпасы қосылмайтын еді. Бірнеше мильге дейін созылатын елді мекендерінің орны, қалдықтары табылды. Олардағы үйлердің ұзындығы 3-3,5 метрден 10-14 метрге дейін жететін, бірімен-бірі жалғасып салынған, төбесі жабық, үлкен мал қоралары: қой қоралары, ат қоралары болған. Олардың төбесін ұстын тіреулер ұстап тұрған. Өгіз жегілетін соқалардың қалдықтарына қарап, оларды жасаушы ұсталардың тамаша шеберлігіне ой жүгіртуге болады. Тап сондай шеберлікті материалдық мәдениеттің біздің заманымызға дейін жеткен зергерлік заттардан да — доғалардан, түймелік ілгектерден, ер-тұрман әшекейлерінен көруге болады.

Дөңгелек құрылыстардың жерге терең қазылып қаланған іргетастары ерекше қызықтырады. Кеңес археологтарының деректері бойынша, ондай құрылыстардың іргетастары хазарлар мекендеген аумақтардың барлығынан да дерлік кездеседі және мұның өзі «қалыпты» төрт бұрышты құрылыстар салына бастаған кезден әлдеқайда ерте кезеңге жатады. Дөңгелек үйлердің құрылысы, сөз жоқ, бұрынғы көшіп-қонып жүретін кездегі күмбезді жылжымалы шатырлардан бір жерде тұрақты салынатын баспанаға, көшпелі өмірден отырықшылыққа, дұрысырақ айтқанда, жартылай отырықшылыққа ауысудың символы тәрізді екенін аңғартады. Арабтардың сол кезден қалған дерек көздеріне қарағанда, хазарлар қыс кезінде өздерінің қалаларында, тіпті астаналық қаласы Итильде (Еділде) тұрғанын байқай аламыз. Ал көктем шыға олар күмбезді шатырларын тиеп алып, ірі қаралары мен уақ малдарын айдап қаладан далаға қарай ағыла көшетін немесе өздерінің егіс далалары мен жүзімдіктерінің басына барып, лагерь орнататын.

Қазба жұмыстары көрсетіп бергеніндей, қағанат өзінің өмір сүруінің соңғы кезеңіне қарай, яғни VIII-IX ғасырларда елді мекендерді айналдыра қорғаныс құрылыстарының желісін салып, дала кеңістігінің солтүстік шекараларын көршілерінің шабуылынан қорғап отырды. Ондай бекініс қамалдар әдетте Дунай, Дон және Еділ өзендерінің төменгі ағыстарын бойлай жартылай шеңбер түзіп салынды. Хазарияны оңтүстік жағында Кавказ таулары, батысында Қара теңіз, ал шығысында Хазар теңізі, яғни Каспий теңізі (Хазарлардың шабуылынан үрейлері ұша қорыққаны естерінен шықпайтын мұсылмандар бейнебір көшпелілер сияқты сенімсіз, олардың өздерінің далаларына да қауіп-қатері мол Каспий теңізін кешеге дейін «бахр-уль-хазар» — «Хазар теңізі» деп атап келген болатын) қорғап жатты. Алайда бекініс қамалдар желісі хазар жерлерінің негізгі де тұрақты бөлігін қорғайтын ішкі шеңбер түрінде ғана қызмет етті. Ал олардың солтүстіктегі тайпаларды билеп-төстеуінің тұрақты шекарасы болған жоқ, өйткені мұның өзі әр түрлі соғыстардың нәтижесі немен тынатынына байланысты еді. Хазар қағанаты өзінің күш-қуатының артып, шарықтау шегінін шыңына көтерілген кезінде Кавказ тауларының, Арал теңізінің, Орал тауларының арасын алып жатқан ұшы-қиыры жоқ кең аумақты, сондай-ақ Киев қаласы мен Қара теңіз жағалаулары арасындағы жерлерді мекендейтін отыздан астам халықты және тайпаны өзіне бағынышты етіп, бақылап отырды және олардан алым-салық алып келді. Хазарларға бағынышты халықтардың арасында бұлғарлар, буртастар, оғыздар, венгрлер, готтар мен гректердің Қырымдағы отарлары және Днепр бойындағы орманды далаларды мекендейтін славян тайпалары да болды. Хазарлардың армиясы Грузияны, Арменияны және Араб халифатын басып өтіп, тым алысқа дейін — Мосулға дейін жетті. Кеңес археологы М.И.Артамоновтың сөзіне қарағанда, «Қара теңіздің солтүстік жағалауын және оған шектес жатқан Днепр бойындағы далалар мен ормандарды мекендеген халықтарды билеп-төстеп, үстемдік жүргізген хазарлармен бәсекеге түсуге IX ғасырға дейін ешкімнің де батылы жетпеді. Хазарлар Шығыс Еуропаның оңтүстік жартысын бір жарым ғасыр бойы билеп-төстеп, бағындырып келді және Азияның Еуропаға өтетін Орал-Каспий аралығындағы жолын бекітіп тастаған аса берік бекініске айналды. Осы уақыттың бәрінде де олар Шығыстан келген көшпелі тайпалардың шабуылдарына тойтарыс берумен болды».

Егер Шығыстың аса ірі әрі ұлы атанған көшпелі империяларының тарихына жоғары биіктен көз жіберетін болсақ, онда Хазар қағанатының уақыт жағынан да, мәдениетінің көлемі мен деңгейі жағынан да өздерінен бұрынғы, бір жағынан ғұндар мен аварлардың, екінші жағынан моңғолдардың империялары ортасындағы аралық жағдайда болғанын көреміз.

3.

Өздерінің күш-қуатымен де және қол жеткізген табыстарымен де, сондай-ақ дін таңдаудағы тәуекелшіл бәс тігуімен де ғажайып адамдар шынында да қандай жандар еді? Хазарларға дұшпандық ниеттегі дерек көздерінен алынып, біздің заманымызға дейін жеткен сипаттамаларды шынайы шындық ретінде қабылдауға болмайды. «Хазарлар, — деп жазады араб хронист тарихшысы, — адамдар мекендейтін жердің солтүстігінде, ауа райының 7-ші ықылымына таяу, Соқа шоқжұлдызының астында өмір сүреді. Олардың жерінің топырағы суық әрі ылғалды. Сондықтан да жүздері ақшыл, көздері көгілдір, көпшілігінің шаштары сарғыш әрі бұйра келеді, денелері ірі, мінез-құлқы қатаң, түстері суық. Ол халықты жабайы деуге болады».

Бір ғасыр бойы созылған соғыстан кейін араб авторының хазарларға деген оң ықыласының болмағаны өзінен-өзі белгілі. Оларды грузиндер мен армяндар да жек көрді. Өйткені салт атты хазарлар олардың мақтаныш ететін әлдеқайда ежелгі мәдениеті бар елдерін талай рет тас-талқан етіп, қиратып, ойрандап кеткен болатын. Грузин хроникасында ежелгі ескі дәстүр бойынша хазарлар Гог пен Могогтың (ежелгі мифологиялардағы ақыр заманда қайта пайда болатын жабайы қанішер тайпалардың атауы) ұрпақтарына теңестіріледі, олар «түстері қорқынышты, жыртқыш тағы аңдардың мінездері тән, қанішер жабайы адамдар» ретінде суреттеледі. Ал армян авторы Моисей Каганкатваци оларды бет әлпеттері адам шошырлық «қайдағы бір ұсқынсыз, жексұрын, табақтай жалпақ бетті, қас-кірпіктен жұрдай, шаштары жайылып кеткен әйел» бейнесінде суреттейді. Ақырында, шығармалары бізді қызықтырып отырған тақырып бойынша аса маңызды араб дерек көздерінің бірі болып табылатын географ Истахри былай деп көрсетеді: «Хазарлар түркілерге ұқсамайды, шаштары қара келеді. Олар екі топқа бөлінеді: оның біреуі қара хазарлар деп аталады, түстері тотыққан қара торы келеді, сондықтан да бейне бір Үндістаннан ауып келгендей әсер қалдырады әрі қатардағы қарапайым адамдар қатарына қосылады. Ал екінші тобы ақшыл түсті, сұлу, көрікті және сыртқы тұлғасы жоғары дәрежеде жетілген сымбатты адамдардан тұрады».

Мұның өзі әлдеқайда мадақ түрінде естілгенімен де, түсініспеушілікті одан әрі күшейте түсетін сияқты. Бұл жерде мәселе мынаған келіп тіреледі. Түркілерде билеуші топқа жататындарды «ақсүйектер», ал бағынышты төменгі топқа жататындарды «қара бұқара» деп атау дәстүрі болған. Сондықтан «ақшыл түсті болгарларды» «қара түсті болгарлардан» ағырақ немесе V және VI ғасырларда Үндістан мен Персияға баса-көктеп кіріп келген «ақшыл түсті ғұндардың» терісі Еуропаны жаулап алған ғұндардың өзге тайпаларының терісінен анағұрлым ағырақ еді деп санауға ешқандай негіз жоқ. Қараторы түсті хазарлар деп Истахридің және оған ұқсас көптеген өзге жандардың «өз көзімізбен көрдік» деп жазғандарының көпшілігі ешқандай да негізі жоқ аңыз әңгімелерден таралған туындылар болып табылады. Оның үстіне, біздің өзіміз де хазарлардың бет-бейнесі мен этностық шыққан тегі туралы тым ұзақ әңгімелерге беріліп, ілгері кетіп қалдық.

Соңғы сұраққа мейілінше жалпылама сипатта жауап беруге болады. Бірақ әлгіден тіпті де кем емес дәрежеде естен тандырып, басты қатыратын нәтижеге ғұндардың, аландардың, аварлардың, бұлғарлардың, венгрлердің, башқұрттардың, буртастардың, сабирлердің, ұйғырлардың, сарагурлардың, окогурлардың, утигурлардың, кутигурлардың, тарниактардың, контрагарлардың, кабарлардың, забендерлердің, печенегтердің, оғыздардың, құмандардың, басқа да ондаған тайпалар мен ұлыстардың шыққан тегін анықтауға әрекет жасап, әуре-сарсаңға түскенде душар боласыз. Өйткені Хазар қағанаты өмір сүрген кездегі хазарлардың көші-қон бағыттары бойында олардың жолдары талай рет мидай араласып кеткен болатын. Тіпті әлдеқайда көбірек белгілі деп саналатын ғұндардың өздерінің қайдан пайда болғаны, қандай тектен шыққаны беймәлім. Олардың атауы, шамасы, қытайлардың hiund-nu деген сөзінен шыққан болуы мүмкін. Бұл сөз қытай тілінде бүкіл жауынгер көшпелілер атаулының бәрін жинақтап білдіреді. Ал өзге халықтар барлық көшпелі ордаларды бөліп-жарып жатпай-ақ, «ғұндар» деп атаған. Олардың құрамына жоғарыда аттары аталған «ақшыл ғұндар» да, сондай-ақ сабирлер де, венгрлер де, хазарлар да кірген (Бұл жерде мынадай бір қызық жәйтті айта кеткеннің артықтығы жоқ. Британиялықтар Бірінші дүниежүзілік соғыс жылдарында «ғұндар» деген сөзді баяғы ескі мағынасындағы дәстүрлі жек көрушілік тұрғыдан қолданып келді. Ал менің елім Венгрияда мектеп оқушыларына отансүйгіштік тәрбие беру «даңқты ата-бабалары — ғұндарды» құрмет тұту рухында жүргізіледі. Будапешттегі ең таңдаулы суда жүзетін қайық ескекшілерінің клубы «Гунния» деп аталады, ал Аттиланың есімі бұрынғысынша кеңінен мәлім әрі зор құрметпен аталады).

Біздің дәуіріміздің I ғасырында қытайлар өздерінің беймаза көршілерін — ғұндарды батысқа қарай ығыстырып жіберді. Мұның өзі халықтардың ғасырлар бойы Азия арқылы батысқа қарай тоқтаусыз ағылған тау көшкініндей кезекті селдің бастамасы болды. Батысқа қарай ағылған көптеген тайпаларға «түркілер» деген ортақ атау V ғасырдан бастап қолданылды. Бұл сөздің де түпкі мағынасы қытай тілінен (әлдебір биік төбеге өрлеу деген мағына беретін сөзден) шыққан болуы керек. Бірте-бірте түбі бірге түркі тілінде сөйлейтін тайпалардың («түркі» тілінің тобы) барлығы түркілер деп аталып кетті. Сөйтіп, «түркі» деген термин ортағасырлық авторлардың қолданған мағынасында да, көп ретте қазіргі этнологтардың қолданысында да нәсілден гөрі тілге көбірек қатысты болып келеді. Бұл мағына жағынан алып қарағанда, ғұндар мен хазарлар «түркілер» болып табылады (Мұның тілі фииугор тобына жататын венгрлерге тікелей қатысы жоқ). Хазар тілі, біраз ғалымдардың пайымдауы бойынша, қазіргі чуваш тілінде ішінара сақталған. Ал чуваш тілі түркі тектес тілдердің бұлғар тобына жатады. Чуваш хазар тіліне ұқсас тілде сөйлеген бұлғарлардың ұрпағы болып табылады деп саналады. Алайда мұндай байланыстардың бәрі де едәуір жуық болжамдарға және шығыс танушы философтардың жасаған пайымдауларына ғана негізделген. Біздің кәміл сеніммен айта алатын нәрсеміздің барлығы да мынаған саяды: хазарлар «түркі тектес» тайпалар болған, олар Азияның кең-байтақ далаларынан біздің дәуіріміздің V ғасырында келген.

«Хазарлар» деген сөздің шығу тегі және соған байланысты пайда болған жаңа құрылымдық атаулар тың болжамдар іздеп табуға құлшындырарлық нәр береді. Бұл атау бәрінен де бұрын түркінің «газ», яғни «кезіп жүру» немесе «көшіп жүру» деген мағынадағы түбір сөзінен шыққан болуы керек. Ал арнайы маман еместер үшін бұл сөздің кейіннен туындаған казіргі ұрпақ сөздері: орыстардың «қазақтар» және венгрлердің «гусарлар» деген сөздері («гусар деген сөздің грек тілінен сербтер мен хорваттар арқылы ауысып келуі де әбден мүмкін, бірақ бәрібір оның да негізінде «хазар» деген сөз жатыр) әлдеқайда қызығушылық тудырады (Ал мұның екеуі де «салт атты жауынгерлер» деген мағына береді). Тіпті немістің «Ketzer» — дін бұзушы күпір, ал кейіннен бірте-бірте еврей деген мағына беретін сөзі хазарларға қатысты болып шығады. Егер біздің бұл пайымдауларымыз дұрыс болып шықса, онда хазарлардың ортағасырлық әр түрлі халықтардың санасындағы қиялына тигізген ықпалы зор болды деген қорытынды шығады.

4.

Парсылар мен арабтардың кейбір хроникаларынан аңыз әңгімелер мен ауыз екі алыпқашпа әңгімелердің бір-бірімен қызықты үйлесуін кездестіруге болады. Олар дүниенің жаратылысы туралы әңгімелерден бастау алады. Мысалы, IX ғасырдағы араб тарихшысы Якуби хазарлардың тарихын Нұх пайғамбардың үшінші ұлы — Тауратта айтылатын Яфетке дейін жеткізе баяндап береді. Қай халықтың болса да шығу тегі туралы шежірені Нұх пайғамбардың ұрпақтарына дейін жеткізу ортағасырлық әдебиеттегі берік қалыптасқан дәстүрге айналған еді. Дегенмен де хазарлардың арғы тегін біресе Ыбырайым пайғамбарға, біресе Ескендір Зұлқарнайынға (Александр Македонскийге) алып барып телитін басқа да аңыз-әңгімелер бар.

Хазарлар туралы неғұрлым ерте, сонау VI ғасырдың орта кезінде жазылған нақты деректердің бірін сириялық хроникашы «Захария Ритор» деген қолжазбада келтіреді. (Шындығында бұл жазбаның мәтіні көшірме жасаған аты-жөні белгісіз біреудің қаламынан туған, ал түпнұсқа қолжазбаның авторы ертедегі грек тарихшыларының біреуі деп көрсетілген).Ондай жазбалар Кавказды мекендейтін халықтардың тізімінде жүр. Басқа бір деректерге Қарағанда, олар тарих сахнасының төріне одан жүз жылдай бұрын, оның үстіне, ғұндармен тығыз байланыста шыққан сияқты. 448 жылы Византия императоры Феодосий II есімінің өзі бүкіл Еуропаны тітіренткен. Аттилаға елшілер жіберген кезде оның құрамына атақты шешен Прискіні де қосады. Ал ол дипломатиялық келіссөздерді ғана емес, сонымен қатар Аттиланың ағыл-тегіл бай қабылдауы кезінде сарай төңірегіндегілердің қастық, жауыздық жөніндегі айтқан әңгімелері мен болған оқиғаларды егжей-тегжейлі жазып ала берген. Өсек-аяңды жинап, жеткізуге жаны құмар ол ғұндардың әдет-ғұрыптары мен үйреншікті дағдылары туралы мәліметтердің ең басты дерек көздерінің бірін қалдырды. Приск бұл ретте ғұндар бағындырған бір ұлыс туралы күлкілі қысыр әңгімелерді қалдыруға да сараңдық жасамапты. Ол ұлыстың адамдары «акатцирлер» деп аталады екен. Дұрысында бұл жерде әңгіме «ақ хазарлар» туралы «қара хазарлардан» ажыратып айту үшін қолданылған атау жөнінде болып отырса керек («Акатцирлер» туралы осыдан бір ғасыр өткеннен кейін готтардың ұлы тарихшысы Иордан да дерек келтіреді. «Равениалық географ» атанып кеткен ол «акатцирлерді» хазарлармен кәміл сеніммен теңестіреді. Оның бұл пайымдауымен сол кездегі замандас мамандарының бәрі дерлік келіседі. Тек Маркварт қана басқаша пікірде болды. Бірақ оның бұл пікірін Данлоп теріске шығарды. Кассель былай деп атап көрсетеді. Приск «хазар» деген сөзді сөйлегенде де, жазғанда да армяндар мен грузиндерге еліктеп «хазир» деп көрсетеді). Присктің жазып қалдырғанындай, Византия императорының ол жауынгер халықты өз жағына тартпақ ойы болған екен. Бірақ хазарлардың дүниеге тойымсыз Каридах атты ханы императордың ұсынған мал-мүлкін азсынып, ғұндар жағында қалып кеткен. Аттила Каридахпен жауласқан көсемдердің бәріне де есеңгірете соққы беріп, оны акатцирлердің толық құқықты билеушісі етіп қойған. Тіпті оны өзіне қонаққа шақырып, сый-сияпат көрсеткен, Каридах өзін мұншалықты құрметпен шақырғаны үшін шексіз алғысын білдіре келіп, Аттилаға былай деп мәлімдеме жасаған көрінеді: «Жұмыр басты ажалды пенденің құдіреті күшті Құдайдың жүзіне қарауы өте қиын. Сәулесін молынан шашып, жарқырап тұрған Күннің көзіне қарауға болмайды. Оның үстіне, ең ұлы Құдай сіздің жүзіңізге тура қарап, күйіп өртенуге батылым жетер емес!» Шамасы, Аттила оның бұл сөзіне қатты риза болған сияқты. Өйткені Каридахтың бұрынғысынша билік жүргізе беруіне ешқандай шек қоймапты.

Прискінің хроникасына Қарағанда, хазарлар Еуропа тарихының сахнасына шамамен V ғасырдың орта шенінде ғұндарға бағынышты халық ретінде шыққан болуы керек. Сөйтіп, оларды кейінірек Аттила ордасынан венгрлермен және басқа да тайпалармен қатар бөлініп кетті деп қарастыруға болады.

5.

Аттила қайтыс болғаннан кейін ғұндар империясы күйреді де, Шығыс Еуропада өкімет билігі әлсіреп, бос кеңістік көбейе түсті. Сөйтіп, шығыстағы көшпелілер ордасы батысқа қарайлап берді. Солардың арасында әсіресе ұйғырлар мен аварлар ерекше көзге түсті. Ол кезде хазарлар Закавказье жерінде Грузия мен Арменияға үсті-үстіне шапқыншылық жасау арқылы мол олжаға кенелуді қанағат тұтумен жүрген сияқты болды. VI ғасырдың екінші жартысында олар Солтүстік Кавказ тайпалары арасында ең басым күшке айналды. Сол кезден бастап ол тайпалардың көпшілігі - сабирлер, сарагурлар, самандарлар, баланжарлар және басқалары дерек көздерінде өз аттарымен аталмай тын болды. Өйткені оларды хазарлар не қырып-жойып басып алған, не өздерінің арасына біржола сіңіріп жіберген болуы керек. Хазарларға ең күшті қарсылық көрсеткен бұлғарлар болды. Бірақ олар 641-жыл шамасында ойсырай жеңілді де тайпалық одақ ретінде екіге бөлінді: бір бөлігі батысқа қарай бет алып, Дунай асып, қазіргі Болгария жеріне барып орналасты. Ал екінші бөлігі солтүстік-шығысқа, Еділдің орта ағысы аймағына барып жайғасты, бірақ хазарлардың билігіне бағынып қала берді. Біз төменде Дунай бұлғарлары мен Еділ бұлғарлары туралы әлі талай рет сөз ететін боламыз.

Хазарлар қашан өздерінің егемен мемлекетін құрғанға дейін олардың тағы да бір империяның қол астында біраз уақыт бола тұруына тура келді. Ол империя Батыс-түрік империясы немесе Түрік қағанаты еді. Түрік қағанаты билеуші қоғамның қол астына қараған тайпалар конфедерациясы болатын. Кейінірек хазарлардың билеушілері де өздерін қаған деп атай бастады. Алғашқы түрік мемлекеті (қағанаты) — егер осылай деп атау дұрыс болса — бір ғасыр ғана (шамамен 550-жылдан 650-жылға дейін) өмір сүрді. Одан кейін өзінің ізін де қалдырмастан тарап кетті. Алайда сол патшалық дүниеге келген кезде пайда болған «түрік» деген атау оларды түркі тілдес өзге халықтардан — хазарлар мен бұлғарлардан ажыратып атауға мүмкіндік берді (Бірақ мұның өзі «түрік» деген сөздің кең далада көшіп-қонып жүрген кез келген тайпаға байланысты қолданылуына ешқандай кедергі келтірген жоқ, қайта «варварлар» (тағы тайпалар) деген дөрекі сөздің сыпайы айтылатын түрі (эвфемизм) немесе «ғұндар» деген сөздің синонимі ретінде қолданылатын болды. Бірақ мұның өзі ежелгі дерек көздеріне түсініктеме беруде едәуір қиындықтар тудырып келді).

Хазарлар әуелі ғұндардың, одан соң түркілердің қол астында бағынышты болды. Ал VII ғасырдың орта шегінде, түркілер биліктен тайған соң парсылар мен византиялықтардың атағанындай, «Солтүстік патшалықты» билеп-төстеу кезегі хазарлардың қолына көшті. Парсылардың ұлы шахы Хосрау Ануширванның (Алланың алғысына бөленген) сарайында, аңыз әңгімелердің бірінде айтылатынындай (Hin-al-Balkhin. Fars Namah), құрметті қонақтарға әдейі арналған үш алтын тақ тұрады екен. Олар Византияның, Қытайдың және Хазарияның императорлары келгенде солардың салтанатпен отыруы үшін қойылыпты-мыс. Алайда ол үшеуінің бірде-біреуі Персияға ресми сапармен келмеген көрінеді. Егер ондай алтын тақтар шынымен-ақ қойылған болса, олар, шамасы, тек символикалық рөл атқарған болуы керек. Бірақ олардың шын немесе ойдан шығарылған алтын тақтар екеніне қарамай, император Константиннің император кеңесінің хазар әміршісіне жолдайтын хаттарына құны үш солидтік алтын мөр басылуы тиіс екені туралы әңгімені еріксіз ойға оралтады.

6.

Сонымен VII ғасырдың алғашқы онжылдықтарында, яғни Аравиядан мұсылман құйыны құтырына соқпай тұрған кезде, Орта Шығыста үш мемлекет: Византия, Персия, Батыс-Түрік империясы қатар билік құрды. Мұның алғашқы екеуі бір-бірімен жүз жылдай уақыт бойы үздіксіз соғысумен болды. Сөйтіп, әбден титықтап, күйреу алдында тұрды. Византия бірте-бірте есін жиып, кайта күшейіп алды. Ал парсылардың патшалығы жойылуға жақын қалған еді. Тарихтың бұл үкімін іс жүзінде орындау хазарлардың үлесіне тиді.

Нақты жағдайды алып қарағанда, хазарлар әлі де Батыс-Түрік қағанатының қол астында қалып келе жатқан болатын. Бірақ осы патшалық шеңберіндегі ен мықты әрі оның мұрасын көп ұзамай-ақ қабылдап алуға әзір күш иесі хазарлар еді. Сондықтан да ромей императоры Ираклий 627-ші жылы хазарлармен әскери келісім-шарт жасасты — бұл келісім-шарт тап осындай бірнеше келісім-шарттардың ең алғашқысы болды — Персиямен шешуші шайқасқа шығуға әзірлене бастады. Хазарлардың жеңіске жете қалғаны екіталай бұл науқанда олардың атқарған рөлі туралы бірнеше болжам бар. Алайда олардың бұл науқанға белсене қатысқаны туралы деректер күмән тудырмайды. Хазарлар Ираклийдің туы астына 40 мың салт атты әскери жауынгер берді. Персияға қарсы шабуыл барысында оны басқарған атақты

Зиевил болды. Бірақ ол, шамасы, гректердің мейілінше сақтықпен жүргізген стратегиясынан қатты шаршап, қалжырағандықтан болуы керек, атының басын кейін бұрып, Тифлисті қоршауға алды. Алайда бұл қоршау табысты нәтиже бере қоймады. Ал келесі жылы Ираклиймен қайтадан күш біріктіре отырып, грузиндердің астанасын басып алды, бай олжаға кенелді. Е.Гиббон, византиялық тарихшылар Феофан мен Никифордың қалдырған деректеріне арқа сүйей отырып, Ромей императоры мен хазар әскери қолбасшысының қалай кездескені туралы қызықты суреттеп берген:

«Ромей императоры Хосроудың аварлармен жасасқан дұшпандық одағына түркілермен жасасқан пайдалы да әбден лайықты одағын қарсы қойды (Бұл жерде автор түркілер деп хазарларды айтып отыр). Ираклийдің шақыруы бойынша хазар ордасы өз шатырларын Еділ бойындағы жазықтан Кавказ тауларының ішіне алып келіп тікті. Ираклий оларды Тифлистің маңында қарсы алды. Хазарларда қағаннан кейінгі ең лайықты беделді тұлға саналатын Зиевил Ираклийді көрген бойда алдынан шығып, асығыс жүріп барды да, оның иығынан сүйді, Тифлис қаласынан келген парсылардың көзінше императорды құшақ жая қарсы алды. Түркілердің әскерлері өздеріне, яғни «варварларға», бұған дейін таныс емес тәсілмен түгелдей жер бауырлап жата қалып, василевске құрмет көрсетті. Бұлардың көсемдері де тап сол сияқты, тас үстіне шығып, етбеттерінен жата-жата қалысты. Бұған қатты риза болған василевс түркілердің әскери қолбасшысын өзімнің ұлым болдың деп атады. Басындағы тәжін шешіп, Зиевлге кигізді, ұлан-асыр той жасалды, императордың бай дастарқанынан қонақасы берілді, оған қоса императорға лайық киім-кешектер сыйлады, құлағына асыл тастан көз салынған алтын сырға тақты. Оның үстіне, өзінің қызы Евдокияны некелеп қосуға уәде етті. Осының бәрі үшін Зиевил өз әскерін тағы да 40 мың салт атты жауынгермен толықтырды.

Евдокия (әлде Епифания) Ираклийдің бірінші әйелінен туған жалғыз қызы еді. Оны «түркіге» күйеуге бермек болғанына қарағанда, Византия сарайының хазарлармен әскери одақ құруға өте жоғары мән бергенін көрсетеді. Алайда ол екеуінің некесі қиылған жоқ. Өйткені Евдокия өзінің нөкерлерімен бірге болашақ күйеуін сән-салтанатпен қарсы алуға шыққан бойда Зиевилді біреулер өлтіріп кетеді. Осы оқиғаға байланысты Феофон екі ұшты мағынасы бар ескертпе жасайды — Зиевил императорға өз орнына «өзінің ұлын, сақалы енді-енді тебіндеп келе жатқан «бозбаланы» (duid pro duo) ұсыныпты-мыс.

Армян хроникаларының бірінде негізгі мәтіннен алынған дәйек сөз ретіндегі және бір қызықты мәлімдеме келтіріледі. Ол мәтін Хазар билеушісінің Персияға қарсы жаңа соғыс науқанына әзірленуге байланысты жаппай әскери жұмылдыру жөніндегі жарлықтан алынған болуы керек. Өйткені ол жарлық Хазар қағанының қол астына бағынатын барлық «тайпалар мен халықтарға, далалар мен тауларды мекендейтіндерге, қала тұрғындары мен ашық аспан астында көшіп-қонып жүргендерге, шаштарын тақырлап алып тастаушылар мен бұрымдап тұлым қоюшыларға алғашқы белгі беріліп, ишарат етілген бойда олардың бес қаруын сақадай сай етіп әзір тұруды» талап ету үшін берілген.

Бірақ біз Хазар империясын құрған алуан түрлі этностардың орасан көп болғанын айқын көре аламыз. «Нағыз таза хазарлардың» онда қаншалықты ұзақ билік жүргізгенімен де қазіргі Австро-Венгрия монархиясындағы австриялықтар сияқты әрқашан тым аз болуы әбден ықтимал.

7.

Парсы мемлекеті 627-ші жылы император Ираклийдің берген ауыр соққысынан сол бойы есін жия алған жоқ. Елде көтеріліс болып, шахты оның өз баласы өлтірді. Алайда арада бірнеше ай өтпей жатып баласы да өлтірілді. Таққа жас бала отырғызылды. Сөйтіп, елде он жыл бойы анархия, астан-кестен былыққан жағдай орын алды. Осы кезде тарих сахнасына алғаш рет арабтардың жер қайысқан қарулы қалың қолы шықты. Олар Сасанидтер империясын жермен-жексен етіп жойып жіберді. Шамамен тап осы кезде Батыс-Түрік конфедерациясы ыдырап, тайпалық түркі одақтары бет-бетімен бөлініп кетті. Мемлекеттердің бұрынғы үштігін енді жаңа үштік алмастырды: ислам халифаты — христиандық Византия - солтүстікте жаңадан құрылған Хазар патшалығы пайда болды. Мұның соңғы екеуі арабтардың тегеуірінді күшті шабуылына тойтарыс берудің бүкіл ауыртпалығын өз мойындарына алып, Шығыс Еуропаның кең жазығын басқыншылардан аман сақтап қалды.

Мұхаммед пайғамбардың Меккеден Мединеге қаша көшкен Қыжыра жылынан — 622-ші жылдан соң (арабтардың жыл санауы осы жылдан басталады), мұсылмандар бас-аяғы 20 жылдың ішінде Персияны, Сирияны, Месопотамияны, Мысырды (Египетті) бағындырып, Византияның жүрегін Жер орта теңізінен Кавказға және Каспий теңізіне дейін тұтаса созылған жартылай шеңбердің қыспағына алып, жанын көзіне көрсете өлімші жағдайға душар етті. Кавказ арабтарға табиғи тосқауыл болғанымен, Пиренейдегідей күшті кедергі келтіре алған жоқ. Оны Дарьял (қазіргі Қазбек деп аталатын) асу арқылы басып өтуге де немесе Дербент өткелі арқылы Каспийді жағалап, айналып өтуге де болатын еді.

Осы бір мықты бекініске айналған өткелді арабтар «Баб-ал-Абваб», «Қақпалардың қақпасы» атады. Ол шынында да тарихи өткел жолы еді. Ол жол арқылы хазарлар, басқа да ел тонаушы тайпалар мезгіл-мезгіл талай рет өтіп, оңтүстік өлкеде жатқан елдерге шапқыншылық шабуыл жасап тұратын. Содан соң сол барған жолымен кері кайтып, өз елдеріне оралатын. Ендігі кезек арабтарға тиді. 642-ші жыл мен 652-ші жыл аралығында олар осы Дербент қақпасы арқылы бірнеше рет өтіп, Хазарияның терең түкпірлеріне дейін жетті, ал өздеріне ең таяу қала Белендокерді басып алып, Үлкен Кавказ жотасының етегіндегі таулы аймаққа берік бекініп алуды ойлады. Алайда араб-хазар соғысының алғашқы кезеңінде арабтардың бір емес, бірнеше рет қаша шегініп, кері қайтуына тура келді. 652-ші жылы болған ең соңғы шешуші ірі шайқаста екі жақ та артиллерияны (катапульталар мен балластер — алысқа оқ ататын тас лақтыратын сақпан тәрізді құралдар) қолданды. Төрт мың араб өздерінің қолбасшысы Абд-ал-Рахманд ибн Рабиахпен бірге қаза тапты, қалғандары бей берекет қашып кетті.

Келесі 30-40 жыл бойы арабтар хазардың берік қамалын бұзып өтуге әрекет жасап әуреленген жоқ. Бұл кезеңде олардың басты соққылары Византияға қарсы бағытталды. Олар Константинопольді құрылықтан және теңізден (шамамен 669,673-678,717-718-ші жылдары) талай рет қоршауға алуға тырысып көрді. Егер олар Кавказды басып өтіп, Қара теңіз арқылы жүзіп келіп, қоршауды күшейтіп, қаланы жан-жағынан қыспаққа алғанда, онда Шығыс Рим империясының тағдыры тіпті мүшкіл халде болатын еді. Бұл екі арада бұлғарлар мен венгрлерді өзіне бағындырып үлгерген хазарлар батысқа қарай жылжуын одан әрі жалғастырып, Қара теңіздің жағалауындағы далаларға және Қырымға басып кірді. Бірақ бұл жолы олар бұрынғыдай ел шауып, оларды тонап, олжа табу, тұтқындар айдап кету үшін емес, қайта ол жерлерді түбегейлі басып алуды көздеген соғыстар жүргізді. Бағынған халықтар тұрақты түрде басқару жүйесі бар империяның құрамына күштеп енгізілді. Империяны қолында күш-қуаты жеткілікті қаған басқарды. Ол барлық басып алынған аумақтардағы халықтардан провинцияларға өзі тағайындайтын аймақ бастықтары арқылы салықтар алып отырды. VIII ғасырдың бас кезінде хазар мемлекетінің күшейгені сонша, енді олар арабтардың өздеріне шабуыл жасайтындай дәрежеге жетті.

Келесі кезеңде мезгіл-мезгіл бұрқ ете қалған соғыс қимылдары («екінші араб соғысы» деп аталып кеткен 722-737-ші жылдардағы соғыс әрекеттері) арада мың жылдан астам уақыт өтіп кеткеннен кейін бізге әдеттегі үйреншікті схема бойынша қайталанып тұрған, жергілікті ғана маңызы бар көңілсіз эпизодтар сияқты болып көрінеді: әуелі хазарлардың ауыр қару-жарақтары бар салт атты жауынгерлерді Дарьял асуы немесе Дербент қақпасы арқылы халифаттың оңтүстік Кавказ жақтағы иелігіне басып кіріп, соғыс салады. Бірақ арабтардың қарсы шабуылынан құтылу үшін өздерінің барған жолымен кері шегініп, Еділге қайтып оралады. Егер телескоптың теріс жағынан қарайтын болсақ, онда он мыңдай адамның командашысы болған, солармен бірге біресе биік жотаның басына шығудан, біресе оның етегіне түсуден жалықпайтын қайырымды герцог Йоркский туралы ескі өлең еріксіз еске түсер еді. Арабтардың дерек көздері екі жақтан кескілескен қанды шайқасқа түскен армиядағы жауынгерлердің жалпы саны 100 мың, тіпті 300 мыңға жетті деп көрсетеді (мен мұның асыра көрсетілгенін жоққа шығара алмаймын). Өйткені мұның өзі шамамен тап сол кезде Еуропаның тағдырын Пуатье түбіндегі қырғын шайқаста түбегейлі шешкен әскерлердің жалпы санынан тіпті де кем емес.

Ол соғыстарға тән ерекше бірбеткей фанатизм мен өлімге қарсы өшпенді жеккөрушіліктің күшті болғанын мынадай эпизодтардан айқын көруге болады: жауына берілгісі келмеген тұтас бір хазар қаласының тұрғындары өздерін өздері өртеп жіберген; араб әскербасының Баб-ал-Абвабтағы (Дербенттегі) ауыз су көзін уландырып кетуі; тас-талқан болып жеңілген араб армиясының кері шегінуін тоқтатқан бұйрық - үндеудің берілуі және олардың ең соңғы жауынгері қалғанша берілмей соғысуы. Арабтар «Дініне адал мұсылмандар пейіштің гүл жайнаған бағына барады, дозақ отына өртенбейді!» деген кәміл сенімде болды. Қасиетті ғазауат соғысында қаза тапқан әрбір мұсылман жауынгерінің жаны жаннаттан жай табады, рахат өмірдің тәтті дәміне кенеледі деген насихатқа ешкім де күмән келтірмеді.

Сол бір он бес жылға созылған соғыс кезінде хазарлар Грузия мен Арменияға қырғын салып, оларды ойсырата ойрандап кетті, араб армиясын 730-шы жылы Ардебил түбінде тас-талқан етіп қиратып, Мосул мен Диярбакирге дейін жетті, араб халифатының астанасы Шамга (Дамаскіге) дейінгі жолдың жартысынан астамын жойқын соғыс сала отырып, жүріп өтті. Бірақ мұсылмандар армиясының тың күштері бұл жойқын шабуылға тойтарыс беріп, бетін қайтара білді. Сөйтіп, хазарлар кері бағыттағы тау кедергілерінен қайта өтуге мәжбүр болды. Келесі жылы арабтардың сол кездегі ең атақты әскери қолбасшысы Маслам ибн Абдаль-Малик (ол бұдан бұрын Константинопольді қоршауда командашы болған) Беленджер қаласын басып алып, хазарлардың солтүстіктегі және бір ірі қаласы Самандарға дейін жетті. Бірақ басқыншы арабтардың ол қалаларда тұрақты әскери гарнизон ұстауының сәті түспеді. Сөйтіп, олардың да Кавказ тауларын басып өту арқылы кейін қайтуына тура келді. Ал Византия империясы үһ деп демін алып, жанын шақырды. Мұның өзі сүйек жаңғыртып, кезекті династиялық құдалыққа жол ашты — император тағынын мұрагері хазар ханшасына үйленді, ал одан туған ұлдың Византияда Хазар Арыстаны деген атпен патшалық құруына тура келді.

Арабтардың хазарларға қарсы ең соңғы соғыс науқаны болашақ халиф Мерван ІІ-нің тікелей басшылығымен жүргізілді, сөйтіп ол ұлан-асыр тойға ұласқан жеңіспен аяқталды. Мерван хазар қағанына өзара әскери одақ құруды ұсынды. Бірақ содан кейін күтпеген жерден өзінін жана одақтасына екі бүйірінен қыса шабуыл жасады. Ойда жоқта берілген соққыдан есін жия алмаған хазар армиясы Еділге қарай шегінді. Қаған бейбіт бітім жасасуды сұрауға мәжбүр болды. Ал Мерван өзі жеңген елдерге қоятын шартын айтты: қағанның шынайы ақиқат дін исламды қабылдауын талап етті. Қағанның көнбеске лажы қалмады. Алайда оның ислам дінін қабылдауы, шамасы, аярлық болуы керек. Өйткені бұл эпизод туралы арабтардың да, византиялықтардың да дерек көздерінде ешқандай мағлұмат жоқ. Ал осыдан бірнеше жыл кейін хазарлар иудаизмді мемлекеттік дін ретінде қабылдаған кезде оның ұзақ уақытқа созылған салдарлары туралы жиі-жиі хабарланып тұрған болатын. Мерван өз мақсатыма жеттім деген қанағаттанғандық сезіммен Хазариядан кетіп, Закавказьеге қарай кері қайтты, Хазарияда өзінен соң ешқандай әскери гарнизон да, аймақтық бастық та, әкімшілік аппарат та қалдырған жоқ. Көп ұзамай ол хазарларға жаңа одақ құруға ұсыныс жасады — бұл жолғы одақ Оңтүстіктегі жауынгер тайпаларға қарсы бағытталды.

Істің шындығына келгенде, мұның өзі салтанатты нақты шараға ұқсай қойған жоқ еді. Мерванның бұл жолы хазарларға ақ көңілділікпен мейірбандық таныта қалуы — басқа да көптеген жағдайлардағы сияқты, әр түрлі себептердің орын алуына байланысты әлдебір түсініксіз нәрсе. Шамасы, арабтар хазарлардың өркениетті парсылардан, армяндар мен грузиндерден айырмашылығы бұлардың солтүстікте өскен қатыгез тағы адамдар екендігіне байланысты аймақтық мұсылман бастыққа да, оның шағын әскери гарнизонына бағынбай кетуі мүмкін екенін жете түсінген де шығар. Мерванның әрбір жауынгері қатаң есепте болатын. Өйткені оның Сириядағы және ыдырай бастаған Омейяд халифатындағы, басқа да жерлердегі ірі-ірі бүлікшілік әрекеттерін басып-жаншып тоқтатуына тура келген еді. Мерванның өзі көп ұзамай-ақ өрши түскен азамат соғысында араб армиясының бас командашысы, ал 744-ші жылы омейядтардың ең соңғы халифінің тағына отырғанды. Содан арада алты жыл өткенде Аббасидтер әулеті халифатының тағына отырғызу рәсімі кезінде өлтірілді. Міне, осындай өте-мөте күрделі жағдайларда ол өзінің адам ресурстарын хазарлармен соғысу үшін шығын етуге бара алған жоқ еді. Ол хазарларды енді қайтып Кавказ тауларынан әрі қарай аяқ баспайтындай етіп, естерінен шықпастай тағылым беріп кеткенін қанағат тұтты.

Сөйтіп, мұсылмандардың орасан зор тістеуік қысқашы — Пиреней арқылы Батыста және Кавказ арқылы Шығыс Еуропада Еуропаға қарай жұлқына ұмтылуы — екі жағынан да бір мезгілде және дер кезінде кері жазылып, сәтті тоқтатылды. Карл Мартелдің франкілері Галлия мен Батыс Еуропаны арабтардан аман сақтап қалды, ал хазарлар шығыстан Еділге, Дунайға және Шығыс Рим империясына өтетін жолды берік бекітіп тастаумен болды. Қалай дегенде де бұл мәселеде кеңестік тарихшы әрі археолог Артамонов пен американдық тарихшы Данлоптың арасында толық ауызбірлік келісім бар. Мен бұлардың біреуінің, атап айтқанда Данлоптың, пікірін осының алдында атап өткен едім. Онда былай делінген: егер хазарлар болмағанда, «Византия, Еуропа өркениетінің шығыстағы берік тірегі, арабтардың қоршауында қалып қоятын еді», ал одан кейінгі тарих тіпті басқа жолмен жүріп кететін еді.

Артамонов та тап осындай пікірді ұстанады:

«Хазария Шығыс Еуропадағы тұңғыш феодалдық мемлекет болды. Ол Византия империясымен және Араб халифатымен бір қатарда, бір деңгейде тұрды... Византия хазарлардың қуатты шабуылдарының Кавказдағы араб армиясын қайта-қайта алаңдата беруі арқасында ғана аман қалды...»

Ақырында Оксфорд университетіндегі орыс тарихы жөніндегі профессор Дмитрий Оболенскийдің пікірін де келтіре кетейік: «Хазарлардың дүниежүзілік тарихқа сіңірген басты еңбегі мен үлесі солтүстікке қарай жұлқына ұмтылған арабтардың бетін қайтарып, оларды Кавказ тауларының шебінде ойдағыдай табысты тоқтатқандығында болып табылады».

Мерван хазарларға шабуыл жасаған ең соңғы араб әскери қолбасшы болып қана қойған жоқ, ол сонымен катар өзінің биік мұратына исламның бүкіл дүние жүзінде салтанат құруына жан-тәнімен беріле ұмтылған, осы мақсатпен экспансиялық саясат ұстанған ең соңғы халиф та болды. Өкімет билігіне аббасид халифтерінің келуіне байланысты арабтардың басқыншылық соғыстары тоқтатылды. Ежелгі парсы мәдениетінің қайта өрлеуінің ықпалымен неғұрлым қолайлы ахуал орнады да, Харун ал-Рашидтің тұсында Бағдадта тайпалық мәдениеттің гүлденіп өсуіне игі ықпалын тигізді.

Бірінші және екінші араб соғыстары аралығындағы ұзаққа созылған тыныштық кезінде хазарлар Византия тарихының сол дәуіріне де, хазарлардың сол кезеңде атқарған рөліне де тән қасіретті эпизодтардың біріне еріксіз тартылды.

685-ші жылы он алты жастағы Юстиниан II Шығыс Рим империясының императоры болды. Гиббон өзінің ешкімге ұқсамайтын ерекше мәнерімен оның портрет бейнесін былай деп суреттейді:

«Оның қызыға құмарту сезімінде шек жоқ еді, ол ақыл-ойы кем есуас, ақымақ менмендік дертімен уланған болатын... Ең сүйікті министрлері ретінде екі адамды ғана жақсы көрді. Олар мұндай құрметке тұрмайтын жандар еді — бірі піштірілген әтек, екіншісі тақуа монах болатын: біріншісі императордың шешесін қолына қамшы ұстай жүріп қорғайтын, ал екіншісі қарызын өтей алмайтын адамдарды баяу жанып, түтіні будақтап тұратын оттың үстіне басын төмен салбырата аяғынан іліп қойып жазалайтын».

Осындай адам төзгісіз езгі он жылдай уақытқа созылған соң оның ақыры бұрқ ете қалған бүлікшілікке душар етті. Жаңа император Леонтий Юстинианды мұрнын кесіп пұштитқан масқара жазадан соң жер аударып, айдауға жіберді.

«Юстинианның мұрны және бәлкім, тілі де, жаман кесілген болуы керек. Ол грекше «Ринотмет», яғни «Мұрны кесілген пұшық» деген атқа ие болды. Бет әлпеті әбден бүлінген қатыгез тиран Қырымдағы Херсонға жер аударылып, сондағы қараусыз қаңырап қалған бір елді мекенде тұрды. Ол жерде кәдімгі нан, шарап және май теңіздің арғы жағынан жіберілген молшылық көзі сияқты қабылданатын» (Юстинианге берілген бұл жазаны оған жасалған жеңілдік деп бағалау қажет. Ол кезде өлім жазасын денесіне зақым келтірумен ауыстыру дәстүрі бар еді. Мысалы, ұрлық жасаған адамның қолы кесіп тасталатын, бұзақылық, зинақорлық тағы да басқа күнәлі істеген жандардың мұрнын кесу ең жиі қолданылатын жаза болатын. Ал Византия билеушілері көбінесе өздерінің қауіпті деген қарсыластарының екі көзін бірдей ойып алатын және мұны оларды өлім жазасынан құтқару үшін қолданылған үлкен жеңілдік деп санайтын).

Юстианин Херсондағы айдауда жүріп өзінің қайтадан таққа отыру жоспарын ойластырумен болды. Арада үш жыл өткенде ондай үміттің оты жылт ете қалды - Леонтий де тақтан тайдырылды, мұрны кесілген жазаға тартылды. Юстианин Херсоннан қашып шығып, Қырымда хазарлардың қол астына қарайтын Дорос қаласына жедел түрде жетті. Сөйтіп, онда хазарлардың қағаны Бузир немесе Базир патшамен кездесті. Қаған византиялық билеуші әулеттің өз ішіндегі ала ауыздықтың пісіп тұрған дәмді бәлішінен молырақ қарпып қалудан қатты үміттенген болуы керек. Юстианинмен одақ құру жөнінде келісім жасалды және оған өзінін туған қарындасын күйеуге берді. Қағанның қарындасы өзін шоқындыру кезінде Феодора деген есімге ие болды. Соңынан императордың әйелі ретінде тәж кигеннен кейін ол Юстианинге қарсы бірқатар жексұрын қастандықтар жасалмақ болған кезде оған бірден-бір адал, лайықты тұлға ретінде көрінеді. Ол өзінін мұрынсыз пұшық күйеуін жан-тәнімен жақсы көріп сүйетін еді (күйеуі отыздан жаңа ғана асқан жігіт болатын). Ерлі-зайыпты ол екеуі және олардың сойылын соғушы жақтастары Керчь бұғазының батыс жағалауындағы Фанагория (қазіргі Тамань) қаласына барады. Онда хазарлардың аймақтық басқарушысы билік ететін. Сөйтіп, олар Бузир патшаның берген уәдесі бойынша берілетін хазарлардың көмегіне сүйеніп, Византияға басып кіруге әзірлене бастады. Алайда бұл екі арада жаңа император Тиберий ІІІ-нің арнайы жіберген адамдары Бузирді Юстианинге берген уәдесінен айнытып қойды. Егер ол Юстианинді Византияға тірідей не өлідей ұстап беретін болса, қыруар мол алтынды сыйлайтыны айтылды. Патша Бузир Папац және Валгиц деген біреулерге өзінің күйеу баласын өлтіруге бұйрық берді. Алайда күйеуіне мейілінше адал Феодора жасалғалы жатқан қастандықты сезіп қойып, оған дер кезінде хабарлап үлгерді. Ал Юстианин өзіне қастандық жасамақ болған әлгі екеуін бірінен соң бірін жеке-жеке шақырып алып, сым ішекпен буындырып өлтірді де, дереу кемеге мінген бойда Қара теңізді жүзіп өтіп, Дунайдың құйылысындағы сағаға барып кірді. Онда бұл жолы күші мол болгар тайпасымен одақ жасасты. Болгарлардың патшасы Тервель хазарлардың қағанына қарағанда әлдеқайда сенімді одақтас болып шықты. 704-ші жылы ол Юстианинге 15 мың салт атты жауынгер беріп, Константинопольге жорыққа аттандырды. Византиялықтар арада өткен он жылдың ішінде Юстинианның басқаруы кезінде орын алған озбырлықтарды әлде ұмытып кеткендіктен бе, әлде қазіргі императоры одан да оңбаған болып шыққандықтан ба, әйтеуір жедел түрде көтеріліс жасап, Тиберийді тақтан тайдырды да, оның орнына Юстианинді қайтадан таққа отырғызды. Болгар патшасы өзінің көрсеткен көмегі үшін сыйлыққа таудай болып үйілген алтын теңгелер алды, оны өзінің скиф қамшысының ұзын шыбыртқысымен орай өлшеді». Сөйтті де алды-артына қарамай, тайып тұрды (дегенмен ол бірнеше жылдан кейін Византияға қарсы тағы да соғыс ашты).

Юстинианның екінші рет патшалық құруы (704-711 жж.) бұрынғысынан да сорақы қатыгездікке толы болды. Ол «басқарудың бірден-бір тиімді құралдары айбалта, қыл арқан және төрттағандап керу» деп білді. Ол өзінің айдауда жүргенде басынан кешірген ең ауыр жылдарда ақылынан адасқаны үшін Херсон тұрғындарын өлердей жек көрді, оларға қарсы жазалау экспедициясын аттандырды, Херсон қаласының ең көрнекті деген тұрғындарын тірідей өртеп жібертті, өзгелерін теңізге тоғытып, тұншықтырып өлтірді, көп адам тұтқынға алынды. Бірақ Юстинианның кегін қатыгездікпен қайтаруға осының бәрі де жеткіліксіз көрінді. Енді ол Херсон отрядына қатаң бұйрық берді. Алайда оның әскерлеріне хазарлардың армиясы күшті тойтарыс беріп, тоқтатып тастады. Оның үстіне, Юстинианның Қырымдағы аймақтық басқарушысы Вардан деген біреу хазарлар жағына шығып кетті. Құты қашып, берекесі кеткен византиялық экспедиция корпусы Юстинианға опасыздық жасап, оны сатып жіберді, көтеріліс жасаушылар Варданды Филиппик деген жаңа атпен император етіп сайлап алды. Бірақ Филиппик әлі хазарлардың қолында болғандықтан да, қағанның оны босатуы үшін қыруар мол төлем төлеулеріне тура келді. Экспедициялық жазалау корпусы Константинопольге қайтып оралды. Юстиниан мен оның ұлы өлтірілді. Ал Филиппик азаттық алып беруші ретінде мадақталып, император тағына отырғызылды. Бірақ екі жылдан кейін ол да тағынан тайдырылды әрі екі көзі бірдей ойып алынды.

Бұл қанды әткеншек ойынның шын мәні мынада болып табылады. Ол кезде хазарлар Шығыс Рим империясының тағдырына қатты ықпал етті. Олар Кавказдағы берік қамалды мұсылмандардың басып алуынан қорғап қалумен ғана шектелген жоқ. Вардан-Филиппик хазарлар «дайындап берген» император болды. Юстинианның қатыгез жауыздықпен басқару жүйесіне оның қаған болып сайланған күйеу баласы тыйым салды. Данлоптың жазғанындай, «ол кезде қағанның грек империясының тағына жаңа билеуші отырғызуға іс жүзінде толық мүмкіндігі бар еді десек, мұның өзі тіпті де асыра айтушылық болмас еді».

9.

Оқиғалардың мазмұнын хронологиялық тәртіппен баяндап беру тұрғысынан келетін болсақ, онда ең ақырында хазарлардың шамамен иудаизм дініне 740-шы жылы қалай өтіп кетуінің тарихына тоқталуға тура келеді. Бірақ, осы бір әдеттен тыс сирек кездесетін оқиғаны дұрыс түсініп, қабыл алу үшін әуелі хазарлардың осыған дейін ұстанып келген ежелгі дәстүрлері, әдет-ғұрыптары және күнделікті өмірдегі тұрмыс-тіршілігі туралы сөз ете кеткеніміз жөн.

Әттең, біздің қолымызда Приск сияқты Аттиланың салтанатты сарайын өз көзімен көріп, ғажайып мәліметтерді суреттеп қалдырған деректер жоқ. Сондықтан да византиялық және Аравиялық хроникашылардың схемалық нобайлармен және ұсақ-түйек құрандылықпен ерекшеленетін баяндау және құрастыру түрінде қалдырған деректерін ғана амалымыз қанағат тұтуымызға тура келеді. Рас, бұл жерде ескеретін екі ерекшелік бар. Оның біреуі -жазылған хат. Оны хазар қағаны жолдаған деп болжам жасауға болады... Екіншісі — байқампаз араб саяхатшысы, өркениетті билеушінің солтүстіктегі жартылай жабайы саналатын халықтар мен тайпаларға дипломатиялық тапсырмамен жіберілген өкілдігі бар елшілігінің хатшысы Ибн Фадланның жол жазбалары.

Елшілікті жіберген билеуші халиф әл-Мұқтадір еді. Елшілік Бағдадтан шығып, Персия мен Бұқар арқылы Еділ бұлғарларының еліне бет алған болатын. Мұншалық ұзақ та үлкен сапарға шығудың ресми себебі бұлғарлар патшасының жолдаған шақыру хаты еді. Онда ол халифтің атына мынадай өтініштер жасағанды: а) өзінің халқының исламға бет бұруы үшін діни уағыздар айтатын ұстаздар жіберуіңізді және ә) жоғары мәртебелі сюзерен болып табылатын хазар патшасының шабуылдарынан қорғанатын бекініс қамал салып беруіңізді өтініп сұраймын. Бұл шақыру, сөз жоқ, бұған дейінгі дипломатиялық қарым-қатынастардың жасалғанын көрсетеді. Сол қарым-қатынастардың және қасиетті Құранды уағыздап насихат айту мен алтын сыйлықтар таратудың нәтижесінде елшілік жүріп өтетін бағытта жатқан аумақтарды мекендейтін түркі тайпаларының арасында саяхатшылар үшін қолайлы ахуал орнатуға мүмкіндік туды.

Біздің саяхатшыларымыздың есебі мынадай сөздермен басталады (Бұл жерде А.Кёстлер Ахмед ибн-Фадланның «Жол жазбаларын» З.Б.Тоганның неміс тіліне және Р.П.Блейкпен Р.Н.Фрайдың ағылшын тіліне аударған мәтіндері бойынша дәйексөз ретінде беріп отыр. Ал біз А.П.Ковалевскийдің академиялық орысша аудармасы бойынша беріп отырмыз — редакцияның ескертпесі):

«Бұл — қасиетті дінді ұстанушылар әміршісінің өкілі, сондай-ақ Мұхаммед ибн Сүлейманның, Хашимидтің өкілі халиф әл-Мұқтадірдің «славяндар» патшасына жіберген елшісінің жазған Кітабы. Мұнда ол түркілердің, хазарлардың, орыстардың, «славяндардың», башқұрттардың және басқа да (халықтардың) елдерінде болған кезінде олардың діни наным-сенімдерінің бір-бірінен айырмашылығын, олардың патшалары жөніндегі мәліметтерді, олардың күнделікті тұрмыс-тіршілігіндегі алуан түрлі істерін өз көзімен көріп, жіті бақылаған жайлары жөнінде баяндайды.

Ахмед ибн-Фадлан былай дейді: «Шилки йылтыбардың ұлы «славяндардың» патшасы Алмуштың қасиетті дінді ұстаушылардың билеушісі әл-Мұқтадірге хат жолдап, одан өздеріне дін үйрете алатын, исламның заңдарын оқытып, оны уағыздай білетін, арнайы мешіт салып беру қолынан келетін, оның атынан мемлекеттің өзінде және оның барлық аймақтарында азан шақырылып, құтпа оқылатын биік мұнаралар орната алатын әлдебір адамдар жіберуді, сондай-ақ өзіне қас патшалардан (бұл жерде әңгіме хазар патшасы туралы болып отыр) және жаулардан қорғану үшін бекініс қамалдар салып беруді өтінген еді. Оның өтініштері қабыл алынып, келісім берілді. Бұл істе екі жақты өзара келістіруші делдал Назир ал-Харами болды. Ал маған жүктелген өкілетті міндет — оған (патшаға) қайтарылған жауап хатты оқып беру және оған сыйлық ретінде жіберілген нәрселерді табыс ету, факихтер мен мұғалімдердің қызметін қадағалау. Сөйтіп, біз жоғарыда атап көрсетілген құрылыстарды салуға және факихтер мен мұғалімдерге жалақы төлеу үшін қажетті қаржы жіберілді. (Бұдан әрі ол ақшаның Хорезмдегі елді мекендердің бірінен қалай жинап алынғаны баяндалды және ол міндетті орындауға қатысушылардың аттары атап көрсетіледі). Сонымен біз әлемнің бас қаласынан (Бағдаттан) бейсенбі күні, үш жүз тоғызыншы жылғы сафар айының (921-ші жылғы 21 маусым күні) он бірінші түні аяқтала бере жолға шықтық».

Бұдан көріп отырғанымыздай, экспедиция осының алдындағы тарауда баяндалып суреттелген оқиғалардан әлдеқайда кейін жолға шыққан.Бірақ хазарлармен көрші жатқан пұтқа табынушы халықтардың әдет-ғұрыптары мен жолжазба қағидалары тұрғысынан Қарағанда мұндай жағдайдың бәлендей маңыз ала қоюы екіталай. Өйткені сол бір көшпелі тайпалардың одан әлдеқайда бұрынғы кезеңдегі өмірінің қандай болғаны туралы едәуір түсінік береді. Олар, хазарлар, иудаизм дінін қабылдағанға дейін шаманизм дінін, Ибн Фадлан заманындағы өз көршілерінің дініне ұқсас дінді ұстанған болатын.

Елшілік экспедициясы Хорезмге, яғни Халифаттың Арал теңізінің оңтүстігіндегі шекарасына жеткенге дейін емін-еркін, асықпай-саспай, шамасы, ешқандай кедергі мен тосқауылға ұшырамай, жеткен болуы керек. Алайда Хорезмнің әмірі жолаушыларды одан әрі ілгері барудан бас тартуға көндірмек болып әрекет жасап бақты. Өйткені ол өзінің елі мен бұлғарлар патшалығының екі арасын «кәпірлердің мың-мыңдаған тайпалары» мекендейтінін, олардың ешқандай елшілерді тірі жібермейтінін айтты. Ал істің шын мәніне келгенде халифтің бұл елшілікті ешқандай кідіріссіз ілгері өткізіп жіберу жөніндегі бұйрығының орындалуына кедергі жасау әрекеттерінің басқадай да бірқатар себептерінің болуы әбден мүмкін еді. Атап айтқанда, бұл сапардың мақсаты хазарлардың өздеріне жанама түрде болса да, қарсы бағытталғанын байқау қиын емес болатын. Ал Хорезм әмірі олармен тығыз сауда-саттық жасасқан достық қарым-қатынаста еді. Дегенмен де, сайып келгенде, Хорезм әмірінің өз айтқанынан қайтуына тура келді де, экспедицияның Әмударияның теңізге құйылар төменгі сағасындағы Үргенішке дейін баруына қарсы болмады. Экспедиция онда жеткеннен кейін қақаған қатты суықтың салдарынан үш ай бойы сол жерде қыстап шықты. Араб саяхатшылары бұл жағдайды әрқашан егжей-тегжейлі етіп, кеңінен баяндап отырды:

«Сонымен біздің Джурджанияда (Үргеніште) көп уақыт аяңдауымызға тура келді. Жейқұн (Әму-дария) өзенін басынан аяғына дейін сірескен мұз басып жатты. Мұздың қалыңдығы ширек кездің он жеті бөлігіндей. Аттар, қашырлар, түйелер және сүйретпе көліктер өзеннен мұз үстімен кәдімгі қара жолдағыдай өте береді. Сірескен қалың мұз үш ай бойы бұзылмай жатты. Біз бұл елде көргендерімізге қарап, енді өзіміздің алдымыздан Замхарир қақпасы ашылып келе жатқандай сезіндік. Күшті жел қарлы боранды ұйтқыта соғады екен. [...] Мен онда (Джурданияда) ашық күндері шын мәніндегі сықырлаған сары шұнақ аяз дегеннің не екенін көріп білдім. Аяз қысқан кезде, расында да, базарда да, көшеде де тірі жан кездеспейді - бәрі де қаңырап бос қалады. Сондай күндері моншадан шығып, үйге жеткенімше сақал-мұртыма саудыраған мұз қатып қалғанын талай рет көрдім. Ол мұзды лаулаған оттың жанында қыздырына отырып, әзер ерітуімен тура келді. Рас, менің үй ішінде тігілген «үй» ішінде тұрдым деуіме болады. Атап айтқанда, (үй ішінде) түріктердің киіз күркесі бар болатын. Онда мені киімімді шешкізбей, жылы тонға, ішікке орап тастайтын. Соның өзінде басым жастыққа тигенде екі бетімді суық қарып, мұздататын».

Шамамен, ақпан айының орта шеніне қарай күннің райы қайтып, аздап жылына бастады. Солтүстіктегі ұшы-қиыры жоқ кең даланы кесіп өту үшін елшілік құрамында бес мың адамы, үш мың жылқысы бар бір үлкен керуенге ере жүрді. Жол жүруімізге қажетті нәрселердің бәрін де — жүк артатын көлік ретінде түркі түйелерін де, өзендерден жүзіп өту үшін түйе терісінен тігілген үрмелі үлкен местерді де, үш айға жетерлік азық-түлік түрлерін, шикі сөк, сүрленген ет және басқаларын алдын ала сатып алып, дайындап қойғанбыз. Жергілікті тұрғындар солтүстікке жақындаған сайын бұдан да қатты суыққа тап болатынымызды, сондықтан да жылы киім жағын молырақ қамдап алуымыз қажет екенін ескертіп, ақыл-кеңес берумен болды.

«Бұл елдің бізбен достасып үлгерген тұрғындары жылы киімді неғұрлым көбірек қамдап алу жөнінде өздері айтқан ақыл-кеңестерге құлақ асып, көрсететін көмектерін пайдаланып қалуға тырысуларымыз керек екенін ескертіп, алуан түрлі ұсыныс жасаумен болды. Олардың жасаған ұсыныстары адам шошып кетерліктей қиын көрінді. Ал нақты жағдайды басымыздан кешіре келе олардың айтқанынан екі есе көп жылы киім керек екенін көзімізбен көрдік. Сонымен, біздің әрқайсымыз да түлкі тымағымыз, тері малақайымыз, қой терісінен тігілген жылы кеудешеміз (күртке), оның үстінен киетін жидем шекпеніміз, оның сыртынан киетін сеңсең тонымыз, оның сыртынан киетін кебенек пен күләпаралы кең сулық плащымыз болды. Оларды түгел кигенде сығырайған көзімізден өзге ешнәрсе де көрінбейтін. Олармен қоса жалаң қабат жұқа және жүн салынып сырып тігілген қалың шалбарларымыз, жұмсақ мәсіміз, оның сыртынан киетін шегіреннен тігілген қонышты саптама етігіміз болды. Осының бәрін киіп түйенің үстіндегі қоршауда отырған қай-қайсымыздың да қорбаң-қорбаң етіп, қимылдауымыздың өзі қиын болды».

Бір сөзбен айтқанда, ешнәрсені оп-оңай жақтыра қоймайтын тым талғампаз араб Ибн Фадланға Хорезмнің ауа райы да, халқы да ұнаған жоқ.

«Олар (хорезмдіктер) сөйлеген сөздері жағынан да, табиғи қасиеттері жағынан да барып тұрған дөрекі, жабайы адамдар сияқты. Сөйлеген сөздері қара торғайлардың қатты шиқылына ұқсайды. Хорезм елінде Джурджаниядан бір күншілік жерде Ардакуа деп аталатын елді мекен бар. Оның халқы кардалиялықтар деп аталады екен. Ал олардың сөйлеген сөздері құрбақаның бақылдаған үніне ұқсайды. Олар әр намазын аяқтаған сайын шынайы адал діндегілердің билеушісі Әли ибн-абу-Талибтен (Алланың оған деген ризашылығы болғай) безіне бас тартатындарын қайталайды».

Олар жолда бара жатып 3-ші наурыз күні түнге қарай Замджан керуен сарайына жетіп тоқтады. Ол түркілер еліне айқара ашылатын қақпа сияқты еді. Екінші күні олар Джит деген аялдамаға барып жетті. Одан әрі қарай түрік-оғыздардың елсіз шөл даласы басталды. Жат жерге аяқ басқаннан кейін елшілік «өзінің тағдырын құдіреті күші бір Алланың өзіне ғана тапсырды». Бірде түһ деген түкірік жерге түспейтін суық қақап тұрған кезде елшілермен және тілмашпен қатар келе жатқан бір түрік Ибн Фадланға: «Бұл Құдайдың бізден ала алмай жүрген несі бар еді? Бізді суыққа қатырып өлтіретін болды ғой. Егер бізден не қалайтынын білсек, қолма-қол бере салмас па едік!» деп қалды. Сонда Ибн Фадлан оған былай деп жауап қатты: «Ол (Аллаһ) бізден: «Бір Алладан басқа Құдай жоқ» деп айтуымызды ғана қалайды». Сонда тұрып әлгі түрік қарқылдап тұрып күлді де: «Егер мұны бізге бұған дейін үйретіп қойғанда еш қиындығы жоқ бұл сөзді міндетті түрде әлдеқашан әрі әлденеше рет айтар едік қой» депті.

Ибн Фадлан бұл сияқты көптеген эпизодтарды айтады. Бірақ мұның өзі сұхбаттастарының ойында әрқашан тұратын тәуелсіздік туралы арманды білдіретінін байқай бермейтін. Көшпелі тайпалардың өкімет билігі атаулыны өлердей өшпенділікпен жек көретіні Багдад сарайының елшісіне де ұнай қоймайтын. Келесі бір эпизод күш-қуаты мол түркі-оғыздардың елінде болған еді. Бұл ел хазарларға алым-салық төлеп тұратын және, кейбір деректерге қарағанда, олар өзара тығыз туыстық қарым-қатынаста болатын.

«Бізді, - деп жазады Ибн Фадлан, - сырт көрінісінің өзі өте жексұрын, үстіндегі киімі алба-жұлба, ілмиген арық, адам аярлық тіршілік иесі сияқты түркі жауынгері қарсы алды. Ал бұл кезде жаңбыр шелектеп құйып тұрған еді. Ол «Тоқтаңдар!» деп айқай салды. Бүкіл керуен, атап айтқанда, үш мыңға жуық жылқы мен бес мыңға жуық адамның тоқтауына тура келді. Әлгі жауынгер: «Бірде-бірін ілгері қарай өтпейсіңдер!» деді. Біз оның бұйрығына құлдық ұрып тоқтадық (Шамасы, үлкен керуеннің жол басшылары қандай жағдайда да оғыздармен қақтығыстан қашқақтаған болуы керек). Біз оған былай дедік: «Біз Кюзеркиннің достары боламыз». Ал ол біздің бұл сөзімізге қарқылдап тұрып күлді де: «Кюзеркин деген кім өзі тағы да? Менің Кюзеркиннің сақалына саңғыта тышқаным бар!» деді. Содан кейін ол: «Паканд» (хорезмдіктер тілінде «тандыр нан» деген сөз) бар ма?» деді. Мен оған бірнеше нан ұсындым. Нанды алып тұрып: «Енді өте беріңдер. Менің сендерге жаным ашып, рақымым түсіп кетті» деді.

Шешім қабылдаудың оғыздарда қалыптасқан демократиялық тәсілі билеушінің беделіне бас иіп қалған теократия (басқарудың дінге бағынған түрі) өкілдерін талай жерде тығырыққа тіреп қинады.

«Олар көшпелі халық — үйлері жүннен басылған киіздерден тұрады. Біресе топ-тобымен тоқтап, бірге қоныстанады, біресе көшіп ала жөнеледі. Олардың ауылын біресе бұл жерден, тап сондай ауылды және бір жерден кездестіресің. Бұл көшпелілердің өмір салты мен көші-қон ережелеріне әбден сай келеді. Бірақ олардың жағдайлары адам аярлықтай қиын халде. Кәдімгі қыр жайлайтын қаңғыбас құландар сияқты. Аллаға құлшылық етудің не екенін де білмейді. Ақыл-парасатқа мойын ұсынбайды, еш нәрсеге табынып, бағынбайды. Бірақ өздерінің жасы үлкен ақсақалдарын «билеуші мырзалар» деп қана атайды. Олардың әлдебіреуі өздерінің басшысынан әлдебір ақыл-кеңес сұрай қалған кезде ол басшысы былай дейді: «Мырзалар! Мұндай жағдайда менің бір өзімнің қолымнан не келе қояды?» Сөйтеді де, ол мәселені ақсақалдармен, яғни «билеуші мырзалармен» бірлесе отырып шешеді. Алайда олар қай мәселеде болса да белгілі бір ортақ келісімге келіп, пәтуа жасасса да, соңынан әлгілердің түкке тұрғысыз біреуі, тіпті ешкім елеп-ескермейтін, аянышты мүсәпір біреуі келіп, «Жоқ, бұл болмайды екен» деп бұрынғы келісімді бұза салатын көрінеді».

Оғыздардың, басқада көршілес тайпалардың жыныстық қатынастар жасауға деген құқықтары адам таңқаларлық еркіндік пен тағылықты бір-бірімен ұштастырудың үлгісі болып табылады.

«Олардың әйелдері өздерінің ерлерінен де, бөтен еркектерден де қысылып-қымтырылмайды, тіпті өздерінің ұятты жерлерін жасыру дегенді білмейді, ашық ұстайды. Бірде біз оғыздардың (біреуінің) үйіне кіре қалдық та, жайғасып отырыса кеттік. Бізбен бірге үй иесінің әйелі де отыра кетті. Ол бізбен әңгіме үстінде өзінің «фарджын» (іш киімін) шешіп жіберіп, бізден қысылып-қымтырылмастан, екі бұтының арасын тыр-тыр қаси бастады. Біз оған қарауға шыдай алмай, ұялғанымыздан екі алақанымызбен беттерімізді бастық. «Е, Құдай, өзің сақтай гөр!» дестік. Сонда әлгі әйелдің күйеуі сықылықтап тұрып күліп алды да, аудармашы тілмашқа былай деді: «Мыналарға айт: әйелім өзінің ұятты жерін ашып отыр. Оны бәріңіз де көрдіңіздер.

Бірақ ол тап сол жерін ерекше қатты қорғайды, сондықтан да оның сол жеріне ешкім де жолай алмайды. Мұның өзі әйелдің сол жерін жасырғанымен, (сөйте тұра) оны кім-көрінгеннің пайдаланғанынан жақсы ғой». Олар, оғыздар, бұзықтық жасау дегенді білмейді. Бірақ әлдебіреуге қатысты қастандық жасаған адамды екі аяғынан керіп, екі жарты етіп жарып өлтіремін. Ол үшін екі талдың жуан-жуан екі бұтағын бір-біріне күшпен жақындататын да, айыптының екі аяғын әлгі екі бұтаққа мықтап байлап, бұтақтарды босатып, еркіне қоя бергенде олардың күшті серпінімен әлгі адамның денесі қақ айырылып, екіге жарылып кететін».

Автор күнә жасаған әйелге қандай жаза қолданылатынына тоқталмайды. Ал кейінірек, Еділ бойындағы бұлғарлар жөнінде баяндағанда көрсе қызар зинақор әйел мен еркекке бұдан да сорақы қатаң тағылық жаза қолданылатынын суреттеп жазады. Ондайларды көк желкесінен бастап екі қара санына дейін балтамен шапқылап, қиқа-қиқасын шығарып өлтіретін болған. Ибн Фадлан Еділ бұлғарлары әйелдерінің өзенге барып суға шомылғанда тырдай жалаңаш жүретінін, оғыздардың әйелдері сияқты, еркектерден еш жерін жасырмайтынын, тән ұяты дегенді білмейтінін таң қала отырып суреттейді. Араб елдерінде өзінен-өзі үйреншікті қалыпты құбылыс саналатын гомосексуализмді (еркектердің бір-бірімен жыныстық қатынасы) түркілер, Ибн Фадланның сөзіне қарағанда, өте ауыр күнә санайды екен. Ол мұның дәлелі ретінде бір ғана эпизодты келтіреді. «Әлі мұрты шықпаған жас баланы» айналдырмақ болған біреу 400 қой айып төлеп, ауыр жазадан әрең дегенде құтылған көрінеді.

Бағдад қаласындағы әрі бай, әрі әдемі әуіздерде суға шомылуға дағдыланған біздің саяхатшымыз түркілердің көзге түрпідей тиетін қылықтарына төзе алмайды. «Олар түрлі нәжістерден де, кіші дәрет жұғындыларынан да тазару дегенді білмейді, жыныстық қатынастар жасағаннан кейін де ғұсыл жасап жуынбайды, соған ұқсас ешнәрсе де жасамайды. Олардың сумен жуынумен, әсіресе қыстыгүні ешқандай жұмысы бола бермейді». Оғыздардың әскерлерін бастап келген адам елшілер оған сыйлыққа берген жаңа киімді кию үшін өзінің үстіндегі әдемі зерлі шапанын шешкен кезде үстіндегі ішкі «кеудешесінің тер сіңіп, кірден шіріп кеткендігі соншалықты, тіпті бөлшек-бөлшек болып жалбырап, ойылып түскен. Өйткені олардың жалаңаш етіне киген киімін қашан іріп-шіріп бөлек-бөлек болып ойылып түскенше шешпейтін әдет-ғұрып ережелері болған». Түркі тайпаларының және біреуі — башқұрттар «сақал-мұртты қырып тастайтын көрінеді, битін сығып, қанын жалайды екен. (Әне) олардың біреуі ішкі кеудешесінің тігісін мұқият қарап, ондағы биттерді тісімен бырт-бырт шайнап отыр. Расында да, олардың бір адамы бізбен бірге болды, ислам дінін қабылдап, бізге қызмет етіп жүрді. Бір күні мен оның өзінің киімі үстіндегі жорғалап бара жатқан бір битті ұстап алып, бас бармағының екі тырнағының арасына салып, бырт еткізіп сыққан бойда оның қанын жалап қойғанын көрдім. Ал мені көре сала: «Ах, қандай тамаша!» деп дауыстап жіберді.

Шынында да адам сүйсіне алмайтын көріністер. Біздің нәзік жанды саяхатшымыз бұл жабайы дерлік жартылай тағы адамдары (варварларды) жан-тәнімен жек көрді. Алайда оларды соншалықты жек көруге себеп болған нәрсе, ең алдымен, адам жеркенерлік настығы мен әйелдерінің тән ұятынан жұрдай екендігі еді, ал айыптыларды жазалау мен құрбандық шалу жөніндегі салт жоралғыларына автор қалай болса солай немкеттілікпен қарайды. Мысалы, бұлғарлардың адам өлтірген айыптыны жазалауына оншалықты ықылас аудара қоймайды, әдетте басқа бір жағдайларға байланысты тұлабойын кернейтін ашу-ызаға булықпайды. «Егер біреу біреуді қасақана әдейі өлтіретін болса, онда айыптыны одан кек алу үшін жазалайды. Ал біреу біреуді байқаусызда абайламай өлтіріп қойса, онда оны халандж (қайын) ағашынан жасалған жәшікке салып, үстіңгі бетін шегелеп жабады. Жәшіктің ішіне майға пісірілген үш шелпек және бір тостаған су қояды. Содан кейін үш мықты сырғауылдың бас жағын түйенің ашамайы сияқты етіп айқастыра ұштаған етіп буады да әлгі жәшікті соған іліп қояды. «Біз оны (жазалы адамды) аспан мен жердің ортасына орналастырдық. Өйткені оған жаңбыр мен күннің әсері көбірек тисін дедік. Бәлкім, оған Алланың мейірімі түсер», — деген сөздерді айтады. Ал ол бейшара сол ілінген қалпында қашан тозып бітіп, қурап қалғанша, иіс-қоңысын жел айдап кеткенше сол қалпында тұра береді».

Ол сондай-ақ оғыздардың өлген адамды жерлеуге арналған құрбандыққа жүздеген жылқы шалатынын және атақты орыс (яғни алғашқы отырықшы орыс елді мекендерінің негізін қалаған викингтердің бірі) өлгенде оны жерлеудің салт-жоралғысын жасау кезінде мола басында күн әйелдерді өлтіріп қоса көметін әдетті де соншалықты немкетті сабырлылықпен беріле суреттейді.

Автор пұтқа табынушылық діні туралы аз әңгімелейді. Бұл ретте оны башқұрттардың фаллостық (еркектер мен әйелдердің ұрпақты көбейтетін жыныс мүшелеріне табыну) әдет-ғұрыптары ғана қызықтырған болатын. («Олардың әрқайсысы фаллдың үлкендігіндей етіп таяқша кесіп алып, оны мойындарына тұмар сияқты тағып жүреді. Егер ол бір жаққа сапарға шыққысы келсе немесе жауымен шайқасуға баратын болса, әлгі таяқшаны сүйіп, оған бас ие табынады және оған былай деп тіл қатып: «О, Жаратушы жалғыз ием, өзің жар бола гөр. Менің мынадай-мынадай тілектерімді қабыл ете гөр» деп өтініш етеді. Мен тілмашқа былай дедім: «Сен мыналардың біреуінен сұрашы: мұндай қылығының (әрекетінің) қандай құпия сыры бар, оны өзі табынатын Жаратқан ие етіп алғаны несі?»). Сұрақ қойылған адам былай деді: Мұның себебі — мен тап осыған ұқсас нәрседен жаратылдым. Өзіме қатысты айтар болсам, одан өзге ешқандай Жаратушыны білмеймін әрі мойындамаймын». Одан әрі Ибн Фадлан былай деп жалғастырады: «Олардың біреуінің айтуына қарағанда, өздері осындай он екі жаратушы бар деп санайды екен. Олар: қыстың жаратушысы, жаздың жаратушысы, жаңбырдың жаратушысы, желдің жаратушысы, ағаштардың жаратушысы, адамдардың жаратушысы, жылқылардың жаратушысы, судың жаратушысы, қараңғы түннің жаратушысы, жарық күннің жаратушысы, ажалдың жаратушысы, қара жердің жаратушысы, сондай-ақ осылардың бәрінен де үлкен әрі жеті қабат көк аспанда тұратын Ұлы жаратушының өзі. Ұлы жаратушы өзге жаратушыларды өзінің төңірегіне әрқашан келісім жағдайында топтастырады, ал өзгелері оның айтқандарын және жасаған істерін толық мақұлдайды [...] Біз олардың (башқұрттардың) енді бір тобының жыландарға, басқа бір тобының судағы балықтарға және бір тобының тырналарға табынатынын көрдік».

Ибн Фадлан Еділ бұлғарларының әдеттен тыс, адам таңқаларлық бір оғаш әдет-ғұрпын да байқапты:

«Егер олар жүріс-тұрысы ширақ, көп нәрседен хабары бар адамды көрсе, былай деп ойлайды екен: «Мынау біздің Жаратушымызға кызмет етуге лайық адам». Сонымен оны ұстап алып, мойнына қыл шылбыр салып, буындырып өлтірген соң ағаштың басынан іріп-шіріп, бөлшектеніп біткенше іліп қояды екен».

Ибн Фадланды және оның заманын зерттеген шығыстанушы көрнекті түрік ғалымы Зеки Валиди Тоған, осы үзіндіге түсініктеме бере келе, былай деп жазады: «Бұлғарлардың айрықша ақыл-парасаты мол адамдарға соншалықты қатыгездік жасауында тұрған ешқандай да құпия сыр жоқ. Ол ақыл-ойы орташа адамның бірқалыпты өмір сүруді, кез келген тәуекелге бармауды немесе оқыс оқиғаларға душар болмауды қалаған қарапайым да парасатты ақыл-ойға толы сақтығына негізделген. Ал «данышпан адамның» ондай жағдайларға ұрындыруы әбден мүмкін». Одан әрі ол татарлардың: «Егер сен тым көп білсең, дарға асыласың, егер сен тым кішіпейіл, сыпайы болсаң, көзге ілінбейсің, аяқ астында тапталасың» деген мәтелін келтіреді. Ол бұдан мынадай қорытынды жасайды: әлгіндей құрбандыққа шалынған адамды «жай ғана көп білетін» адам деп емес, сонымен қатар ешкімге мойын ұсынбайтын данышпан, адам төзіп болмайтын ақыл иесі деп қабылдау керек». Сонда бұл әдет-ғүрып әр түрлі өзгерістерден қоғамдық тұрғыдан алғандағы сақтану құралы, нонконфармистер мен мүмкіндігі мол жаңашылдарды жазалау құралы болып шыға келеді (Автор өзінің дәлелді ойларын нығайта түсу үшін түрікше және арабша жазылған еңбектердің түпнұсқаларынан аударылмаған дәйексөздерді жиі келтіреді — мұның өзі қазіргі маман кадрлардың өкініш тудырарлық әдетіне айналған). Алайда автор осыдан бірнеше жолдан кейін-ақ ол құбылысты басқаша түсіндіруге жол береді:

«Ибн Фадлан ақылды адамдарды әдеттегідей өлтіруді ғана емес, сонымен қатар пұтқа табынушылардың неғұрлым атақты да көрнекті адамдарды Құдай жолына құрбандыққа шалу жөніндегі әдет-ғұрыптарының бірін де суреттеп отыр. Бұл рәсімді, шамасы, қатардағы қарапайым бұлғарлар емес, қайта олардың «табибтері» (тәуіптері), немесе бақсы-балгерлері шамандары жүзеге асырған болуы керек. Өйткені бұлғарларда да, орыстарда да діни табыну жолында адамдардың өмірі мен өліміне билік жүргізу тек солардың ғана қолында болды. Ибн Рустенің мәлімдеуіне қарағанда, орыстардағы бақсы-балгерлер кез келген адамның мойнына қыл шылбыр салып, ағаштың басына асып қоя алатын. Сөйтіп, оны Құдайдың қайырымды болуына айналған құрбандық деп танитын. Солай етіп болған соң «Бұл — біздің Құдай жолына шалған құрбандығымыз!» деп дауыстап айтатын».

Мұндай жағдайларда, бәлкім, екі түрлі себеп қатар қолданылған болар: «Егер құрбандық шалу шынында да қажет болса, онда бүлікшіл ерді құрбандық етейік» деген ұйғарым жасалған шығар.

Біздің алдағы мысалдардан көретініміз сияқты, адамды құрбандыққа шалу әдет-ғұрпы хазарларда да кеңінен қолданылды. Соның ішінде тақтан тайған патшаны өлтіру рәсімі де болды. Ибн Фадлан суреттеген тайпалардың әдет-ғұрыптары мен хазарлардың әдет-ғұрыптарының арасында бұдан басқа да ұқсастықтардың болуы мүмкін деп болжам жасауға толық негіз бар. Өкінішке орай, ол хазарлардың астанасына дейін жете алмады. Сондықтан да ол хазарларға бағынышты аумақтардан, әсіресе бұлғарлардың сарайынан сарқа жинап алған деректер мен мәліметтерге ғана арқа сүйеуге мәжбүр болды.

10.

Халиф елшілігінің алдына қойылған мақсатқа қол жеткізуіне - Еділ бұлғарларының жеріне дейін баруына бір жыл дерлік уақыт кетті (921-ші жылғы 21 маусымнан 922-ші жылғы 12 маусымға дейін). Бағдадтан Еділге дейін баратын ең төте жол Кавказ бен Хазарияны басып өтетін еді. Оны айналып өту үшін саяхатшылардың орасан ұзақ жол жүрулеріне тура келді — Хазар теңізін, яғни Каспий теңізін, шығыс жағынан орағытып өтті. Бірақ хазарлар елінің жақын екендігі және соған байланысты қауіп-қатердің молдығы туралы ескертулер бүкіл жол бойында олардың ойынан екі елі де шыққан жоқ.

Оғыз әскерлерінің бастығында (әдемі зерлі шапанның ішінен киіп жүрген кеудешесі бөлшек-бөлшек болып жырылып түскен әскер басы) қонақта болғанда меймандардың мынадай бір эпизодты бастарынан кешіргені туралы айтылады. Үй иесі оларды алғашқыда жақсы-ақ қарсы алады, олардың құрметіне той дастарқанын жаяды. Бірақ соңынан оғыздардың әскербасы әуелгі ниетінен нілдей бұзылды, өздерінің хазарлармен жауласқан дұшпандық қатынастарын еске алды. Сөйтіп, мұндай жағдайда не істеу керек екенін шешу үшін өзінің басқа да адамдарын шақыртуға дейін барды.

«Олардың арасында ең атақты әрі ең көрнекті Тархан да болды. Ол аяғы ақсақ, көзі соқыр, қолы семіп қатып қалған адам екен. Сөйтіп, ол (әскерлердің бастығы) жиналғандарға былай деді: «Шынында да мыналар араб патшасының менің күйеу балам Шилкидің ұлы Алмушқа (бұлғарлардың патшасына) жіберген елшілері екен. Менің сендермен ақылдасып алмай тұрып, бұларды ешқайда да жіберуіме болмайды». Сонда Тархан тұрып былай деді: «Мұның өзі — бұрын-соңды көз көріп, құлақ естімеген сұмдық. Біз және біздің ата-бабаларымыз осында тұрып, осында өмір сүргелі бері ешқандай мемлекеттің елшісі біздің үстімізді баса-көктеп ешқашан ешқайда өтіп көрген емес. Менің ойымша, (бұл) патшаның (халиф) қулығына найза бойламайды, ол бізді алдап соғып, мына (адамдарды) хазарларға өткізіп жібермек, содан соң олардың әскерлерін бізге қарсы айдап салмақ. Сондықтан бұл елшілердің әрқайсысын талға керіп, екі бұтын екі айырып өлтіру керек те, алып келе жатқан бар байлығын олжалап, тартып алуымыз қажет». Ал екінші біреуі шығып: «Жоқ! Олай етуге болмайды. Бұларды тыр жалаңаш шешіндіріп алып, қайдан келсе, сол жаққа қайта айдап салған дұрыс» деді. Және біреу сөз алып: «Тоқтай тұрыңдар! Хазарлардың қолында тұтқында отырған азаматтарымыз бар. Бұларды соларға ауыстырып алғанымыз жөн» дегенді айтты».

Олардың осындай айтыс-тартысы жеті күнге созылды. Ибн Фадлан мен оның серіктері қорқыныштың азабын тартумен болды. Ақыр аяғында оғыздар бұларды босатып қоя берді. Неге бұлай еткенін білмейміз - ол жағын түсіндірген ешкім жоқ. Бәлкім, Ибн Фадлан өздерінің мақсаты да, міндеті де іс жүзінде хазарларға қарсы бағытталғанын көз жеткізе иландырып, түсіндірген болар. Бұдан бұрын оғыздар хазарлармен бірге түркінің басқа бір тайпасы — печенегтерге қарсы қанды қырғын соғыс ашқан болатын. Бірақ соңынан өзара жауласып, бір-бірінен тұтқын алып кетуге дейін барысқан.

Хазарлар тарапынан төнген қорқынышты қауіп-қатер жолдың бұдан былайғы жалғасында да бір арылмай-ақ қойды. Каспий теңізінің солтүстік жағына жақындай бере жолдың бағытын тағы да өзгертуге тура келді. Каманың Еділге құяр тұсындағы әйтеуір бір таяу маңда тұратын бұлғарларға жеткенше көрген күндері осындай болды. Онда бұлғарлардың патшасы мен көсемдері бұлардың келуін тағатсыздана күтумен қатты абыржулы еді. Қабылдау рәсімі мен көңілді шаралар аяқтала салысымен патша арнайы адам жіберіп, Ибн Фадланды өзіне шақыртты. Онда маңызды да байсалды әңгіме қозғалды. «Ол адамның (патшаның) түр-тұлғасы әрі айбатты, әрі маңғаз болатын. Толық денелі, кең кеуделі, жауырынды келген оның сөйлеген сөзі бейне бір алып құмыраның ішінен шығып жатқандай әсер етеді екен. Ол Ибн Фадланға оның мұнда келген сапарының басты мақсаты не екенін еске салып өтті. «Өзімді езіп-жаншып, титықтатып отырған иудейлерден қорғап қалу үшін бекініс қорған салуға» деген ақшаның мөлшері қанша екенін сұрады. Өкінішке орай, төрт мың динар қаржы әлдебір бюрократиялық қиындықтардың қырсығынан әкелінбей қалған болатын. Бірақ қалай да жеткізіп береміз деген уәде етілді. Бұл жағдайды естіп білген «айбынды, кең кеуделі, түр-тұлғасы сымбатты» патша үміті үзілгендей күйзелді, тіпті қатты торыққандай да болды. Ол өз атына жіберілген ақшаны елшіліктің өзі пайдаланып кеткен жоқ па екен деп күдіктенді. «Ақшаға мұқтаж, дұшпанның қоршауында қалған, әбден езіп-жаншылған бейшара адамдарға (арналған) ақшаны күмәнді әлдебіреулердің қолына ұстата салған, сөйтіп өзі алданып қалған адам туралы сен өзін не айтар едің?» деп сұрады ол. Мен: «Олай болуы мүмкін емес. Қайдағы бір оңбаған адамдардың кесірі кедергі келтірді» дедім. Ол және былай деп сұрады: «Араларыңда ақша жіберу жөнінде алауыздық болды ма, әлде жаппай келісімге келіп пе едіңдер?» Мен: «Жаппай ортақ келісім болған» дедім.

Ибн Фадлан қаражаттың келетініне, тек уақытша кешігіп жатқанына патшаны бірте-бірте иландырып, сендіргендей болды. (Бұл туралы қайта сөз болмағанына қарағанда, ол ақша ақыр аяғында жеткізіп берілген болуы керек). Бірақ ол бәрібір мазасыздана алаңдап абыржудан арыла алмады. Екі сөзінің бірінде бұл шақырудың басты мақсаты – бекініс қамал салу болғанын, өйткені «Хазарлардың бұған ұдайы қауіп-қатер төндіріп» отырғанын қайталап айтуын қоймады. Оның қорқынышының күшті екені айдай айқын нәрсе еді. Мұны Ибн Фадлан да былай деп атап көрсеткен болатын:

«Славяндар» (яғни бұлғарлар) патшасының ұлы хазар патшасының қолында тұтқында жатқан болатын. Хазар патшасының құлағына «славян» патшасының қызы бет біткеннің сұлуы екен деген хабар жетеді. Сөйтіп, ол әлгі қызды айттырып, құда түсуге адам жібереді. Бірақ «славян» патшасы қызын хазарға бермейтінін айтып, құда түсуге келгендерді кері қайтарады. Ал хазар патшасы жазалаушы (экспедиция) жіберіп, қызды күшпен тартып әкетеді. Ерлі-зайыптылардың біреуі иудей дінінде, екіншісі мұсылман дінінде еді. Сөйтіп, қыз хазарлардың қолында құсадан қайтыс болады. Ал хазар патшасы «славян» патшасынан енді екінші қызын күйеуге беруді талап етеді. Бұл хабар жетісімен «славян» патшасы екінші қызын эскэл патшасына (тайпа князьіне) жедел түрде күйеуге беріп жібереді. Ол тайпа өзінің қол астына қарайтын. Оның үстіне, хазарлар екінші қызымды да тартып әкетіп қалар деп қорыққан болатын. Шындығына келгенде, «славян» патшасының араб билеушісіне (халифке) шақыру хат жолдап, бекініс қорған салып беруді өтініп сұрауының хазар патшасынан төнген қауіп-қатерге байланысты осындай сыры бар еді.

Қорқыныш тақырыбы ән мәтініндегі қайырма сияқты ұдайы қайталанып отырады. Ибн Фадлан бұлғар патшасының хазарларға жыл сайын төлеп тұратын алым-салығының мөлшерін анықтады. Ол әр түтіннен алынатын бір бұлғын терісіне шаққанда шамамен 50 мың бұлғын терісіне тең екен. Өйткені ол кезде бұлғар патшалығындағы түтін (шатыр) саны осынша болатын. Ал бұлғарлар аулайтын бұлғын терісі бүкіл дүние жүзінде жоғары бағаланғанын ескерсек, мұның өзі өте мол мөлшердегі алым-салық екені белгілі болып шыға келеді.

11.

Ибн Фадланның хазарлар жөніндегі хабарларының бәрі де, жоғарыда атап көрсеткеніміздей, сапар барысында жиналған мәліметтерге негізделген десек те оның үлкен бір бөлігі бұлғарлар патшасының төңірегіндегілер ден алынған. Өзінің жеке байқауларын бейнелейтін басқа баяндамаларымен салыстырғанда, хазарларға арналған беттерде едәуір үстірт мәліметтер баршылық, олар оншалықты күшті әсер ете қоймайды. Оның үстіне, хабар жеткізушілердің мәліметтері көбінесе біржақты болып келеді. Бұл ретте бұлғар патшасының хазарлардың билеуші тұлғасы туралы белгілі себептерге байланысты келтірілген жағымсыз естеліктері, халифаттың бәсекелес басқа дінді қабылдауға көшіп кеткен патшалыққа деген дұшпандық пиғылдары жөнінде айтып жатудың өзі артық.

Автор орыстар сарайының хазарлар сарайы жағына қалай тез шығып кеткенін былай суреттейді:

«Лауазымы қаған деп аталатын хазар патшасына келетін болсақ, ол шынында да, (құрметті) алыс сапарларда жиі болатындықтан, (өз халқына) төрт айда бір рет қана көрінеді. Оны «ұлы қаған» деп, ал орынбасарларын қаған-бек деп атайды. Қаған-бек дегеніміз әскерлердің бас қолбасшысы, командашысы, мемлекеттік істерді басқарушы, (халық алдында) әрине көрінетін, жорықтар жасап тұратын ірі тұлғалар болып табылады. Оларға таяу маңдағы кішігірім патшалар құлдық ұра бағынуға құмбыл. Қаған-бектер ең ұлы қағанға құлдық ұра бас иіп, оған күн сайын кіріп тұрады, өздерін кемсініп, мейлінше момақан ұстайды. Оның алдына жалаң аяқ және отын құшақтай кіреді. Ұлы қағанды құрметтеп сәлем бергенде оның алдында әлгі отынды өз қолымен тұтатып жағады. Ал от жанып болған соң патшаның тағына барып, оның оң жағынан орын ала жайғасады. Олардың қызметін құндыр-қаған деп аталатын, ал оның қызметін жабшығар деп аталатын лауазым иелері атқара алады. Ең ұлы патшаның ұстанатын әдет-ғұрпы мынадай: ол өзіне жай халықты қабылдамайды, олармен сөйлеспейді. Оның алдына жоғарыда біз атап өткендерден өзге ешкім де кіре алмайды. Атқарылатын істерді аяқтау, (қылмыстыларды) жазалау және мемлекетті басқару өзінің орынбасары болып табылатын қаған-бекке тапсырылады.

Ең ұлы патшаға (байланысты) қатаң сақталатын (тағы бір) әдет-ғұрып бар: егер ол қайтыс болса, оған арнап үлкен аула салынады, оның ішіне жиырма үй тұрғызылады, ол үйлердің әрқайсысының ішінен марқұм патша жерленетін мола қазылады. Әр моланың ішіне көзге себілетін ұнтақ сияқты етіп өте ұсақ тартылған тас ұнтағы, ал оның үстіне сөндірілмеген әк (известь) қабаты төселеді. Ауланың астымен ағысы қатты, мол суды (канал) қазылады, оның суы әлгі молалардың үстімен (ағып) өтетіндей етіп бағытталады. Содан кейін: «Енді бұған шайтан да, адам да, құрт-құмырсқалар мен жәндіктер де жолай алмайтындай болғай» деп бата-тілек жасалады. Ұлы патшаны жерлеп болғаннан кейін сол жерлеу жұмыстарына қатысқандардың бәрінің де бастары алынады - желкелерінен балтамен шауып түсіріледі. Өйткені марқұмның мәйіті қай молада (жатқанын) ешкім біле алмайтын болуы керек. Ол моланы «пейіш» деп атаған. Сондықтан да «марқұмның жаны жаннаттан жай тапты» десіп тарасқан. Мола үстіндегі үйлердің (бәрінін де) ішіне алтын жіп араластыра тоқылған әдемі мата төселеді.

Хазар патшасына (тән) және бір әдет-ғұрып мынадай: оның жиырма бес әйелі бар еді, олардың бәрі де көршілес бір-бір патшаның қызы болатын. Олар (хазар патшасына) өз еріктерімен немесе күш қолдану арқылы зорлықпен күйеуге шыққанды. Оның үстіне, патшаның төсек қызығындағы құмарын қандыратын алпыс кәнизак қыздары да бар еді. Олардың бәрі де ерекше сұлу әрі жас қыздар болатын».

Бұдан әрі Ибн Фадлан қаған гаремінің адамды таң-тамаша қалдырарлық әсем безендірілген көркем көріністерін суреттейді. Қағанның сексен бес әйелі мен көңіл көтеретін кәнизак қыздарының әрқайсысының өз алдарына бір-бірден «жеке сарайы» болған. Ондағы қызметші немесе әтек, патшаның бұйрығы бойынша, өзіне белгі берілісімен қалаған әйелін не кәнизак қызын «көзді ашып-жұмғанша-ақ» тез жеткізіп беретін.

Хазар қағанының «әдет-ғұрпы» туралы бұдан басқа да бірнеше күмәнді ескертпелерінен кейін (біз оған тағы да қайтып ораламыз) Ибн Фадлан, ақыр соңында, елдің тікелей өзіне қатысты деректер келтіреді:

«Хазар патшасының Атыл (Еділ) өзенінің бойында екі бөліктен тұратын орасан үлкен қаласы бар. Олар өзеннің екі жақ жағалауында орналасқан. Бірінде мұсылмандар, ал екіншісінде патша мен оның төңірегіндегі нөкерлер (тұрады). Мұсылмандар жағын патшаға жақын жүретін жас жігіт басқарады. Ол хаз (қазы) деп аталады. Ол — мұсылман жігіті. Хазарлар елінде тұратын сауда-саттық жұмыстарымен (уақытша) келіп-кетіп жүретін мұсылмандардың ісіне қатысты сот билігін жүргізу тек соның өзіне ғана сеніп тапсырылған. Бұл қалада мұсылмандардың мешіті (бар). Олар сонда барып намаз оқиды, жұма намазына қатысады. Мешіттің жанында биік мұнара бар, онда азан шақырылады».

Ибн Фадланның сақталған жол жазбаларының бір бөлімі мынадай сөздермен аяқталады: «Барлық хазарлар және олардың патшасы иудейлер (Барлық хазарлар иудейлер деген пайымдау тым асыра көрсету сияқты. Егер елдің астанасында мұсылман қауымдастығы болғанын ескерсек, мұның өзі әсіресе айқын сезіледі. Сондықтан да Зеки Валиди өзінің аудармасында «барлық» деген сөзді әдейі алып тастаған. Олай болса, бұл жерде «хазарлар» деп елдің билеуші тобы немесе Хазарияның алуан түрлі этностық құрамындағы ықпалды тайпалардың біреуі аталған болуы керек деп пайымдауға болады. Оның үстіне, қолдарында заң билігі бар, діни автономияға ие болған мұсылмандар «нағыз хазарлар» деп саналмаған), ал «славяндар» (бұлғарлар) және қатар (жатқан) көршілес тайпалардың бәрі де оларға бағынышты. Патша оларға өзінің құлдығында жүрген жандар сияқты қарайды, патшаға олар да тап осындай бағыныштылар сияқты бас ұра табынады. Кейбіреулер хазарларды нағыз Гог пен Магог деп санайды».

12.

Мен Ибн Фадланның шым-шытырық оқиғаларға толы ұзақ сапарын онда хазарлар туралы толып жатқан үзік-үзік қызық мәліметтердің болғаны үшін ғана емес, сонымен қатар оларды қоршаған дүниенің қандай болғанынан деректер жинауға мүмкіндік беретіндігі үшін де соншалықты егжей-тегжейлі кеңінен баяндап шықтым. Олар хазарларға көршілес жатқан халықтардың мейлінше жабайы тұрмыс-салты біз сөз етіп отырған кезеңнен көп бұрын қандай болғанынан хабар береді. Алайда Ибн Фадланның болгарларға барған кезінде Хазария өздерінің көршілерімен салыстырғанда адам таң қаларлықтай дамыған елге айналған еді.

Осындай қарама-қарсы айырмашылықтың орын алғанын араб тарихшылары да атап көрсетеді (Бұдан кейінгі беттердегі жарияланған материалдар Истахридің, аль-Масудидің, Ибн Рустенің және Ибн Хаукальдің еңбектерінен алынды). Ондай айырмашылықтарды баспаналардың қандай болғанынан бастап сот әділеттілігінің қандай дәрежеде жүргізілетініне дейінгі барлық жағдайдан байқауға болатын еді. Бұлгарлар, тіпті олардың патшасы да, киіз үйлерде ғана тұратын. Дегенмен патшаның «ақ ордасының өте үлкен болғаны сонша, оған бір мезгілде мың, тіпті одан да көп адам сыйып кететін». Ал, мұның керісінше, хазар қағаны күйген кірпіштен салынған бекініс қорғаны бар салтанатты сарайда, ал оның әйелдері «төбесі зығырдан тоқылған кенеп маталармен жабылған сарайларда» тұрды. Олардағы мұсылмандардың бірнеше мешіті болды. Ол мешіттердің «біреуінің мұнарасы патша сарайынан да жоғары, көкке көтеріліп тұрды».

Олардың топырағы құнарлы аудандардағы бау-бақшалары мен өңделген егістіктері бір-бірімен жалғаса 60-70 мильге созылатын. Ал жүзімдіктері кең алқапты алып жататын. Истахри былай деп жазады: «Хазарлардың Самандар деп аталатын қаласы бар. (Ол) хазарлар мен Баб аль-Абвабтың (Дербент) екі аралығында (орналасқан). Онда жүзім өсіру өте күшті дамыған - төрт мыңнан астам жүзім бағы бар деседі. (Олар) Сариге дейін созылатын көрінеді. Жеміс-жидектің негізгі бөлігі — жүзім өнімдері».

Кавказ тауларының солтүстік етегіндегі өңірлер өте құнарлы келеді. 968-ші жылы Ибн Хаукаль орыстар шауып кеткен Самандарда болып қайтқан бір адамнан ол қала туралы сұрап білмек болғанда, ол былай депті: «Онда жүзімдіктер мен бау-бақшалар кедей-кепшіктер үшін Құдайдың бере салған ырзығы несібесі еді. Ал қазір онда жүзім бұтақтарында діріл қаға сылдырап тұрған бірлі-жарым жапырақтан басқа ешнәрсе де қалған жоқ». Орыстар қаптап келіп, шауып кеткеннен кейін қалада өсіп тұрған жүзім түптері де, жүзімнің өзі де қалмаған. Ал ол қалада, негізінен, мұсылмандар, сондай-ақ (өзге) діндерді ұстанатын топтар мен пұтқа табынушылар да тұратын. (Басқыншылар) кетті. Енді олардың құнарлы да қасиетті жерінің (арқасында) арада үш жыл өтер-өтпесте онда өмір тап сол баяғы сындағыдай қалпына қайта келеді». Кавказдың керемет дәмді шараптары Кеңес Одағында қазір де жоғары бағаланып, көп тұтынылады.

Алайда патша қазынасының негізгі байлық көзі сыртқы сауда болды. Орта Азия мен Еділ-Орал аймақтарының арасындағы кең-байтақ құмды шөлдер мен ұшы-қиыры жоқ шексіз даланы шарлап өтетін сауда керуендерінің қаншалықты үлкен болатындығын Ибн Фадланның баяндауынан да байқауға болады. Біздің есіміздегідей, Үргеніште оның елшілігі соңынан ере шыққан керуенде «5 мың адам және 3 мың жылқы» болған еді ғой. Тіпті едәуір асырып айтылған да болуы мүмкін дегеннің өзінде ол керуеннің керемет үлкен екені күмән келтірмейді. Ал біз ол өлкеде бір мезгілде ондай үлкен керуеннің қаншасы өтіп жатқанынан мүлде хабарсызбыз. Олардың қандай тауарлар тасып бара жатқанын да біле бермейміз. Бірақ жүктердің басым көпшілігі кездемелер, кептірілген жемістер, бал, балауыз шырағдандар және тағамдық дәмдеуіштер екені анық деуге болатын. Енді бір маңызды сауда жолы Кавказ арқылы Арменияға, Грузияға, Персияға және Византияға алып баратын. Тарам-тарам үшінші су жолымен орыс керуендері өтетін. Олар Еділ арқылы төмен түсіп, Хазар теңізінің шығыс жағалауларына жеткенше асығатын. Ол жаққа, негізінен, мұсылман ақсүйектері қатты құмарта тұтынатын бағалы аң терілері жеткізілетін. Сондай-ақ Итильдің еріксіздер базарына солтүстіктен әкелінетін құлдар сатылатын. Құлдарды қоса есептегенде, елдің аумағы арқылы тікелей алып өтілетін жүктерге олардың құнының он пайызы мөлшеріндегі кедендік баж салығы салынатын. Мұның үстіне, бұлғарлардан, венгрлерден, буртастардан және басқа да халықтардан өндірілетін алым-салықтарды қоса ескерсек, ол кезде Хазарияның қаншалықты зор қарқынмен гүлденіп өскенін байқау қиын емес. Алайда оның гүлденіп өсуі елдің әскери күш-қуатының дәрежесіне, сондай-ақ салық жинаушылар мен кеден шенеуніктерінің беделі мен қабілетінің қаншалықты күшті екендігіне елеулі түрде байланысты болды.

Оңтүстіктегі жүзімдіктер мен бау-бақшаларға бай, топырағы құнарлы аймақтарды айтпағанда, елдің табиғи ресурстары аз болатын. Араб тарихшыларының бірі (Истахри) елдің экспортқа шығара алатын бірден-бір табиғи қазба байлығы слюда (алюмосиликаттар тобына жататын құрылымды минералдар тобы) екенін жазады. Бұның да біржақты ғана көрсетушілік болуы мүмкін. Бірақ айтылған сөз, келтірілген дерек сол күйінде қалады. Хазарлардың сауда-саттық қызметінің басты саласы өзге елдерден келіп түскен тауарларды басқа жаққа алып барып, қайта сату болатын. Ол тауарлардың арасында араб хроникашыларының басты назарын неғұрлым көбірек аударғандары бал мен балауыз шырағдандар еді. Мукаддасидің сөзіне қарағанда, «Хазарияда қыруар көп қой, бал және иудейлер болған». Рас, енді бір дерек көзінде — «Дербент-намада» — Хазария аумағында әлде алтын, әлде күміс өндірілетін кен орындары да болған көрінеді. Бірақ олардың қай жерде болғаны әлі анықталған жоқ. Екінші жағынан алып қарағанда, бірден бірнеше дерек көздерінде Бағдад базарларындағы хазар тауарлары туралы, сондай-ақ Константинопольдегі, Александриядағы, тіпті бір қиыр шеттегі Самарканд пен Ферғанадағы хазар саудагерлері туралы айтылатын мәліметтер кездеседі.

Сайып келгенде, Хазария былайғы өркениетті дүниеден тіпті де шет қалып қоймаған. Өзінің солтүстіктегі көрші тайпаларымен салыстырғанда, ол кез келген мәдени және діни ықпалға тез көндігіп келетін космополит ел болды. Алайда ол өзінің тәуелсіздігін аса қуатты дүниежүзілік діннен берік сақтап қалды. Біз осыдан келіп, бұл ұстаным-бағыттың иудаизмнің күтпеген жерден мемлекеттік дін деп жариялануына негіз болғанын көреміз.

Жалпы алғанда, елде өнер, соның ішінде іс тігу өнері күшті дамыды. Болашақ император Константин V хазар қағанының қызына үйленгенде (жоғарғыдағы I тарауды қараңыз) оның жасауы ретінде көз жауын аларлық керемет тігілген әдемі көйлек те болыпты. Византия сарайының оны көрген адамдарының ауыздарынан суы ағып таң қалысқандығы сонша, тіпті ер адамдардың өздері де «чичакион» (келін болып түскен ханшаның төркініндегі хазарша-түрікше аты «Шешек» (немесе «Гүлім» болатын. Шоқындырылғаннан кейін оған Ирина деген ат берілген) Тойнби бұл эпизодты «мәдениет тарихының ең тамаша көріністерінің бірі» деп жазған болатын. Басқа бір хазар ханшасы қағанның Армениядағы мұсылман басқарушысына тұрмысқа шыққанда оның ұзатылу тойының шеруі, қызметшілері мен құлдарын қоспағанда, он керемет күймеден тұрған. Әр күйменің «өте жұқа әдемі жібектен тігілген шатырлары бар еді. Оның есіктері алтынмен апталып, күміспен күптелген болатын, едендеріне бұлғын терісі төселгенді. Жиырма арба алтын және күміс ыдыс-аяқтар, басқа да қымбат қазына байлық( жасау ретінде тиелген еді». Ал қағанның өзі алтын жалатылған асыл тастармен көмкерілген салтанатты күйме мініп жүретін.

13.

Хазарлардың өнері де, бұлғарлар мен венгрлердің өнері сияқты, негізінен алғанда сасанидтердің өнеріне өте ұқсас болатын. Кеңес археологы О.Н.Бадер хазарлардың солтүстік аймақтарға парсы үлгісіндегі күміс заттар мен бұйымдарды кеңірек таратудағы рөлін атап көрсетеді. Олардың бір қатарын екі ортада алыпсатарлық саудамен айналысатын хазарлар алып келген болуы керек, ал енді біразын парсы үлгісіне еліктеп, хазардың зергер шеберлерінің өздері жасаған сияқты. Ондай зергерлік шеберханалардың қалдықтары хазарлардың ежелгі бекініс қамалы Саркелдің маңынан табылған болатын (Өкінішке орай, хазар мәдениетінің қазба қазыналарына өте бай аймағы саналған Саркел Цимлян су қоймасының астында қалып қойды). Бекініс қамал аумағынан табылған әшекей бұйымдарды, бірқатар белгілеріне қарағанда, жергілікті зергерлер жасаған болуы керек. Швед археологы Т.Арне Швеция аумағынан сасанидтік және византиялық үлгіде жасалған әшекейлі пластикалардың, шашқа қыстыратын түйреуіштердің және қамзолға тағатын айқарма ілгек-доғалардың табылғанын хабарлаған еді. Олар, шамасы, Хазарияда немесе оның қол астына қарайтын аумақтарда жасалған болуы керек.

Сонымен, хазарлар парсы және византиялық шеберлер жасаған өнер бұйымдары Шығыс Еуропаның жартылай жабайы тайпалары арасына таратуда ең басты делдал ретінде рөл атқарды. Археологиялық қазба бұйымдар мен құжаттарды (негізінен, кеңестік зерттеулер жариялаған дерек көздері бойынша) ерекше мұқият зерттеген Барта мынадай қорытынды жасайды:

«629-шы жылы хазарлардың Тифлисті тонап кеткенінің біздің табырымызға тікелей қатысы болып шықты... (Оны жаулап алғаннан кейін) қаған өзінің іс басқарушыларын жіберіп, оларға қалада алтыннан, күмістен, темірден және мыстан бұйым жасайтын зергерлердің өнерін бақылауды тапсырады. Олар сонымен қатар базарларды да, жалпы сауда-саттықты да, тіпті балық аулауды да өз бақылауларында ұстап, қатты қадағалап отырды. Кавказда VII ғасырдың басынан аяғына дейін соғыс қимылдарын жүргізген хазарлар парсы-сасанид дәстүрінде дамыған мәдениетпен берік байланыста болды. Сондықтан да бұл мәдениетке тән бұйымдар ұшан-теңіз кең даланы жайлаған халықтарға сауда-саттық жүргізу арқылы ғана емес, сонымен катар өзге ел-жұртты тонау, олардан алым-салық жинау арқылы қолға түскен заттар есебінен де жеткізілді... Венгрлердің X ғасырдағы өнерінің дерек көздерін іздеп табу жөнінде мейлінше мұқият зерттеулер жүргізген кездегі жолдауымыздың бәрі де хазар аумағына барып тірелумен болды».

Венгриялық ғалымның бұл соңғы ескертпесі «Nagyszentmiklos қазынасы» деген атпен кеңінен мәлім болған археологиялық ғажайып олжамен байланысты еді. X ғасырда жасалған 23 алтын құмыра ыдыстардан тұратын бұл бай қазына 1791 жылы осы аттас деревняның маңынан қазып алынған болатын (Қазір ол деревня Румынияға қарайды және Синликолаул Марс деп аталады). Барта былай деп атап көрсетеді: қолға түскен тұтқынды шашынан сүйреп келе жатқан «жеңімпаз князьдің» бейнесі мен алтын құмыраның екінші жағындағы бейнеленген мифологиялық сюжеттің суреті, сондай-ақ басқа да әшекей түрлерімен безендірілген өрнектер сияқты Болгариядағы Нови Павзареден және Хазарияданғы Саркелден табылған бұйымдардың өрнегі бір-біріне өте ұқсас. Вентрлер мен бұлғарлардың бір кезде хазарлардың үстемдігінде ұзақ уақыт болғанын ескерсек, бұған таң қалудың тіпті де қажеті жоқ. Олай болса, өрнек суреттегі салт атты жауынгер бейнесі басқа да олжа қазыналармен бірге алғанда Хазария империясының аумағындағы өнер туралы және онда, біз ойлағандай, парсы және Византия өнері ықпалының күшті болғаны жөнінде едәуір мол түсінік бере алады (Бұл мәселеге қызығушылық танытатындардың Гьюла Ласлоның «Қоныс аудару дәуіріндегі өнер» (Gynla Laszlo «The Art of tne Migration Period») атты кітабындағы ғажайып фотосуреттерді қарап шығуына болады. Бірақ ондағы берілген тарихи түсініктемелерге сын көзімен абайлап қарау керек).

Венгр археологтарының арасында өзіндік бір бағыт бар. Оның өкілдері X ғасырда Венгрияда алтын және күміс заттар жасаумен айналысқан зергерлер шынында да хазарлар болған деп пайымдайды.... 896-шы жылы қазіргі Венгрия аумағына қоныс аударған мадиярларды басқарып келген бүлікшіл хазар тайпасы болатын. Жаңа жерге келіп қоныстанған оларды каварлар деп атаған. Хазар-каварлар алтын және күміс бұйымдар жасаудың шын шеберлері, он саусағынан өнер тамған зергерлер ретінде танылып, көпке белгілі болған. Бұрын зергерлік өнерге шеберлігі шамалы венгрлер олардың қабілеті мен дағдысынан көп нәрсе үйренген болуы керек. Сонымен Венгрия аумағындағы археологиялық қазба олжалардың кем дегенде бірқатары хазарлардан келген деген теория қосымша дәлелдерге ие болады. Мұның өзі венгр-хазар одағы туралы алда сөз болған кезде неғұрлым айқынырақ көрінеді.

14.

Алтын құмырада бейнеленген жауынгердің—венгер ме әлде хазар ма - кім болғанына қарамай, ол біздің сол кездегі салт атты жауынгердің, бәлкім, жоғары дәрежелі құрметті әскер жауынгерінің қандай болғанын көз алдымызға елестетуімізге мүмкіндік береді. Масудидің сөзіне қарағанда, «хазар армиясында тап қазіргі кезде патшамен бірге жеті мың (Истахри бойынша — он екі мың) жауынгер атқа қонып, ілесе жүретін болған. Олар садақпен қаруланып, бастарына темір дулыға, үстеріне темір торлы сауыт киетін. Олардың арасында мұсылмандар сияқты қолдарына найза ұстаған жауынгерлер де болатын... Ол өлкеде хазар патшасынан өзге ешкім де тұрақты армия ұстамайды (Масудидің айтуына қарағанда, «патша армиясы Хорезмнен қашып келген мұсылмандардан тұратын. Сонау бір ескі заманда олар мұсылман дінін қабылдаған еді. Олардың жерінде ұдайы соғыс болып, жұқпалы ауру тарай берген соң бұлар хазар патшасына өтініш жасап, баспана сұраған еді... Хазар патшасы мұсылмандармен соғысқан кезде бұлар хазар армиясынан бөлек ұсталатын және өз діндестеріне қарсы шабуылға шықпайтын». Ал армияның тек мұсылмандардан «тұруы», әрине, асыра айтылған сөз ғана. Масуди содан кейінгі бірнеше жолдан кейін өзінің бұл пікіріне өзі қарсы шығып, хазар армиясындағы мұсылман жауынгерлері құрамының «ерекшеленіп» бөлек ұсталатыны туралы жазады. Ибн Хаукальдің жазуына қарағанда, «патшаның нөкерінде 400 мұсылман болған және 1200 жауынгер қызмет атқарған». Хорезмдіктер, шамасы, армияның өз ішінде швейцариялық гвардия тәріздес әлде бір топ құрайтын болуы керек. Олардың «кепілдікте тұтқын болып жүрген» отандастары туралы айтқан сөзі (жоғарыдағы 10-шы тарауды қараңыз), бәлкім, осылар туралы болар. Сөз реті келгенде айта кетейік, Византия императоры Константин Багрянородный армиясы құрамында хазар гвардияшыларының іріктелген таңдаулы корпусы болған. Олар сарайдың қақпаларын қырағы күзететін. Мұның өзі тым қымбатқа түсетін артықшылық еді. Өйткені «Күзетші табысының көптігі сонша, жауынгердің алатын жалақысы ол соманың 2,25-4 пайызын ғана құрайтын. Сонда хазар жалақысы 7,4 фунт стерлинг хазар жауынгерінің қақпаны күзету құқығына ие болуы үшін 302,8 фунт стерлинг ақша төлеуге тиісті болатын»),

15.

Осы бір алуан сипатты империяның астанасы алғашқы кезде, шамасы, Кавказ тауының солтүстік етегіндегі Беленджер қамал бекінісі болса керек. Арабтардың VIII ғасырда қайта-қайта жасаған шабуылдары салдарынан астана әуелі Каспий теңізінің батыс жағалауындағы Семендерге, содан соң ақыр аяғында Еділдің атырау құйылысындағы Итиль (Еділ) қаласына көшірілді.

Итильдің бірін-бірі толықтыра түсетін бірнеше сипаттамасы бар. Қала өзеннің екі жақ бетіне орналасқан. Оның шығыс жақ бөлігі «Хазарап», ал батыс жақ бөлігі «Итиль» деп аталады (Қала әр кезеңде әр түрлі атпен белгілі болды. Бірде аль-Баяда, енді бірде Белый город (Ақ қала) атанды). Итильдің екі бөлігі бір-бірімен жүзбелі көпірмен жалғасады. Қаланың батыс жақ бөлігі күйген кірпішпен қаланған қамал-қабырғамен қоршалып, бекітілген. Онда қағанның және бектің салтанатты сарайлары мен аулалары, олардың қызметшілері мен «таза қанды хазарлардың» тұрғын үйлері орналасқан (Масудидің айтуына қарағанда, бұл құрылыстар өзеннің батыс жағалауына жақын аралда немесе түбекте болған). Қамал-қабырғаның төрт қақпасы бар еді. Оның біреуі тікелей өзенге шығатын. Қарама-қарсы шығыс жақ бетте «мұсылмандар мен пұтқа табынушылар» тұрды. Онда сонымен қатар мешіттер, базарлар, моншалар және басқа да қоғамдық қызмет орындары болды. Бірнеше араб авторлары қаланың араб орамындағы мешіттердің көптігі мен бас мұнараның биіктігі өздеріне қаншалықты күшті әсер еткенін айтады. Олар сонымен қатар мұсылман қазылар мен дін өкілдері автономиясының болғанын бір ауыздан мәлімдейді. Бұл жөнінде кейде «араб Геродоты» деп аталатын ал-Масуди өзінің «Алтын сүзетін орындар мен асыл тастардың шашыранды жыныстары» деген еңбегінде былай деп жазады: «Хазарлардың астанасында қалыптасқан тәртіп бойынша жеті судья бар. Олардың екеуі мұсылмандар үшін, екеуі хазарлар үшін. Олар айыптыларды Төраға (Мұса пайғамбардың заңы) сәйкес соттайды. Енді екеуі христиандар үшін. Олар — Інжілге сәйкес соттайды. Біреуі - саклабтар (славяндар), орыстар және басқа да пұтқа табынушылар үшін. Ол пұтқа табынушылардың ескі әдет-ғұрыптары бойынша, яғни өзі қалай дұрыс деп тапса, солай соттай береді. <Ат өздерінің білім деңгейі жете қоймайтын ерекше маңызды жағдайларда олар мұсылман қазыларға (судьяларға) барып, солардың көз алдында сот жүргізеді және шариғат бойынша қандай үкім шығару қажет болса, соған келіседі [...]. Біз жоғарыда пұтқа табынушылар деп атаған орыстар мен саклабтар (да) патша әскерінде кызмет ететін және патшаның қызметшілері болып саналатын>. Хазарлар елінде мұсылман саудагерлер мен қолөнершілер өте көп. Олар хазар патшасының еліне ондағы әділеттілік пен қауіпсіздіктің [үстем болуына] байланысты ағыла қоныс аударған еді. Оларда алқалы жиын өткізілетін орталық мешіт бар. Оның мұнарасы патшаның бекініс қамалының ғимаратынан әлдеқайда биік, көкке атылып тұрады. Сондай-ақ балалар Құранды оқып үйренетін медреселері бар мешіттер де болады. <Егер мұсылмандар мен христиандар өзара келісіп, бірігіп кететін болса, онда [патшаның [оларға қарсы] қолдана қоятын мұршасы қалмас еді].

Көрнекті араб тарихшысының X ғасырдың бірінші жартысында (шамамен 943-ші жыл мен 974-ші жылдар аралығында) жазып қалдырған осы бір жолдарын оқып шыққаннан кейін Хазар патшалығындағы рахат өмірдің көрінісі көз алдымызға елестейді. «Еврей энциклопедиясындағы» «Хазарлар» деген мақаладан мынаны оқимыз: «Батыс Еуропада дінге құлап бой ұрған тақуалық, білімсіз надандық және бейбастақ анархизм жаппай сұрапыл үстемдік құрып тұрғанда Хазар патшалығы өзінің әділетті және төзімді басқару жүйесін орынды мақтаныш ете алатын еді» (1901-1906 жылдары жарыққа шыққан энциклопедияда осылай деп жазылған. Ал 1971-ші жылы жарық көрген «Encyclopaedia Judaiea» басылымында хазарлар туралы Данлоп жазған мақала объективті баға берудің үлгісі тәрізді әсер етеді).

Мұның бәрі де, көріп отырғанымыздай, шындыққа ара-тұра ғана жанасады. Хазарияда иудаизм қабылдағанға дейін де, одан кейін де адамды діни наным-сенімі үшін қуғын-сүргінге салу туралы ешқандай дерек кездеспейді. Бұл тұрғыдан алып қарағанда хазар мемлекетін Шығыс-Рим империясымен немесе алғашқы кезеңдегі исламмен салыстырғанда неғұрлым төзімді әрі сапалы еді деп санауға болатын. Ал екінші жағынан алып қарағанда, онда бұрынғы тайпалық өмір салтынан қалған жартылай тағылық әдет-ғұрыптар да сақталған. Бұл ретте Инб Фадланның жазып кеткен деректерінен көргеніміздей, қағанды жерлеу үшін мола қазуға қатысқан көр қазушыларды түгел өлтіріп тастайтыны туралы деректерді айтуға болады. Ол сонымен қатар тағы бір ежелгі әдет-ғұрыпты еске салады: «Олардың патшасының (ел басқару) мерзімінің ұзақтығы — қырық жыл. Егер ол осы мерзімнен бір күн болса да артық билік құрса, онда қол астындағы бағынышты адамдар мен айнала төңірегіндегі жақын жүретіндер оны тағынан тайдырады және өлтіреді. Ол туралы былай дейді: «Ол өзі қартайды, ақылы азайып, алжи бастады, айтқандары құлаққа қонбайтын, түсініксіз бір нәрселерге айналды».

Истахри басқаша нұсқаны ұсынады:

«Олардағы ел басқару жүйесі мен билеушіге келетін болсақ, олардың басшысы «қаған-хазар» деп аталады. Ол дәрежесі жағынан хазар патшасынан жоғары тұрады. Бірақ оның өзін әлгі патша тағайындайды. Олар белгілі бір адамды қаған етіп отырғызуды қаласа, оның мойнына жібек арқан салып қылқындырады да, жаны шығар-шықпас жағдайға жеткен кезінде: «Қанша жыл патшалық етпек ойың бар?» деп сұрайды. Ол «пәлен жыл не түген жыл патшалық етпек ниеттемін» деп жауап береді. Егер ол өзі айтқан жылынан бұрын қайтыс болып кетсе (онда бұл оған Құдайдың берген жақсылығы деп саналады), ал қайтыс болмай, тірі қалса, өзі айтқан патшалық мерзімі біткен күні өлтірілетін әдет болған».

Дж.Б.Бьюри бұл хабардың растығына күмән келтіреді. Егер ескі әрі дәстүрлі қоғамдарда патшаны өлтірудің тап осындай салты кеңінен етек алмаған болса, шынында да оған қолды бір-ақ сілтеп, мән бермей-ақ қоюға болатын еді. Дж. Фрезер патшаның Құдай берген мәртебесі мен белгілі бір мерзім өткеннен кейін немесе оның өмірлік күш-қуаты сарқылып біткен жағдайда Құдай жіберген мол күш-қуаттың басқа бір адамның бойына бітуі үшін патшаны өлтірудің қасиетті қажеттігі туралы түсініктер арасындағы байланыстардың бар екендігін ерекше атап көрсетеді (Фрезер бұл тақырыпқа «Хазар патшаларын өлтіру салты» деген арнайы мақала да жазған болатын. (Frazer J. The Killing of the Khazar Kings) (Folklore. XXYIII. 1917).

Истахридің айтқанының шын екенін мынадан да көруге болады: болашақ патшаны өлермен етіп «қылқындырудың» тап осындай экзотикалық салт-дәстүрі басқа бір халықта — көк түріктерде де болғанын қытай дерек көздері қуаттайды. Бұл туралы Француз антропологы Сен-Жьюльенге сілтеме жасай отырып, З.В.Тоган хабарлайды. Сен-Жьюльен 1964-ші жылы былай деп жазған екен: «Патшаны таққа отырғызу кезінде оған ең жақын әрі жоғары мәртебелі маңызды адамдар оны ақ киізге отырғызып, көтеріп алған бойда алаңды күннің қозғалысы бағытымен тоғыз рет айландырып өтеді. Әр айналым кезінде нөкер-шенеуніктер оған бас иіп, тағзым етеді. Бұл рәсім аяқталғаннан кейін оны салт атқа мінгізеді де, мойнына жібек мата орап қылқындыра түседі, содан соң ақырындап тыныс алдырып, одан: «Қанша жыл хан болғың келеді?» — деп сұрайды».

Біз хазарлардың өз патшаларын өлтірудің әдетінен (егер ондай әдет шынында да орын алған болса) иудаизмді қабылдағаннан кейін бас тартты ма, жоқ па — ол жағын білмейміз. Егер олар ондай әдеттен бас тартқан болса,онда араб авторларының ерте заманда орын алған деректер туралы мәліметтерді кейінгі заманға тели салғаны болып шығады. Ал олардың әрқашан осылай ететіні, яғни бұрынғы өткендердің қалдырған ақпаратын көшіріп алып, оны өз аттарынан жаңа деректер ретінде ұсына салатын әдеттері болған. Қалай дегенде де қағандарды Құдайдай көріп, оларға бас ие табынғанына күмән келтіруге болмайды. Бұл жерде оларды құрбандыққа шалу немесе шалмау мәселесі — өз алдына бөлек нәрсе. Жоғарыда атап көрсеткеніміздей, халық қағанға құлдық ұра бас иіп табынады. Бірақ оны халықпен тікелей араластырмай, бейне бір тұтқын сияқты қапаста ұстағандай етеді. Ең соңында оны барынша зор сән-салтанатпен жерлейді. Мемлекеттік істермен, соның ішінде әскери және соғыс істерімен де, қолында нақты толық билігі бар бек (кейде ол қаған-бек деп те аталады) айналысады. Бұл ретте араб тарихшыларының да, қазіргі тарихшылардың да сөздері бір жерден шығады. Мұның соңғылары ел басқарудың хазарлық жүйесін әдетте «қос патшалық» деп сипаттайды. Онда қаған көктегі билік патшасы, ал бек жердегі билік патшасы саналады.

Хазарлардағы қос патшалықты кейде Спартадағы диархиямен, сондай-ақ әр түрлі түркі тектес тайпалардағы сырттай ұқсастығы бар қосарлана қатар басқару жүйесімен салыстырады. Мұның өзі көп жағдайда қателесудің салдары болып табылады. Өйткені спарталықтарда екі патшаның қатар басқаруы олардың екі түрлі күшті рулардың өкілдері болғандығынан да билікті тең бөлісулеріне байланысты еді. Ал көшпелі тайпалардың қатарынан екі көсемнің болуына келетін болсақ, мұның өзі хазарлардағы сияқты міндет бөлісу туралы ешқандай дерек жоқ (Бұл ретте Алфолди ол көсемдер орданың екі жақ қанатын басқарған болуы керек деп ойлайды. Данлоп та тап осылай пайымдап жазады). Бұл ретте хазарлардағы ел басқару жүйесін Жапонияда орта ғасырлардан бастап 1867-ші жылға дейін қолданылып келген басқару жүйесімен салыстыру әлдеқайда дұрыс болар еді. Өйткені жапондардағы қос билік бойынша жер бетіндегі бүкіл билік сёгунның қолында болды, ал микадо Құдайдың жиынтық бейнесі ретінде адамдар табынатын нысан деп танылды.

Кассель бұл ретте қызықты бір ұқсастыққа назар аударуды ұсынады. Ол ел басқарудың хазарлық жүйесін шахмат ойынымен салыстырады. Шахмат тақтасындағы қос патшалықты король (қаған) мен ферзь (бек) бейнелейді. Онда корольді қызметшілері оңаша ұстап, оны жан-жағынан қоршайды, қарсы жақтың шабуылынан қорғайды. Корольдің қолында өз билігі аз. Ол бір шаршыға ғана жүріс жасай алады. Ферзь, керісінше, тақта бетіндегі ең күшті фигура ретінде онды-солды жүріс жасайды. Ферзьден айырылып қалу ойын бітті дегенді білдірмейді. Ал корольдің құлауы партияның тас-талқан болып жеңілгенін, ойынның аяқталғанын мойындауға мәжбүр етеді.

Сөйтіп, қосарлана патшалық құрудың хазар психологиясында жоғары көктегі қасиетті және жер бетіндегі билік арасындағы айқын айырмашылықтың шегін көрсетеді. Қағанның Құдайға тән сипаттарын Ибн Хаукальдің шығармасынан алынған мына бір үзіндіден де көруге болады. (Инб Хаукаль — араб саяхатшысы, географы және тарихшысы. Ол шамамен 977-ші жылы «Жолдар мен елдер» кітабын жазып қалдырды. Төменде келтіріліп отырған үзінді дәйек сөз Истахри қырық жыл дерлік бұрын жазған мәтінді сөзбе-сөз дерлік қайталайды. Бірақ ол әлдеқайда түсінікті. Сондықтан да мен Инб Хаукальдан алынған мәтіннің 1800-ші жылы Оусли аударған нұсқасын таңдадым). «Қағандық тек атақты отбасыларға ғана тән. Хазарларда қағанның билігі оны еске алу ғана сияқты — оған кірген кезде ғана оның аты аталып, қошемет көрсетіледі. Оған кіруге өте қажет болған жағдайда ғана рұқсат етіледі. Кірген адам етпетінен жер бауырлай құлап жатып, құрмет көрсетеді, табынады. Қағанның өзі рұқсат етпейінше, оған бір адым да ілгері жақындауға болмайды. Әлдебір ауыр оқиға немесе соғыс бола қойған жағдайда адамдар қағанды шатырынан сыртқа алып шығады және бірде-бір түрік немесе олармен көрші кәпір (өзге дінді ұстаушылар) оның бетіне тіктеп қарай алмайды, тек бас ұра табынып, одан ұзап кете береді. Оған көрсетілетін құрметті қызғанып, онымен бірде-бір адам жауласа алмайды. Қаған қайтыс болған соң оны барлық сән-салтанатымен жерлейді. Оның моласы жанынан бірде-бір адам асығыс жүріп өтпейді. Оның мүрдесіне тағзым етпей кетпейді. Моланың жанынан өткен жолаушы ол мола көзге көрінбейтіндей ұзап кеткенше көлігіне мінбей, жаяу жүреді.

Хазарлардың өз патшасына беріле бағынатыны сонша, олардың біреуін өлтіру қажет болған жағдайда, егер ол адам патшаның өзі құрметтейтін және мейлінше маңызды қызмет атқаратын кісі болса, оның үстіне, патша оның жұрттың көзінше жазалап өлтірілуін қаламаса, онда әлгі адамның өзін-өзі өлтіруіне рұқсат етіліп, бұйрық беріледі. Ал ол осы бұйрықты естіген бойда өзінің үйіне қарай бет алады да, бара салысымен әлгі бұйрықты мүлтіксіз орындайды.

Мен қағандықтың белгілі бір отбасыға тән екенін жоғарыда атап өткен болатынмын. Ол отбасының меншігінде үлкен иеліктің немесе мол дүние-мүліктің болуы тіпті де шарт емес. Бірақ кей-кейде байлығы мол отбасы басшыларының да қаған тағына отыратыны кездеседі. Кімде-кім қаған тағына отырса, оған жұрттың бәрі де бір кісідей бағынуға, адал болуға ант ішіседі. Қағанның дүние-мүлкінің қаншалықты мол не аз екеніне мән берілмейді. Өзім қатты сенетін бір адам мынадай бір жағдайды айтып берді — базарда нан сатып жүрген кедей бала: «Егер қаған өлтіріле қалса, оның тағына отыруға өзімнен басқа бірде-бір лайықты адам жоқ» деп айтыпты. Мұны ол өз құлағымен естіпті. Өзінің мұсылман екенін, ал қағанның тек иудей дініндегілерден тағайындалатынын ескеріп, қатты өкініпті.

Хазарларда алтын шатырдың астында отыратын алтын тақ тек қана қағанға арналып жасалатын болған. Қағанның шатырларын сапар үстінде тігуге тура келген жағдайда ол патша шатырынан жоғары тігілетін, ал қаладағы тұрғын үйі патшаның тұрғын үйінен жоғары салынатын».

Қағандыққа бірден-бір лайықты әлгі нан сатушы немесе басқа да заттар сатумен айналысушы кедей бала туралы жоғарыда келтірілген үзінді Ғарун әл-Рашид туралы ертегіні еске түсіреді. Егер алтын тақ тек иудейлерге арналған болса, онда ол неге тақ мұрагері бола алмайтын кедей мұсылман болып өскен? Бұл оқиғадан тиісті әлдебір қорытынды шығаруға тырысар болсақ, онда былай деп пайымдар едік: қаған бұл жоғары лауазымнан үміткерлердің арасынан ең лайықтысы ғана, бірақ міндетті түрде «императорлық» немесе «атақты ру-тайпа» мүшелерінен ғана сайланатын болған. Сөз арасында айта кетейік, Артамонов пен Зәки Валиди тап осылай пайымдайды. Артамонов былай деп санайды: хазарлар мен басқа да түркі тектес халықтарды түркі династиясынан (әулетінен) шыққандар, яғни күні өткен түрік империясын билеп төстегендердің атақты ұрпақтары билейді деп есептейді. Ал Зәки Валидидің пайымдауы бойынша, қаған әлгі императорлық нәсіл немесе «атақты ұрпақтар» қатарынан сайлануы тиіс. Қытай дерек көздерінде айтылатын ол «атақты ұрпақ» Ашина әулеті болып табылады. Олар шын мәнінде шөл даланы мекен еткен ақсүйектер әулетінен еді. Олардан шыққан монғол билеушілері өздерінің арғы ата-тегін дәстүрлі түрде мақтаныш етеді. Мұндай пайымдау көңілге сенім ұялатады, әлгі келтірілген үзінді дәйексөздерде айтылатын қарама-қайшылықты құндылықтарды әлдебір дәрежеде бір-бірімен үйлестіре түсіруге көмектеседі. Өйткені қалтасында көк тиыны жоқ болса да, ізгі ниетті, асыл мұратты жас жігіт пен алтын тақтың айнала төңірегіндегі ұлылықты салыстырыңыз. Біз көз алдымызға бейнебір экрандағы қос толқынды көріністердің оптикалық интерференциясы (өзара сәйкестеніп түйісуі) сияқты екі дәстүрдің әсерлері пайда болады. Ол кең-байтақ шөл даладағы көшпелі тайпалардың тақуалық, сопылық сипаты мен бағынышты адамдардың сауда-саттық ісі және қолөнер шеберлігінің арқасында гүлденіп дамыған, сөйтіп Бағдад пен Константинопольдегі бәсекелестерін жолда қалдыруға ұмтылған іскер жандардың ерен еңбегінің нәтижесінде патша сарайының жарқ-жұрқ еткен сән-салтанаты болып табылады. Осы бір сән-салтанаты мол екі астанадағы тұрғындар ұстанатын діндердің арғы бастауында да шөл даладан шыққан ұлы пайғамбарлар тұрған болатын.

Міне, мұның бәрі де Құдай жолындағы және жер бетіндегі кәдімгі билік түрлерінің бір-бірінен адам таңғаларлықтай неге алшақтап кеткенін түсіндіріп бере алмайды. Ал мұның өзі сол кезең мен аймақ үшін керемет бірегей сипаты бар өкімет билігі еді ғой. Бьюридің жазып көрсеткеніндей, «қоғамның қолындағы нақты биліктің Құдай жолындағы әрекетсіз билікке қалай және қашан ауысып кеткенін, сондай-ақ қаған үшін мемлекеттің гүлденіп дамуына оны өзінің нақты басқаруынан гөрі тек тірі отырғаны маңыздырақ сияқты болып көрінетін жапон императоры дәрежесіне дейін жетуі не үшін қажет болғанын біз тіпті де біле алмаймыз».

Бұл сұрақтың жауабын таяуда ғана Артамонов ұсынды. Оның пайымдауы бойынша, иудаизмнің мемлекеттік дін болып жариялануы — мақсатты түрде жасалған төңкерістің нәтижесі. Өйткені пұтқа табынушылар әулетінен шыққан өкіл болып табылатын қағанды қолдан жасалған жалған тұлғаға айналдыру қажет болды. Мұның басты себебі басқа діндегі қағанның Мұса пайғамбардың заңына шын мәнінде адал болуына толық сенімнің жоқтығында жатыр еді. Болжам жасаудың өзі де нақты деректермен толық дәлелденбеген басқа әрекеттердің ешқайсысынан кем емес. Қалай дегенде де бұл екі оқиғаның — иудаизм дініне өту мен қос патшалық биліктің басталуының бір-бірімен әлдебір тығыз байланысты болуы әбден ықтимал (Иудаизмді қабылдағанға дейін қағанның белсенді роль атқарғаны белгілі. Бұған мысал ретінде Юстинианның оқиғаларын келтіруге болады. Нақты жағдайды араб дереккөздеріндегі мәліметтер күңгірттендіре түседі. Оларда «қаған» туралы жиі-жиі айтылғанымен сөздің «бек» туралы екені анық аңғарылады (Өйткені көптеген тайпаларда «қаған» деп билеушінің атала беретіні бар), ал бектер, төмендегі кестеден көрініп отырғанындай (Минорский бойынша), бектер әр түрлі атала берген.

Тәржімалаған Мыңбай Ілес





МАРТИН ЛЮТЕР КИНГ

(1929-1968 жж.)

Мартин Лютер Кинг 1929 жылы Атланта қаласында (Джорджия штаты) туылған. Оның арғы атасы мен одан арғы ата-бабалары да құлдар болған және өздерінің ақ нәсілді қожайындарының тегіне жазылған. Табысты шіркеу қызметкерінің қызы болған Кингтің анасы, мектепте, соңынан колледжде оқып, салыстырмалы түрде алғанда, жақсы жағдайда өскен. Әкесі болса, тең жарым пайдаға жұмыс істеуші шаруаның ұлы болғандықтан, отан нәсілдік дискриминацияның қатаңдығымен ерте кезігуге тура келді.

Кингтің өзі кішкене бала кезінен бастап негрлерге деген әділетсіздіктерді көріп байқап, осыған байланысты кемсітулерді өмір бойына есінде сақтап қалды.

Ол жақсы оқып, 15 жасында колледжге түсті. Ата-анасы оның шіркеу қызметкері болуын қалады, Кинг 1955 ж. сол жерден философия ғылымдарының докторы атағын алған, Бостон университетінің дипломымен шіркеу қызметкері болды.

Бұл кезге дейін Америкадағы негрлер қозғалысы маңызды жеңіске жеткен болатын: 1954 жылы АҚШ-тың Жоғарғы соты жалпы мектептердегі нәсілдік сегрегацияға тыйым салу жайлы шешім қабылдады. Екінші дүниежүзілік соғыстағы ұлтшыл Германияның өзінің нәсілдік идеологиясымен бірге жеңілуі және колониялды жүйенің бұзылып, Азия мен Африкада жаңа мемлекеттердің пайда болуы америка негрлеріне зор ықпал етті.

Әлем халықтарының американдық ұлтшылдардың негрлерге деген қанды жәбірлеріне, АҚШ-тағы нәсілдік дискриминацияға деген наразылықтары ресми биліктің негрлердің кейбір талаптарына көнуіне септігін тигізді. Алайда ку-клус-клан, ақ нәсілділер одағы және басқа да нәсілдік ұйымдар өсіп келе жатқан негрлік қозғалысқа қарсы нағыз лаңкестік жасады.

1955 жылдың желтоқсанында Алабама штатының астанасы Монтгомер қаласында ақ нәсілді еркекке автобуста орын бермегені үшін негр әйел қамауға алынды, бұл бір жылға жуық созылған қалалық автобустардың шетқақпайлауының басталуына себеп болды. Шетқақпайлауды өткізу комитетінің бас хатшысы болып сайланған Мартин Лютер Кинг қарсылықтың адамы және символы болды. Ол үшін бұл оқиғалар, артынан тек бір жол — күрес жолын қалдырған Рубикон тәрізді болды.

1956 жылдың қаңтарында ол ең алғаш рет қамауға алынды, ал бірнеше күн өткеннен кейін оның үйіне бомба тасталды, оның әйелі мен қызы өлімнен әлдеқалай құтылып, тірі қалды.

50 жылдардың соңына таман АҚШ-тың оңтүстігінде негрлердің Жоғарғы соттың үкіміне сәйкес мектептегі сегрегацияны тоқтату және сайлаушы құқығы үшін күресі басталды. Осы күрес барысында бақылау орындары негрлердің шіркеулік қауымдары, ал жетекшілері Мартин Лютер Кинг болған жаңа ұйым - Шаруа Билігінің Оңтүстік Конференцисы пайда болды.

Қара геттолардағы апатты өшпенділіктің тұтануын Кинг күрес жүргізудің өте қате тәсілі деп есептеген. Осыған негізделіп кейбір негр қайраткерлері, әсіресе «қара сепаратистер» үкімет Кингті күрес бабындағы негрлік көпшілікті ымыраға келтіру үшін қолданып отыр деп сендірді. Кинг зорлық-зомбылықсыз күрес әдісін жақтаса да, оны ресми Вашингтон көрсеткісі келгендей зұлымдыққа қарсы шықпаудың насихаттаушысы болған жоқ. Ол ең алдымен, мақсаткерлікпен және жігерлілікпен нәсілдікке, қанаушылыққа, әділетсіздікке қарсы күресуші болды, ол бостандық пен теңдік өзінен-өзі келмейтінін, бұл мәселелер тек сол қаналушылардың өздерінің жаппай қозғалысы арқылы шешілетінін жалықпай айтушы болды.

Ескі буржуазды-либералды көсемдерден Кингтің айырмашылығы: ол көпшілікке сенді және соларға сүйенді. Сол баптистік шіркеудің қызметкері болған күннен бастап ол өзінің шешендік талантын негр халқын өздерінің азаматтық құқықтары үшін күресуге көтеру үшін аянбай қолданды. Оның бар өмірінің қысқа жолы - бұл көпшіліктік митингілерді ұйымдастырушысының азапты жолы. Ол жау жүректік, шыдамдылық, күрестегі жеке өзінің ерлігінің мысалы ғана болып қоймай, сонымен қатар ұлы көпшілікті ұйымдастырушы болды. Негр халқының құқықтары үшін күрестегі еңбегі үшін оған 1964 жылы Нобель сыйлығы берілді.

Кинг Вашингтонға «көтеріліс — бұл ешкімнің тыңдағысы келмейтін тіл» екенін ескертіп айтқан болатын. Және ол АҚШ-тың билеуші қауымын негрлердің көтерілістерін ушықтырғандығымен айыптады.

Негрлердің толық тендігі үшін күрестің «қара геттолардың» миллиондаған тұрғындарының кедейшілігі мен жұмыссыздығын азайтпайынша ешқашан алға жылжымайтынын түсінген Кинг және оның жақтастары әлеуметтік-экономикалық мәселелерді шешуге бет бұрды.

Осы деңгейде негрлердің басты мәселесі жұмыспен қамтамасыз ету мен өмір сүру деңгейін көтеру екенін түсінген Кинг өмірінің соңғы айларын кедейлердің Вашингтонға шеруін ұйымдастыруына арнады. Қайтыс болғаннан кейінгі мақалада ол бұл шеруге мыңдаған негрлер мен ақ нәсілділер қатысатынын, олардың конгрестен жасына байланысты немесе ауруына байланысты «жұмыс істей алмайтындар үшін төлемақы» және «жұмыс істегісі келетіндердің бәрін жұмыспен қамтылуына кепілдік беретін» «азаматтық құқықтар жөніндегі экономикалық заң жобасын» қабылдауды талап ететінін жазды.

Кинг азаматтық құқық үшін күреске қатысушыларды негрлік еңбекшілердің саяси санасын оятуға, олардың біріккен қарсылықтарын рәсімдеуге жетуге саяси одақтастар тауып, әр түрлі кәсіподақтық және басқа ұйымдармен келісімге келуге шақырды. Осыған байланысты ол негрлердің ақ нәсілді американдықтармен және азаматтық құқық үшін күрестегі негізгі күш болып саналатын жұмысшылармен одақтасуының маңыздылығын баса көрсетті. Кинг негрлер қозғалыстың басты негізін нәсілдік тұрғыдан емес, әлеуметтік тұрғыдан қарастырды. Американдық негрлер үшін Африкадағы ұлттық-азаттық қозғалыстың ықпалы қаншалықты зор екенін көре тұра ол африкалық тәсілдің АҚШ-қа ауысып кетуінен бірнеше рет сақтады. Сондықтан ол әрқашан негрлердің өзінің ұлты мен жеке мемлекетін құруды жоспарлайтын сепаратизм мен «қара ұлтшылдықты» қолдамады.

Алғашында ол Вьетнам соғысына қарсы шықпай жүріп, колониализмнің ең сорақы көрінісі ретінде ол алыс елдегі азамат соғысына араласушылық деп АҚШ-тың Вьетнамдағы саясатын лезде қаралауға көшті.

12 жыл ішінде Кингті 24 рет түрмеге қамады, оған көптеген қорқытулар жасалды, оның өміріне бірнеше рет қастандық жасалды. 1968 жылдың 4 сәуірінде АҚШ-тың оңтүстігіндегі Мемфис қаласында ақ нәсілшінің қолынан қаза тапты.

Кингтің негрлер қозғалысының АҚШ жұмысшылар қозғалысымен одақтасуы және негр халқының тендігі жайлы идеясы оның көптеген мақалалары мен көпшілік орындардағы сөйлеген сөздерінде көрініс тапты.

М. Л Кинг

ЕРКІНДІККЕ ҚАДАМ

(Монтгомердегі оқиға)

Алғысөз

Бұл кітап — оқиғаға қатысушылардың бірінің оңтүстіктегі өмірді өзгерткен бірнеше жыл жайлы жазған әңгімесі.

Бұл оқиғаны 50 мың негрдің зорлық-зомбылықсыз қарсыласу тактикасының принциптерін қалай түсінді және күрес арқылы өздерінің адами маңызын жаңаша бағалағанын көрсететін оқиғаның хроникасы деп айтқан дұрысырақ болады. Бұл — нанымы және діни көзқарасы әр түрлі, олардың өздері сенген іс-әрекеттер біріктірген негрлер қолбасшыларының тарихы.

Оңтүстікке оралу

Менің бала кезімнен есімде қалғаны, мені көбіне сегрегация (бөлектеу) шексіз қорлайтын және ол жайлы әке-шешемнен тәптіштеп сұрайтынмын. Бұл кезде мен мектепке бару үшін әлі кішкентай болатынмын, алайда мен кейбір бөлектеу жайттарын білетінмін. Бұл жерде негрлердің өздерінің тәуелді жағдайларына жиі мойынсұнатын, өзінше бір теріс,жағымсыз әлем болды. Бұл нағыз әлем емес қой. Нағыз әлем — бұл тек қана шиеленісті жағдайлардың болмауы емес, ол әділеттіліктің бар екенін тұспалдайды. Бүгінгі Монтгомердегі шиеленіс — бұл қаналғандардың көтеріліп, бейбіт, жақсы әлемге қарай бет бұруынан еріксіз туындаған жағдай.

Мен біздің әрекетіміздің ақ нәсілді азаматтардың әрекетінің әдістеріне ұқсататынына беймазаланып, алғаш рет шетқақпайлаудың шығуы жайлы шындап ойлана бастадым.

Мен осы әдіспен ақтар одағының көптеген негрлерді және кейбір ақ нәсілді азаматтарды өмірлік маңызы үлкен нәрселерден айырғанын мойындауым керек еді. Бірақ та, әрине, мен өзіме біздің келешектегі әрекеттерімізді бұл өлшеммен қарастыруға болмайтынын айттым. Біздің мақсаттарымыз әр түрлі. Біз әділеттілік пен тәуелсіздікке жету үшін осы әдіске жүгінеміз. Ақ нәсілді азаматтардың кеңесі әділетсіздікті мәңгілікке қалдыру үшін шетқақпайлауды қолданды.

Бірақ халықтың қысымшылыққа одан әрі төзе алмайтын уақыты келеді. Халықтың құлдық езгі мен әділетсіздіктен құтылғысы келетін уақыты келді. Бұл Монтгомердегі өріс алған тарихи оқиға

бөлектеу қамалдары әділеттіліктің тегеурінінен құлағанынша, Монтгомер көшелерінде жаяу жүргенді тәуір көрген 50 мың негрдің тарихы. Монтгомердегі оқиғалар егер наразылық қозғалысының жетекшілері ешқашан да өмірге келмеген жағдайдың өзінде де орын алатын еді.

...Біздің қарсыластарымыздың бізді ымыраға келуге көндіре алмағаннан кейін, олар жетекшілерді бытыратып жіберу арқылы шетқақпайлауды басудың әдістерін қолдана бастады. Қалада қозғалыс көсемдері жайлы жалған өсектер тарай бастады.

Бұл негр жетекшілерін қаралау арқылы олардың соңынан ергендердің оларға деген сенімін жоғалту үшін ойланып жасалған қадам болды. Бұдан басқа жетекшілердің өздерінің де арасына от салу әрекеті жасалды.

Өздерінің қозғалысты тоқтату үшін жасалған «қатаң» әдістерінен түк шықпағаннан кейін нәсілшілдер одан әрмен ызалана түсті, және біз олардан жаңа бүліктер күттік.

Бір күні кешке көпшілік жиында мен: «Егер де күндердің күнінде менің өлігімді тауып алатын болсаңдар, бұған жауап ретінде күш қолданғандарына қарсымын. Наразылықты осы уақытқа дейінгі көрсетіп келе жатқан тәртіп және абыройды жалғастыра берулеріңізді қатаң талап етемін», - деп айттым.

Қауіп-қатер жалғаса берді, әр күн сайын мені әлдебіреу қастандық жасалынуы мүмкін екенін ескертіп отырды. Мен әр түн сайын бұл түнде ештеңе де болмайтынына сенінкіремеген күйде ұйқыға жататынмын. Таңертең Коретта мен балаға қарап мен өзіме: «Оларды менен кез келген сәтте алып кетуі мүмкін. Мені олардан тартып алулары мүмкін», деп айтатынмын. Бірақ Кореттаға мені мазалап жүрген қауіп-қатер жайлы бір рет те айтқан емеспін.

...Біздің қарсыластарымыз қарсылық қозғалысын зорлық-зомбылық арқылы жеңу мүмкін емес екенін түсінген кезде, бізді жаппай тұтқынға алуды қолдана бастады.

...Сол бір наурыз айының бұлыңғыр бір күнінде Судья Картер №7399 іспен сотты болған тек Мартин Лютер Кингті ғана кінәлі деп санап қоймай, ол Монтгомердегі әрбір негрді кінәлі деп айыптады. Қозғалысты тоқтатудың мүмкін еместігіне таң қалатын ештеңе жоқ. Ол тіптен өрши түскен болатын. Олардың топтары бір өте мықты шынжырмен байланған болатын. Бірлік, ынтымақта таңғажайып күш жатты. Нағыз бірлік бар жерде оны ыдырату әрекеті оны тек одан да әрі күшейте түседі. Ал мұны біздің қарсыластарымыз біле де алмады.

ТЕНДІК — БҮГІН:

Президент өз құзырындағы билікке ерікті

Қазіргі үкімет (Д. Кеннедидің үкіметі Ред.) америка тарихындағы соңғы жүз жылда азаматтық құқық мәселесін жаңа түп негізімен батыл түрде қарастырған бірінші үкімет болуы мүмкін. Біз жаңа дәуірді өзіне тиісті жаңа ойлар болуы керек деп білуіміз тиіс. Егер біз бұл позитивті шешімге келуге қабілетсіз болсақ, жанданып келе жатқан әлем мораль және саяси жағынан бізді қазып алынған мемлекет деп шешіп, бізді ешқандай да тоңазытқыштар, автомобильдер, түрлі-түсті теледидарлар легі жасарта алмайды.

Азаматтық құқық саласындағы төзуге болмайтын баяу өрлеу, бөлектеу оппозициясынан гөрі, үкіметтің өзінің әрекеттеріне қойған шектеулерінен көбірек туындады.

Біз федералды үкіметтің өзінің нәсілдік бөлектеушілікке үлкен мөлшерде бөлетін ақша қаражаты жұмсалып жатқанын мойындайтын қайғылы дерекке тура қарауымыз керек.

Президент егер осыған дейін де болып келе жатқан мысалдарды ескеріп, күрес рухымен кеудесі тола, халықтан қолдау сұраса, конгресске ықпал жасай алатыны сөзсіз.

Президенттің нәсілдік дискриминацияны жоюда тағы бір үлесі — насихаттау саласы. Президенттің жеке әрекеті халықты тәрбиелеп, оған ықпал етеді. Егер президент бөлектеуді тәжірибелейтін ұйымдардың барлығынан бас тартатынын мәлімдесе, бұл барлық жастағы америкалықтарға оңай игерілетін және қарапайым да анық өнеге болар еді.

Бірақ, заң шығарушы сала мен президент беделінен басқа, атқарушы биліктің өзі орасан зор күш құралы бола алады.

Тәртіптің және адамның бабын табудағы принциптердің өзгеруі үшін федералды ведомоствалардағы дискриминацияны жоюдың да зор маңызға ие болатынын оңай көруге болады.

Президент жарлығы арқылы дискриминацияны үлкен масштабта тоқтата алатын келесі бір сала, ол — денсаулық сақтау.

Бірақ, менің ойымша, президенттің араласуын ең қажет ететіні тұрғын үй құрылысы саласы. Әсіресе осы жерде, негрлер дискриминацияның ең трагедиялық аспектісі — геттоның адам төзгісіз жағдайларында тұру мәселесіне кезігеді. Және де, солтүстікте де оңтүстіктегі сияқты осындай мәселелер бар.

Берілген мақаланың мақсаты — егер азаматтардың толық құқығы үшін күрестің жеңуі қажет болған болса, онда бұл үшін ең маңыздысы федералды биліктің мүмкіндіктерін мойындау керек екендігін көрсету. Бірақ та, бұнымен тағы да бір қажетті нәрсе байланысты болып тұр, ол — үкіметтің бұл мәселені шешуді өзінің рухани парызы деп мойындауы.

Әрине, үкіметке жасалған бұл ұсыныстар халықты өз бетінше әрекет етуінен босатпайды. Халықтың жасаған батыл әрекеттері нәтижесінде ерікті үкімет анағұрлым күшейе түседі. Оңтүстіктегі тура, зорлық-зомбылықсыз әрекеттердің зор құндылығы осында.

Жаңа шептердегі тұрақсыздықтар

1961 жылы Кеннеди үкіметі табанды қарсыласымен азаматтық құқық үшін, негізінен, сақтық қорғаныс күресін жүргізді. Уақыт өте келе атқарушы үкіметтің белсенділігі әлсірей бастады, бұдан үрей туғызған үкіметтің жалпылама шегінуі байқала бастады.

Өкінішке орай әрбір кішігірім жеңістен кейін қарсы тұру өрши түседі; жігерсіздік бой ала бастады және алға жылжу бәсеңсіп қана қоймай, кейін кетуге де ұласып жатты.

Бұған қоса, американдық негр өзге түгілі өзінің ақ нәсілді одақтасы да түсінбейтін психологиялық тұрғыдан қарайды. Білімділігі мен оның мәдени деңгейіне қарамастан, әрбір негр көп ғасырлар бойы қорлыққа және теңсіздікке төзген ауыртпалықты бойында сақтайды. Ол бұл ауыртпалықты өзінің саналы өмірінің әр сәтінде сезінеді және бұл оған түн ұйқысында да маза бермейді. Бұл оның өзіне деген ceнімің өшіреді, және оның жетістіктерін төмендетеді. Өзгелерді қуып жету мәселесі оның алдында әрдайым ауыр жүк болып тұрады. Бұл мәселе әрбір күрестің алдында ұстараның жүзіңдей өткірлене түседі, осыдан ол өзінің мүмкіндіктерінің түкке тұрғысыз екеніне есеп бере бастайды.

Осылай, 1961 жылы негрлер анда-санда ғана ақылға қонымды әрекет жасайтын, бірақ көбіне қатігездікке бой беретін қарсыласымен талмай күресіп, алға жылжи берді. Бұл жыл зорлық-зомбылықсыз әрекетінен бас тартқан жеңіс жылы болды: қан көл болып аққанымен, бірде-бір тамшы негрдің кінәсінен төгілген жоқ. Дегенмен де тізгінсіз кеткен топ емес, құрбан болғандар жеңіп жатты.

Көп жылдар бойы Авраам Линькольн негрлерді босату туралы декретке қол қоюдан бас тартып келді, бұған бірден-бір себеп, ол шекаралық өлкелердегі құл иеленушілерді өзіне қарсы қойып аламын ба деп қорықты. Президент Кеннеди мүмкін тура осындай мәселенің алдында тұрып, егер ол дұрыс болса, мүмкін жүз жылдан кейін бұл шешімнің елдің мәртебесін көтергені және оның бастамашысының есімін мәңгіге қалдырғаны туралы айтатын, қашып құтыла алмайтын, осындай қатерлі шешім қабылдауына тура келер.

Әлемді құбылмалы ауытқулар кезіндегі болған дәрменсіздік тіпті қателіктен де әрмен сорақы. Президент өзінің қарсыластарына ыңғайлы ымыраға келуді іздеді, бірақ олар, керісінше, бұндай ымыраға келгеннен гөрі оның береке - құтын қашыруға дайын.

Егер Құрама Штаттар үкіметі дәстүрлі жайлап әрекет ету концепциясынан бас тартып, ұзақ мерзімді жоспар құрмайынша, азаматтық құқық әлі көптеген онжылдықтар бойына әлі де саяси футбол болып қала береді. Алдарында көп ғасырлық мешеулікті жою мәселесі тұрған өзге Индия тағы да басқа дамымаған елдер екі, төрт, алты жылдық егжей-тегжейі әбден талданған жоспарлар құрды. Бұл жоспарлар ақырындап орындалатын және мемлекеттің алдына жаңа кезеңді ашатын нақты қадамдарды анықтайды. Бұндай концепциялар бізге жат емес. Президент адамның айға ұшуының он жылдық жоспарын ұсынды. Бірақ бізде, Алабама штатында негрді заң беру жиналысына сайлануын қарастыратын әлі бірде-бір жоспар жоқ.

Олардың құдайы кім?

Миссисипиде болған қайғылы оқиғаны еске түсірейік: университеттің және штаттың нәсілдік элементтерін жоқтан өзгеге сенгіштікке, өшпенділік ашу-ызаға әкелген губернатор Барнетт, сайлаушылар тізімінде өзі туралы дұрыс мәлімет бермеді деп өтірік сылтауратып, Мередитті азаматтық құқығынан айыру пайдасыз әуре болған штаттың заң шығарушы жиналысы Миссисипи университеті орналасқан дәл сол Оксфордта кернеген ашу-ызаның жарылып шығуы қайғылы жағдай болды. Осы жерде Миссисипидегі «ең күшті элементтер « және «ең таңдаулы» саналатындардың арасында заң мен тәртіпті аяққа таптады. Егер олар Миссисипидегі ең жақсылар болса, онда ең жамандарынан құдай сақтасын. Онда штаттың білім және ғылым жетекшілері мен штаттың зиялылары дәл солардың көмегі керек болған кезде, өздеріне артылған сенімді алдағанына ешқандай қайшылық жоқ.

Штаттың оңтүстіктегі азамат соғысынан кейінгі кезеңдегі ең қиын әлеуметтік өзгеруді көтере алмауының өзге себебі, оның ақ нәсілді халқының өзінің саяси билеушілерінің жауапсыздығымен келісуінен туындады.

Ал, құдайды уағыздаушылардың пікірі қайда қалды? Ең қатаң айыптау ақырында тығырықтан қайғылы амал тапқан, көкіректеріне ғасырлар бойы жиналған жек көрушілік пен ыза толған шулаған топқа қарсы болмауы тиіс. Әрине, шіркеудің бұл жерде үнсіз қалуы назардан тыс қалмауы тиіс.

Олардың құдайы кім? Мені Оксфордтағы соңғы апта жайлы азапты ойлар қинаған кезде, құр далаға кеткен айғайды еш еске түсіре алмадым, және сұрақтарым да сол қалпы қалады: «Бұл жерде қандай адамдар сиынады? Олардың құдайы кім?»

Зорлық-зомбылыққа қарсы идеяға берілген адам ретінде мен сонымен қатар пацифист болып табыламын. Мен Миссисипиде күш қолданылғанына өкінішімді білдірсем де, дегенмен менің қарапайым ойымның пайымдауынша, бұл қажетті әрі өзін ақтаған шара болды

Миссисипидегі қайғылы оқиғаға тұтастай ел жауапты екенін мойындау қажет. Азамат соғысынан кейін қайта құру кезіндегі ымыралардың келуді өзімізге төнгенін жоққа шығармаймыз. Бөлектеудің және дискриминацияның жүйесі соңғы жүз жыл ішінде оңтүстікте де, солтүстікте де заңға немесе дәстүрге сәйкес боды. Бұдан шығатыны, нәсілдік сенімдер (немесе дәлірек айтқанда, терінің түсіне қарсы сенім) америкалық өмірдің негізі біздің өз қолымызбен жасалған.

Тек қазір ғана, соңғы екі жылда, біздің республика осы нанымдарға қарсы күресе бастады. Сондықтан бұнда бүкіл халықтың да кінәсі бар.

Бирмингем түрмесінен келген хат

...Менің қазір Бирмингемде отырмын, себебі, мұнда әділеттілік жоқ.

Кез келген қоғамда зорлық-зомбылықсыз әрекеттің төрт сатысы барын атауға болады: 1)Әділетсіздіктің бар екенін анықтайтын фактілер жиынтығы; 2) келіссөздер; 3) өзін-өзі тазарту; 4) тура әрекет.

Зорлық-зомбылықсыз әрекеттің мақсаты — ымыраға келуден мүлдем бас тартқан қоғамды ақиқатқа тура қарату үшін дағдарыс немесе шиеленіс тудыратын лаң жасау.

Мен зорлық-зомбылықты шиеленіске шын көңіліммен қарсы шықтым, алайда қоғамның дамуы үшін құрылымдық зорлық-зомбылықсыз шиеленіс бар.

Тарих, бұл — түрлі жеңілдікпен пайдаланушы топтардың өздерінің түрлі жеңілдіктерінен өз ырқымен бас тартатынын дәлелдейтін, ұзақ, қайғылы оқиға.

Ащы тәжірибе бойынша білетініміз — қанаушылар ешқашан да қаналушыларға бостандық бермейді, оны талап ету қажет.

Көп жыл бойы менің естіп жүргенім «тоқтай тұрыңыздар!» Бұл сөз әрбір негрдің құлағында бір қалыпта, жалықтыра ызындап тұр. Іс жүзінде «тоқтай тұрыңыздар!» сөзі «ешқашан» дегенді білдіреді. Үш жүз қырық жылдан астам біз бізге құдайдың және құқықтар конституцияның берерін күттік.

Әділетсіз заңды бұзатын адам оны ашық, өшпенділіксіз, жазалаудан қашпай бұзуы тиіс. Менің ойымша, ұяты қозғап, істеген ісін мойынымен көтеруге дайын және түрмеде қалатын әділетсіз заңды қоғамның әділетсіздікке ұятын ояту үшін бұзған адам шынында да заңға деген құрметтің мысалы бола алады.

Мен сіздердің алдарыңызда екі нәрсені мойындауым керек. Біріншісі - менің соңғы бірнеше жыл ішінде орташа американдықтардан қатты түңілгенім. Сіз біздің Бирмингемдегі іс-әрекеттерімізді экстремистік іс деп атайсыз.

Енді менің тағы да бір түңілгенім туралы айтсам,ол — менің көңілім ақ шіркеу және оның басшылығынан қатты түңілді.

Біздің кезімізде бәрі де өзгерген. Қазіргі шіркеу — әлсіз, жасқаншақ, сенімсіз шыққан үн. Ол болып келе жатқан жағдайды неше рет қызу қолдай шыққан екен.

Мен шіркеудің осындай жауапты сәттерде шақыртуға жауап береді деп үміттенемін. Бірақ егер де ол әділетті іске көмекке келмесе де мен болашаққа деген сенімімді жоғалтпаймын.

Менде бір арман бар...

Жүз жыл бұрын ұлы американдық Авраам Линькольн ескерткішінің көлеңкесі бізге ой қозғайтын, өң беретін босату туралы үгіт қағазына қол қойды. Бұл маңызы ерекше құжат қаусататын және күйдіретін әділетсіздіктен тұншыққан миллиондаған негр құлдардың кеудесінде үміт отын жақты. Ол құлдықтың ұзақ түнінен кейін келген қуанышты таң сәрісіңдей болды.

Бірақ қазір, жүз жыл өткеннен кейін де біз негрлер халқының әлі де бас бостандығы жоқ екенін көрсететін қайғылы деректі көріп отырмыз. Жүз жыл өтсе де негрлер өмірі әлі де бөлектеу мен дискриминацияның шынжырына оралған. Жүз жыл өтсе де негрлер айналасы телегей-теңіз болып өркендеген қайыршылық аралдарында күнелтіп жатты. Жүз жыл өтсе де негрлер американдық қоғамның ең түбінде қалтырап, өз елінде өзін әуре-сарсаң күн көруде.

Бүгінде Америка қалай болғанда да өзінің түсті азаматтарына қарсы өзінің міндеттерін бұзғаны бәріне белгілі. Қасиетті міндетті адалдықпен атқару сақтау орынына, ол негрлер халқына «жеткіліксіз кепілдеген» деп қайтарылған жалған чек берді. Бірақ біз біздің елдегі әділеттілік банкі банкротқа ұшырады деп мойындаудан аулақпыз. Біз біздің елдің үлкен мүмкіндіктері таусылды деген ойларға сенбейміз.. Сондықтан біз біздің тал аптарымыз бойынша біздің бостандығымызды, қауіпсіздігіміз бен әділеттілігімізді қамтамасыз ететін осы чекті төлемге көрсету үшін алып келдік. Бізге заң бойынша тиісті жағдайымыз үшін күресте біз ешқандай да теріс қимылдар үшін кінәлі болмауымыз тиіс. Біз өзіміздің бостандықтан қаталаған шөлімізді қызбалық пен өшпенділіктің қайғы-қасіретін аяғына дейін шекпеуіміз керек. Біз әрқашан да тәртіпті және өзімізге деген адамгершілік сезімімен күресуіміз тиіс. Біздің белсенді қарсыластығымыз тәндік зорлық-зомбылыққа ұласпауы керек. Біз өзіміздің рухымыздың жоғарылылығымен дөрекі қара күшке қарсы қайтара жауап беруіміз тиіс. Негрлік халықты жайлаған жауынгерлік рух, ақ нәсілді адамдардың бәріне деген сенімсіздікті тудырмауы қажет, себебі біздің көптеген ақ нәсілді ағайындарымыз олардың өмірі біздің өмірмен тығыз байланысты екенін, ал олардың бостандығы біздің бостандығымыздың айырылмас бөлігі екенін түсінген. Біз жалғыздықта алға жүре алмаймыз.

Достарым менің. бүгінде мен сіздерге барлық қиындықтар мен мұқтаждықтарға қарамастан, менде арман бар екенін айтамын және ол арман бүкіл Американың арманынан бөлінбейтін тұтас. Армандайтыным, әйтеуір бір күндердің-күнінде біздің ел «...Барлық адамдар тең етіп жаратылған» дегенге саятын біздің сеніміміздің қағидаттарына сәйкес өмір сүру үшін көтеріледі.

Менің армандайтыным, әйтеуір бір күндердің-күнінде Джорджия төбешіктерінде бұрынғы құлдардың балалары мен бұрынғы құл иеленушілердің балалары бауырластық дастарқанында бірге отырса деймін.

Менің армандайтыным, әйтеуір бір күндердің-күнінде менің төрт балам терісінің түсіне қарап емес, олардың табиғатының тұтастығына қарап мінейтін елде өмір сүрсе деймін.

Менің армандайтыным, әйтеуір бір күндердің-күнінде бүгінде губернаторы «араласу мен жою» жайлы күмілжіп отырған Алабама штаты қара нәсілді қыздар мен ұлдар ақ нәсілді қыздар мен ұлдардың қолынан ұстап асыр салып ойнап, ағалы-қарындасты болып серуендеп жүретін жерге айналса деймін.

...Және егер де Америка ұлы ел болуы керек болса, бұл армандар шындыққа айналуы тиіс. Нью-Гемпшир төбелерінен бостандық әнұраны ойнасыңшы.

Негрлер революциясы

Неге 1963 жыл?

...Негрлер мектептерді десегрегациялау ісінің өте баяу жүріп жатқандығынан қатты түңілді. Нәтижесінде іс жүзінде тездету үдерісі Оңтүстіктің көптеген аудандары мен алыс оңтүстіктің кейбір аудандарында негр балаларының екі пайызын ақтарға арналған мектептерге кіргізуге рұқсат берді.

Негрлердің 1963 жылғы дерінің қатты көңіл түңілгендерін түсіну үшін, олардың соңғы тоғыз жылда мектептерді десегрегациялау шешімі қабылданған кездегі сезімдерімен салыстыру қажет. Қуаныш пен үміт сезімі Жоғарғы соттың осы шешімді қабылдаған кезінде бұл шешімді әлі жақын арада жүзеге асырылуы мүмкін емес екенін түсінгеннен соң қуаныш өкініш сезіміне ауысты. Ашу-ызаның лап етуінің тағы бір себебі екі саяси партиядан да көңілдерінің түңілгендіктерінен болып отыр.

Негрлердің 1963 жылғы сезімдері мен көңіл-күйлері жайлы әңгіме, егер, негрлердің революциясын халықаралық жағдайлармен байланыстылығын ескермесек, толық болмаған болар еді.

Негрлерге және бір өзге де мықты күш дем берді. Олар екінші дүниежүзілік соғыстан кейінгі Африка және Азия халықтарының босану және деколонизациялану барысын бақылап отырды. Олар сары, қара және қызыл нәсілді халықтар американдық негрлерді селқос, өздеріне бостандық алу үшін қатты шараларға бара алмайтындар деп есептейтіндерін білді.

Американдық негр өзінің ата-бабалары ұсталып, құлдыққа жегілген елдердегі саяси алға жылжудың гүлденуін көрді.

Шет елдегі негрлердің алға жылжуларын көріп, өз еліндегі өмір деңгейінің өскенін байқай отырып, американдық негр, әрине, 1963 жылы колониялық кембағал, мардымсыз өмір деңгейі емес, америкалық стандартқа сай өмір деңгейін, елді басқаруға қатысуға үлесінің болуын талап етті.

1963 жыл түсісімен елде негрлердің құлдықтан босатуы туралы үндеудің жүз жылдық мерейтойын тойлау жоспарланып жатқан еді.

Негрдің бас бостандығын алғанына жүз жыл өтсе де, айналасы телегей-теңіз болып гүлденген қайыршылық аралдарында күнелтіп жатқанын мойындауына тура келді. Негрлер әлі де болса экономикалық сатының ең төменін де тұр. Олар бөлектеудің екі шеңберінің ішінде болды. Біреуінің ішінде терісінің түсі үшін болса, екіншісі олардың кедейлігінен, қайыршылық күн көрісінен туындап отыр.

1963 жылға қарай американың экономикалық құрылымы ең төменгі және ақысы өте аз жұмысты негр істейтіндей болды.

Негр үшін экономикалық проблема автоматизацияның ендірілуі мен оның өсуінен қиындады. Дискриминация мен білімінің жоқтығы негрді мамансыз немесе жартылай маманданған жұмыстарға байлап тастады, және олар технологиялық үдерістің ең бірінші құрбандары болуға тура келді және болды да.

Бостандықтың жүзжылдық мерейтойы негрді әрекет етуге итермеледі.

Азаматтық құқықтың зор балғасы

1963 жылы азаматтық құқық үшін қозғалыс әлеуметтік жаңарулардың күресі үшін жаңа әдісі зорлық-зомбылықсыз тура әрекеттер әдісіне топталды. Ол алдыңғы қатарға жұмысқа жалдап алуды және өзге экономикалық мәселелерді қойды, ал өткен заманда алдыңғы қатарда дискриминация мәселесі және сайлау құқықтары тұрған болатын. Осы арқылы эпизодты әлеуметтік қарсылық әлеуметтік революцияның зор балғасына айналды. Бостандықтың жүзжылдығы негрді әрекет етуге мәжбүр етті.

Соңғы екі онжылдықта біздің қазіргі заманымыз адам құқықтары үшін күресті жан-жақты сипаттайтын жаңа дәуірге көшті. Толықтай бір құрлықтар өткен заман шынжырынан құтылып жаңа қоғамға өткісі келген миллиондаған адамдардың қысымымен әлеуметтік дүмпулерді басынан өткерді.

Негрлердің бостандық үшін күресі осы әлемдік қозғалыстың американдық көрінісі болды. Ол әлемдік жаңару эрасының құрылымдық бөлігі болып табылады, және осыдан оның күшінің көзі және ұзақ өмірлілігі байқалады.

Адамдар да көбіне оңтүстіктегі батырлық құрбандармен қызу басталған шерулер соңынан неліктен сөніп қалады деген сұрақпен мазаланады. Жауап өте қарапайым — оларды қара күшпен басады.

Негрлер зорлық-зомбылықсыз тура әрекеттер, бұл — күшті жүгендеудің ғажайып әдісі, бірақ бұл панацея емес деген шешімге келді.

Шарасыз кесім осындай болды: негрлер зорлық-зомбылықсыз тура әрекеттерді қолданып, өзгеше бір батылдық көрсеткен кезінде, әлемдегі ең мықты үкімет оларды өздерін - өзі бас-аяғына дейін қаруланған армияның алдына бетпе-бет қояды. Бірақта олар қорқыныш дегеннің не екенін ұмытқан негрлерді қорқыта алмайды.

Атқарушы үкіметті қолданудың жаңа ыңғайын табу керектігі ешқандай да күмән туғызбайды.

Шараны қазір дау-дамайдан от шықпай тұрғанда емес, қазір дереу қолдану қажет. Өткен заман бізді осыған үйретеді. Біздің еліміздің адал да байыпты басшылары мұны азаматтық құқық қозғалысы көшбасыларының қалауы бойынша емес, әрі қарай шыдауға мүмкіндік жоқ, өте ауыр жағдайларға байланысты және баяғыдан келе жатқан әділетсіздіктерден, оны ақтауға болатын мүмкіндіктер үшін осындай сынақтардан өтеді.

№1 Азаматтық құқық — сайлау үшін құқық

Біздің демократияға салынған ауыр жүк — негрлерді оңтүстіктегі сайлау құқығынан айыруды Америкада көбі сезіне бермейді. Миссисипиде сайлаушылар жасына жеткен төрт жүз елу мың негрдің ішінен жиырма алты мыңын ғана тіркеуге алуға рұқсат берген.

Дауыс беру — осыған негізделе саяси оқиғалар өріс алатын іргетас. Дауыс беру құқығын ала отырып, негр жұмысқа түру және интегралданған білім алу, уақытында тұрғын үй жағдайын шешуге кедергі жасайтын мемлекеттік немесе муниципалдық мекеменің сол бір қызметкеріне қарсы дауыс бере алады.

Біздің бостандық үшін күрес үдерісінен біз 20 млн. негрдің қажеттіліктері, егер балаларының түсін ажыратпайтын, тәнге тамақ, ақыл мен рух беретін елде тұрса, тек қана ұтатын 200 млн. американдық негр мен ақтардың қажеттіліктерінен бөлектелмейтінін білдік.Сайлау құқығынан бас тартуға төрт негізгі деректер әсер етеді. Біріншіден, оңтүстікте гестаполықты еске түсіретін аймақтық және жергілікті билік өкілдерінің үстінен бақылау жүргізіледі.

Негрлерді сайлау құқығынан айыратын екінші дерек, ол оларды жергілікті қаулыны және штат заңдарын орындамады деп айыптап, олардың дауыс беруіне кедергі жасау.

Қорқытулардың осыншама жылдарынан кейін негрлердің түсінгені: оларды құтқаратыны — олардың бірлігі. Егер бір негр алдыға шықса, оны қаладан қуып шығады. Ал егер мың адам көтерілсе, жағдай тез өзгереді.

Негрлерді сайлау құқығынан айыратын үшінші дерек — бұл тіркеу шараларының бәрін атқаратын тіркеуші негрдің тіркелмеуі үшін барлық жағдайды жасайды.

Осының бәрін қолдана отырып, Сельманың жоғарғы ақ сатысы тіркеу екпінін ұлу жылдамдығына жеткізді — жылына 145 адам. Осындай екпінмен қозғала берсек, Даллас округіндегі 15 мың негр сайлаушыны тіркеу үшін, осы кезге дейін сайлаушы жасына келетіндерді есептемегенде, 103 жылдай уақыт қажет болады.

Негрлердің сайлау жәшіктеріне қарай жылжуы жолындағы төртінші кедергі — тіркеуші -шенеуініктердің сауаттылықты тексеруде негрлер үшін бұны аса қиын болатындай етіп жүзеге асыру. Әділет министрлігі жүздеген осы тексерулер бір жақты жасалатынын байқаған.

Негрлердің сайлауға қатысуы мәселесінің шешілмеуінің басты себебі — осы құқықты реттеу оңтүстіктегі адамдарға жауапты, егер негрлер сайлау құқығына ие болса, билік басында қала алмаймыз деп ойлайтын шенеуніктердің негрлердің сайлау құқығынан айырылып тұрған кезіне дейін ғана билік басында бола аламыз деп ойлайтындығын да.

Бостандық дағдарысы

Азаматтық құқық үшін қозғалысты тығырыққа тірелгендей және де онда бей - берекеттер орын алуда деп көрсету арқылы елде үстем билік билеуші бөлігі саяси қателікке түседі. Шындығына келгенде, негрлердің еркіндігі үшін қозғалыс белгілі бір саясат жүргізіп, белгілі бір бағдарламаны ұстанады.

Даму логикасы бойынша, азаматтық құқық үшін қозғалыс мазмұны қауіпсіздік, қолайлы мүмкіндіктер, мәдениет және саяси өмірге араласудағы теңдік сияқты мәселелерді қамтитын жаңа сатыға көтерілуі тиіс.

Жаңа кезеңді талдау үшін қажетті ақиқатты шындық осындай. Негрлер рухани жағынан қанағаттандырса да, материалдық жағынан қанағаттандыра алмайтын шектеулі өзгерістер нәтижесінде ұтты.

Барлық терең әлеуметтік қозғалыстар шынына жетпей, белгілі бір үстіртке шығады, бұндай жаңа оппозицияның болуы бізді қорқытпауы тиіс. Маңызды жетістіктерге жете отырып, біз қарсыластық қорғанысы тірегінің ішкі кедергілеріне жақындай алдық. Бұл біздің мақсатымыз болатын. Жаңа кедергілерге бола ойсырауға болмайды, оларды жылы қарсы алуымыз қажет, олардың болуы біздің белгілі бір нақты шешімге жақындап қалғанымызды көрсетеді.

Үміт заманы жүз жылға жуық созылған негрлердің жандандырыла құлдыққа қайта оралуымен аяқталды..

Бұл дәуірдің қауіптілігі негрлердің табыстарын жоғалтып алуында емес. Тарих жай бір ортада қайталанбайды. Әйтсе де ол алға қарай жылжымай, жоғарғы сатыға көтерілу үміті үзілген біршама биігірек деңгейде тоқтап қалуы мүмкін. Жаппай зорлық-зомбылықсыз әрекеттер біздің қозғалысымыздың тиімді әдісі болып қала береді. Осы кезеңде әскери қызметтен қайтудан асқан қателік жоқ. Жаппай қозғалыс нәтижесі осы онжылдықтағы өзгерістерді алып келді, бірақ осы қозғалысты тудырған қажеттіліктер әлі қанағаттандырылған жоқ. Бірлікке қарай талпыныссыз және күреске деген еріксіз негрлер ешқашан да күш жинай алмайды және өздері жеткен жетістіктерді оңай жоғалтып алады.

Біздің ел қазір бай болғаны сонша — кедейлікті сақтаудың көп қаупі бар, өйткені кедейлер өздерінің мүмкіншіліктерінің неге шектеулі екенін түсіне алмауда. Біздің алдымызда әлі күнге дейін бай ел бола тұра тұрғындардың басым көпшілігі кедейшілік пен ашаршылықта тұратындығынан туындаған халықаралық мәселелерді шешу тұр. Әйтсе де біздің өз еліміздегі кедейшіліктің болуы шұғыл да кідіртуге болмайтын мәселе болып отыр. ХХ ғасырдың екінші жартысы үшін бұл қажетті және парасатты жоспарлауды елегісі келмейтін көзқарастар мен экономикалық әділеттілікті орнатуға деген ынтасыздық нәтижесінде пайда болған анахронизм.

Әлеуметтік дау-дамай, бұл — шебер жасалған үгіттің жемісі емес. Негрлер ұзақ азап шеккен енжарлық, олардың молшылық мүмкін емес деген мағынасыз пікірге мойынсұнуынан, және олардың әлсіздіктерінен туындаған болатын. Қазіргі уақытта олар күштерін жинауда.

Біз қайдамыз?

Сельмадағы оқиғалар мен сайлау туралы заң азаматтық құқық үшін қозғалыстың дамуының бір фазасының біткенін белгіледі. Жаңа кезең басталды, алайда оны көргендер, түсінгендер және бұған атсалысуға дайын болғандар аз.

Негрлер азаматтық құқық теңдікті жүзеге асыру үшін қозғалыстың екінші фазасын зерттеп жатқанда, олар ақ одақтастарының көбінің жоғалып кеткенін байқады.

Егер де теңдік бірден келгеннің өзінде де негрлердің оған дайын емес екенін бақылаушылардың менің ойымша,бұған ақ нәсілділердің де дайындығының одан аз болғанын байқағаны.

Әрбір жеткен табыс толықтай әділеттілікті біржолата әкелмейді деп оны ескермей қою — бұл жеңістің қалай келетіндігін түсінбеу деген сөз. Өткен жылы тікелей зорлық-зомбылықсыз әрекет әдісі ұмытылған деп әлденеше рет жарияланды. Оны жаңа әдіспен алмастыру ұсынылды.

Бірақ «билік қараларға» ұранының ешқандай бағдарламасы да, келешегі де жоқ болып шықты. Егер күрес әдісі дауы шешілмеген зорлық-зомбылықсыз әрекет әдісімен бәсекелесе алатын әдіс табылмағаны айдан анық. Бұл берекесіздік тудырды, алайда күрескерлердің күшін шашырата алмады және оларды қажыта алмады.

Күресте бүкіл халықтың араласуынсыз елді қайта құру үшін соғыста үлкен жеңістерге жету, жаңа қоғам құру мүмкін емес. Олай болмаса, бұл тек қана жеңістің көрінуі болады.

Зорлық-зомбылықсыз әрекеттер — әділеттілік пен парасаттылық үшін мықты қару болып табылады. Бірақ оларға қарсы дөрекі тойтарыс берілсе, олар мүлдем әрекетсіздік пен келісімпаздыққа айналмайды. Әлеуметтік әділеттілік пен ілгерілеу — көтерілісті тоқтата алатын бірден-бір кепілдік. Өзге жауаптың болуы да мүмкін емес.

әлеуметтік өзгерулер бейбітшілікті қамтамасыз етеді, мәселені шешуден қашқақтау тек тәртіпсіздікті күшейтеді.

Бейбітшіл өзгерістерге қарайғы жол екі құлыпқа жабылған. Негрлерде ол құлыптардың біріне ғана кілт бар; екінші кілт ақ американдықтардың қолында.

Тыныштықты бұзар сәт

Ең алдымен Вьетнамдағы соғыс пен Америкада басқалармен бұл жүргізіп жатқан күрестің арасында тікелей және анық байланыс бар.

Ызаланған, өжет, қаһарлы жастардың ортасында жүріп мен оларға, жанғыш сұйықтығы бар бөтелке мен мылтық олардың келелі мәселесін шеше алмайтынын айттым. Мен оларға өзімнің оларға деген жанашырлығымды көрсете отырып, терең мағынасында әлеуметтік өзгерістер бұл зорлық-зомбылықсыз әрекеттер нәтижесі деген сенімді ұстандым.

1964 жылы дүниежүзілік Нобель сыйлығын ала отырып, мен енді оның маған «барлық адамдардың бауырластығы» үшін күресті енді бұрынғыдан да нығайта түсуім қажет екенін міндеттеп отырғанын ұмытпадым. Бұл сыйлық менің қызметімді ұлттық мәселелер шегінен де әрі шығарды.

Зорлық - зомбылықсыздықтың мәні мен мағынасы оның қарсыластың көзқарасы мен мәселелерін түсінуге және одан өзінің әрекеттерінің батасын естуге көмектесуінде. Оның көзқарасымен танысу арқылы, біз өзіміздің осал тұстарымызды көре тұрып, егер дұрыстап пайымдасақ, өсіп және әзіміз қарсылас деп атайтын ағайындардың ақылынан көптеген нәрселерді үйренген болар едік.

Вьетнамдағы қателіктеріміз бен кінәмізді өтеу үшін біз ынта көрсетіп, бұл қайғылы соғысты тоқтатуымыз қажет.

Әрбір адамгершілікті көзқарастағы адам, оның сеніміне сәйкес келетін, бірақ барлығы бірдей қарсыласа алатын қарсылық түрін тандап алуға тиіс.

Нағыз революция құндылықтарды аса бағалау кезеңінде кедейлік пен байлықтың шұғыл қарсылығымен келісуге болмайтынын көрсетеді. Оның мәні теңізден әрі капиталисттердің осы елдердегі әлеуметтік жақсаруды емес, тек қана пайда көру үшін Азия, Африка, Оңтүстік Америка экономикасына үлкен қаржы құйғанына қарай отырып, «бұл әділетсіздік» деп айту.

Біздің жалғыз үмітіміз — кедейлікке, нәсілшілдік пен милитаризмге қарсы мәңгі соғыс жариялау арқылы кейде жау болатын әлемге қол ұшын беру.

Әрбір мемлекет әрбір қоғамға тиісті жақсылықтарды сақтап қалу үшін өзінің азаматтарын адами қасиеттерге тәрбиелеуі тиіс.

Біз тартыншақтықтан әрекеттілікке өтуіміз тиіс. Біз Вьетнамдағы бейбітшілік пен біздің табалдырығымызда басталатын әлем — дамушы әлемдегі әділеттілік үшін күрестің жаңа жолдарын табуымыз тиіс. Егер де біз бір әрекет жасамасақ, бастамасы жоқ күш, адамгершілік көрегенділігін сіз жігер, аяушылықтан жұрдай билік қоршаған адамдардың соңынан уақыт ерісек бізді ұзын, қараңғы, масқара коридорынан сүйреп өтеді.

Доктор Дюбуаға ескерткіш

Бұрмаланған логика бойынша, егер негр құқығы толық емес болған жағдайда, ол қанауға ұшырамас еді, ал негізінде оның қоғамдағы орны өзінің таяз зердесіне сәйкес келеді.

Доктор Дюбуа нәсілдік қанаудың негізгі мәселесінің түбі - негрлерді төмен деп есептейтін қиял екенін түсініп, өзінің тамаша талантын соны бұзуға арнады.

Ол үш мансапқа жетіп қойған еді. Өзінің ісін алдымен социолог пионер ретінде бастап, ол көпшілікті ұйымдастыру ісіндегі белсенді қайраткер болды. Ұйымдастырушы бұдан кейін тарихшыға айналды. XX ғасырдың ортасында, империализм мен соғыс адамзатқа қауіп төндіре бастаған кезде ол бейбітшілік үшін күрестің көсемдерінің бірі болды. Бірақ доктор Дюбуа халық үшін тарихты жоғалту, бұл — өзін тану мүмкіндігінен айырылу, бұған қоса мақтан тұтарлық деректерін түсінді. Бұл оның американдық негрлер тарихын зерттеушіге айналуына түрткі болды...

Ол өзінің халқымен тек олардың терісінің түсі бір күңгірт (көмескі)жоғарылылықты көрсеткендігінен емес, олардың күрестегі белгілі жетістіктері адамзаттың алға жылжуына көмектескендігінен мақтанды және Дюбуа барлық алға жылжушы ақ, қара, сары, қызыл, қоңыр адамдардың бәрін жақсы көретін. Тарих оны халыққа тек қана ызалылық емес, ең басты мақсат, бұл — адамдарды олардың ашуын күшке айналдыратын ұйымдастыру керек екенін үйретті. Дюбуа ғалымның қай жерде аяқталып, Дюбуа ұйымдастырушының қай жер байқау ешқашан да мүмкін емес еді. Бұл екі қасиет оның бойындағы біріккен күш болатын.

Біз ұстанған иррационалдық антикоммунизм бізді көп жерде сазға жиі батырып кетті, және бұл ғылыми ойдың бір түрі болса, оны сақтау бәлкім керек емес болар. Біздің «үшінші әлемдегі» Азия, Африка, Латын Америкасындағы бауырластарымыз империалистік құрбан болудан арылып, ұзақ қайыршылық, сауатсыздық пен аурулардан бас көтермегенше, біз бітімге келмейміз.

Зорлық-зомбылықсыз әрекеттер тактикасы туралы

Бірнеше жыл бұрын тана зорлық-зомбылықсыз әрекеттердің арқасында, әрине, шектелген болса да, елеулі алға басу болды. Әр жыл сайын негрлердің өз күшіне деген сенімі арта түсті. Әйтсе де, кезінде азаматтық құқық үшін қозғалыста бәрінің алдында жүрген зорлық-зомбылықсыз әрекеттер тактикасы соңғы екі жылда маңызын жоғалтып алғанын еске түсіретін дерекпен де есептесу керек. Зорлық - зомбылықсыздық тактикасы оңтүстікте оң нәтиже берді. Себебі ол негрлерді күшпен жоюды дұрыс көрген сегрегация жақтастарына соққы берген болатын.

Оларға солтүстікте дәл бүгінгідей керекті болмаған қозғалыс тактикасымен, зорлық-зомбылықсыз жаппай қозғалыстың жігерлілігі жолымен, күшке сүйенбей қарсылық көрсетуге болады.

Жаппай, зорлық-зомбылықсыз наразылық білдіруге қайта оралар уақыт туды. Осыған байланысты, біз осы жылдың көктемі мен жазында Вашингтонда осындай шерулердің легін жоспарлап отырмыз. Бұл шерулерге негрлер мен ақтар қатысады, олардың мақсаты — екі нәсілдің де кедейлеріне пайда әкелу.

Біздің ойымызша, егер бұл соғыс табысқа жетсе, зорлық-зомбылықсыз әрекеттер тактикасы әлеуметтік реформалардың жүзеге асуына көмектеседі, және сол кезде жоқшылықтан қажыған кедейлер өмір сүруі үшін қажеттіліктері мен жұмысқа ие болады. Ал егер бұл соғыс сәтсіздікке ұшыраса, онда зорлық-зомбылықсыз әрекеттер тактикасының беделі түсіп, біздің ел түпсіз апатқа ұшырауы мүмкін.

Зорлық-зомбылықсыз әрекеттер жақтастарының қозғалысы бүкіл ел көлемінде маңызды. Біздің өз тәжірибемізден білетініміз - президент пен конгресс, біз өзіміз барлық ерікті, қайратты адамдардың қолдауымен оларға қысым жасамасақ, ештеңе істемейді.

Біз зорлық пен қиратушылыққа жүгінбей, пісіп жетілген мәселелерді шешуге көмектесетін альтернативті жолды табуға тырысамыз.

Біз өзіміздің қатарымызда зорлықты кешіре алмаймыз. Сондықтан осы бастан айтарымыз, зорлық-зомбылықсыз бағыттағы шеруді құптамайтындар оған атсалыспай-ақ қойсын.

Менің ойымша: не зорлық-зомбылықсыз жаппай қозғалыстың жігерлілігінің жолы болуы тиіс, не дауылдың басталуын таңдайтын кез келді.

Зорлықпен немесе зорлықсыз әрекеттердің қайсысын таңдаудың моральдық жағын қарастырмасақ, дауылдың тәжірибе жүзінде қандай нәтижелерге әкелетінін білмейміз.

Мен зорлық-зомбылықсыз әрекеттер тактикасын толықтай жақтаймын. Мен бұл жерде де, Вьетнамда да ешкімді өлтіргелі жүрген жоқпын. Мен үйлерді өртегелі жүрген жоқпын. Егер осы жазда зорлық-зомбылықсыз наразылық шеруі сәтсіздікке ұшыраса да, мен бәрібір осы қағиданы насихаттаймын, мұның себебі мен бұны өзімнің нәсілдік әділеттілік үшін күресте менің қатысымды ғана емес, менің адамдармен байланысымды, менің өз өзіммен байланысымды көрсететін өмірлік пәлсапа деп білемін. Мен бұл қағидаға адал болып қала беремін.Зорлық - зомбылықсыз дық қағидасына қаншалықты берілген болсам да, мен мына деректерге тура қарауыма тура келеді: егер біз Вашингтоннан біздің талабымызға лайықты жауап ала алмасақ, онда ашу-ыза кернеген көпшілік және көптеген негрлер зорлық-зомбылыққа көшеді.

Зорлық-зомбылықсыз жаппай қозғалыстың көмегімен біз ұлттық апаттан құтылып, Америка тарихына сәулелі тарау енгізу мүмкіндігіміз бар. Біздің бәріміз үшін сын сағат туды. Бірақ келешекті таза ар және ашық санамен қарсы алуға уақытымыз бар.

Тәржімалаған А.С. Сағымова





КОВАЛЬЧЕНКО ИВАН ДМИТРИЕВИЧ

(1923-1995 жж.)

Ресейдің ғылым академиясының толық мүшесі, Мәскеу мемлекеттік университетінің еңбек сіңірген профессоры Иван Дмитриевич Ковальченко 1923 жылдың 26 қарашасында Брянщинадағы Стародуб маңындағы Новенький хуторында дүниеге келген еді. Оның ғұмыры Отан тарихының асулы кезеңдерімен тұспа-тұс болды. Екінші дүниежүзілік соғыстың ізімен Еуропаның небір қиырларына аяғы тиген мәрт жауынгер кейіндері ірі ғалым атанып, отан тарихы және тарихи танымның әдістемесі бойынша іргелі еңбектердің авторы, тарихи ғылымның бірегей ұйымдастырушысы болды.

1940 жылы мәскеулік жетіжылдық мектепті бітірген Иван Дмитриевич Ковальченко оқуын жаңа ғана ашылған артиллериялық мектепте жалғастырмақ болады. Бірақ 1941 жылдың 22 маусымында оның мектептегі өмірі үзілген еді. Рязань әскери училищесінде қысқа мерзімді дайындықтан соң, И.Д. Ковальченко 1941 жылдың қараша айынан бастап сұрапыл соғыстың аяғында дейін майданда болған еді: ол Мәскеу түбінде, Будапешт, Венада соғысып, соғысты Чехословакияда аяқтаған болатын. Ол ауыр жарақат алды. Отан сержант, десантшы артиллеристің ержүректігіне әділ баға беріп, Қызыл Ту ордені, «Ерлік үшін», «Жауынгерлік қызметі», «Вена қаласын алғаны үшін», «Жеңіс» медальдарымен марапаттаған болатын.

1947 жылы И.Д. Ковальченко М.В.Ломоносов атындағы Мәскеу мемлекеттік университетінің тарих факультетіне түседі. Оның бес жылдық студенттік өмірі — аудиториялар, библиотекалар мен архивтерде қызу жұмыспен айналысумен өтті. Диплом жұмысын сәтті қорғағаннан кейін ол үш жыл аспирантурада оқып, оны 1955 жылы, кандидаттық диссертациямен тәмамдады. Студент кезінде және аспирантурада алған білім мен тәжірибе оның әрі қарайғы зерттеушілік және педагогикалық кызметін атқаруда өзіне мықты арқауға айналған еді.

1955 жылы И.Д. Ковальченконың Мәскеу мемлекеттік университетіндегі мұғалімдік қызметі басталып, бұл жерде оның тамаша лектор және сезімтал тәрбиеші қасиеттері айқындала бастады, осы қасиеттерінің арқасында, ол көптеген шәкірттерінің құрметі мен сүйіспеншілігіне бөленген еді. И.Д. Ковальченко өзінің докторлық диссертациясын қорғағаннан кейін, өмірінің соңғы күні 1966 жылдың 13 қарашасына дейін Мәскеу университетінің профессоры қызметін атқарды.

И.Д. Ковальченконың шығармашылық мұрасы — алты монография (үшеуі өзінің серіктестері және шәкірттерімен бірге жазылған), бірнеше жүз мақала, шолулар мен рецензиялар, халықаралық, бүкілодақтық, аймақтық конференциялар, симпозиумдар мен коллоквиумдарда жасалған баяндамалардан тұрады. Ол көптеген ұжымдық еңбектердің бастамашысы, жетекшісі және мүшесі болған еді, үлкен редакторлық жұмысты да атқарды.

Докторлық диссертациясының тақырыбын саралай отырып, И.Д. Ковальченко отандас тарихшылардың арасында бірінші болып дереккөздерден жинақтаған орасан зор материалдарды ЭЕМ арқылы өңдеген еді. И.Д. Ковальченконың ниеті жағынан жаңашылдық болып табылатын өте күрделі, орындау шеберлігі жағынан зергерлік нақтылықты қажет ететін зерттеулері, ғалымдардың басыбайлылықтың қайта туындау үдерісіне басқа көзқарас тұғырынан қарай бастауына үлкен ықпал тигізген еді, бұл ақырында, Ресейдегі басыбайлылықтың жойылуына әкелген еді. «XIX ғасырдың бірінші жартысындағы орыс басыбайлы шаруашылығы» атты монографиясы (М., 1967) үшін академик Б.Д.Греков атындағы сыйлықпен марапатталды.

Математикалық әдістерді қолданудың барысында зерттеуші тарихшыда методологиялық құралдарды қайта қарастыру қажеттілігі туындаған еді. Бұл, өз кезегінде, тарихи танымның теориялық сауалдарын құрастыру қажеттілігін туғызды. 1966 жылы, И.Д. Ковальченко КСРО тарихының деректану кафедрасының меңгерушісі болып тағайындалып (1922 жылдан бастап, отан тарихының деректану кафедрасы болып өзгерді), осы қызметті отыз жылдан астам атқарған еді. Оның жетекшілігінің барысында, кафедра деректану, тарихнама және тарихи зерттеу әдістерінің мәселелерін зерттеуде жетекші рөл атқарған, одақтық көлемдегі тәжірибелік ғылыми-әдістемелік орталыққа айналды.

1960 жылдардың екінші жартысынан бастап, И.Д. Ковальченконың ғылыми-зерттеушілік қызметінің көлемі күрт ұлғая бастады. 1969 бастап 1988 жылға дейін ол «КСРО тарихы» атты журналды басқарды, Шығыс Еуропаның аграрлық тарихы жөніндегі Республика аралық симпозиумды ұйымдастыруда және өткізуге белсене қатысты. Ол КСРО Ғылым Академиясының тарих бөлімінің қарауындағы тарихи зерттеулерде математикалық әдістер мен ЭЕМ-ді қолдану жөніндегі Комиссияны құрып, ол кызметті үзіліссіз атқарып, ал академик М.В.Нечкинаның қазасынан кейін оның орнына Тарих бөлімінің жанындағы тарихнама және деректану жөніндегі Ғылыми кеңестің төрағасының қызметіне тағайындалды. 1978-1990 жж. аралығында Иван Дмитриевич квантитативтік тарих бойынша Халықаралық комиссияның Атқару комитетінің мүшесі болды. 1972 ж. ол корреспондент-мүше болып сайланып, ал 1987 ж. КСРО-ның Ғылым Академиясының толық мүшесі болды. 1988 жылдан бері, ол Тарих бөлімінің академик хатшысы және Академия Президиумының мүшесі.

XX тасырдың екінші жартысында пайда болған ғылыми-техникалық революцияның нәтижесінде пайда болған және қажеттілігі айқындала бастаған жаңа арнайы тарихи пәндердің қалыптасуы мен дамуына қам жеген И.Д. Ковальченко алдымен деректану кафедрасының студенттеріне, сосын МГУ-дің басқа барша студенттеріне арнап «Тарихи зерттеулердегі мөлшерлі сандық әдістер» атты жаңа дәрістік курс даярлады. Ол кафедрада жұмыс атқаруға математиктерді шақырды, ал олардың оқу және ғылыми жұмыстарға қосқан үлесінің арқасында тарихи зерттеулердің белгілі бір міндеттерін атқаруда математикалық - статистикалық анализдің кешенді әдістерін өңдеулі түрде қолдану мүмкіндігі пайда болған еді.

Дмитрий Ивановичтің өзі қол жеткізген ең іргелі ғылыми нақты тарихи нәтижелер серіктестерімен және шәкірттерімен бірлесе атқарып. дайындаған, 1970-1980 жылдары жарық көрген «Бүкіл ресейлік аграрлық рынок» атты үш монографияда баяндалған.

Зерттеу жұмысында көрсетілген дереккөздің түп негізі, өткендегі әлеуметтік ақпаратты тасымалдаушылардың ерекше тобын - жаппай тарихи дереккөздердің бүтін бір кешендерін түзеді. Бұл топтың ашылуы - И.Д. Ковальченконың сіңірген еңбегінің арқасы. И.Д. Ковальченкоға жаппай тарихи дереккөздердің тобын ерекшелеу ойы. XIX ғасырдың бірінші жартысындағы аграрлық тарихтың мәселелерін зерттеу барысында келген еді.

И.Д. Ковальченко «жаппай дереккөз» түсінігінің теориялық негізделуін, ақпарат туралы ғылымның тұғырына сүйене отырып берген еді. Ол ақпарат үдерістері қоғамдық өмірдің ажыратылмас бөлігі болып табылатынына негізделеді. Ал әлеуметтік ақпаратты бергенде, кез келген хабарда екі түрдегі: ықтималды (жасырын) және өзекті (айқын) ақпарат бар. Біріншісін субъект, ондай ақпараттың бар екендігін білмегендіктен немесе оның табу үшін қажетті ғылыми және техникалық құралдары болмаған себептен, пайдаланбайды. Екіншісі — субъектіге анық, саналы түрде меңгерілетіндіктен бұл ақпаратты пайдалана алады, дейді.

И.Д. Ковальченко тарихи ғылымның теориялық - әдіснамалық мәселелеріне және тарихи зерттемелердің пайдалану құралдарына жіті назар аударатын. Ғалымның жеке архивіндегі құжаттар айғақтағандай, бұл нышан И.Д. Ковальченконың сонау студент кезіндегі шығармаларынан да табылады.

И.Д. Ковальченконың дәрістерімен отан тарихының тарихнама мамандарының бірнеше буыны тәрбиеленген еді. Оның құрған курсының МГУ дағы берілетін арнайы тарихи пәндердің арасында алға қойылған міндеттердің көлемі жағынан, оларды атқарудағы бірізділік жағынан материалдарға байлық пен оны сабақтастыру дәрежесі жағынан, теңдесі болмады.

Маман тарихшыларды даярлаудағы методология мәселелерін меңгерудің қаншалықты маңызды екендігін анық түсінген ол екі онжылдық бойында — 1975 жылдан бастап 1994 жылға дейін — жыл сайын «Тарихи зерттеулердің методологиялық мәселелері» атты курс оқыды.

Университеттік профессор және ғылымның ірі ұйымдастырушысы болған ол тарихшылардың зерттеушілік тәжірибесіндегі белгілі бір методологиялық мәселелердің орны мен мәнінің өзгерістерін жазбай танитын.

Болашаққа терең бойлау қабілетіне ие И.Д. Ковальченко жаңа туындаған ғылыми ойларды тәжірибеде іске асу дәрежесіне дейін жеткізе білетін. Кафедра меңгерушісі ретінде, ол МГУ дағы деректану курсын толықтай қайта құруды қолға алды. 1973 жылы И.Д. Ковальченконың бастамасымен алғаш рет ежелгі замандардан біздің күнімізге дейінгі отан тарихының негізгі жазба дереккөздеріне шолу беріліп, оларды ғылыми сынау мен анализдің маңызды деген әдістеріне сипаттама жасалған оқулық жарияланды.

И.Д. Ковальченко теориялық - методологиялық және нақты тарихи келелі мәселелер жиынтығының көпжылдық зерттеуінің нәтижелерін «Тарихи зерттеулердің әдістері» атты монографиясында келтіреді.

Жарық көрген бұл еңбек 1989 жылы КСРО Мемлекеттік сыйлығына ие болып, тарихи ғылыми кезеңді баспаларда жоғары бағаға ие болған еді. Бұл монография белгілі дәуірдің тарихи ойының ескерткіші болып табылып, кеңестік тарихнаманың жоғарғы жетістігіне баламаланды. Оның еңбегі, таным мәселелерін басқа теориялық - методологиялық тұғырлардан қарастыратын Н. И. Кареев, М. Блок, Р. Дж. Коллингвуд сияқты тарихшылардың еңбектерінің қатарында өзінің тиесілі орнын алып отыр.

И.Д. Ковальченко

ТАРИХИ ЗЕРТТЕУ ӘДІСТЕРІ

Ғылыми таным мәселелерінің философиялық зерттеулерін, тарихнама тәжірибесіне енгізу міндеті олардың қолданбалы дәлелдеуі қажет бола тұрғанымен, оларды «жерге қондыру» әдісі арқылы ғана шешуге болмайды. Бірақ дәл осындай (ал кейбір жағдайларда бұдан да үлкен) шамада тарихи зерттеулердің теориялық - әдіснамалық деңгейін де жоғарылатуы қажет. Бұл деңгейдің жиі кездесетін шектеулігі, негізінен, тарихшылардың философиялық білімге деген «сұранысының» төмендігіне байланысты. Сондықтан, теориялық -методологиялық мәселелердің анықтығы мен түсініктілігіне қол жеткізуге ұмтыла отырып, автор олардың ғылыми-танымдық, яғни философиялық мәнін жоғалтып алмау үшін оларды тым жеңілдетпеуге тырысты.

Танымдық қызметтің алуан-түрлілігі: тәжірибелік - эмпиризмдік (кей кездері оны күнделікті деп те атайды), көркем - эстетикалық және ғылыми-теориялық сияқты, үш түрге негізделеді.

Теория — бұл пәндік тәжірибелік және танымдық әрекеттерінде болатын таным нысаны туралы нақты мән-мазмұндық білім болып табылады.

Өзі қамтитын құбылыстардың көлемі бойынша, заңдар өзіне тән, жалпы және баршаға жалпылай болып бөлінетіндіктен, теориялар да өзіне тән, жалпы және баршаға жалпылай болып бөлінеді. Бұл топтастыруды қоғамдық-әлеуметтік ғылымдар үшін қолдана отырып нақтылауға болады. Өзінің ортақ дәрежесі бойынша, теорияның жалпы философиялық, философиялық - әлеуметтік, арнайы ғылыми және нақты мәселелі деңгейлерін атап көрсетуге болады.

Объективті шындықтың алуан - түрлілігі оны зерттеудің әдістерінің де алуандығын талап етеді. Бұл олардың зерттеулерін, дайындықтарын ғылыми-танымдық үдерістің маңызды және дербес бөліміне айналдырады. Бұл жерде пайда болатын мәселелер ғылыми танымның методологиясы мен логикасының саласына жатады. Методология мен логика, бір жағынан, қолда бар ғылыми-теориялық біліммен тығыз байланысты болса, екінші жағынан зерттеушілік әдістерін дайындау құралы мен гносеологиялық негізі болып табылады.

«Таным құралы» түсінігі туралы. Ол кең мағыналы және жинақталған түсінік болып табылады. Әдіс те, тәсіл де — таным құралы. Сонымен қатар бұл соңғысына танымның құралы мен қаруы, әр түрлі таңбалы жүйелер (табиғи және жасанды тілдер), логикалық операциялар мен процедуралар т.б. жатады.

Жалпы айтқанда, ғылыми әдіс теориялық тұрғыдан негізделген нормативтік танымдық құрал болып табылады.

Әдістің мән-мағынасын тану және оны қолданысқа дайындау үшін ондағы объективті мен субъективтінің қарым-қатынасын дұрыс есептеу өте маңызды болып табылмақ.

Қағида қандай да бір ғылыми мәселенің шешімінің (ал кез келген міндеттің — кеңірек түрінде) негізін салу бастамасы болып табылады(бұл жерде ол идея ретінде алынады); оның мазмұны нормативті реттеушілік сипаттағы белгілі бір талаптарға негізделеді. Осы талаптарды ұстану — сәйкес әдісті сәтті қолданудың басты шарты болып табылады.

Әдіс теориясында мәселенің қалыптасуы, оны шешудің негізгі тәсілі (немесе жолдары) мен ақиқаттыққа сайма-сай шынайылығын анықтау үшін, зерттеушілік міндеттерді ашудың тәсілін іске асырудың түбегейлі нормативтік шарттары мен талаптары талданады.

Әдістің өзі негізделген, қағида (қағидалар) талаптары мен ойларды тәжірибеде іске асыру мүмкіндігін беретін, ережелер мен процедуралардың, тәсілдер мен әрекеттердің жиынтығы, тиімді әдістің әдістемесін түзеді. Ал әдістеме әдістің теориясы сияқты, оның тұрақты құрылым сыңары (құрамындағы бір бөлігі) болып табылады.

Ақыр - соңына келсек, ережелер мен процедуралар, тәсілдер мен әрекеттер (немесе әдістеменің өзі) — белгілі бір құралдар мен қару - жабдықтар бар болған жағдайда ғана іске асырыла алмақ. Ал олардың жиынтығы, ғылыми әдістің үшінші құрылым сыңарын — зерттеу техникасын түзеді. Қоғамдық құбылыстарға қатысты, атап айтқандай, жалпы философиялық, философиялық - әлеуметтік, арнайы - ғылыми және нақты - мәселелі сияқты төрт деңгейі бар. Жалпы алғанда, теориядағы

Нақты методологияда да бұл деңгейлер өзара тығыз байланыста болады, олардың арасындағы басқаларына анықтаушы ықпал көрсететін негізгісі жалпы философиялық болып табылады.

Біз әдеттегі дәстүрлі тәсілден ауытқымастан, нақтылай айтсақ, нақты объективті ақиқатты таным объектісі ретінде қарастырып, ал объектінің зерттеумен қамтылған аспектілері мен нышандарын оның болмысы ретінде қарастырамыз.

Қоғамның бүкіл тарихы бойындағы қоғамдық өміріндегі құбылыстардың бүкіл жиынтығы тарих ғылымының таным объектісі болып табылады. Осылайша, тарихи ғылым басқа қоғамдық-әлеуметтік ғылымдарға қарағанда кешенді және интегралды ғылым ретінде танылады. Ол осы ғылымдар зерттейтін барлық қоғамдық құбылыстармен жанасады.

Тарихшы болса тарихтың теориясы, методология, ғылыми таным әдістерін ғана емес, басқа да құбылыстар мен үдерістерді зерттейтін басқа ғылымдардың да теориясын, методологиясын және ғылыми таным әдістерін жетік меңгеруі тиіс.

Ал жеке қоғамтану ғылымдарының мамандары қазіргі замандық құбылыстарды зерттеуде тарихи тұғыр мен тарихи әдістерді қолдана алғанымен қатар, қоғам өміріндегі барлық құбылыстарды қамтитын тарихи зерттеулерге сүйене отырып, одан кеңірек және түбегейлі түрде арнайы зерттеулер жүргізіп, олардың нәтижелеріне жаңаша түсінік бере алмақ. Негізінде, барлық қоғамдық-әлеуметтік ғылымдардың барлық салалар арасында да тығыз шығармашылық байланысы өте қажет болып табылады.

Тарихи ғылымды танудың тақырыбы адамдардың іс-әрекетінің табиғи-тарихи, бірте-бірте ілгерілемелі - үдемелі, ішкі шартты және заңды процесінің кеңістіктік пен уақыттық нақтылығының алуандығын ашуға негізделеді. Және танымдық болмыс деңгейінде емес, дәл нақтылығының деңгейінде болуы тиіс.

Тарихи ғылымның әлеуметтік естелігі ретіндегі адамзат өркениетінің жетістіктерінің өткен буындардың бай дағды - тәжірибесін жинақтаушы және сақтаушы ретіндегі маңызы орасан зор. Бұл тәжірибе қазіргі заманда кеңінен қолданып, болашақ дәуірлері үшін де үлкен мәнге ие болатыны анық. Тарихи ғылымның маңызды деген міндетіне тарихи тәжірибені қазіргі заманның көзқарас тұғырынан және қажеттіліктеріне сәйкес, мақсаттылықпен, жүйелі түрде және нақты зерттеу, ортақтастыру жатады, ал мақсаттылықсыз және тиянақсыз жинақталған тәжірибе еш пайда әкелмесі анық.

Ал басқа, тағы бір міндетке қазіргі заманда тарихи тәжірибені пайдалану мен есептеу жолындағы күресті айтуға болады. Тарихи тәжірибе әлеуметтікке жатпақ, яғни өз болмысына қарай, ол таптық - субъективтік (партиялық) болып табылады. Сондықтан тек белгілі бір мүдделерге сай болатын тарихи тәжірибе ғана қабылданып, пайдаланады.

Субъективизмнің әр түрлі ағымдары бұл дамудың тек өзіне тән және қайталанбас, реттелмеген жиын болып саналады. Структурализм бұл дамуды осындай ретсіз, әртекті құрылымдардың жиынтығына жатқызуға тырысады. Релятивистер дамуға ерекше көңіл аударып, оны абсолюттікке айналдыра отырып, басқаларды тек салыстырмалы түрде қабылдайды. Ал шындығында, қоғамдық - тарихи өмір құбылыстар мен оқиғалардың да өзіне тән құрылымдары және қызметтерімен қатар, жүйелердің де, дамудың да органикалық үйлесімділігін көрсетеді.

Сондықтан, қоғам өмірінің бастапқы «жасушасы» ретінде, адамзат әрекетін қарастыру керек деген пікір бара-бара кеңірек етек жайып келе жатқандай.

Әр тарихшының өткеннің қандай да бір құбылысын зерттеуінің, әрине, өзіндік ерекшелігі болады. Қоғамдық құбылыстың өзінің орын алған түрі инварианттық, яғни бір мағыналық болды. Ал өткенді оның инварианттығында зерттеу тарихшының негізгі міндетіне жатады. Бұл инварианттық көбінесе поливарианттық, яғни көп мағыналы мүмкіндіктердің бірін іске асыруының нәтижесінде пайда болады. Сондықтан тарихшы, өзінің шынайылықтың болмысын өзгертуін сипаттай отырып, біріншіден, өткеннің қандай мүмкіндіктерін іске асыруының нәтижесі болғандығын, екіншіден, болашақта жасырын қабілеттің қандай объективті мүмкіндіктерінен тұратындығын көрсетуі тиіс.

Өзінін нақты тарихи шарттарына қарай, бір мақсатқа әр түрлі тәсілдер және құралдар арқылы қол жеткізуге болады. Іс-әрекеттің реформалық және революциялық, ресми және бейресми, бейбіт және қарулы әдістері, осының барлығын — бір мақсатқа жетуде қолдануға болады.

Орын алған ақиқат, алдағы дамудың ерекше, балама мүмкіндіктерін ашу үшін ұстанып отырған, бұрынғы өткендер іске асырып қойған мүмкіндігінің өзі болуы ықтимал. Ал болашақ қазіргінің табиғи және қашып құтылмас жалғасы болып табылады.

Тарихи субъектілердің қазіргіні қабылдауының объективті және субъективті үдерісінде өндіріс тәсілі — сұраныс және мүдде — себеп-салдар мен ынталандырушы - мақсаттар мен идеалдар сияқты, тізбек бар.

Бірақ қоғамдық өмірдің тарихын зерттегенде ғана анықталатын және тек тарихи зерттеулерде ғана жанасуға тура келетін бір ерекшелігі бар. Тарихи таным объектісінің бұл ерекшелігі тарихшының өткенді зерттеуіне негізделеді. Тарихшы бүгінгіні зерттегеннің өзінде басқа қоғамтанушыларға қарағанда, ол бүгінгіге өткен тұғырынан бата беріп (қандай да бір жағдайда солай істеуі тиіс), оны алдағы дамудың нәтижесі ретінде көрсетіп, талдайды. Әрине, бұл жерде тарихшылар ғана емес, өткенді зерттейтін барлық қоғамтанушы ғалымдар да ескеріліп отыр.

Тарихи таным объектісінің көрсетілген ерекшелігі тарихшының таным объектісін сынақта өзіне тән нышандары мен қасиеттерін қайталау немесе тікелей бақылау арқылы зерттеу мүмкіндігінен ада болуын талап етеді.

Қазіргі уақыт — тікелей болмысты, ал өткен уақыт — жанама түрдегі болмысты ғана білдіреді. Уақыт қатарында: өткен уақыт — қазіргі уақыт - болашақ — орталық түйін болып, қазіргі уақыты табылады. Сондықтан қазіргі уақыт өткенді тану мен болашақты болжаудың негізі болмақ.

Тарихи дамуда тек күнтізбелік пен әлеуметтік уақыт қана сәйкес келмегенімен қатар, физикалық (географиялық) және әлеуметтік кеңістікте жанаспайды. Егер географиялық кеңістік үшін орналасу жері үзіліссіздік пен байланыс тән болса, онда әлеуметтік кеңістікке бір типтік, сапасы жағынан анық, орналасу жері мен байланысының тығыздығына еш байланысы жоқ объектілер мен жүйелердің жиынтығы тән болып табылады. Осылайша, мысалы, белгілі бір әлеуметтік-экономикалық құрылымы бар, өндірістің әр түрлі салалары бар мемлекет, әлемнің теңіз порттары немесе жеке елдер, қалалар және т.с.с. физикалық кеңістікпен сәйкес келмейтін, белгілі бір әлеуметтік кеңістік түзеді.

Тарихи танымның қазіргі уақыттан өткен кезеңге қарайғы нәтижеден себепке қарайғы бағыттылығы оның ретроспективті сипатын анықтайды. Бұл тарихи танымға өзінің жағымды жақтарын береді, бірақ көптеген кемшіліктерге де әкеліп соғуы мүмкін. Ретроспективті тәсілдің артықшылықтары зерттеліп жатқан өткен уақыт тарихшыға бұрыннан белгілі (немесе белгілі болуы мүмкін) өзінің болашағы мен өткен кезеңі болған«өтіп кеткен қазіргі уақыттан» тұрады.

Тарихи білім болса екі есе субъектілендірілген бейненің өзі болып табылмақ. Субъективизацияның бірінші деңгейі әр түрлі дәуірлердегі тарихи дереккөздерді жасаушылардың тарихи құбылысты бейнелеуде орын алады, ал екінші деңгей, тарихшының осы тарихи дереккөздер негізіндегі мағлұматты қабылдауына байланысты.

Тарихи ғылымда және деректануда «ақпарат» түсінігі әр түрлі мағынада қолданылып жүр. Ал ең кеңінен таралған түсінік бойынша, ақпарат түсінігі тарихи дереккөздерден алынатын мағлұматтар жиынтығын білдіреді немесе басқаша айтқанда, ақпарат замандастардың объективті іс-әрекеттің бейнелеуінің нәтижесі болып табылады. Бұндай түсінік жоғарыда келтірілген қоғамның материяның барлық түрлерін бейнелеудің нәтижесі түріндегі әлеуметтік ақпараттың философиялық тұрғыдан анықталуымен сәйкес келеді. Сонымен қатар, тарихи ғылымда ол ғылыми айналымға енгізілген және қандай да бір құбылыстар мен үдерістерді зерттеуде қолданылады, басқаша айтқанда, қолданыстағы білім ретінде қабылданатын дереккөздердің мағлұматтары мен деректерінің жиынтығын ақпарат деп атайды. Тарихи ақпаратты анықтауда әркім әр түрлі жолдарды ұстанғандықтан, дереккөздердің мағлұматтары ғылыми айналымға енгізілген және қолданатын немесе өзекті дереккөздер және ақпараты өлі қолданылмаған, немесе ықтимал дереккөздер деп бөледі. Бұндай айырмашылықтау дұрыс және пайдаланылмаған дереккөздердің шеңберін анықтау мүмкіндігін беріп, оларға тарихшылар мен деректанушылар назарын аударатындықтан, тәжірибе үшін маңызды болып табылады.

Осыған орай, қазіргі уақыт элементтері бар дереккөздер - қалдықтар және субъектінің санасымен сараланатын бұл уақытты - аңыздар деп атайтындарды бір-бірімен салыстырудың бұрыстығы айқындалады.

Деректану мәселелерінің бірқатар мәселелерін шешуде ақпарат туралы жоспар мен семиотикадағы ақпараттың синтактикалық аспектінің айтарлықтай маңызы бар. Ол, ең алдымен, дереккөздердегі объективті шынайылықты бейнелеудің әдістері мен түрлерімен байланысады.

Осыған байланысты, жазба дереккөздері тарихи дереккөздердің негізгілеріне жатады. Жазба дереккөздерінде табиғи тілдермен қатар, әлеуметтік ақпарат жиірек және басқа да таңба жүйелерінде беріледі.

Әлеуметтік ақпаратты сипаттаудың ерекше түріне бейнелеу дереккөздері немесе графикалық - бейнелеу, яғни көркем - бейнелеу дереккөздері жатады. Мазмұнына қарай олардағы тарихи болмыс туралы ақпаратты сипаттаудың ерекше әдістері мен түрлері бар және осыған орай, ондағы ақпарат астыртын келгендіктен(кодпен жазылғандықтан), жасырын ақпарат болып табылмақ.

Ақпаратты белгілеу тұрғысынан алғанда тарихи ескерткіштер категориясына заттай ескерткіштер де кіреді. Шындықтың болмысының қалдықтары болғандықтан, олардың бойында бұл өткен туралы үлкен ақпараттар шоғырлануы мүмкін. Бірақ бұл ақпарат адамдардың тәжірибелік іс-әрекеттерінің нәтижесі түрінде болуы мүмкін болғандықтан, осыған байланысты, объективті - синтактикалық мағынаға ие болады немесе тәжірибелік іс-әрекеттердің іздері ретінде олар синтактикалық - субъектілік түрге айналуы тиіс. Немесе, басқаша айтсақ, қандай да бір таңбалық жүйеде болуы тиіс.

Деректану мәселелерінің басқа шеңберіне«дереккөз - тарихшы»сияқты аспектіге қатысты болып табылады. Бұл жерде, ең алдымен, ақпарат туралы ілім деректану мәселелерінің теориялық - методологиялық, тарихи - типологиялық және нақты қолданбалы аспекттерін терең зерттеуді қажет ететіндігін дәлелдей түсетінін айта кеткен жөн.

Деректануда түрлері бойынша жіктеу кеңінен таралған, оның негізінде әр түрлі дәрежедегі дереккөздердің белгілі бір шеңберінің шығу тегінің тұтастығы, мазмұнының және мақсатының бірлігі жатыр. Ақпараттық тұрғыдан алғанда, түрлері бойынша жіктеу ақпараттың прагматикалық аспектілеріне, дәлірек айтқанда, өзінің алушысына, субъектіге берілетін ақпараттың мақсат бірлігіне негізделеді.

Ғылыми - тарихи дерек — бұл тарихшының дереккөз деректеріне сүйене отырып, тарихи болмысты сипаттауы. Бұдан. ғылыми дерек — өткеннің екі есе субъектіленген бейнесі екені анықталады. Ерекшелік ретінде тек дереккөз бұл өткен уақыттың сезімін тікелей бере алатын жұрнақтардың болған жағдайларын ғана айтуға болады. Мұндай жұрнақтар заттай немесе рухани болуы мүмкін.

Методологиялық мәселелердің үлкен шеңбері тарихи дереккөздердің деректерімен («дереккөздер мәліметтері») де тығыз байланысты. Бұл, ең алдымен, дереккөз жасаушылардың объективті тарихи ақиқаттың барабар бейнеленуі, дереккөздердің ақпараттық ішкі мүмкіндігі және дереккөздердегі тарихи шындықтың селективті бейнелеуін жеңуінің құралы ретіндегі дереккөздердің ақпараттық пайдалы әсерін жоғарылату туралы сауалдардан тұрады.

Ғылыми - тарихи деректердің жүйесі олардың жай ғана жиынтығындағы жүйелі деректер бір-бірімен тығыз байланысты және қандай да бір мазмұнына қарай біртұтас болып, таным объектісінің негізгі нышандары мен қарым-қатынастарын бейнелеуімен ерекшеленеді.

Тарихи зерттеу әдістері ретінде, біз тарих шынайылығын зерттеудің барлық жалпы әдістерін немесе тарихи зерттеудің барлық салаларында қолданылатын, негізінен, тарихи ғылымға қатысты әдістерді білеміз.

Тарих тек қана кеңістіктік болуымен қатар, адамдардың үздіксіз, белгілі бір және өзгеріске ұшырайтын қарым-қатынастарымен бірге өзгеретін уақытша әрекеттері де болып табылады. Бұл әрекет тек қана кеңістіктік - синхрондылық сипатта ғана емес, сонымен бірге диахронды сипатта да зерттелуі тиіс екендігі анық. Қоғамдық - тарихи дамуды дәл осы диахрондық зерттеуде көпшілік ғалымдар тарих ғылымының басты міндетін көреді. Диахрондық тәсілді абсолюттеу дұрыс емес сияқты көрінуі мүмкін, өйткені қоғамдық - тарихи шындық үздіксіз өзгерістерге ұшыратуда және даму кезінде, сонымен катар, сапалық - уақыттық тұрақтылық қасиетіне ие болады. Сондықтан оны зерттеуде синхрондық және диахрондық тәсілді де қолдану керек.

Кез келген ғылыми зерттеу жүйелі үдерістің өзі болып табылады. Тарихи зерттеуде атқарылатын процедуралардың жиынтығы келесі негізгі кезеңдерге бөлінеді: объектіні таңдау және алға қойылатын зерттеушілік міндеттерді анықтау; тарихи - ақпараттық негізді, оны зерттеудің әдістерін анықтау және дайындау; зерттеліп отырған тарихи шынайылықты және оның эмпиризмдік танымын қалпына келтіру; түсінік беру және теориялық таным; алынған білімнің ақиқатқа сай екендігі және оның құндылығын анықтау, оған баға берген біріншіден, бір-бірімен тығыз байланысып табылады. ал екіншіден, сәйкес әдістерді қажет ететін зерттеу процедураларының бүтіндей бір жиынтығынан құралады.

Ғылыми мәселе, бұл - ғылыми таным процесінде пайда болған, шешімі тәжірибелік немесе ғылыми-танымдық мағынаға ие сұрақ немесе сұрақтар кешені болып табылады. Нағыз ғылыми, объективті түрде пайда болған және айтарлықтай қызығушылық туындайтын мәселелерді жалған мәселелерден немесе я ғылыми, я тәжірибелік мағынасы жоқ, қойылған сауалдардан айыра білу керек.

Зерттеушілік міндет зерттеуге жататын шындық құбылыстарының шеңберін ашып қана қоймай, сонымен қатар оларды зерттеудің нақты аспектілері мен олардың мақсаттарын анықтайды, өйткені бұл аспектілер мен мақсаттар әралуан болып табылады. Әрине, осының барлығы кей кездері айтарлықтай нәтижелер беретін және де тіпті, күтпеген ашуларға қол жеткізетін «еркін» зерттеушілік ізденістердің болуын жоққа шығармайды.

Тарихнама түсінігі әр түрлі мағыналарда қолданылады. Көбінесе бұл түсінікті қоғамдық -тарихи даму жөніндегі ғылыми еңбектердің жиынтығында қолданады.

Тарихи ғылымның тарихын зерттеудің екі бағыты бар. Біріншісі —өзінің өмір сүру тарихы бойындағы немесе бөлек бір тарихи кезеңдердегі қандай да бір елдегі тарихи ғылымның жалпы жағдайы мен дамуына байланысты. Ол тарихи ғылымның даму заңдылықтары мен ерекшеліктерін, оның негізгі кезеңдері мен бағыттарын, оларға тән теориялық - методологиялық негіздері мен нақты тарихи тұжырымдарды, сонымен қатар тарих ғылымының қызметін атқарудың қоғамдық талаптары мен оның қоғамдық өмірге деген ықпалын және т.б. анықтауға бағытталады. Екінші тұғыр бөлек мәселелерді дайындау тарихын зерттеу, яғни қоғамдық - тарихи дамудың қандай да бір құбылыстарын зерттеуге арналған тарихнамалық зерттеу — тарихи зерттеулердің барлық жиынтығын қамтитыңдығына негізделеді.

Осыған орай, қандай да бір дәуірде орын алған немесе қандай да бір дәуірді, болмаса, өткен уақыттың бөлек құбылыстарын зерттеуге бағытталған тарихи еңбектердің жиынтығын тарихнама емес, осындай дәуірдің тарихи еңбегі немесе осындай тарихи дәуірлердегі және тарихи құбылыстар туралы еңбектер деп атаған жөн.

Тарих дереккөздерін іріктеу, түпнұсқалығын нақтылығын анықтау мәселелері, оның үстіне, олардың шоғырланған мәліметтерін талдау және өңдеу әдістерін деректану дайындайды, ол да тарихнама сияқты, арнайы тарихи пән болып табылады.

Дереккөздерді анықтау, іріктеу және сынай отырып талдағанда алға қойылған міндеттерді шешу үшін қажетті болып табылатын нақты тарихи мәліметтердің сандық және сапалық көрнекілігін қамтамасыз етуге бейім болу қажет. Бұл қолданылатын дереккөздердің сапынан бұрын, олардың ақпараттық құндылығына тығызырақ байланысты.

Талдауға енгізілетін таным объектісі туралы мәліметтердің сапалы қабілеттілігі, алға қойылған міндет тұғырынан алғанда, айтарлықтай болып табылатын осы объектіге тән қасиеттер мен байланыстардың нышандарды қаншалықты ашатындығына байланысты анықталады.

Тарихшылар, негізінен, дереккөздерде астарланған (бүгінгі күнге дейін жинақталған тәжірибе, оларды арнайы зерттеу мен байланыстыруды талап етеді) ақпаратты анықтау арқылы тарихи шындықты қалпына келтіруде үлкен жетістікке жеткен еді. Бұл жерде қалпына келтіру міндеті өзінің көптеген аспектілеріне байланысты күрделене түсетіндігіне қарамастан, археологтар белсендірек. Ең алдымен, заттардың көріністері бойынша, оларды бір бүтін қылып қалпына келтіру қажет. Бұдан кейін, осы заттардың таңдалған жинақтары бойынша оларды бүгін бір кешен ретінде қалпына келтіру қажет, ал осы кешендерге негізделе отырып, тарихи шындықтың пайда болғанына дейін қалпына келтіру қажет. Бұл жерде, табылған ескерткіштердің кеңістіктегі және уақыттағы орны ең басты мағынаға ие болып табылады.

Тарихи сипаттаулар жиі кездесетін табиғи тілдік түрде белгіленуі, сонымен қатар мөлшер сандық көрсеткіштер жүйелері графикалық бейнелеу түрінде немесе кодталған машинамен оқуға болатын мәліметтер түрінде болуы мүмкін. Бейнелеулер алғашқы ақпараттан немесе әртекті жинақталған мәліметтерден тұруы мүмкін.

Осыған орай, жаппай құбылыстар мен үдерістер туралы алғашқы ақпаратты агрегацияланған (құрама) ақпаратпен салыстырғанда құндырақ деп қарастыру әрекеттерінің заңсыз екендігін айта кеткен жөн.

Кез келген түсіндірмеде логикалық процедураға тән: экспландум түсіндірілетін құбылысты сипаттайтын тәртіптер жиынтығы және түсіндіретін сөйлемдер жиынтығы сияқты екі құрам табиғи тілдік түрде баяндалып (нақты анық) қатар, имплициттік (анық емес) бөліктерден тұра алады. Тарихи еңбек оқырманының анық және бір мағынада қабылдап, түсінуі үшін тарихи түсіндірмелер эксплициттік болуы тиіс. Өкінішке орай, тарихшылар бұл жағдайды әрқашан ескере бермейді.

Тарихи түсіндірмелерді сұрыптаудың бірқатар түрі де бар. Олардың арасынан: заң арқылы түсіндіру, себеп - салдық түсіндіру (себепті), генетикалық, құрылымдық және функционалдық түсіндірулер. Осындай нышандар бойынша ажырату шартты болып табылады, өйткені түсіндіру әдетте кешенді сипатта болады, немесе оның әр түрлі түрлері бірге қолданылады.

Танымның теориялық деңгейінде, зерттеу үдерісінің субъектілік құрамдас бөлігі эмпиризмдіктегіге қарағанда, біршама анық байқалады. Бұл табиғи құбылыс, өйткені бұл жерде эмпиризмдік кезеңде анықталған нақты ғылыми деректер абстрактілік - теориялық талдауға ұшырайды. Және қандай да бір ойларды ұсынғанда да, жорамалдарды құру кезінде де, оларды тексеру мен нақты ғылыми тұжырымдамалар мен теорияларды қалыптастырғанда да, анықтаушы рөл, зерттеуші өз бастамасын алатын немесе әлеуметтік тұғыры болып саналатын ғылыми танымның теориясы мен методологиясына тиесілі болып табылады. Бірақ, бұл жерде, субъектілік жеке факторлардың мағынасы да орасан зор.

Өткенді зерттеуші тарихшы тарихи кейіпкерлердің сезіміне ғана емес, өзінің зерттеп отырған шындыққа да тұтастай алғандағы және объективті және субъективті жақтарының үйлесуімен бірге, дараның бірлігі, ерекше және ортақ жақтарымен бірге тарихи дәуірге де терең бойлайды. Зерттеп отырған тұтас дүниеге терең бойламастан, жеке дараның «күйзелісіне ортақ» болу және оны түсіну әсте мүмкін болмас.

Тарихи ғылымда верификация жолымен жасалынып алынған білімнің шындылығын тексеру де кеңінен қолданылады, ол жаңа сезіммен қабылданатын деректермен немесе эмпиризмдік деректермен дәлелденеді. Бұл, негізінен алғанда, әр түрлі тұжырымдамалардың шындылығын тексерудің негізгі тәсілі болып табылады, ал бұдан анық, сенімді ғылыми теоретикалық білімді алудың да негізгі тәсілі болып табылмақ, өйткені жорамалданған ойларды алға тарту бұрынырақта көрсетілгендей, оны теориялық деңгейінде танудың бастапқы нүктесі болып табылады. Гипотезалардың шындылығын дәлелдеу мәліметтерді ұзақ уақыт бойы жинақтауды қажет.

Нақты тарихи білімнің ақиқаттығын, қолданыстағы кеңірек жүйесімен ұйғарысатынын анықтау арқылы тексеру туралы айтқанда тағы бір есепке алынуы — бұндай тексерістің дұрыс болуы үшін қажетті болатын методологиялық жайтты ерекше атай кеткен жөн. Зерттеліп отырған ақиқат шындық және тексерілетін білімдер байланысатын білімдер жүйесінде бейнеленетін шындық иерархия түрінде бір-бірімен байланысты дамудың бір кезеңінде болатын жүйелерге негізделеді. Бірақ, бұл жағдайда, бұл қатынас тарихи негізделген және бар біліммен салыстыра тексерілетін білімнің кездесу сипатына қарай, тексерілетін білімнің шыңдылығы туралы сұрақты шешуге болады. Егер білім шынайылықтың әр түрлі деңгейлерімен қатынасты болса, онда тексерілетін білімнің бар ғылыми - тарихи көрініспен келісілмегендігі бұл білімнің дүдәмалдығының дәлелі болып табыла алмас.

Ғылыми эталоны туралы сұрақты шешуде методологиялық редукционизм мен методологиялық плюрализм сияқты екі негізгі тәсіл қолданылады.

Методологиялық редукционизмнің мәні ғылымның нормативтік өлшеуіштері танымының «ең дамыған», «кемелденген» салалары негізінде қалыптасуы тиіс, ал танымның басқа салалары осы өлшеуіш үлгісіне бейімделіп, осыған теңестірілуі тиіс деген тұғырды ұстанады. Ал методологиялық плюрализм болса, керісінше, ғылымда жалпылай алғанда, ғылымидын ортақ идеалы болуы мүмкін емес және оның бірнеше тәуелсіз, және бірдей өлшеуіштері болуы тиіс дегенге негізделеді.

Тарихи зерттеулердегі сандық әдістердің орны туралы мәселені қарастыруды, алдымен, мөлшер - сандық әдістер мен математикалық әдістер түсініктерін нақтылаудан бастаған жөн. Тарихи және басқа да әлеуметтік зерттеулерде бұл түсініктерді бір-бірімен жиі-жиі тепе-тең деңгейде қолданады. Бұл жерде қоғам өмірінің зерттелетін құбылыстары мен үдерістерін талдауда қолданатын мөлшер - сандық көрсеткіштер мен математикалық әдістер туралы айтып отырмыз.

Кең түсініктегі мөлшер - сандық әдістермен біз сәйкес құбылыстар мен үдерістерді зерттеу, олардың мөлшер - сандық көрсеткіштерді сипаттайтын жүйесінің анализіне негізделгенде ұшырасып жатамыз. Бұл жерде, олар туралы қандай да бір жай ғана мөлшер - сандық мәліметтер емес, құбылыстардың негізгі нышандарын айқындайтын мөлшер -сандық көрсеткіштер жүйесі қолданылатынын ерекше атай кеткен жөн. Айтқанға. мөлшер - сандық әдістер — бұл құбылыстар мен анализі болып табылады, ал математикалық әдістер — бұл мөлшер - сандық мәліметтер жүйесіне негізделген, осы құбылыстар мен процестердің формальды мөлшер - сандық, математикалық үлгілерінің құрылуын атайды.

Екі жағдайда да мөлшер - сандық көрсеткіштердің жүйесі анализдің бастапқы негізі болып табылатындықтан, оларды өндеуде қандай да бір математикалық аппарат қолданады, өйткені мөлшер - сандық және осы математикалық әдістер де ұқсас келеді және бұл түсініктердің де тепе-тең түсетіндігі осыған байланысты.

Пәнаралық өзара байланыстың тереңдетілуі қажет және де тек тарих ғылымына ғана емес, басқа, осы ғылымға енгізілген ғаламдарға да тигізетін пайдасы орасан зор. Бұны басқа да әлеуметтік ғылымдар тарапынан байқалатын тарих ғылымымен ынтымақтасуға деген талпыныстың өршуі және бұл қоғамтанушылық зерттеулердің (экономикалық және саяси ой, әдебиет тарихы және басқа сияқты) бұрыннан бері қалыптасқан бағыттарында ғана емес, салыстырмалы түрде жаңа бағыттарда да анық байқала бастады. Ақырғылардың қатарына нақты тарихи-әлеуметтік, тарихи - психологиялық, ұлт тарихының зерттеулерін жатқызуға болады, бұларды тарихшылар емес, сәйкес салалардағы мамандар орындайтыны белгілі.

Сипаттаушы - баяндаушы әдістер — тарихи талдаудың негізгі түрі болып табылады. Және қоғамдық өмірдің көптеген құбылыстары қазіргі кезде өлшеуге қамтылмайтыңдықтан емес, осы әдістің жақтастары айтатындай, көптеген дереккөздер нарративтік болып табылатындықтан, орын алады. Тарихи объектілерді өлшеу мүмкіндіктері, оның ішінде, сипаттаушы мінездемелерге де негізделе отырып, ғылымның дамуына қарай кеңейе түспек. Кездердің кездерінде, тарихи дамудағы барлығын өлшеу мүмкіндігі болғанда, бұл дамудың сапалық анализі сипаттаушы болып қала бермек және табиғи тілдік түрде қалыптасатын болмыстық - мазмұндық түсініктер мен дәрежелерге негізделеді. Бұл дәрежелер математиканың күш-қуатына және оның қарқынды дамуына қарамастан, оның түсініктері мен тіліне алмастырыла алмайды.

Мөлшер - сандық сипаттама — бұл математикалық өндеуге ұшырай отырып, сәйкес сапаның сандық шегін ашуға әкелетін болмыстық мазмұндық анализ үшін негіз болатын, зерттеу объектілерінің, құбылыстар мен үдерістердің сандық мінездемелерінің жүйесін анықтау және қалыптастыру болып табылады

Бірақ математикалық өндеу мен мәліметтердің сипаттамасы жаңа да ақпарат мәліметтермен тікелей қалыптаспайды және логикалық - сипаттаушы әдістермен де алына алмайды. Сандық әдістердің сипаттаушыларға қарағандағы негізгі артықшылығына сандық сипаттама - объектілері мен құбылыстардың қарастырылып отырған нышандары мен қасиеттерінің абсолюттік және салыстырмалы шегін және олардың айқындалу қарқынын анықтау мүмкіндігін ашатынына негізделеді немесе анықтаушы сипаттамасының негізгі шектеулігін жеңу мүмкіндігін береді.

Осылайша, зерттеушілік міндетті алға қою мен оны осы әдістер арқылы шешу мүмкіндігіне баға беруден бастап математикалық өңдеудің нәтижелерін талдау және нақты мәліметтерді талдау мен қорытындыларды қалыптастыруға дейінгі тарихи ғылымдағы математикалық әдістерді қолданудың барлық кезеңдері анық теориялық -методологиялық және логикалық тәсілдерге негізделуі тиіс.

Қазіргі кездегі тарих зерттеулеріндегі математикалық әдістерді қолдану жұмыстарына ғылымның басқа да салаларындағы сияқты, тарихшылар мен математиктердің бір ғылыми ұжымда (топтар мен зертханалар, секторлар мен кафедралар және т.б.) жұмыс атқаруы тән.

Күрделі айқындауыш нышандарды өлшеудің жалпы қағидалары мен әдістерімен таяуда пайда болған қолданбалы математикалық пән квалиметрия (латын тілінен «квали» — сапа, қасиет деген мағынаны білдіреді, ал грек тілінен «метро» — өлшеуді білдіреді) айналысады. Оның өкілдері, ең алдымен, өнімнің сапасын кешенді түрде өлшеу тәсілдерін ойлап шығарды.

Күрделі айқындауыштық нышандарды өлшеу тәжірибесінің барысында олардың баллдар сияқты, мөлшер - сандық өлшемі пайда болды. Балл — бұл объектінің жиынтық айқындауыштық нышандардың интегралды нәтижесі. Әдетте балл сарапшы бағасына негізделіп анықталады.

Кешенді айқындауыштық нышандардың сараптамалық батасы қоғамдық құбылыстарды өлшеудегі ең күрделі жұмысқа жатады.

Зерттеуде қолданатын мөлшер - сандық көрсеткіштердің жүйесі мен вариациялық, не болмаса динамикалық (уақытша) қатарлардан тұрады.

Сандық көрсеткіштер, негізінен, сондықтан тарихи құбылыстарды, түрде ұзақ кезінділерінің бойын өлшегенде, ғалымдар әр түрлі көрсеткіштердің динамикалық қалыптастыруда үлкен қиындыққа ұшырасып жататыны бар.

Осылайша, тарихи объектілер мен құбылыстарды, әсіресе жаппай құбылыстарды сараптамалық бағалау арқылы күрделі сапалық нышандарын өлшеу оларды талдау жұмыстарын тереңдете атқару мүмкіндігін береді. Тарих зерттеулеріне сараптамалық батаның әдісін және жалпы, күрделі сапалық нышандарын өлшеуді сәтті және кеңінен пайдалануды енгізу үшін, бір жағынан, осындай өлшеулердің жалпы методологиялық әдістемелік және техникалық мәселелерін қарастыру қажет болса, екінші жағынан -тарихшылар тарапынан өлшеудің осы әдісінің тәжірибелік эмпиризмдікті белсене және кеңінен меңгеруі қажет.

Зерттеу міндеттерін қалыптастырып және модельдеу арқылы оны шешудің мүмкін жолдарын анықтағаннан кейін, бұл шешімді өкілдік мөлшер - сандық көрсеткіштердің жүйесімен қамтамасыз ету міндеті бой көтереді. Бұндай жүйені қалыптастыру - тарих зерттеулеріндегі өте маңызды және әдетте айтарлықтай күрделі кезең болып саналады. Бұл жерде үлгілеу деңгейіндегі математикалық әдістерді қолдана алады. Бұл әдісті тарихтың сандық және сипаттаушы дереккөздерінің шындыққа сай екендігі мен нақтылығын анықтауда және олардың өкілдігіне тарихи мәтіндердің айқындауыштылығына баға беруге, тарихи ескерткіштердің шежіресін анықтауда, сандық мәліметтердегі ақтаңдақтардың орнын толтыруға, әртекті интегралдық көрсеткіштерді есептеу үшін және басқа да ақпараттық - деректанушылық есептеуде кеңінен қолдануға болады.

Тарих ғылымында бейнелеу - өлшеу модельдерінің барлық түрін қолдану дұрыс екендігі анық. Бейнелеу - өлшеу үлгілері онтологиялық бағыттағы үлгілеудің немесе мақсаты ретінде тарихи құбылыстар мен үдерістерді өлшеу және болмысын модельдеудің барлық деңгейлерінде үлгілері арқылы көптеген деректанушы атқаруға болады. Бұл үлгілер тарихи білімді математикалық, қалыптастыруда да қажет.

Тарихи зерттеулердегі бейнелеу - өлшеу моделдерін құрудың салдарының нәтижесінде бұндай үлгілерді қолдану шегі өте ауқымды, ал оның тиімділігі әдеттегі әдістерге қарағанда, әлдеқайда артық екендігін байқауға болады. Бұндай үлгілер тарихи шыңдылықтың сапасы мөлшер - сандық көрсеткіштер жүйесімен көрінісін зерттеуде жасала алады. Оның барлық варианттарындағы өлшеу үлгілері арақатынастарды анықтау және талдауға негізделген. Осылайша, ол шындығында, астыртын құрылымдық ақпаратты анықтау арқылы зерттеулердің ақпараттық базасының аясын кеңітудің шектеусіз мүмкіндіктеріне қол жеткізеді.

Дегенмен, тарихи шыңдылықта құбылыстар мен үдерістер әрбір тап осы кездегі нақты және бір мағыналы түрде болғандықтан, нақты мәліметтердегі ақтаңдақтарды әр түрлі жолдармен толықтырғанда осы құбылыстар мен процестерді қалпына келтіру де түбегейлі өзгереді. Осылайша, ол тарихи шынайылықты бір мағынада бейнелеуден немесе инварианттық қалпына келтіруден әр варианттық және жорамалды түрдегі бейнелеуге немесе имитациялық қалпына келтіруге айналады.

Тарихи зерттеулердегі типтеудің ең кеңінен таралған түрлерінің бірі ретінде географиялық аудандастыруды алуға болады. Ол көптеген құбылыстар мен үдерістерді зерттеуде қолданылады. Бұл жерде негізгі типтеу ретінде географиялық (физикалық) кеңістік алынады. Бұндай типтеудің артықшылығы - тұтас аймақтық кешенді қандай да бір нышандарға (табиғат, ұлттық, экономикалық) қарай айрықшалау болып табылады, бұл тарихи дамудың көптеген ерекшеліктерін ашуда айтарлықтай мағынаға ие. Бірақ географиялық аудандастырудың сонымен қатар кемшіліктері де бар. Қандай да бір объектілердің аймақтық бірлігі өздігінен, олардың мағыналық біртектілігін қамтамасыз ете алмайды. Сондықтан тарихшылар географиялық аудандастырумен қатар, зерттелетін объектілердің әлеуметтік типтелуің де кеңінен қолданады. Оның негізіне географиялық емес әлеуметтік кеңістік жатады немесе объектілер географиялық көршілестігіне қарай емес, ішкі бір тектілігіне қарай айрықшаланады.

Кластерлік талдауды көп өлшемдік типтеудің әдістерінің бірі ретінде қарастыруға болады. Оның мәні — көп өлшемді кеңістікте шоғырлануы» типтерді айрықшалау негізінде сәйкес анықталатынына негізде кеңістік нүктелер «бұлтынан» тұрып, олардың әрқайсысы осы кеңістіктегі жеке объектілердің орналасуын анықтайды, ал олардың бір-біріне жақын орналасуы — олардың дәрежесін. Осыны ескере отырып, мәліметтерді математикалық өндеу әдісі арқылы ұқсас қасиеттері бар объектілер тобын, кластерлерді (ағыл. Cluster -шоғыр, бір шоқ деген мағынаны білдіреді) анықтауға болады.

Ықтималдық тәсіл өзара байланыстылық талдаудың теориялық - методологиялық негізі болып табылады. Оны іске асыру үшін өзара байланыстырылатын қатарлардағы көрсеткіштер бір-біріне тәуелді болмауы қажет. Вариациялық қатарлардағы бұндай тәуелсіздік вариациялық қатарлардың қасиетіне байланысты болып табылады. Бұл жерде қатарлар әр түрлі, сондықтан да тәуелсіз объектілердің нышандарының сан - мөлшерлік мәндерінен тұрады. Ал динамикалық қатарлар бірдей және бір объектілердің нышандарының мәндерінен тұрады. Сондықтан бұл жағдайда көрсеткіштердің алдағы мәндері өткен мәндеріне байланысты бола алады немесе көрсеткіштердің өзгерісіне құрамдастын уақытша эволюторлығы ықпал ете алады.

Тарих зерттеулеріндегі математикалық әдістерді қолданудың соңғы кезеңіне мөлшер -сандық мәліметтердің математикалық өндеуі мен анализінің нәтижелерін мазмұнды тарихи талдау және алынған қорытындыларды біріктіру жатады. Бұл кезеңде зерттеу өзінің логикалық қорытындысына жетіп, көрсетілген әдістерін қолдану арқылы алынған жаңалық ашылады, ал осыдан барып мұны қолданудың ғылыми-танымдық тиімділігі де анықталады.

Тәржімалаған А.С. Сағымова





Р. Дж. КОЛЛИНГВУД

(1889-1943 жж.)

Робин Джордж Коллингвуд өзінен кейін тарих, философия, эстетика, дінтану, саясат саласындағы әр түрлі тақырыптарда көптеген шығармалар қалдырды. Бірақ өз өміріндегі негізгі кітапты ол аяқтай алмады. Енді бұл кітап қазақ аудармасында, оның өлімінен кейін профессор Нокстің оның қолжазба материалдарын жүйеге келтіріп және оны Коллингвудтің бұрын шығарған екі мақаласымен толықтырған қалпында пайда болып отыр.

«Тарих идеясы» тарихтың қазіргі заманғы маркстік емес философиясында классикалық еңбек деңгейінде болды. Тарихи білім мәселелері жайындағы көптеген тоқтаусыз философия әдістемелік пікірталастарда үнемі Коллингвуд көзқарасы орын алады, олар пікірталас пәніне айналып қолдау тауып жатады. Шындық үшін айта кететін жайт — бұл кітап жайлы пікірлерде автормен келіскеннен гөрі, келіспейтін, пікірталас тудыратын жақтары басым, оның ең қатал сыншыларының өзі оның идеяларының ынталандырушылық мәнін мойындайды. Бірақ көзқарастары қалай күдікті болғанымен «Тарих идеясы»

Тарихтың сыни философиясы» ағымына шебер жасалған резюме ретінде көңіл аударуға тұрарлық қызықты тарихи очерк болып табылады.

Р. Дж. Коллигвудтің белгілі әлеуметтік реформатор және өнердің теоретигі Джон Рескин (1819-1900) іргелі екі томдық өмірбаянның авторы. Рекин насихаттаған доктриналық діни нанымнан және капитализмнің эстетикалық сыны мен бұлыңғыр діни идеалы болашақ тарихшы және философты қалыптастырған рухани және интеллектуалдық болды. Рескин көзқарасының эстетикалық доминанты баланың табиғи бейімділігіне анағұрлым сәйкес келді: Коллингвуд өте жақсы сурет салды. Өзі музыка құрастыруға талпынды.

Ежелгі классикаға деген қызығушылық оны Оксфордқа алып келді. Бұл жерде ол философияны зерттеумен әуестенді. Антикалық философияны білу, оның алған классикалық білімінің қажетті элементін құрады. Оның философиясының жетістіктері белгілі болғаны сонша, Пемброк коллед және философия мұғалімі керек болған кезде, ол курсты аяқтамай-ақ осы қызметке шақырылды.

Бала кезінде әкесі оны археологиялық қазба жұмыстарына баулыған болатын. Университетте ол Британияның ежелгі тарих саласындағы ірі маманы профессор Хаверфильдің басшылығымен осы кәсіпті жалғастырды. 1913 ж. отан Эмлсайдтағы римдік фортта өз бетімен қазба жұмыстарын жүргізу тапсырылды. Осымен бір мезетте оның Бенедетто Кроченің «Джамбаттист Виконың философиясы» кітабының итальян тіліндегі аудармасы жарық көрді. Аударма үшін таңдалған кітабы тарихты философиялық ұғынуды жаңа бастаған ғалымның негізгі ісіне айналғандығының куәсі болды.

Философиялық жұмыспен қатар ол Ұлыбританияның ежелгі тарих саласындағы тарихи ізденістерін жалғастырды. Далалық археологиялық зерттеулерге қатысудан басқа, ол римдік Британияның синтетикалық бейнесін құруда өз күшін сынап көрді. Ол бүкіл жинақталған мәліметтердің өсіп отырған қорын бір тұтастыққа біріктіруге деген талпыныс жасады. Осы мақсат жолындағы аралық кезең оның Ұлыбританияның археологиялық қоғамының аймақтық журналдарында үнемі жарық көріп отыратын «Адриановтық Бал» қазба жұмыстарына шолу сияқты осы саладағы зерттеу жағдайларына барлау болды.

1923 ж. оның «Римдік Британия» атты қорытынды жұмысы жарық көрді. Оны профессор Ричмонд «тарихи талдаудың үлгісі. 1930 ж. ол «Римдік Британия Онда бірінші рет типология қағида бұл типологияның өз жаңалығы болды. Арналған латын жазбаларының толық корпусын жасау туралы ойын жүзеге асыра отырып,арнайы техникасын жасады, бұл мақсатқа жетуде оның суретшілік өнері қолданылды. Бұл ауқымды жұмыс ол қайтыс болғаннан кейін аяқталды.

30-шы жылдар Коллингвудтің: « Философиялық тәсіл очерктері» (1933), «Өнер негізі» (1938), «Өмірбаян» (1939) , «метафизика очерктері» (1940), «Жаңа Левияфан» (1942) сияқты негізгі философиялық еңбектері жарық көрді.

Коллингвудтің интеллектуалдық ақиқат пен азаматтық жауапкершілікке шақыруы оның идеалистік тұрғыда болса да, ойлаудың диалектикалық тәсілін қорғауы мен тарих ғылымындағы жаңашылдықты қолдауы оқырманның оған деген құрметін тудырады. Оның жұмыстарында тарихи білімнің әлі де ұзақ уақыт бойы көңілін аудартатын маңызды мәселелері қойылған.

Р. Дж. Коллингвуд

ТАРИХ ИДЕЯСЫ

Кіріспе

1. ТАРИХ ФИЛОСОФИЯСЫ

Бұл — кітап философиялық тарих жайлы очерк. «Тарих философиясы» атауын XVIII ғасырда Вольтер ашты. Ол бұл ұғым ретінде сыни немесе ғылыми тарихты, ескі кітаптардан оқыған тарихын қайталаудың орнына, тарихшының бұл пәнге өз бетімен талдау жасауы деп түсіндірді. Бұл атауды XVIII ғасырдың соңында Гегель т.б. авторлар да қолданды. Бірақ олар бұл атауға басқадай мән берді. Олардың түсінігінше, бұл атау жалпы немесе бүкіл әлемдік тарих дегенді білдірді. Бұл атаудың үшінші мағынасын XIX ғасырдағы кейбір позитивистерден кездестіруге болады. Олар үшін бұл атау тарих баяндауға міндетті оқиғалар барысын басқаратын жалпы заңдарды ашуды білдіреді.

«Тарих философиясының» алдына қойған шешуге қабілетті. Позитиви - физикалық ғылым жасауға ұмтылды.Әрбір жағдайда философияны түсіну, тарих философиясын түсінуді анықтайды. Вольтер үшін философия еркін және сыни ойлауды, ал Гегель үшін – жалпы әлем жайлы ойлауды білдірсе, ал XIX ғасырдың позитивтері үшін ол бірыңғай заңдылықтарды ашуды білдірді.

Мен «Тарих философиясы» атауын жоғарыда келтіргеннен басқа мағынада қолданамын. Мен оны қалай түсінетінімді жеткізу үшін, алдымен менің философиямен менің философия туралы түсінігім жайлы бірнеше сөз айтуым керек.

Философия рефлективті. Философиямен шұғылданушы сана ешқашан тек нысана туралы ойламайды, ол сонымен бірге бұл нысана жайындағы өз ойы жайлы да ойлайды. Философия сондықтан екінші реттегі ой, ойлар жайлы ой болып табылады. Мысалы, Жерден Күнге дейінгі қашықтықты анықтау үшін — ойдың алдында тұрған мәселені бірінші кезекте астрономия қарастырады, Жерден Күнге дейінгі қашықтықты анықтау ойдың екінші кезектегі мәселесі, яғни логикалық немесе ғылыми теорияның мақсаты.

Бұл философия сана немесе психология туралы ғылым дегенді білдірмейді. Психология — бірінші кезектегі ой, ол сананы биологияның өмірді қарастыратындай етіп қарастырады. Ол ойдың нысанаға қатысымен айналыспайды, ол нысанадан әлемдегі қандай да бір оқиғамен толығымен бөлінген, өзін жеке қарастыруға болатын арнайы құбылыстарды қарастырады. Философия жеке ойды қарастырмайды, ол ылғи да ойдың нысанаға қатынасымен айналысады. Сондықтан да оймен де, нысанамен де бірдей істес болады.

Философия мен психология арасындағы осы айырмашылық бұл ғылымдардың нысананың ерекше түріне жататын, біз салыстырмалы түрде өткен деп атайтын тарихи ойлау сияқты әр түрлі қатынасынан көрінеді. Психолог тарихи ойлауға қызығушылық танытуы мүмкін, ол тарихшы санасындағы психологиялық құбылыстардың арнайы ерекшеліктеріне талдау жасай алады. Мысалы, ол тарихшылар да суретшілер сияқты, қиял әлемін елестетін адамдар екендігін, сондықтан да олар шынайы әлемде ыңғайлы өмір сүруге сәйкес келмейтінін дәлелдей алады. Алайда, суретшілерден айырмашылығы, олар бұл қиял әлемін өткен өмірге жатқызады, өйткені ол өз жүйкелерінде өткендерді, өзі балалық шағындағы өткен оқиғаларды жатқызады, сондықтан да осы күйгелектіктен құтылуға талпынып, үнемі қайта-қайта өткенге айналып соғады. Осы талдау барысында үңіліп, тарихшының Юлий Цезарь ген қызығушылығы, оның қатынасын бейнелейтіндігін көрсетеді. Менің оқырманды мұндай даулар — уақытты босқа өткізу деп сендіргім келмейді. Мен тек мұнда бұрынғы субъектілік - объектілік қатынаста ғана назар аударылатын түрлік жағдайды суреттеймін. Психологиялық ыңғай оның бұрынғы өткеніне емес, тарихшының ойына бағытталуы керек. Тарихи ойдың бүкіл психологиялық қорытындысы — егер Юлий Цезарь ойдан шығарылған тұлға болса ал т таза қиял болар еді.

Философтың назарын аудартатын факті өткен өмір немесе тарихшының ойы емес, бір-бірімен қарым-қатынастағы олардың екеуі де болуы тиіс. Психология тек ойдың теориясы, психологиялық оқиғалардың нысанаға қатыссыз теориясы, ал философия -таным теориясы болып табылады. Психолог өзінен «Тарихшы қалай ойлайды?» деп сұраса, философ өзіне «Тарихшылар қалай таниды?», «Олар қалай өткен өмірге енеді?» деген сұрақ қояды. Өткенді зат ретінде тану, мысалы, бұл оқиғалар қанша жыл бұрын болғанын анықтау тарихшының ісі. Философ бұл заттармен тарихшыға белгілі зат ретінде айналысады және қандай оқиғалар, қай жерлерде болғанымен қызықпайды, ол тек тарихшы үшін оның тану қасиеттерінің мүмкіндігімен айналысады.

Осылайша, философ тарихшының ойымен айналысқан кезде психологтың жұмысын қайталамайды, ол үшін тарихшы ойы — білімдер жүйесі. Ол сонымен қатар, өткен жайлы ойлау арқылы тарихшының жұмысын да қайталамайды, өйткені ол үшін өткен өмір — оқиғалар тізбегі емес, бірақ таным нысаналарының жүйесі. Басқа сөзбен айтқанда, философ тарихтың субъектілік жағын ойлау арқылы эпистемолог, ал оның объектілік жағын ойлау арқылы — метафизик болып табылады. Бірақ бұлай тұжырым жасау қауіпті, өйткені ол философ қызметін эпистемологиялық және метафизикалық жақтарға бөлу арқылы олар екі бөлек қаралатын нәрсе екен деген ойға жетелейді, ал бұл қателік болар еді. Өйткені философия таным зерттеуін танылуға тиіс нысанадан бөліп қарай алмайды. Бұлай бөлудің мүмкін еместігі екінші кезектегі философия идеяларының ойларынан туындайды.

Егер философиялық ойлаудың табиғаты осындай болса, онда «философия» сөзіне «тарихтың» оны дәлелдеуші сипатын қосамыз. Тарих философиясының жалпы философиядан айырмашылығын білдіретін ерекше мәні қандай мағынада?

Салаға бөлу жалпы мойындалған болып таным теориясынан ажырата алады. Бірақ олардың көпшілігі таным кей мағынада әрекет түрі ретінде көрінетінін, ал әрекет этиканың зерттелу түрінде танымның белгілі бір болмысы ретінде көрінеді. Логик зерттеген ой, ол шындықты ашуға ұмтылған ой, осылайша, ой мақсатқа жетуге бағытталған қызметтің әр түрлілігінің өңіріне айналады, ал бұл этикалық ұғым болып табылады. Этик зерттеген әрекеттер не нәрсенің жақсы, не нәрсенің жаман екенін білуге негізделген әрекеттер болып табылады, ал білім немесе наным эпистемологиялық ұғымдар. Осылайша, логика мен этиканың өзара .айырмашылығы болғанымен, олар бір-бірімен тығыз байланысты. Егер қандай да бір тарих философиясы бар болса, онда ол да басқа да философиялық арнайы ғылымдармен де, этика мен логика сияқты, өзара тығыз байланысты.

Енді неге тарих философиясы танымның жалпы теориясына қосылмай, арнайы зерттеу пәні болуы тиіс? деген сұрақ қою керек. Еуропалық өркениет дамуының үдерісінде адамдар белгілі бір дәрежеде тарихи ойлады: алайда біз өте жеңіл қол жеткізуге болатын қызмет түрлері жайлы сирек ойлаймыз. Тек қиындықтарға жолыққан кезде, біз оларды жеңу үшін күш жұмсаймыз. Осылайша, өзіндік дамудың ғылыми және ұйымдастырушылық дамуы ретінде түсіндірілетін философия пәнінің белгілі бір уақытта, белгілі бір кезең адамдарының ерекше қиындықтарды жеңу жолындағы кездескен ерекше мәселелеріне байланысты. Қандай да бір халықтың, белгілі бір кезеңдегі тарихының философиялық мәні зор мәселелеріне ене отырып, біз адамдардың қандай нақты мәселелерге барлық энергиясын бағыттауы қажет екендігі жөнінде белгілі түсінік аламыз. Сыртқы және екінші деңгейлі тақырыптар, оларға қатысты ерекше ешқандай қиындықтар кездестірмеген.

Ал біздің философиялық дәстүріміз үздіксіз сызықты құрай отырып, біздің заманымызға дейінгі алтыншы жүзжылдықта Грекияға енеді, ол кезде математика негіздерін жасау ерекше мәселе болды. Гректік философия сондықтан да математиканы өз құрылымының ортасына орналастырды, ал ол таным мәселесін әзірлеген кезде, оның негізі ретінде математикалық білім алынды.

Осы кезден бастап өткен жүзжылдыққа дейін Еуропа тарихында екі ұлы құрылымдық кезең болды. Орта ғасырда ойдың алдындағы негізгі мәселе — теология мен философиялық проблематика мәселесі болды, ол адам мен құдайдың байланысты туындады. Он алтын ғасырға дейін ой негізінен жаратылды, тасын қалауға бағытталды және осы кезеңдегі философияның негізгі тақырыбы – адамзат санасының сыртқы әлемін тану субъекттісі ретіндегі және олардың айналасында болып жататын табиғат құбылыстарын танудың объектісі ретіндегі қатынасы болды. Барлық осы уақытта адамдар тарихи ойлауды тоқтатқан жоқ. бірақ олардың тарихи ойы салыстырмалы түрде қарапайым сипатта болды, ол шешуге тиіс ешқандай қиындық келген жоқ. сондықтан ештеме өзіндік тануды тудырған жоқ. Бірақ он тоғызыншы жүз жылдықта адамдар тарих жайлы сын көзбен ойлай бастады, бұған дейін олар сыртқы әлем жайлы сыни ойлауға үйренген болатын, өйткені бұл кезде тарих математикаға, теологияға немесе жаратылыс тану ғылымдарына ұқсамайтын, ойлаудың ерекше түрі ретінде қаралды.

Мұндай ойлардың нәтижесі таным теориясына басқадай көзқарастың қалыптасуы болды: математика, теология немесе жаратылыс тану ғылымдарының бәрін тұтас алып қарау, танымдағы жалпы қиындықтарды жояды деген ой енді адамдарды қанағаттандырмайтын болды. Тарихи ой өзіне тән сипатымен ерекшеленетін пәнмен істес болды. Кеңістік пен уақытта өткен жекелеген оқиғалардан тұратын қазіргі кезде қайталанбайтын өткенімізді математикалық ойлаудың көмегімен түсінуге болмайды, өйткені ол кеңістік пен уақытқа тиянақты жинақталмаған нысананы таниды, осы белгілі бір уақыттық - кеңістік сәйкестіктің анықталмауы оны танымдылыққа итермелейді. Өткенді теологиялық ойлаудың көмегімен тануға болмайды, өйткені оның пәні тек жалғыз ғана шексіз нысана болмайды, ал тарихи оқиғалар көп. Өткенді жаратылыстық ойлау да өткенді тани алмайды, өйткені жаратылыстық ғылым ашқан шындықтар, бақылаулар мен тәжірибелердің нәтижесінде біз тікелей қабылдайтын, қазіргі кезде қайта өңделген шындыққа айналады. Бірақ өткен кетті, біздің ол жайындағы идеяларды жаратылыстық ғылыми тұжырымдарды тексергеніміздей, тура сондай етіп, ешқашан тексере алмаймыз. Математикалық, теологиялық немесе жаратылыс тану білімін түсіндіруге бағытталған таным теориялары тарихи білімге тән мәселелерді қарастырмайды, сол арқылы олар іс жүзінде бұлай тану арқылы тарихи білім алу мүмкін емес деген қорытындыға келеді.

Тән қиындықтарға кездесіп, оны шешудің санасына енбейінше үлкен мөлшермен тоғызыншы жүзжылдықта, бұл жүзеге асқан кезде, жаратылыс тану ғылымының арнайы мәселелерін шешуге бағытталған танымның тараған теорияларының математика мен теология біліміне негізделу мәселесі туындады. Осы уақытта барлық жерде пайда бола бастаған жаңа тарихи тәсілдер бұл теория шеңберінде түсіндірілмеді. Осылайша, өзінің сипаты жағынан философиялық болса да, өзінің өмір сүру фактісі арқылы тарихи білім ретінде ұйымдастырылған және жүйеленген жаңа мәселені арнайы зерттеу қажеттігі пайда болды. Бұл жаңа бағыт тарихи философия деп атанудың толық құқығына ие болды. Аталған кітап нақты осыған өз үлесін қосуға талпынады.

Көрсетілген бағыттағы зерттеу екі сатыдан өтуі тиіс.

Біріншіден, арнайы мәселенің арнайы зерттеуі ретінде, тарих философиясын әзірлеу қажет. Бұл мәселенің арнайы зерттеуді қажет ету себебі, өйткені дәстүрлі философиялық ілім онымен айналысқан жоқ, ал оны бөліп қарау қажеттігі философияның мұның бәрін жоққа шығаруы болып табылады. Осыдан келіп, дәстүрлі философиялық ілімнен тарихи білім алудың мүмкін еместігі жайлы қорытынды шығады. Сондықтан тарих философиясын, тарих ғылымының өздігінен дәлелдеу мүмкіндігін бергенше, өз бетінше қалдыру керек.

Екінші сатыда философияның дәстүрлі доктринасының жаңа бөлімі мен ескі бөлімі арасындағы байланысты анықтау қажет. Философиялық идеяға кез келген қосу белгілі дәрежеде оның ішіндегі бұрынғы бар нәрсені өзгертуге және жаңа философиялық ғылымның пайда болуына ықпал етіп, барлық ескі философиялық пәндерді қайта қарау қажеттігін тудырады. Мысалы, қазіргі кезде оны қайта түсіндіретін жаратылыс тану және философиялық теориялардың пайда болуы билік етуші логикаға әсер етіп, силлогистика тарапынан наразылық тудырды, оның орнын Бэкон мен Декарттың жаңа әдістемесі ауыстырды. Ол он жетінші жүзжылдықта орта ғасырдан мұраға қалған және біз Декарт пен Спинозада кездестіретін теологиялық метафизикаға да ықпал етті. Спиноза Құдайы -он жетінші ғасыр ғылымында қайта түсіндірілген орта ғасырдағы теология құдайы. Спинозаның философия ғылымы философиялық зерттеудің басқа салалардан бөліп алынған жеке саласы болуын тоқтатып, ол басқа салаларға еніп, толығымен ғылыми рух сіңген барлығын қамтитын философияны құрады. Біздің жағдайда бұл, философиялық тарихтан алынған барлық түбірімен қайта қарастыра отырып тарихты білдіретін және тарихи көзқарас жаңа философияны жасаудың қажеттілігін білдірді.

Ал философия тарихы дамуының екі сатысына келетін болсақ онда аталған кітапта мен оның тек біріншісімен суреттеумен ғана шектелемін. Мен мұнда философия тарихының философиялық зерттелуін қарастырамын. Мен оны ерекше пәні бар, ерекше таным түрі ретінде қарастырып, келешекке «Осындай зерттеулер философия ғылымының басқа бөлімдеріне қалай әсер етеді?» деген екінші сұрақты қалдырамын.

2. ТАРИХ ФИЛОСОФИЯСЫ, ОНЫҢ ПӘНІ, ТӘСІЛІ МЕН МӘНІ

Тарих ғылымы бар ма, онда не туралы айтылады, тарихи танымның мәні неде және ол неге қызмет етеді - міне, бір-бірінен кішкене болса да айырмашылығы бар адамдардың әр түрлі жауап берген сұрақтары осылар. Бірақ барлық айырмашылықтарына қарамастан, олардың жауаптарында көптеген сәйкестіктер болды, егер одан маман емес адамдардың берген жауаптарын алып тастап, оған жан-жақты сыни талдау жасайтын болсақ, бұл сәйкестіктер бұдан толыға түседі. Тарих та теология немесе жаратылыс тану ғылымдары сияқты, ойлаудың ерекше түрі. Олай болса, берілген түрдің табиғаты, пәні, тәсілі және маңызы жайлы мәселелерге екі сапалық қасиеті бар адамдар жауап берулері тиіс.

Біріншісі. Оларда тарихи ойлаудың жеке тәжірибесі болуы керек. Олар тарихшылар болуға тиіс. Белгілі бір жағдайлар жағынан алып қарағанда, бүгін біздің бәріміз де — тарихшылармыз. Барлық білімді адамдар тарихи ойлаудың кейбір элементтерін құрайтын оқу арқылы өтті. Алайда ол бұлардың табиғат, пән, тәсіл және тарихи ойлаудың мәні жайлы айтуына құқық бермейді. Өйткені олардағы тарихи ойлау тәжірибесі өте үстірт, сондықтан мұндай ойға негізделген пікір Парижде екі-ақ күн тұрған адамның француздар жайлы пікірі сияқты. Екіншіден, жай қарапайым жолдар арқылы алынған кез келген тәжірибе, ылғи да ескірген болады. Осындай жолмен жинақталған тарихи ойлау тәжірибесі оқулықтар арқылы қалыптасады, ал оқулықтар үнемі тарихшылардың қазіргі ойын бейнелей бермейді, ал сол оқулыққа материал жарық көрген кездегі бұрынғы тарихшылардың ен болып табылады. Оқулыққа қосу нәтижелері ғана ескіріп қоймайды, сонымен бірге олардың табиғат, пән, тәсіл және тарихи ойлау құндылығы жайлы идеялары да ескіреді. Үшіншіден, бұл барлық танымдық жолдар арқылы білім алған адамдарға тән — адамның білімім жеткілікті, толық деп өзін сендірумен байланысты. Зерттеуші кез келген ғылыми пәнге қатысты in statu pupillary жағдайдан шығып жеке зерттеуге кіріскен кезде, ол ешнәрсенің шешілмегеніне куә болады. Оның догматизмі жетілмегендік белгілері жоғалады. Ол сол аталған мәселелерге жаңа көзбен қарайды. Ол өз-өзіне «Менің ұстаздарым және оқушыларым маған мыналар шынайы еді ғой? Бұл негіздер дұрыс па? Қандай негізде олар мұны шынайы деп есептейді?» деген сауалдар қояды. Екінші жағынан, егер ол оқушылық жағдайдан шығып, бірақ пәнді өз бетімен зерттеуді жалғастырмаса, онда ол өзінің догматикалық жағдайынан ешқашан арылмайды. Ал бұл оны менің қойған сұрақтарыма жауап беруге қабілетсіз етеді. Мысалы, ешкім де жас кезінен бастап ұлылардың шығармаларын оқыған, өз кезінде тарихты зерттеп, осы жас кездегі тарихи ойлаудағы тәжірибем, менің тарих деген не, ол не жайындағы ғылым, ол қалай жасалады, ол не үшін керек? — деген сұрақтарға жауап беруіме құқық береді, деп ойлаған белгісіз Оксфордтық философтан кем жауап бермейді.

Бүл сұрақтардың барлығына білікті жауап беру үшін: адамның тек өздігінен тарихи ойлау тәжірибесі болуы жеткіліксіз, сонымен бірге бұл тәжірибені ой елегінен өткізіп, оны өзінің рефлексиясының пәніне айналдыруын талап ететін екінші сапа да қажет. Ол тек тарихшы ғана емес, сонымен бірге философ болуы тиіс. Оның философиялық ойларында тарихи ойлау мәселелеріне ерекше көңіл бөлінуі керек. Алайда мұндай мәселелер жайлы ойламай-ақ, жақсы тарихшы болуға болады. Сонымен бірге бірінші тәжірибе, ал содан кейін олар жайлы ойлар келеді. Тіпті аздаған рефлексиясы бар тарихшыда да біздің бірінші сапамыз болады. Онда тәжірибе бар, не жайында ойлау керек жайлы тәжірибе бар, егер одан оны ой елегінен өткізу талап етілсе, оның бұған қол жеткізуге үлкен мүмкіндігі бар. Философияға үлкен көңіл бөлмеген тарихшы, біздің қойған төрт сұрағымызға, тарихпен аз айналысқан философқа қарағанда, құнды жауап береді. Сондықтан кез келген қазіргі тарихшыға түсінікті жауаптар ұсынамын. Бұл қарапайым дайын жауаптар болады. бірақ олар біздің зерттеу пәнін алдын ала және ол бұдан арғы баяндауымызда.

А. Тарихты анықтау

Әрбір тарихшы, тарихтың — әр түрлі зерттеулер және ізденулер екендігіне менімен келіседі деп ойлаймын. Мен әзірге бұл зерттеудің сипаты жайлы мәселені қоймаймын. Негізгісі — ол біз ғылым деп атап жүрген, олар арқылы біз сұрақ қойып және оларға жауап беруге тырысып жүрген ойлау түрлерінің бір белгісі. Жалпы ғылымның - танылып болғандарды жинақтау мен соңғыларын қандай да бір сызбаға сәйкес жүйелеу емес екендігін түсіну маңызды. Ол біз әлі білмейтін бір нәрсеге ойды жинақтап және оны тануға ұмтылу. Біз білетін заттарды ерекше ережемен орналастыру, бұл мақсатқа жету жолындағы пайдалы құрал болуы мүмкін, бірақ нақты мақсат болып табылмайды. Ғылыми тұрғыдан алғанда, материалды жаңадан бұлай орналастыру біздің осыған дейін сұрақ қоюға шешкен мәселелерге жауап беруімен құнды. Міне, барлық ғылымның біздің өзіміздің барлығын емес, тек қандай да бір затты: парламенттің шығуын, рактін себептерін, Күннің химиялық құрамын, адамның физикалық күшін пайдаланбай-ақ су сорғышты қалай жұмыс істетуге болатынын т.б. білмеуімізден басталатыны сондықтан. Ғылым — бұл ізденіс, осы мағынада алғанда тарих - ғылым.

Ә. Тарихтың пәні

Ғылымдардың бір-бірінен айырмашылығы олардың әр түрлі заттарды іздеуінде болып табылады. Тарих қандай заттарды іздейді? Мен: «res gestae» бұрынғы кезде болған әрекеттерді, — деп жауап беремін. Алайда, бұл жауап көптеген өткір пікірталастар тудыратын қосымша сұрақтар туындатады, дегенмен оларға жауап беруге болады және бұл жауаптар біздің тарих «res gestae» жайлы ғылым, бұрынғы өткен замандағы адамдардың әрекеттеріне жауап беруге талпыныс деген — негізгі жағдайымызды жоққа шығармайды.

Б. Тарихи ғылым қалай жасалады?

Тарих - іс жүзіндегі мәліметтерді түсіндіру, ол іс жүзіндегі мәліметтер - олар жекелей құжаттар деп аталатын, жинақталған заттардың оған қорытынды жасай отырып, өзінің оқиғалар жайлы сұрақтарына жауап жүзіндегі мәліметтер деген не және оларға қалай талдау жасалады? — сияқты көптеген қиын сауалдар туындайды. Қазір бізге бұл мәселелерді көтерудің қажеттігі жоқ. Мүмкін болатын барлық жауаптарда тарихшылар, тарихи үдерістің немесе тәсілдің мәні – іс жүзіндегі мәліметтерді талдауда екендігімен келіседі.

В. Тарих не үшін керек?

Бұл сұрақ басқаларынан күрделірек. Оған жауап беруге тырысқан адамның, біз жауаптарын берген алғашқы үш сұраққа жауап берген адамға қарағанда, өте үлкен рефлекстік қабілеті болуы керек. Оның ойлау нысанасы тек тарихи ойлау емес, сонымен бірге басқа да заттар болуы қажет, өйткені «мынадай мына нәрсе» үшін деген көзқарас А мен Ә арасындағы шектеуді білдіреді. Онда А бір нәрсе үшін пайдалы болса, ал Б не үшін пайдалы екенін білдіреді. Бірақ мен сұраққа да жауапты ұсынамын, ол көптеген қиын сұрақтарды тудырғанымен, бірде-бір тарихшы оған қарсы болмас деп ойлаймын.

Менің жауабым мынадай: тарих — адамның өзін-өзі тануы. Адамның өзін-өзі тануы маңызды деп есептеу ұйғарылған. Өзін-өзі тану ретінде оның жеке ерекшеліктерін тану ғана емес, сонымен бірге оның басқа адамдардан айырмашылығы мен өзінің адами табиғатын түсінуі де есептеледі. Өзін-өзі тану дегеніміз, біріншіден, жалпы адамды танудың мәні, екіншіден, өзіңіз жататын адам түрін тану, үшіншіден, неге басқа емес сіздің де осы адам түріне жатуыңыз. Өзін-өзі тану сіздің қолыңыздан не келетіндігі, мұны әрекет етпей, ешкімнің білуі мүмкін емес болғандықтан, Адам не істей алады деген? сұраққа жауап берудің жалғыз кілті, оның бұрынғы әрекеттерінде жатыр. Сондықтан да тарихтың құндылығы сонда — соның арқасында ғана біз адамның не істегенін біле аламыз, соны білу арқылы ол адам жайлы көзқарас қалыптастырамыз.

ТАРИХТЫҢ ПӘНІ

Егер тарихи білімнің пәні не болуы мүмкін деп сұрайтын болсақ, онда оның жауабы -тарихшының санасында қайта өңделген нәрселер болар еді. Бірінші кезекте мұндай пән тәжірибе болуы тиіс. Тәжірибе болмайтын тек тәжірибе пәні болып есептелетін нәрселердің тарихы болмайды. Осылайша, табиғаттың ғалымдар тарихы жоқ және болуы да мүмкін жататыңдығында ешқандай талас жоқ өте келе табиғат нысаналарының өзгеруі — олардың өзіндік қасиеті. Кейбіреулер мұндай өзгерістерді табиғат болмысы ретінде есептейді.

Табиғаттағы өзгерістердің шығармашылық сипатта болатындығында да талас жоқ, бұл тек бір мерзімнің қайта-қайта қайталануы емес, сонымен бірге табиғат өмірі – тарихи өмір, ал оны тану – тарихи таным екендігін дәлелдейді. Егер табиғатта болатын құбылыстар, қандай да бір ойлайтын ағзаның әрекетін білдірсе және біз оларды зерттеу арқылы олардың білдіргісі келген ойларының қандай болғанын анықтап, оны қайтадан ой елегінен өткізуге болса ғана, табиғат тарихы — тарих танымы болуы мүмкін еді. Бірақ мұндай жағдайлардың болуы мүмкін емес. Сондықтан да табиғат үдерістері — тарихи үдеріс емес, біздің табиғатты тануымыз.

Екіншіден, мұндай тәжірибе тарихи білім пәні бола алмайды. Тікелей уайымдау, сезіну, көңіл-күй түрінде көрінетін сананың қарапайым ағынының тәжірибесі тарихи үдеріс бола алмайды. Бұл ағынның жалпы ерекшеліктері мен нақты бөліктерінің ой елегінен өткізілуі мүмкін. Бірақ оларды зерттеуші ой олардан тек зерттеудің қарапайым нысанын алады, осыларды зерттеу үшін оларды біздің санамызда қайта қалпына келтірудің қажеті жоқ. Тәжірибенің жекелеген бөліктері жайлы ойлаған кезде, бізге өзіміздің жеке уайымдарымыз еске түседі, қиялдау арқылы біз басқалардың сезім әлеміне енеміз. Бірақ бұл жағдайларда біз өзіміз ойлаған тәжірибені қайта қалпына келтірмейміз, біз оны тек біздің санамызға қатысты сыртқы нысана ретінде пайымдаймыз. Оның жалпы ерекшеліктерін түсінуге тырысу деңгейімізге қарай, біз психология ғылымы саласына кіреміз. Екі жағдайда да біз тарихи ойламаймыз.

Үшіншіден, ойдың өзі, жекелеген ойлаушының өміріндегі өзіне тән тиянақты ойлау актісі ретінде өздігінен тарихи білімнің нысаны бола алмайды. Тарихшы ойлаудың жеке актісін өзіне тән барлық ерекшеліктері арқылы, ол іс жүзінде жүзеге асқандай етіп түсіне алмайды. Ол зерттеген жекелей актіде оған тек, оны басқа ойлау актілерімен салыстырған кездегі жалпы жақтары ғана белгілі.

Осылайша, тарих жекелеген ойларды тану деген бұлыңғыр сөз бір мезгілде тарихты өте кең немесе өте тар мағынада анықтайды. Оны өте кең мағынада деп айтуымыз - тарихи оқиғалар мен кейіпкерлердің тану саласына жатпайтыңдығында. Ал оны - оны қабылдай отырып, біз оқиғаның жалпылығы, нақты оқиғаның жалпылығы оны мүмкін болатын шынайы тарихи зерттеу пәніне айналдырады. Мұның барлығы, әрине, жалпы сөздер болып табылады. Бірақ соның көмегімен ойлау қабілеті өзінділік шеңберінен шығып, басқа салаларда сақталып, қайта қалпына келеді. Олар жекелеген актілер мен кейіпкерлер — өзінің жеке ерекшелігі арқылы емес, ол жеке адам қандай да бір ойды жалғастырушы ретінде, бір кезде жеке оған ғана тән болған нәрсе, енді әркімге де қатысты болғандықтан ғана тарихқа енетіндігі жайлы талассыз шындықты білдіруге талаптану.

Ойдан ада заттарда тарих болмайды. Қандай да бір тарихи мағынаға бай өмірбаян, адамның тууы және өлуі жайлы биологиялық оқиғалар болады. Осылайша, оның негізгі қаңқасын ойлау емес, табиғи үдеріс құрайды. Осы қаңқа негізі арқылы адам өмірінің балалық шағы, есеюі, қартаюы, оның аурулары мен өмірдегі кездейсоқтық жағдайлары айдалаға тасталған кеме қалдығы арқылы өткен теңіз толқындары сияқты, адамның ой ағымынан өтеді. Бірақ бұл тарих емес. Сонымен бірге өзінің сезінуін күнделікке жазу немесе қайта есіне түсіріп, мемуар ретінде жазу да тарих емес.

Зат тарихи білім нысаны бола алмайтын, бұдан басқа да жағдайлар бар. Менің бұрын айтқанымдай, тарихшы мен оның нысаны арасындағы уақытша бос жер толтырылуы тиіс. Нысан тарихшы миында қайта тірілетіндей болуы тиіс, ал тарихшы миы оның тірілетін орны болуы тиіс. Мұның барлығы оның миы қандай да бір анықталған тарихи сапаға ие болуы керек дегенді білдірмейді, бұл тарихшы миы тарихи тәсілдің арнайы ережелеріне жаттыққан болуы керек дегенді білдіреді. Бұл ол өз пәнін зерттеуге тұратын адам болуы тиіс деген сөз. Ол зерттейтін пән — белгілі бір ой, ал оны зерттеу оны өзінде қайта қалпына келтірумен байланысты. Ол оның өз ойында өтуі үшін, оның ойы іс жүзінде басқа ойды қамтитындай болуы керек.

Бұдан бұл сөздің тарихи-философиялық мағынасында - тарихшының миы мен оның зерттеу нысаны арасында үйлестік болуы керек деген ілім шықпайды. Біздің көзқарасымызды, мысалы, Колридждің «адамдар не платондық, не аристотельдік болып туылады», — деген белгілі сөзімен келісу деп түсінбеу керек. Біз бұл адам платондық, не аристотельдік болып туылғандығы жайлы мәселені шешейік деп отырған жоқпыз; өз өмірінің белгілі бір кезеңінде менің тарихи зерттеудің мен үшін келешегі жоқ. өйткені мен ойлаған адамдарымның ойына қосылып кете бір кезеңінде менде бұл қабілет; пайда болған шығар деп ойлайды. Бірақ тарихшы келген кезеңінде ойлаудың қандай да бір тәсіліне үлкен бейімділігін байқайды. Бұл өте жиі ойлаудың кейбір түрлерінің оған бөтендігінен кейде өзінің рухани және парасатты өмірінің дамуында оның одан кету қажеттілігін сезінуінен болады.

Тарихшы өз миының бұл күрделілігіне қарамастан жұмыс істей алады, өйткені одан осыған ұқсас пәндерді зерттеу талап етіледі. Бұған қарамастан, ол өзі жеке қосыла алмайтын ойдың тарихын меңгеруге тырысса, онда ол оның тарихын жасаудың орнына ол оның дамуының сыртқы фактілерін: аттарын, болған күндерін, алдын ала дайындалған суреттемелерін тіркейтін жағдайларын әншейін ғана қайталайды.

Мұндай қайталаулар өте пайдалы болуы мүмкін, бірақ олар тарих емес. Олар бар болғаны — әйтеуір бір кезде шынайы тарих болуы мүмкін

- қаңқа, негіз болып табылады. Менің бұл барлық айтқандарым

— тарихшы ойы оның тұтас тәжірибесінің органикалық бірлігінен туындап және оның жеке тұлғасының барлық сыни және теориялық қызығушылық қызметін бейнелеуі керек деген менің көзқарасымды білдірудің бір тәсілі ғана. Бұған тарихшы өз кезеңінің ұлы бола отырып, өз мүдделерінің оның замандастарының мүдделерімен сәйкес келетінін анықтайды деп қосқым келеді. Әрбір ұрпақ өз әкелері үшін ешқандай мәні болмаған өлі қалдықтар ретіндегі өткен кезеңнің белгілеріне және аспектілеріне қызығады.

Тарихи білім үшін оған лайықты тек бір зерттеу пәні ол — ой мен оның нысаналары емес, ойлау актісінің өзі. Бұл қағидат бізге бір жағынан, мәліметтерді зерттеуші ретінде тарихты басқа жаратылыстану ғылымдарынан немесе ойлау актісінен өзгеше объектілік әлем ретінде бөліп алу болып табылады. Екінші жағынан, ол біздің тарихты ойлау қызметін емес, тек тікелей тәжірибені, сезінуді, сананың қызметін зерттеуші психологиядан бөліп алуымызға көмектеседі. Алайда бұл қағидаттын жақсы мазмұны ары қарай талдауды талап етеді. Мұндағы «ой» ұғымында не қамтылады?

Біздің бұл бөлімде және жоғарыда пайдаланған «ой» термині тәжірибе түрін немесе саналық кызметті білдіреді. Оның өзіне тән жағымсыз белгісі — бұл тәжірибе түрі тек тікелей өтеді, сондықтан саналар ағымымен бірге жоғалмайды. Ал оның ойды қарапайым санадан ерекшелейтін жағымды белгісі, оның әр түрлі әрекеттерде өзінің «мен» қызметінің бірлігін мойындауға қабілеттілігі болып табылады.

Егер мен бастапқыда суықты, кейін ыстықты сезінсем, онда екі үздіксіздік жоқ. Әрине, Бергсонның суықты сезіну, кейін жылыны сезінуге «енеді», келесі жылуды сезіну оған оның алдындағы жағдайда сезінбеген сапаларын береді. Алайда жылуды сезіну, өзінің сапалылығы үшін суыққа қарыздар болғанымен бірақ оны мойындамайды. Қарапайым сезіну мен ой арасындағы айырмашылықты, суықты қарапайым сезіну және «Маған суық» деп айту қабілеті ретіндегі мысалмен салыстыруға болады.

Онда ойдың ерекшелігі, оның жай сана ғана емес, сонымен бірте сана-сезім болғандығында болып табылады. «Мен» қарапайым мойындаушы сапасында, тікелей сезіну мен сезім сериясында. Алайда жай қарапайым сезіну ретінде, ол өзін-өзі сезімдер ағыны ретінде жете түсіне алмайды. Оған осы сабақтас сезінулерде өзінін жеке үздіксіздігі белгісіз. Үздіксіздік барысында өзін жете түсіну пайда болатын кызмет қана ойлау деп аталады.

Бірақ бұл ой әр түрлі сезімдерді сезінетін ағза ретінде ойдың рудиментті түрін бейнелейді. Ол басқа бағыттардағы басқа түрлерде дамиды. Бұл арқылы бәрінен бұрын осы үздіксіздіктің нақты табиғатын білдіретін анық түсінік алуға болады. Онда өзіңді-өзің ағза ретіңде құр қабылдаудың орнына, біз бұл сезінулердің нақты не болғанын еске түсіріп, оны ұзақ уақытта сезінген өзгерістермен салыстыруға көмектесеміз. Басқа жолы — қазіргінің тәжірибесіне талдау жасау, одан сезіну актісін бөліп алып, ол сезінуді өзіңнің басыңнан өткен шынайы нәрсе ретінде қабылдау. Осы екі бағытта жұмыс істей отырып, ой жадыға, өзіңнің жеке сезіну ағымыңа, яғни өзіңнің шынайылықты сезінуіңе айналады.

Ойлауды дамытудың үшінші жолы — өзіңді тек сезінуші ретінде түсінуің емес, сонымен бірге ойлаушы ағза ретінде түсінуің керек. Өткенді еске түсіре және қабылдай отырып, сен сезіну табалдырығына шығып, тікелей тәжірибе ағымына енесің. Бұл жерде саған ойлану керек болады. Бірақ қарапайым еске түсіру мен қабылдау арқылы мен өзімді ойланушы ретінде қабылдай алмаймын. Мен өзімді тек сезінуші ағза ретінде мойындаймын. Осы мойындау өзіңді түсінуді көрсетеді. Бірақ ол түсіну әлі жетілмеген, өйткені мен оған ие бола отырып, салдық кызметтің белгілі бір түрін, ал, атап айтқанда, өзім мойындайтын ойлауды жүзеге асырамын. Біздегі еске түсіру немесе қабылдау үдерісі кезіндегі ойлануды санасыз ойлау деп атауға болады. Бұл жағдайда «Санасыз ойлау» терминін қолданған кезде біз санасыз жағдайдағы ойлауды айтып отырмыз.Ойлау үшін санада ғана болмай, өзіңді танудың белгілі бір түрін дұрыстығы, біздің түйсінбей ойлауымызда болып табылады, не жайында ойланғанымды түйсіну — тітіркену деп атауға болатын ойлаудың жаңа түріне тартылу деген сөз.

Тарихи ойлау, ылғи да тітіркеністі. өйткені тітіркену ойлау актісі туралы ойлану, ал біз барлық тарихи ойланудың осындай болып табылатындығын көрдік. Бірақ ойланудың қай түрі оның нысанасы бола алады? Біз қазір санасыз ойлану деп атаған ойлануды зерттеуге бола ма немесе тарих зерттейтін ойлану ылғи да түйсіне алатын және тітіркеністі болуы тиіс пе?

Мұның барлығы тарих жады немесе қабылдау бола ала ма деген сұрақпен тең. Және оның болмайтындығы айдан анық. Жады немесе қабылдау тарихын жазуға кіріскен адам не жайлы жазуы тиіс екендігін білмес еді. Өйткені әр түрлі адам нәсілдері қабылдаудың және еске түсірудің әр түрлі қабілетіне ие. Мұндай айырмашылықтар кейде психологиялық айырмашылықпен байланысты болған жоқ, ол ойлау дағдыларының әр түрлілігімен түсіндіріледі. Мұның себебі — ойлау дағдыларының «санасыздығы», оның негізі болып табылатын «санасыздықты» біздің тілегіміз бойынша қайта қалпына келтіре алмаймыз.

Мысалы, бізден айырмашылығы бар кейбір өркениеттерде, қалыпты психологиялық мүмкіндікке - рухтарды көру қабілеті жатады деп есептейік. Бұл қабілеттер олардың қандай да бір өзіне тән ойлау тәсілінің нәтижесінде пайда болады және сондықтан да ол шынайы білімді бейнелейтін кең тараған және қабылданған тәсіл немесе жақсы негізделген сенім болуы мүмкін. Бірақ осының барлығы шынайы болуы мүмкін деп есептей отырып, біз екінші көзқарастағы тарихты жасай алмас едік. Бұл жерде бізге мүмкін болатын нәрсе - көз көргендердің айтуы бойынша, екінші көзқарас көрінген мысалдарды жинай отырып, фактілерді суреттеуші ретіндегі олардың айтқанына сену. Бәрібір бұл куәлердің айтқанына сенуге болар еді, ал біз мұндай түрдегі сенімнің тарихтың басталған жерінде аяқталатынын білеміз.

Сондықтан да кез келген тиянақты ойдың актісі тарих пәні болуы үшін, оған тек ой актісі болу жеткіліксіз, ол сонымен бірге тітіркеністі ойлау актісі, біз оны жүзеге асыра отырып, оны мойындайтын акті болуға айналдыруымыз керек. Ол акті жасау тек саналы күш жұмсау болмауға тиіс. Ол бізге белгісіз, мысалы, ұмытылғанды еске түсіру сияқты, нәрсені жасауға деген соқыр ұмтылыс болмауы керек. Ол біз әрекет бастағанға дейінгі нәрсе жасауға деген тітіркеністі күш қызметте - біз не істеу керек екені қол жеткізген нәтиже арқылы біліп, біздің алғашқы түсінігіміз анықтаған нәтижеге сәйкес келетін стандарт арқылы оның аяқталғандығы жайлы білеміз. Сондықтан тітіркеністі акт біз алдын ала. оның қалай жүзеге асырылатынын біле бермейтін акт.

Барлық актілер мұндай түрге жатпайды. Самуэл Батлер «бала еме білуі керек, сөйтіп үйренбесе ол ешқашан оны жасай алмас еді», — деп айту арқылы шатастыру мысалын көрсетті. Басқалары, біз оны жасағанша, не істеу керек екенін ешқашан білмейміз деп айту арқылы қарама-қарсы қателер жіберді. Батлер билік етуші материализммен өзінің күресінде, сыртқы әсер арқылы пайда болмайтын актілер іс жүзінде сырттан әсер етуші болып табылатындығын дәлелдеуге тырысып, осы арқылы өмірдегі тиімділіктің маңызын асыра көрсетті. Басқалары сырттан әсер етуші актілер іс жүзінде сырттан әсер етпейді, өйткені олар барлық тәжірибені тікелей ретінде ойлайды деп дәлелдейді. Біздің болашақ актідегі тікелейлікті біз қанша жан-жақты ойластырғанымызбен, ылғи да оның мазмұнында көптеген кездейсоқтықтар болады. Бірақ бұдан оны жалпы жоспарлауға болмайды деген қорытынды жасамау керек. Оны іс жүзіндегі тікелей тұрмыс, оған тән жалғыз тұрмыс болып табылады деген тұжырымнан шығару керек. Ал акт – қайталаңбастыққа қарағанда, әмбебап сипаты бар бұдан үлкен нәрсе. Ол тітіркеністі акті болған жағдайда актінің идеясы, оның әмбебап сипаты ретінде көрінеді. Біз оны акті жүзеге асқанға дейін ойша елестетіп көреміз. Осы идея арқылы біз алдыға қойған мақсатымызға қаншалықты жеткенімізді анықтаймыз.

Осындай барлық актілерге тән белгі, бұлардың біз айтқандай «мақсатты» орындалатындығында, оның құрылымының орналасқан негізі белгілі бір мақсатқа құрылатыңдығында, ал актінің өзі осы мақсатқа сәйкес келетіндігінде болып табылады. Рефлективті акті мақсатты акті ретінде дөрекі анықталуы мүмкін және олар жалғыз ғана тарих пәні болады.

Осы жағынан алып қарағанда, қызметтің кейбір түрлерінің неге тарих пәні болатынын, ал кейбірінің тарих пәніне айнала алмайтындығын түсінуге болады. Саясатты тарихи зерттеуге болатыны жалпы мойындалған. Мұндағы оның себебі, қарапайым: саясат мақсатты әрекеттің тамаша мысалын береді. Саясаткер — белгілі бір саясатты жүргізген адам; оның саясаты іс жүзіне асқанға дейінгі, алдын ала дайындалған әрекет жоспары болып табылады осы саясатты жүргізген кезде қол жетті. Әрине, оның саясаты қатып қалған әрекет жүзеге асуына қарай дамып отырады. Бірақ оның әрекетінің әрбір сатысында идея оның жүзеге асуына көмектеседі. Егер біреу туралы оның нәтижесі жайлы идеясыз, өз ойын жүзеге асырып оның нәтижесін күтті десек, онда ондай адам саясаткер болмаған болар еді, ал оның әрекеті соқыр күштердің саяси өмірге басып кіруі болар еді.

Әскери іс тарихы да осы себептен өмір сүреді. Жалпы алғанда, қолбасшының істейін деген әрекетін жеңіл түсінуге болады. Егер ол әскерімен қандай да бір елге басып кірігі, қарулы күштермен шайқасқа түссе, онда оның оларды талқандауға деген ұмтылысы белгілі, ал бізге дейін жеткен есептер арқылы біз оның әрекеті жайлы компанияның жоспарын қайта қалпына келтіруге тырысамыз. Бұл жағдайда біз біздің қалпына келтірген жоспарымыздың негізгі алғышартты дұрыс құрылған жағдайда ғана, атап айтқанда, өз әрекетінде оның нені басшылыққа алғанын дұрыс анықтағанда ғана жетістікке қол жеткізе аламыз. Егер олар мақсатсыз болса, олардың тарихы да болуы мүмкін емес. Егер олар бізге белгісіз мақсатпен жүзеге асырылса, біз оның тарихын да қайта қалпына келтіре алмаймыз.

Экономикалық қызметтің де тарихы бола алады. Фабрика немесе зауыт салған адам біз түсінуге болатын белгілі бір мақсатпен әрекет етеді. Одан жалақы алып отырған адамдар да оның тауарларын немесе акцияларын сатып алу арқылы, оз ақшаларын есеп шотқа салып немесе одан алу арқылы осылай істейді. Егер бізге осы фабрикада наразылық болды немесе банктен жаппай салымдарын алу болды десе, олардың ұжымдық әрекеттері көрсетілген түр сипатында болғандықтан, біз онда адамдардың мақсатын қалпына келтіре аламыз.

Мораль тарихы болуы да мүмкін. Өйткені біз моральдық әрекеттерде біз өзіміздің тәжірибелік өміріміз және оның идеалдары арасындағы сәйкестікке қол жеткізу жолындағы мақсатты басшылыққа аламыз. Бұл идеал бір уақытта біздің өміріміздің қандай болу керек екендігі жайлы түйін болады, оны басшылыққа алу арқылы өзіміз жүзеге асырған жақсылықтар мен жамандықтарды бағалай аламыз. Басқа жағдайлардағы сияқты, біздің моральдық әрекеттеріміздің мақсаты біздің қызмет барысында өзгеріске ұшырауы мүмкін. Бірақ бұл жерде мақсат әрекетке ылғи да ықпал етеді. Осыған саналы ұмтылған адамнан басқа ешкім де өз парызын осылайша өтеуге ұмтыла алмайды.

Аталған барлық жағдайларда, біз тек қандай да бір мақсатпен ғана анықталмаған әрекеттермен істес боламыз. Осыдан, кез келген іс жүзіндегі әрекет болуы керек, өйткені ол біріншісінде – біз алдымызға мақсат қоямыз – ол теориялық қызмет, екіншісінде – оның нәтижесіне қол жеткіземіз — теориялық қызметке байланысты тәжірибелік әрекет, — деген қорытынды жасауға болады. Қызметтің теориялық түрлері қараңғыда, оның қандай нәтижеге қол жеткізетіні белгісіз жағдайда туындауы тиіс деген — қате пікір.

Өйткені теория расында да теориялық және тәжірибелік тарихнамаға әсер етіп, тарихтың жалғыз зерттеу пәні — адамдардың шынайы өмірі екенін дәлелдеп берді. Тарих — тек адамдардың саясаты, әскери ісі, экономикалық өмірі сияқты мәселелермен, жалпы әрекеттер әлемімен айналысуы керек деген ұғым, қазір кең тараған, ал ол бір кезде жалпы болған. Бізге тарих философиясы қалай жазылуы керектігін тамаша көрсетіп берген Гегельдің өзі, философия тарихы жайлы дәрістерінде өз көзқарасын тарихи ғылымның жалғыз сәйкес келетін пәні — қоғам мен мемлекет, олардың іс жүзіндегі өмірі деп білдірді.

Бүгінде өнер, ғылым, дін, философияны т.б. тарихи зерттеудің орнықты пәні болып табылатындығы дәлелдеуді қажет етпейді, ал оларды тарихи зерттеу фактісі айтарлықтай белгілі. Бірақ жоғарыда келтірілген мұндай зерттеудің мүмкін еместігі туралы дәлелдерді ескере отырып, бұл неге бұлай? деп сұрау қажет.

Біріншіден, таза теориялық қызметпен айналысатын адам, ешқандай мақсатсыз әрекет етеді деу дұрыс емес. Белгілі бір мәселені, атап айтқанда, безгектің себебін зерттеуші адам, өзінің алдына безгектің себебін ашу керек деген нақты мақсат қояды. Иә, ол бұл себептерді білмейді. Бірақ ол оның себебін ашқан кезде, зерттеуді бастамай тұрған кездегі өзі білетін белгілі бір түйіндемелерді қоя отырып, ол өзінің осы жаңалығы жайында біледі. Оның ғылыми ізденісінің бағыты осы түйіндемелерді қанағаттандыратын кейбір теориялар жайлы сызба түріндегі көзқарасымен анықталады. Тарихшы болсын, философ болсын ол картаға енгізілмеген теңіздерде жүзбейді. Оның картасында аз болса да параллельдер мен меридиандар енгізілмеген, оның мұндағы мақсаты — олардың арасындағы кеңістікті толтыру болып табылады. Басқа сөзбен айтқанда, әрбір шынайы зерттеу белгілі бір мәселеден басталады, ал бұл зерттеудің мақсаты — оны шешу. Сондықтан ғылыми жаңалықтың жоспары күні бұрын белгілі болып және былай анықталуы мүмкін: бұл жаңалық алдыға қойған мақсаттың жағдайларын қанағаттандыруы тиіс. Тәжірибелік қызмет жағдайындағы сияқты, бұл жоспардың басқалармен ауыстырылады, кейбіреулер бірақ жаңа мәселелерді туындатады.

Екіншіден, алдын ала мақсатты анықтау және жүзеге асыру арасындағы айырмашылық теориялық және тәжірибелік акт арасындағы айырмашылық ретінде нақты сипатталмаған. Бұл әрекет алдындағы ой емес, әрекеттің бастапқы сатысы, ойдың бұл тәжірибелік табиғаты бірден анықталмаған, онда мүмкін болатын әрекет салдарына талдау жасай отырып, оны анықтауға болады. Теориялық қызмет ретіндегі ой шынайы не жалған болуы мүмкін. Адамгершілік немесе адамгершілікке жат қылық ол адамның әрекеттері. Егер адамда өлтіру ойы пайда болса, бірақ ол олай жасамаймын деп шешсе, онда моральдық тұрғыдан алғандағы ұятты нәрсе, мұндай әрекет жасауға деген ұмтылысы болып табылады. Ол жайында: «Ол адам өлтіру дегеннің не екенін түсінді, сондықтан оның ойы шынайы, таңдануға тұрарлық», - деп айтпайды. Ол жайында: «Ол өзінің ойына алғанын орындайтындай әдепсіздікке кеткен жоқ, бірақ оның ойға алған нәрсесі әдепсіздік болды», — деп айтады.

Осылайша, ғалым, тарихшы, философ өзінің алдына қойған жоспарындағы әрекеттерін тәжірибелік қызмет адамдарынан кем басшылыққа алмайды. Өйткені олар жоспардан туындайтын түйіндеулер негізінде бағаланатын нәтижелерге әкеледі. Сондықтан мұндай кәсіптің тарихы да болуы мүмкін. Бұл жоспарды жасау үшін әрбір зерттелген жағдайдағы ойлаудың қалай өткені және тарихшының оны түсіндіре алу қабілеті, яғни өзі зерттеген ойларды ой елегінен өткізу қабілеті жайлы мәліметтер болуы қажет. Ол үшін олардың жіберу әрекеті болып табылатын мәселені тұжырымдау және оның көмегімен осы мәселені шешуге тырысқан сабақтастық ойлар кезеңін кайта құру қажет. Іс жүзінде әншейінде тарихшылар мәселені анықтауда қиындықтарға кездеседі, өйткені өткенді ойлаушылар, олардың ойларының сабақтастығы жеткілікті дәрежеде нақты болуын қадағалайды. Өз замандастарынан мәселе не деп сұраған кезде, олар оны ешқандай тұжырымдап айтып бере алмады. Егер айналысып жүрген мәселесінің неде екенін тарихшының өзі білмесе, ондай адамда өз жұмысын бағалаудың түйіні жоқ. Тарихшының мәселені анықтауға деген ұмтылысы зерттеудің «ықпалы» сияқты үлкен маңызға ие болады. Егер «ықпал ету» дегенді ойдың біреуінен екіншісіне құйылуы деп түсінетін болсақ, онда мұндай зерттеулер жеміссіз болар еді. Сократтың зерттеуінің Ньютонға ықпалын анықтауда, олардың ойларының ұқсастығы неде екенін емес, бір ойшылдың қорытындысы екіншісінің алдына қандай мәселе қоя білгендігін анықтауға тырысамыз.

Бізге ерекше қиындықтар өнер саласында кездесетін сияқты болып көрінеді. Егер суретші қызметі жалпы тітіркеністі деп ойлайтын болсақ, ол бізге ғалым немесе философпен салыстырғанда аз тітіркеністі болып көрінеді. Қандай да бір жұмысты бастауға кірісе отырып, ол өз алдына нақты қалыптасқан мәселені қойып және бұл мәселені қаншалықты шеше алғандығына байланысты өз жұмысының нәтижесін бағалай алмайды. Ол өзінің не істегісі келіп тұрғандығын ешқашан да білмейді. Суретші ешқашан ойланбайтын сияқты болып, ал оның ой еңбегі ешқандай ұғыммен байланыспайтын және бағаланбайтын таза түйсік сияқты болып көрінеді.

Бірақ суретші өз шығармасын жоқ нәрседен жасамайды. Оның шығармашылығы оның өз алдына бір мәселе қоюынан басталады. Бұл мәселе оның аталған бөлмені қалай көркемдеуінде немесе белгілі бір талаптарды қанағаттандыратын үйді жобалауында емес. Мұның барлығы қолданбалы өнердің ерекше мәселелері және өнерде мұндай мәселелер туындамайды. Бұл бояуды, дыбыстарды немесе мәрмәрді қалай пайдалану мәселесі емес, ол оның кәсібіне қажетті бұл мәселенің бәрі шешіліп, оның қиялына бағынатын қызметшіге айналған кезде суретші болады. Өнер туындысы басталатын мезеттен — шығарма оның тітіркеністі емес, тәжірибесі негізіне және тиімді дамыған, бірақ жады мен қабылдауда ұғынбаған, оның тікелей сезімдік өміріне қондырылған мезеттен басталады.

Олардың алдында тұрған мәселе - өнер туындысың өз тәжірибесінің қоректік затымен толтыру болып табылады.

Ол қалған басқаларынан өзінің маңыздылығы және көңіл аударарлығы мен бөлініп шығатын белгілі тәжірибесімен істес болады. Бұл тәжірибенің бейнеленбеген мәні оның санасына ықпал етіп, одан мұны бейнелеудің қандай да бір тәсілін табуды талап етеді. Өнер туындысын жасайтын оның еңбегі - бұл шақыруға жауап болып табылады. Бұл мағынада алғанда, суретші өзінің не істегісі келгенін және не істеуі тиіс екенін жақсы біледі. Сондықтан адалдық өлшемі оның нені бейнелегісі келгенін көрсете алуында. Суретші шығармашылығының барлық ерекшелігі — оның өз мәселесін алдын ала тұжырымдай алмауында. Егер ол мұны алдын ала жасай алатын болса, ол оны өз өнер туындысында бейнелей алған болар алған болар еді, осылайша ол жұмысын аяқтай алған болар еді. Мұның себебі неде екенін ол оның бар екенін біліп, оның ерекше сипатын мойындайды, бірақ өз жұмысы аяқталғанға дейін ол тітіркеністі түсінбейді.

Өнердің ерекше сипаты мен оның ойдың өміріндегі ерекше маңызы осында болса керек. Ол іс жүзінде тітіркеністі емес, ойдың тітіркеністі ойға айналатын осы өмірдің сатысы болып табылады. Өнер тарихы сол үшін өмір сүреді, бірақ онда ғылыми тарих немесе философиялық мәселелер сияқты, суретші мәселелерінің тарихы жоқ. Тек тарихи суретшілік жетістіктер тарихы бар.

Сонымен бірге мұнда өнер, философия немесе саясаттан кем емес дін тарихы бар. Ол тітіркеністі ойдың қызметі болып табылады. Осы ортада өзін ойланушы және әрекет етуші ағза ретінде сезінеді. Осы көзқарасты ол ойлау мен әрекет, білім мен қуат жайлы көзқарасы шексіздік деңгейіне дейін жеткен, құдай жайлы көзқараспен салыстырады. Өзара бір тұтастыққа қосылып кеткен, діндегі теориялық және тәжірибелік қызметтен негізгі мәселе — діни ойлау мен діни тәжірибе арасындағы қарым-қатынасты табу. Олардың арасында белгілі бір қарым-қатынастың, қарапайым айырмашылықтың болмауы, міне, діни сананың мәселесі осыған тіреледі. Олардың арасындағы қарым-қатынасты ашу, ол бір мезгілде менің ойым құдайға, ал құдайдың ойы маған жетті деген ойды, мен құдаймен қарым-қатынас жасауға көмектесетін актіге қол жеткізуім және сол арқылы құдайдың менімен қарым-қатынасын ашуым болып табылады. Дінде тітіркеністі өмір оның ең белсенді түріне дейін шоғырланған, ал теориялық және тәжірибелік өмірдің мәселелері діни сананың ұрығынан енді бөлініп шығып, арнайы түрге еніп, ол басқа барлық мәселелермен байланысты болғандықтан, өзінің өміршеңдігін сақтайды.

ТАРИХ ЖӘНЕ ЕРКІНДІК

Мен бұрын айтқанымдай, біз тарихты сана сезімділікке жету үшін зерттейміз. Осы тезисті мысалға келтіре отырып, мен адамзат әрекетінің еркіндігі жайлы біздің түсінігімізге, тарихты ашу арқылы қалай қол жеткізілгені жайлы көрсетемін.

Менің тарих идеясы жайлы тарихи очеркімде мен тарих қалай жаратылыс тану ғылымдарының оқушысы болуды тоқтатқанын көрсетуге тырыстым. Алайда тарихи натурализмнен бас тарту, адамның үнемі өзгеріп отыратын тарихи әлем жасау қызметі еркін — деген тағы бір қорытындыға алып келді. Осы қызметтен басқа оны қандай да бір типті әлем жасауға мәжбүр етіп, оны басқарып отыратын басқа күш жоқ.

Бұл адам ылғи да қалай істегісі келсе, солай істеуге ерікті дегенді білдірмейді. Барлық адамдар өз өмірінің белгілі бір мезеттерінде, өздері істегісі келгенін істейді: мысалы, қарны ашса, тамақ ішіп, шаршағанда ұйықтай алады. Бірақ мұның мен айтқан мәселеге қатысы жоқ. Тамақ пен ұйқы адамның табиғи қажеттілігін қанағаттандыруға бағытталған жануар сипатындағы қызметі. Тарих мұндай қажеттіліктермен, оларды қанағаттандырумен немесе қанағаттандырмау мен айналыспайды. Кедей адамның үйінде тамағының жоқтығында тарихшының қатысы жоқ. Тарихшы ретінде оны ерекше қызықтыратын жағдай — ол адамдардың өздері байып, адам болу жолындағы жасаған қулық-сұмдықтарын зерттеу. Тарихшы кедей адамның балаларын аш қалдыруға итермелеген фактілерді, оның осы факті жайлы ойын да зерттейді.

Менің көзқарасым - адам жануарлық қажеттіліктен басқа тарих саласында бәрін өз тілегімен жасауы керек, адам өз әрекетін өз қалауы бойынша жоспарлауы және жүзеге асыруы керек және әрбір адам өзінің жоспарына сәйкес әрекет етіп, оның салдарына толық жауап беруі керек дегенді білдірмейді. Ешнәрсе де шынайылықтан ары аспайды. Хенлидің тақпағында өзіне Айды берді деп қиялдап, жылауды және талап етуді тоқтатуға болатынына көз жеткізген ауру баланың қиялы бейнеленген. Өз алдындағы бос кеңістікті толтыруға тырысқан және сондай қызметтің жоспарын дайындауға кіріскен дені caу адам, ол адам бұл кеңістікке аяқ басқан кезде бұл кеңістіктің бос болмайтынын біледі. Өйткені оны өз мақсаттарын көздеп әрекет еткен басқа адамдар толықтырады. Қазіргінің өзінде ол қызметтердің толыққанды сұйықтығымен толықтырылған.

Тарихшының зерттеуі тиіс тиімді қызметі, мәжбүрліктен ешқашан тәуелсіз емес, адам өзі куә болған жағдайдағы фактінің бетіне тікелей қарауы керек. Оның қызметі тиімді болған сайын, ол мәжбүрлікке күштірек бағынады. Тиімді болу деген - ойлану деген сөз, ал қандай да бір әрекет жасауға талпынған адам үшін маңыздысы өзі қалап отырған жағдайды ойластыру болып табылады. Бұл жағдайға қатысты адам еркін емес. Ол да, басқа да оны ешқашан өзгерте алмайды. Жағдай дегеніміз оның өзінің жеке ойынан және басқа адамдардың ойынан тұрса да, ол бұл адамның санасына қарапайым әсер еткенмен өзгермейді. Егер сана өзгеретін болса, онда ол жай ғана уақытта жаңа жағдайдың пайда болғанын білдіреді. Әрекет етуді бастаған адамға жағдай мырзалық танытады. Оның әрекеті жемісті бол жағдайдың мәні неде екенін анықтап, өзінің қолынан келетіннің бәрін орындамайынша ол, тіпті, қарапайым жоспар да жасамайды.

Егер ол жағдаймен санаспаса, онда жағдай онымен есептесіп, оны жазалайды.

Тарихтағы еркіндіктің мәні — бұл мәжбүрлеудің адамзат санасы қызметіне құрығын басқа бөтен адам салмайды, оны адамның өзі мойындайтындығын да. Оның пірі болып табылатын жағдайды оның өзі жасайды. Мен, осыны дәлелдеген кезде, жағдай басқа адамдардың саналық қызметі арқылы жасалғандықтан ғана өмір сүреді және соның арқасында оны қабылдаушы адам белгілі бір жағдайларда өзін тауып, өз қабілетіне сәйкес әрекет етеді деп айтқым келмейді. Барлық тарих - ойлау тарихы. Адам белгілі бір жағдайдамың деп айтуы адамның осы жағдайды мойындауы болып табылады. Қандай да бір жағдайда, оны санасуға мәжбүр ететін қайсар фактілер — оның бұл жағдайды қабылдау тәсілі.

Егер адамдардың тау шатқалдарына шығудағы қиындығы тауда өмір сүретін шайтандық күштерден қорқу болса, онда олардан бір ғасыр кіші тарихшының: « Бұл — таза наным. Ешқандай шайтандық күштер онда жоқ. Фактілердің бетіне тура қараңдар, егер тауларда қандай да бір қауіп болса, онда ол шатқалдардан, қардан келеді, ол қауіп не қасқырлар болуы мүмкін, бірақ шайтандық күштер емес», деп үйретуі ақымақтық болар еді. Мұнда тарихшы, бұл фактілердің болуы, оны үйретудің, ол кездегі ойлаудың тәсілі осындай болғандықтан екенін түсіндіреді. Бірақ шайтандардан сақтанған адам шайтандардың бар екендігі факт, өйткені оны да осылай ойлауға үйретті дейді. Тарихшы мұндай ойлау тәсілін ақымақтық деп есептейді, бірақ ойлаудың ақымақтық тәсілдері де жағдайды анықтауға болатын жақсы тарихи фактілер, оларға осылай ойлау әрекеті тән. Фактінің қаталдығы — адамның өз жағдайы туралы басқаша ойлана алмауында. Бұл қарапайым наным болғанмен де, бұл біз қарастырып отырған жағдайдағы факт.

Егер қазіргі тарихшы тауда шайтан жоқ екеніне сенсе, ол да олардың ата-анасының үйреткен сенімі.

Әрбір тарихшы өз пәнін ғылыми игеру деңгейіне жеткен кезде өзінің еркіндігін сезініп, тарихи ойдың дербестік сипатын, оның өз қиындығын өз тәсілімен шешу күшін ашады. Ол тарихшы бола отырып оны өзі шешуі тиіс екенін мойындайды. Өз еркіндігін сезіну мен бір мезгілде тарихи қайраткер ретіндегі адамның еркіндігін ашады. Тарихи ой, ол жаратылыс тану ғылымдарының билігінен еркін сананың қызметі жайлы ой, ал сананың қызметі — табиғат билігінен еркін.

Екі жаңалық арасындағы тығыз байланыс, бізге мұндағы әңгіме бір нәрсені әр түрлі бейнелеу деп айтуға мүмкіндік береді. Тарихи қайраткердің тиімді қызметін суреттеу — тарих дербестігін бекітудің бүркемеленген түрі. Немесе дербес ғылым ретінде тарихты суреттеу оны еркін қызметті зерттейтін ғылым ретінде анықтау түрі. Маған келетін болсақ, мен: а) тарихи ойдың жаратылыс тану ғылымдарына бағынудан азат, дербес ғылым екенін; ә) тиімді әрекет табиғатқа бағынышты емес екенін және ол тек өз-өзіне және өз тәсілдеріне бағына отырып, адамдар әрекетінің жеке әлемін жасайтынын; б) осы айтылған екі ойдың арасында тығыз байланыс бар екенін түсінуге бағытталған кез келген тұжырымды қолдаймын.

Бірақ, сонымен қатар, мен әрбір тұжырымның келесі қорытынды жасауға негіз болатынын мойындауға тиістімін: оны айтқан адам, айтылған нәрсе мен одан шығатын қорытынды, яғни тіл теориясы мен ой теориясы арасындағы шекті ажырататын жағдайда болған жоқ. Сондықтан да ол біраз уақытқа екі идея арасындағы логикалық байланыс, бір мағынаны білдіретін екі қатар сөз арасындағы лингвистикалық байланыспен шатасқан ауызша логиканы қабылдады.

Мен, сонымен бірге, логикалық мәселені лингвистикалық мәселемен ауыстырудан сақтанған оның ұмтылысының тіл табиғатын таза бағалаудан туындамағанын айтуға тиістімін.

Менің бұл ескертумен шектелгім келмейді, өйткені мен қарастырған екі жағдайдың бірі екіншісінің алдында болады, деп атап көрсеткім келеді. Тек тарихи тәсілдерді пайдалану арқылы, тарихи білімнің нысанасы туралы біз бір нәрсе айта аламыз. Қандай да бір бұрын өткен оқиғалар жайлы тарихшыдан артық білем деп ешкім де айта алмайды. Осыдан келіп, біз алдымен бірінші ғылыми, яғни тарихи ғылымның дербес тәсіліне жүгінуіміз керек, сонда ғана біз адамзат қызметінің еркін сипатын түсіне аламыз.

Бұл фактілерге қарсы келетін сияқты болып көрінеді. Бірақ бізге көптеген адам адамзат қызметінің еркіндігін мойындауға тарихты ғылым деңгейіне дейін көтеруге ықпал еткен революция өткенге дейін жетті деп қарсылық көрсетуге тырысады. Бұл қарсылыққа мен екі түрлі жауап берген болар едім. Олар бірін-бірі жоққа шығармайды, бірақ біреуі жалпылама, ал екіншісі анағұрлым терең деп үміттенемін.

I. Мүмкін олар адам еркіндігін мойындап, бірақ түсінбеген шығар. Олардың мойындауы ғылыми негізделген болды ма? Әрине, жоқ, өйткені ондай жағдайда олар адам еркіндігін мойындап қана қоймай, оны толық түсінетін еді. Онда пікір таластыруға себеп болмас еді, өйткені оған көз жеткізу олардың негізін түсінуге көмектесер еді, ал бұл көз жеткізетіндей етіп тұжырымдай алар еді.

II. Соның арқасында тарих ғылымға айналған революция бар жоғы елу жыл бұрын болды, бізді «революция» сөзі адастырмау керек. Бэкон мен Дэкарт жаратылыс тануды революцияландырып, өз тәсілдері негізделген қағидаттарды ортақ игілікке айналдырғанға дейін әр жерде осы тәсілдерді жиі немесе сирек пайдаланған адамдар болды. Бэкон мен Дэкарттың дұрыс атап көрсеткеніндей, олардың мақсаты осы тәсілдерді қарапайым өркениеттің жетістігі етіп көрсету болды. Соңғы жарты ғасырда болған тарихи ғылым тәсілдеріндегі революция жайлы пікірлер туралы да осылай айтуға болады. Тарих ғылымындағы революция ұғымы осы уақытқа дейінгі ғылыми тарихтың мысалдарын іздеу пайдасыз дегенді білдірмейді. Ол егер бұрын ғылыми тарих көрнекті адамдардың еңбектерінде ғана кездесетін сирек нәрсе болса, ол қазір жалпы жетістікке айналды дегенді білдіреді. Бұл — ғылыммен айналысатын әрбір тарихшыға қойылатын талап.

Тәржімалаған Назарбек Қанафин





КОНРАД НИКОЛАЙ ИОСИФОВИЧ

(1891-1970 жж.)

Конрад Николай Иосифович 1891 жылы 1 наурызда Мәскеуде дүниеге келіп, 1970 жылы 30 қыркүйекте Ригада қайтыс болады. Конрад Николай Иосифович кеңестік шығыстанушы, жапон танушылардың кеңестік мектебінің негізін қалаушы, КСРО ғылым академиясының академигі.

1912 жылы Петербор академиясы мен Практикалық Шығыс академиясың бітірген. 1913-1950 жылдар аралығында Киев, Орел, Ленинград, Мәскеу жоғарғы оқу орындарында қызмет етіп, шығыстану саласына көптеген мамандар дайындаған. Оның негізгі шығармашылығының қатарына әдебиеттану, тіл білімі, Жапония, Қытай мен Кореяның тарихы мен мәдениетінің тарихы туралы жазған және осы елдердің жазбаша тарихи деректерін орыс тіліне аударған ауқымды еңбектері жатады. «Дүниежүзілік тарихтың» бас редакторы болып қызмет істеген, оның көптеген бөлімдерінің авторы болған.

Конрад Николай Иосифович Азия мен Еуропа елдерінің даму үдерісін терең зерттей отырып, Шығыс пен Батыстың салыстырмалы тарихи және мәдени дамуының өзекті мәселелерін дүниежүзілік тарихи үдерістердің бірлігі тұрғысынан көтерген.

Конрад Н.И.

БАТЫС ЖӘНЕ ШЫҒЫС КӨНЕ ШЫҒЫСТАНУ ЖӘНЕ ОНЫҢ ЖАҢА МІНДЕТТЕРІ

Ғылыми шығыстану - филология ретінде дүниеге келген еді және филологияның нағыз өзі, тарихи қалыптасқан мәнінде: жазба ескерткіштер туралы ғылым ретінде.

Осындай филология Батыста да, Шығыста да дүниеге келді. Ана жақ пен мына жақта да -кейінгі антикалық кезеңде, яғни Батыста - эллинизм дәуірінде, Шығыста, Қытайда — Хань империясы дәуірінде де болды.

Александрия кітапшылдары, өздерінің антикалық кезінің классикалық полистер (қала мемлекеттері) дәуірінің, қытайлықтар — өздерінің антикалық кезінің классикалық -леголар дәуірінің әдеби шығармаларын жинады. Олар даумен де айналысты; мәтіндермен жұмыс істеудің өзі шығармалардың өзімен де жұмыс істеуге алып келді.

Міне, осылайша, классикаға айналған филологиялық жұмыстың мәні қалыптасты: өткеннің жазба ескерткіштерін жинастыру, оның мәтіндерін анықтау мен оларды түсіндіру. Бұл мән орта ғасырларда да өзгерген жоқ: және де тең дәрежеде Батыста да, Шығыста да. Тек қана ескерткіштердің құрамы кеңейді: Батыста оған көне грек-рим ескерткіштерімен қатар, иудейлік - Библия енді; Шығыста көне конфуциандық пе даосизмнің ескерткіштерімен қатар, буддистік - Трипитак енді. Оның бағытында да жаңашылдық байқалды: ескерткіштерді түсіндірудің - Еуропада - экзегеза, Қытайда – сюньгу деп атайтын басты зерттеу міндеті орын алды; түсіндіру — Еуропалық, Қытайда — чжэньи — деп атағандай дұрыс болуға тиіс болды. Экзегетика мен герменевтика пәнінің өзі өзгерді: ол ең алдымен басым түрдегі сол уақыттағы қоғамның билеуші топтары идеологиясының көрінісі болып табылатын ескерткіштер еді: Еуропадағы -христиандық, Қытайдағы - конфуциандық. Сол идеологияға сәйкес келген түсіндіру ғана дұрыс деп есептелді.

Филология ғылымының жаңа кезеңі қайта өркендеудің келуімен басталды, тағы да Батыстағыдай Шығыста да. Бұл дәуірдің жаңалығы сонда - экзегетиканың орнына сынның келуі, герменевтиканың орнына қайта өркендеу геманизмі негізінде көне ескерткіштердің мазмұнын философиялық тұрғыдан ұғыну, яғни арнайы діни идеология қасаңдығына қарсы күреске шыққан; Еуропада діни—христиандықпен,

Қытайда философиялық - конфуцилікпен. Күрес сонымен қатар, осы қасаңдықтың рухын себудің мектебі — схаластикалық ағартумен де жүрді. Міне, осылайша ортағасырлық филология тарихындағы схоластикалық филология аяқталып, оның орнына қайта өркендеу, гуманистік филология келді.

Жаңа заманның филологиясы белгілі бір дәрежеде қайта өркендеудің жалғасы болды: тек оның нысандарының құрамы кеңейді: зерттеуге орта ғасырлар классикасы да алынды. Рухы сол бұрынғыдай - дәстүрлі гуманистік болып қалды. Бірақ та гуманизмнің негізі өзгерді: ол толығымен танымның басты принципі болған, философиялық жаңашылдық принципіне өтті. Міне, осыған байланысты филологияда қайта құру дәуірінде ақ пайда болған сыншылдық элементі күшейе түсті және де ерекше мәнді болғаны филологтардың басты көңілі ежелгі ескерткіштердің шынайылығы мен жалғандығы және олардың жалпы бірегейлігі мәселесін көрсетуге аударылды. Ағартушылық дәуіріндегі филологияның сипаттық белгілерінің осындай бағыты Батысқа да, Шығысқа да тән болды. Бұндай белгілердің оның көрінісі, мысалы Қытайдың зерттеу мектебінде (каочжен), қытай тануда және Жапониядағы отан тануда (кокугаку) көрінді. Міне, осылайша кейіннен Еуропада классикалық деген атауға ие болған филология құрылды.

Әрине, көне ескерткіштердің түп нұсқалығын зерттеумен, оларда олай-бұлай түсіндірумен сол кездегі қоғамның мүдделері қабысып жатты. Жаңа заманның орталық дәуірі болып табылатын — ағартушылықтың тарихи міндеті — қалыптасып келе жатқан капиталистік тәртіптердің, көне феодалдық тәртіптермен күресі болғандықтан, сол кезде қиратушылық және сақтанушылық ағындары ерекше бір жойқын күшпен әрекет еткен елі. Ағарту дәуірінің филологиясындағы баз бір зерттеушілерде көне ескерткіштер тікелей немесе жанама түрде қалыптасқан жағдайдың өміршеңдігінің заңдылығын дәлелдесе, ал басқаларында керісінше делінді. Францияның классикалық филологиясында да дәл осылай болды. Бірақ филологиялық жұмыстың мәні сол баяғы өткен дәуірдің жазба ескерткіштері болып қала берді; жұмыстың мазмұны да бұрынғыдай - осы ескерткіштерді зерттеу болды.

Егер де филология бүгіндей батыс және шығыс деп бөлінбеген, көне мәдениеті бар барлық өркениетті халықтардың туындысы болса, ол шығыстанулық филология, яғни ғылыми шығыстану, өзінің бастапқы түрінде - Батыстың, яғни өздерінің «Батыс» деген әлеміне қарама-қарсы тұрған ерекше бір әлем ретінде «Шығысты» танушылардың туындысы.

Шығыстанудың қалыптасуы XIX т. басында толығымен аяқталды, бірақта оның қалыптасуы жаңа заманның басында пайда болған себептер нәтижесінде жүре бастаған еді. Жаңа заманда — тарихи есеп бойынша екінші болып табылатын өзіне дейінгі бірінші - феодалдықты алмастырған - капиталистік отарлық басқыншылдық екпінмен жүріп жатты. Бұл басқыншылдықтың субъектілері батыс еуропалық мемлекеттер: енді капиталистік болып табылатын - Голландия және Англия, немесе жедел түрде капиталистікке айналушы — Франция болды. Басқыншылықтың объектілері (нысандары) Шығыстың көне мәдениетті елдері - Үнді, Үндіқытай, Индонезия, Қытай, Иранмен қатар, әлі де болса жас, бірақ өзінің мәдениеті жағынан жоғары дамыған елдер Түркия және Африканың Жерорта теңіздік жағалауындағы арабтар иеліктері еді. Бұлардың барлығы әр түрлі уақытта - Голландия, Англия, Францияның отарлық империясы құрамына отар жағдайында, жартылай отар немесе әр түрлі денгейдегі тәуелділіктегі елдер ретінде енгізілді.

Отаршылдық басқыншылық отарлаушылардан тек әскери күшті ғана емес, сонымен қатар өздеріне бағындырылатын елдер жөніндегі белгілі бір шамадағы білім кешенін талап етті. Бұл кешен — сол дәуірдегі Шығыс елдері туралы мәліметтерден, оған қосымша тарихы мен мәдениеті бойынша қажетті мәліметтердің қосындысынан тұрды. Кейіннен бұл кешен «елтану» деген атқа ие болды.

Осындай елтанудың ерекше бір саласын «тірі шығыс тілдерін зерттеу құрады, яғни Шығыс елдерінің қазіргі тілін — көне немесе «өлі» тіліне. мысалы. көне египеттік, яғни жойылып кеткен халықтардың тілдерге, мысалы, санскрит, яғни көнеден келе жатқан халықтардың тіліне қарама-қарсы қойылды.

Шығысты зерттеудегі практикалық шығыстану деген осы бағытпен қатар, ғылыми шығыстану деген атқа ие болған саласы да дами бастады. Оның дамуына түрткі болған жағдай — Шығысқа деген қызығушылықтың тереңдей түсуі. Расында, бұндай қызығушылық нақты қажеттіліктен де туындады: отарды басып алу үшін әскери күштің, техникалық және экономикалық басымдылықтың басын біріктіру ғана жеткілікті болса, жаулап алған елдерді басқару үшін және саяси тәуелсіздігін сақтап қалған елдерді тәуелділікте ұстау үшін — бұл елдерді жан-жағынан білу қажет еді. Моңғолдардың Қытайды жауап алғаннан кейін, монғол хандарының кеңесшісі болған қидандық ғалым Елю Чуцайдың: «Ат үстінде отырып мемлекеттерді жаулап алуға болады, бірақ та ат үстінде отырып оны басқаруға болмайды» деген көне өсиетінің ақиқаттылығы айқын көрінді.

Бірақта ғалым шығыстану өкілдерінің қызметін тек осы талаптар негізінде түсіндіру әділетсіздік болған болар еді. Саясатшылардың қолында олардың жұмыстары қандай қызмет еткеніне қарамастан, филолог - шығыстанушылардың ең үздіктері, Шығыс елдерінің, олардың мәдениеті мен тарихының тереңіне адалдықпен қызығушылық танытты. Кейбіреулерінде бұл құрмет табынушылық реңге ие болды: олардың санасында көне «ех Oriente Lux» формуласы тірілгендей еді. XIX ғасырда буырқана дамыған қоғамдық ғылымдар да зор рөл атқарды, оның өзіндік талаптары болды: көптеген халықтардың тарихи тіршілігі ортақтығының дәл осы ғасырда жаңа бір күшпен көрініс беруі, ірі, масштабты мәселелерді қою мен зерттеуді талап етті, ал оны Шығысты зерттеусіз іске асыру мүмкін емес еді.

Міне, осыған байланысты шығыстанудың алдында ерекше міндет тұрды: ол осы уақытқа дейінгі бар білімді Шығыс халықтарының тарихы, мәдениеті мен идеологиясы туралы неғұрлым толық, нақты және дұрыстап өңделген мәліметтермен толықтыруға тиісті болды.

Жазба ескерткішті ұғыну - бұл ең алдымен жазу мен оның тілін ұғыну, ескерткіштің сол кездегі жазылуын немесе қай тілде жазылғандығын ұғыну.

Шығыстанушы мамандардың пайда болуының өзі шығыстану тарихындағы жаңа кезең екендігі күмән тудырмайды.

Бұның өзі шығыстанудың дамуын көрсететіндігі де сөзсіз. Бірақта мамандандырылған шығыстану кешендікті ығыстырады деу қателік болар еді. Олардың ешқайсысы бірін-бірі жоққа шығармайды және шығара да алмайды: олардың зерттеу пәндері әр түрлі зерттеу пәндерінің әр түрлілігі оның тәсілдері мен мақсаттарының да түрлілігіне алып келеді. Ғылыми шығыстанудың түпкі негіздегі пәні — жазба ескерткіш, яғни белгілі бір әдеби шығарма; шығарманы зерттеуге алғанда, ол кешенді зерттеуді қажет етеді: оның өзі, осы шығарма - кешен болып табылады. Кез келген мазмұндағы әдеби шығарма — шынайы тарихи факті, ал кез келген тарихи шынайы факті, өз бойында белгілі бір шамада немесе түрде өз заманының тарихи шындығының көптеген элементтерінің белгілі бір дәрежедегі сиымдылығын көрсетеді. Міне, сондықтан ескерткішті онда көрініс берген жақтардың бірлігінің шыңдығынсыз; бір-бірінен жасанды түрде бөліп қарастыруға болмайды.

Ғылым қазіргі кезде - әлемдік құбылыс және бүкіл өркениетті халықтар ғалымдарының біріккен еңбегінің нәтижесі, ол барлығына ортақ құндылық. Егер де тарихи қауымдастық бар болса, онда ғылыми қауымдастық оның айқын көрінісі және оның асқан жоғарғы, адамзатқа тән құнды түрінде көрінеді.

Ғылым белгілі бір салада бірімен күресіп, басқасы үшін шайқасуы мүмкін: идеалдары әр түрлі болуы мүмкін, бірақ олар үшін күрес жалпыға бірдей ғылыми жағдайлар негізінде, ал егер жаңалары алға шықса, онда тіпті осы ғылымдағы жеткен жетістіктер деңгейінде жүргізіледі.

Мен «шығыстанушы» дегенді айтқанымда, тек қана Батыс елдерінің ғалымдарын ғана емес, Шығыс елдерінің де өз халықтарының мәдениеті мен тарихын зерттейтін және оны өз елдерінің ғылыми үшін емес, халықаралық ғылым үшін де зерттейтіндерді айтамын. Міне, осындай бірлескен жұмыс барысында шығыстанушы ғалымның Еуропаның ғылыми тарихында қалыптасқан ерекше жағдайы өз мәнін толығымен жоғалтады, бірақта ғылыми шығыстану жаңа маңызда көрініс табады. Міне, осындай жағдайда, ол жоғалмақ тұрмақ, қайта өзінің өміршеңдігіне жаңа негіз жасайды.

Ұзаққа ма? Сұрақ өте заңды. Оған жауап мынадай болуы мүмкін: ғылыми зерттеудің ерекше бір саласы ретінде шығыстану — оның жаңа мақсатына — адамзат мәдениеті мен тарихының барлық жағын теория жасауға өз материалдарымен көмектессе, батыс және шығыс деп бөлмейтін, бүкіл халықтар тарихы негізінде жасалған теория жасаса және сынақтан өткен тарихи тәжірибеге қол жеткізгенде ғана өміршең болады.

13

Мұндай мақсат ғылыми еуропацентризмді де қаупін жойып қана қоймайды, сонымен қатар азиацентризмді де болдырмайды. Ал ол Батыста да, Шығыста да бірдей мүмкін. Батыста — өзіндік бір азиацентризм, ұлы батыс дүниесін ұмытып, әлемнің бастауы Шығыстан негіз алады дейтін шығыстанушыларда пайда болуы мүмкін; ал Шығыста - өз елдерінің мың жылдық тарихын, зор және жан-жақты дамыған мәдениетін заңды түрде мақтан ететін ғалымдарда пайда болып, басқа елдердегі, тіпті одан да кем емес, ең алдымен Еуропадағы дамуды көруді доғартады. Түбінде алдыңғы қатарлы және артта қалған халық жоқ; Шығыс пен Батыстың барлық үлкен өркениетті халықтары өз тарихтарында, алға қарай зор жылдамдықпен қадам басушылығы мен кібіртіктей қозғалуды, тіпті уақытша артта қалуға әкелген тоқтап қалуды да бастан өткерген.

Ешкімнің де, басқалардан өзін артық болып табылатын халық ретінде санауға құқы жоқ. Әрбір ұлт өзін қадірлейтін сезімге ие болуға тиіс, бірақ та өз ұлтын ұлы санаушылық тура жеке адамдардағы ұлылықты танушылығының жалғандығы секілді зиянды және өте күлкілі болым табылады.

Құл иеленушілік формация

Құл иеленушілік формацияның болуы, яғни экономикалық қызметі құлдық пен құлиеленушілікке негізделген қоғам — адамзат тарихының шындық фактісі. Тарих бізге бұл формацияның әр түрлі жатып ашады: оның шаруашылық ұйымдастырылуын, әлеуметтік құрлысын, саяси формалары, оның құқықтық нормаларын, дүниеуи көзқарастар жүйесін, онымен байланысты мазмұны мен құрамын.

Тарих сонымен қатар осы формацияның пайда болу, қалыптасу, даму және ыдырау үдерістерін де бізге ашады. Халықтардағы осы формацияның қалыптасуына дейін не болғанын және ол ыдырағаннан кейін не орнағанын салыстыру барысында тарих бізге адамзаттың жалпы жолындағы құлиеленушілік формацияның орнын анықтауға және сол арқылы оның философиялық — тарихи мәнін түсінуге мүмкіндік береді.

Тарихтың бізге көрсететіні — құлдықтың өзі дәл солай құлиеленушілік формацияның айқындаушы белгісі болмайтындығы. Құлдық. яғни біреулерінің екіншісі үшін енбек етуі. еңбек етушінің жеке басының, заттық түрінде. Он түрлі тарихи жағдайларда да бар болған, тіпті құлдық өз қожайынына деген тәуелділігінің әр түрлігі мен дәл сол қоғамдағы өндірі құрылымындағы құл еңбегінің қоғамдық экономикалық маңызын айтпағанның өзінде.

Құл иеленушілік формация құлдықтың болуымен ғана емес, ол дәл сол кезеңдегі халық тарихындағы қоғамдық тұрмыстың экономикалық негізін айқындайтын өндіріс тәсілінің рөлін атқаратын құл еңбегі бар қоғамдық құрылыспен сипатталады. Сондықтан да, мысалы, ежелгі Египеттегі құлдық - сол кездегі Египеттің қоғамдық құрылысының табиғатын сипаттайтын факті, ал XVH-XVIII ғасырлардағы Солтүстік Американың еуропалық қоныстанушыларының плантациялық шаруашылығындағы құлдық капиталистік болып табылатын, олардағы сол кезде орын алған әлеуметтік-экономикалық құрылыстың негізі болып табылмайды, ол бұл құрылыстың сол жерге қатысты ерекшелігі, яғни алыстағы отарларды игеру кезіндегі капиталистік шаруашылықта пайда болған уақытша өзіндік бір жағдай еді.

Ғалымдар елдерінің тарихында құл иеленушілік болды деп тапқан мемлекеттер: Ежелгі Шығыс, яғни Египет, Вавилон, Ассирия, Парсы; Ежелгі Греция және Италияның, Крит және Микен мемлекеттері, Ежелгі Үнді және ежелгі Қытай мемлекеттері.

Бұл тізім, адамдардың баяғыдан бері «ежелгі» деп атаған кезеңінде ақ. құл иеленушілік формацияның болғандығын куәландырады, ол адамзат қоғамындағы мемлекеттік ұйымның алғашқы формасымен байланыстырылған, ал мәдени-тарихи үдерісте суырылып алға шыққан халықтарда алғаш пайда болған, ол сол кезде бүкіл әлемде үстемдік еткен маңызды әлемдік жүйеге ие болған. Бұдан шығатын қорытынды: құлиеленушілік формацияның пайда болуы тарихи кездейсоқтық емес, қайта тарихи заңдылық.

Бірақта ол тек жалпы әлемдік тарихи үдеріс шеңберінде ғана және жеке елдер мен халықтарда өрбіген тарихи үдерістер шеңберінде емес.

Басқаша айтқанда, адамзат өзінің бүтіндей, жалпы тарихында құлиеленушілік кезеңнен өткен және бұл кезең сөзсіз болды, бірақта адамзаттың бір бөлігі ол арқылы өткен жоқ және одан өтуге тарихи міндетті болған емес. Африка мен Оңтүстік Америкада қазіргі күндері тайпалық тұрмыста өмір сүретін халықтар, яғни құлиеленушіліктен бір сатыдағы төмен алғашқы қауымдық формациядағылар бар, бірақ бұл олардың өздерінде құлиеленушілік формацияны, одан кейін феодалдықты өткізу керек дегенді білдірмейді. Басқа елдерде феодалдық формация қалыптасқанда, қандай да бір халықтардағы құлиеленушілік формацияның пайда болуы бұл халықтың басқалардан тарихи томға тұйық болғанында ғана мүмкін. Еуропа, Азия және Солтүстік Африканың үлкен мәдениетті халықтары феодалдық кезеңге өтіп жатқанда, Орталық және Оңтүстік Америкадағы құлиеленушілік мемлекеттердің болуына дәл осы томаға-тұйықтық мүмкіндік берген еді және бұл құлиеленушілік мемлекеттер феодализм баяғыдан бері бар ел — Испаниямен жанасқанда бірден ыдырып кетті. Жапонияда мемлекет толыққанды түрде б.д. VII ғасырында қалыптасты және ол құлиеленушілік емес, яғни жапон халқының алдыңғы тарихында құлдықтың болғандығына және шаруашылық құл еңбегінің маңызына қарамастан, феодалдық негізде қалыптасты. VII ғасырдағы Шығыс Азияда жетекші орында болған Қытайда, феодалдық дамудың, жоғарғы сатысында болған халықта, Азияның осы бөлігіндегі бір-бірімен тарихи тағдырының ортақтығына байланысқан елдер құрамыңдағылардың құлиеленушілікке өтуі тіпті мүмкін емес еді. ІХ ғасырдағы Русьте, Еуропаның осы ауданындағы ең дамыған елі феодалдық Византия тұрғанда, құлиеленушілік негіздегі мемлекет құру нағыз тарихи кереғарлық болар еді.

Қысқаша айтқанда, әлемдік қауымдасу жағдайында артта қалған халықтар не өзінің әлемдік тарихи өмірдегі өзіндік орнын жоғалтады, ал кейде тіпті жойылып кетеді, немесе осы қауымдастық шеңберінде құрылған, адамзат қоғамының бастапқы кезеңіндегі аймақтықтан, жаңа кезеңге - бүкіл әлемдікке айналған алдыңғы қатарлардың деңгейіне тартылуға ұмтылуға тиісті болады.

Сонымен қатар бұл жерде артта қалғандардың алдыңғыларына теңелуі орын алады, яғни алдыңғы қатарлы мемлекеттердің қоғамдық формасын механикалық түрде артта қалғандарға көшіре салу емес. Құлиеленушілік емес,феодалдық негіздеме мемлекеттік құру,яғни қоғамдық үдерістің тарихы — әлеуметтік жылдамдатылу нормасы көзқарасы бойынша, ал басқа жағдаймен салыстырғанда осы халықтың алдыңғы тарихында туындай бастаған феодализм белгілерінің дамуы неғұрлым жылдам жолмен жүрді, немесе құлиеленушілік құрылыстың кейбір белгілерін феодалдандыру жағына тартып, феодалдық үдеріске қайта құру жолымен жүрді. Міне, мысалы VII т. Жапонияның феодалдық жолға түсуіне әсер еткен феодалдық қанау «үш міндеттілік» жүйесіне негізделді: жер салығы, кәсіптік міндеткерлік және еңбекпен өтеу, яғни жылдың белгілі бір күндерін қоғамдық маңыздағы жұмыстарда еңбек ету міндеті. Міне. осы үш міндеткерліктен патриархалдық рулық қатынастарға тән байқау қиын емес, онда қауым мүшелері өздерінің етістіктері мен кәсіптерінің өнімінің белгілі бір бөлігін өздерінің ақсақалдары мен көсемдеріне сыйлайтын, оның басым бөлігін аңшылық пен тоқыма өнімдері құрады, қажет кезінде бүкіл тайпа мүддесіне сай келетін қоғамдық жұмыстарға да шығатын.

Ежелгі дәуірдегі гуманизм идеясы адамзат іс-әрекетінің кейінгі тарихы үшін зор маңызға ие болды, ол әсіресе барлық адамдардың теңдігі идеясынан, адамдардың қоғамдағы теңдігі, қоғамдар теңдігі идеясына айналғанда одан әрі арта түсті. Міне, осы соңғы идея адамды адамның қанауының түр-түрімен, дәрежелерімен күрестің рухани негізі болды. Күрес күткен нәтижелерге әкелмеді: барлық адамдардың теңдік идеясын билеуші тап өкілдері бұрмалап алды, ол олардың артықшылығына қауіп төндірген еді, сондықтан ол ендігі ақиқат, тіршілікке тәндіктен, идеология, аспан атылған жоспарға айналды, бірақта, соған қарамастан, ол өзінің маңызы мен күшін жоғалта қойған жоқ.

Құлиеленушілік формация кезінде адам өмірі мен табиғатты танудың ғылыми және маңызды негізі қаланған еді. Құлиеленушілік дәуірде неғұрлым қатқыл сипатқа ие болған, қоғамдық екі таптың қарама-қарсылығына және оның табиғат құбылыстарын жай ғана бақылаумен шектелген қосындысы, қарама-қарсылықтар идеясына шып келді. Қытайда бұл қарама-қарсылықтар «И-цзин» деген атқа ие болды, Қытайдың көне кітабында «ян және инь» деп белгіленген, ең алдымен — таудың жарық түсетін және түспейтін жақтары, одан кейін – жарық және қараңғы тұңғиық, бұдан соң - қарама-қарсылықтың кез келген жұптары: жылу мен суық, аспан мен жер, еркек пен әйел және т.б. Қытайлықтардағы қарама-қарсылықтың символы - бүгін және бөлшектіктің шегі болды. Ал гректік Пифагорда қарама-қарсылықтар ретінде - жарық және қараңғылық, тыныштық және қозғалыс, сол және оң, еркек және әйел және т.б. болды. Қарама-қарсылықтың ол үшін символы - тақ және жұп сандар болды.

Қарама-қарсылықтар идеясы негізінде барлығының бәрімен байланысты идеясы өсіп шықты. Қытайда бұл байланыс «И-цзиннің» «Сегіз триграммасында» көрініс берді, ол табиғаттың негізгі элементті - тұрмыс элементін айқындайды: аспан, сай, от, күннің күркіреуі, жел, су, тау, жер. Осы сегіз триграмм негізінде 64 гексаграмма жасалды, ол негізгі элементтердің теңдігі мен бір-біріне өтуін көрсетеді, табиғат құбылысының жалпы байланысының суретін береді грек философы Гераклит те жасады, ол бәрі бірінен біріне: күн түнге, суық жылыға, қыс жазға, аштық тоқтыққа өтеді деді. Құбылыстардың жалпыға бірдей байланыс идеясы адамзат әлемі мен қоғамына да таралды. «И-цзин» философиялық ілімі әлем үш күштің» - аспан, жер және адам бірлігінен құрылады деп үйретті. Эллиндік даналық римдік Цицеронның айтуы арқылы былай деді: әлем — құдайлар мен адамдардың ортақ мемлекеті. Міне, осылайша, адамзат қоғамы тарихының ежелгі дәуірінің өзінде-ақ, кейінгі ғылыми танымның негізі болған тұжырымдама жасалған еді.

Қоршаған ортаны танудың алғашқы қадамдары, міне, осындай болды. Табиғаттың материалдық элементтерінің алғашқылығы қайындағы идеяның пайда болуы екінші қадам болды. Бұл қадамды неғұрлым айқын түрде ежелгі үш халық: гректер, үнділіктер, қытайлықтар жасады.

Эмпедоклдің төрт алғашқы элементі бізге жақсы таныс: су, от, жер, ауа. Осындай алғашқы төрт элементі Үнді чарвактарының натурфилософиясынан да таба аламыз. Ведантар философиясында бұндай элементтер — бесеу: су, от, жер, ауа, эфир. Қытайдың «Шуцзинінде» де бесеу: су, от, ағаш, темір, жер. Материалдық табиғаттың алғашқы элементтері туралы идея олардың шеңбер бойынша айналу идеясымен қосылды. Гераклитте — от өше келе суға айналады, ал сол арқылы жерге, одан кейін қайта тұтанып, қайтадан жерге айналады, ол арқылы суға, одан кейін алғашқы жағдайына қайта оралады. Оның қозғаушы күші ретінде «өшу» және «тұтану» үдерісі қызмет етеді. Үнділік чарвактарда бүкіл әлем төрт алғашқы элементтердің әр түрлі алмаса орналасуы арқылы жасалады. Сонымен қатар адамдарды, жануарларды және өсімдіктерді бірдей қамтитын өлім оларды қайтадан алғашқы элементтерге де айналдырады.

Қытайлықтардағы шеңберлік айналым «асып өту» категориясы арқылы көрінеді: су оттан асып өтеді, от - ағаштан, ағаш — темірден, темір — жерден, жер — судан және т.б. «Асып өту» немесе «аттап өту» тұжырымы бір элементтің екіншісіне өтуін таза механикалық емес, қайта өздерінде белгілі бір мазмұнға ие екендігін көрсетеді.

Әлемді танудың үшінші қадамы — заттардың ұсақ бөлшектері туралы идея. Левкипп пен Деморкит бұл бөлшектерді атом деп атады, ал үнділіктер — ану.

Сол кездегі адамдардың қарама-қарсылықтар, материалдық табиғаттың алғашқы элементтері, заттардың ұсақ бөлшектері туралы, олардың өзі және бірінен біріне өтуі туралы түсінігінің ақиқаты қаншалықты дегенге басты назар аударудың қажеті жоқ. Осы категориялардың бар екендігін көрсететін – идеяның өзі маңызды. Ғылыми білімнің келесі тарихын біле отырып, біз өзінің негізі жағынан аса манызды болып табылатын ғылыми білімнің негізін адамзат құлиеленушілік формация дәуірінде жасағанын ешбір қиындықсыз ұғына аламыз.

Адамзат білімі жолында тағы бір қадам жасалды және ең бір жоғарғы маңыздылықтағы: адамзат ақыл-ой танымның тек мазмұнына ғана емес, сонымен қатар үдерістің өзіне аударылды. Міне, осылайша таным туралы ілімнің логикасы жасалды. Үндістанда оның бастамасын жасаған — Акшапада (б.д. II ғ.), Қытайда - Мо-цзи (б.д.д. V ғ.), Грецияда — Аристотель (б.д.д. IV ғ.).

Міне, осылайша, ежелгі дәуірде, құлиеленушілік формацияда кейінгі классикалық адамзат тарихының негізін қалап, оның жолын айқындады. Онда қарама-қарсылықтар ең алдымен көрініс тапты. Оның бірі адамзаттың алға басушылығына, қоғамдық өмірі мен мәдениетінің дамуында жағымды рөл атқарса, екіншісі — қара түнек; басқа бір көріністерінде қайырымдылық пен қасірет болды. Бұл қарама-қайшылықтар бір-бірімен ымырасыз күресте болды. Ежелгі дәуірдегі адам ұятының құлдыққа - ежелгі дәуірдің жасаған ең бір зұлым, түнегіне қарсы оянуымен қатар, сол кездің өзінде адам бойында, оның табиғатында осы қара түнектермен күрескен күштердің болғандығын көрсетеді. Адамзат тарихының кейінгі кезеңі бұндай күштің сақталуы мен әрекет етуі тарихтың барлық дәуірінде болғандығын куәландырады.

Тарих ғылымындағы «Орта ғасырлар»

«Орта ғасырлар» термині Еуропада XV ғасырда гуманист ғалымдар арасында пайда болғаны белгілі және Еуропа халықтарының өміріндегі тарихи кезеңді айқындау үшін пайдаланылды, оның өмір сүрген уақытын гуманисттер — Батыс Рим империясының V ғасырда құрауымен аяқталған «ежелгі дүние» мен жаңа заман (гуманисттер өз дәуірің осылай деп қабылдаған) аралығы деп қарастырды. Бұл терминді дәл осы мағынада XV-XVII т. гуманист - филологтары мен тарихшылары да қабылдады.

Оның соңынан Еуропадағы тарих ғылымы да еріп, осы терминді ақыр-соңында үштік құрамда бекітті: «ежелгі дүние» — «орта ғасырлар» «жаңа заман». Міне, осылайша, тарих ғылымы саласында, арнайы орта ғасырлар тарихы пайда болды.

«Орта ғасырлар» терминінің шығуы мен түсінігі, Еуропа елдері мен халықтары тарихының орта ғасырлық тарихы болып табылады. Еуропалық емес елдер жайында, тек олардың еуропалықтармен жанасуының дәрежесінің қаншалықтығына ғана байланысты сөз қозғалатын. Үнді халқының тарихын, Қытай халқының тарихын, Еуропадағы орта ғасырлық кезеңге сәйкес келетін тарихын біз тіпті білмейміз. Жапонияның да ортағасырлық тарихы туралы түк білмейміз. Ғұндар туралы олардың Еуропаның ең бір орталығына басып кіруіне байланысты ғана айтылады; Парсы тарихын Византия тарихымен байланыстырады; арабтар туралы орта ғасырлар тарихында Еуропа халықтарының жаулап алу жорығы кезіндегі есеңгіреткен қозғалысымен өздерінің бар екендігін көрсетуімен айтыла бастайды; монғолдар тарихта Венгрияға басып кірген Сүбедей әскерімен бірге пайда болып, олар сол жерден кетісімен, одан әрі Шығыс Еуропадағы Алтын Орданың құлауымен монғолдар орта ғасырлар тарихы беттерінен жоғала бастайды; түріктер крест жорықтарына байланысты осы тарихқа енді, кейіннен Византияны талқандап, Еуропа топырағына аяқ басқаны үшін. Расында, кейбір жалпы «Орта ғасырлар» тарихында, атап айтқанда оның ең үздіктерінде, бұл еуропалық емес халықтардың алдыңғы тарихы қысқаша баяндалады, бірақ та бұл баяндаулар қажетті тарихи анықтама сипатында ғана; не ғұндар тарихы, не түріктер тарихы, не арабтар тарихы, не монғолдар тарихы, тіпті Үнді, Қытай, Корея, Жапония, Үндіқытай мен Индонезия халықтарының тарихын айтпағанда жалпы орта ғасырлар тарихында жеке бір орынға ие болмаған. Бұл халықтардың барлығы Еуропа халықтарына тән «жер шеңберінің» сыртында тысқары жатқан бөтен әлемге жатушылар болып есептелді. Бұл басқа әлем сонау еуропалық антикалық уақыттан бері келе жатқан дәстүрге сәйкес «Шығыс» деген жалпылама терминмен белгіленген.

Шығысқа «басқа әлем» ретінде қарау көзқарасы Еуропаның тарих ғылымындағы Азия және Солтүстік Африка халықтарының тарихы ерекше бір «Шығыс тарихы» деген саланың талқысына берілді. Бұл «Шығыс тарихына» жоғарыда аталған халықтардың тарихы біздің біліміміздің мүмкіндігіне қарай белгілі уақыттардан, яғни бұл халықтардың ежелгі тарихы қаншалықты белгілілігіне қарай баяндалуы енді.

Шығысты тарихи терең зерттеу «Шығыс тарихымен» қатар оның жеке бөліктерінің, тіпті тарих ғылымының жеке салаларының: «Ежелгі шығыс тарихы». «Жаңа Шығыс тарихы» пайда болуына алып келді. Бірақ бұның барлығы қалыптасқан жалпы жағдайға әсер ете қоймады, еуропалық орта ғасыр тарихшылары өз еңбектерін «Орта ғасырлар тарихы» деген атпен жалғастыра берді, бірақ сөз тек Еуропадағы орта ғасырлар тарихы туралы болып отырғанын атап кетуді жөн деп санамады да.

Расында бұл тарихшылардың осылай істеуі дұрыс та шығар? «Орта ғасырлар» деген түсініктің өзі Еуропада пайда болып, айқындалды және еуропалық тарих ғылымында қабылданып Еуропа елдерінің тарихына қатысты қолданылды ғой. Мүмкін Еуропа халықтарының тарих ғылымында қалыптасқан бұл белгілеуді Шығыс тарихшылары иемденуге құқы бар ма және оны Шығыс халықтары тарихының қай бөлігіне пайдалана алады деп сұрағанымыз дұрыс шығар. Олардың бұл терминді Еуропа халықтары тарихшыларының қолданғанындай, сол негізде пайдалану құқы бар деп ойлаймыз.

Мұсылман әлеміне, ең алдымен, ІХ-ХІ ғасырлардағы Орта Азиядағы мұсылман әлеміне көңіл аударайық. Бізге белгілісі — дәл сол жүзжылдықта оларда сол дәуір үшін ұлылық болып табылатын ғалым, ағарту мен философияның гүлденуі орын алған еді. Сонымен қатар әл-Фараби, Ибн Сина (Авиценна), әл-Хорезми және әл-Бируни мен басқа да осы гүлденудің замандастары сол кездегі ғылыми және философиялық ойда ежелгі дүниенің философиялық және ғылыми мұрасын қабылдап, жаңа бағыттар жасады. Олар өздерінің тарихи тағдырларына байланысты болған халықтар жөніндегі ежелгі ұлы өркениеттердің барлық деректеріне жүгінді. Бұл көбінесе, Еуропалық антика, әсіресе эллинизм дәуірі еді, сонымен қатар ежелгі үнді дерегінен сусындады; кейінгі зерттеулердің ашқаны олардың кейбір мәселелерді Қытайға да алғыс айту керектігін көрсетті, әсіресе ежелгі Қытаймен тығыз қарым-қатынаста болған Орта Азияның көне халықтарының мұрасына қатысты мәселеде. Орта Азия ежелгі дәуірден бері адамзат өркениетінің ең маңызды көздерінің тоғысқан орны болды және өзі де осы өркениеттің орталығы еді. Сондықтан да ІХ-ХІ ғ ғ. Орта Азия әлемінің ғылымы мен философиясының алдыңғы қатарлы қайраткерлері, өздерінің көзқарастары жағынан гуманисттер болып, жаңа білімділікті, жаңа ағартушылықты жасай отырып, өздеріне дейінгі Қытайдағы әріптестері секілді, ал олардан кейінгі - Еуропалық әріптестері секілді қандай да бір тарихи кезеңнен, яғни ежелгі дүние мен өз уақыттары арасында жатқан өздерінің «орта тасырларынан» аттап өткен еді.

Гуманизм

Адам табиғатының негізі — «адамдық бастау» (жэнь) — адамның өзінде. Бұл бастаудың нағыз мәні - бәріне деген сүйіспеншілік (баой), яғни қоғамдық. Адами бастаманың адамда көрінуі оған тән ішкі сезіміндегі міндеттілікпен (и) реттеледі. Міндеттілік дегеніміз — қоғамдық қажеттілік.

Адам табиғатына әрекетшілдік тән. Бұл әрекетшілдік адам табиғатына тән (адамдардағы «адамдық бастаумен» (жэнь) және «міндеттілік сезімімен» (и) итеріледі. Бұндай әрекет етушілік адамның «жолы» (дао) болып табылады. Және де бұл әрекет адамның өз табиғатынан — оның «жетістігінен» (дэ) басқа еш нәрсеге тәуелді де емес.

Бұдан шығатыны, өмірдің, тұрмыстың өзі адам тұлғасының толық бостандығы жағдайындағы еркін дамуына келтіріледі, адамның еркіндігі қандай да бір сыртқы күштердің қамқорлығынан ада. Міне, осы тұжырымдардың барлығы Лao-цзи мен Будда іліміне, яғни діни философиялыққа қарама-қарсы қойылғандықтан, ол бұл жерде дін жағынан қамқорлыққа алыну еркіндігі мен дінмен байланысты философиядан да еркіндікті білдіреді. Адам тұлғасының қоғамдық табиғаты және оның «міндеттілік сезімі» түріндегі ішкі реттеушісі, адамның «жетістігін» жасайды, яғни ол өз бойында оның «жолын» жасайды, яғни өзінің «жетістігін» өмірге бейімдеуге, ал әрекетін бүкіл Күн асты елі үшін маңыздылыққа айналдыруға күш салады. Осындай адам тұлғасының қоғамдық мәнділігі «тек жалғыз өзіне ғана мәнді» болып табылатын — даосизм мен буддизмдегі табиғаты жағынан жекешілдік болып табылатын «жолға» қарсы қойылады.

Еркін дамушы адам мәдениетті және өркениетті жасаушы болып табылады. Адамдар мәдениетті өздері жасайды. Шындығында, олар оны Асқан шебердің жетекшілігімен, бірақта Асқан шебер құдай емес, сол бір адамдардың күшімен және олар адамға тән тәсілдермен әрекет етіп жасады.

Мәдениетсіз, өркениетсіз адам табиғат алдында қорғансыз болып қалар еді.

Қоғам да адамның туындысы. Қоғам дегеніміз ұйымдасқан ұжым ретінде ойластырылады, оның ұйымшылдығы белгілі бір әлеуметтік тәртіптен, яғни осы қоғамның табиғатынан туындайтын тәртіптен көрінеді.

Бұл тәртіп «әкелер» мен «балалар - деген яғни үлкендер мен кішілер қатынасы арқылы жасалады, ол қоғамның әрбір мүшесінің қоғамдық міндеттері болуымен жасалады. Мемлекет те ұйымдастырылған бүгіндік, бірақта ондағы ұйымдастырушылық арнайы мемлекеттік реттеуіштер: ережелер, яғни қоғамдық нормалармен, музыкамен, яғни тәрбиелеу құралдарымен, жазалаумен, яғни тыйым салумен және басқару, яғни өкіметпен жүзеге асырылады. Көпшілік өкімет — мемлекетке ғана тән категория. Бұл өкіметтің субъектісі — билеуші және оның қызметшілері, яғни атқа мінерлер, шенеуніктер, объектісі — халық.

Өзі өмір сүріп, қызмет етіп жатқан қоғам мен мемлекетте және өздері жасаған өркениет жағдайында адам қалай қалыптасуы керек және қандай болуға тиісті? Оның ойы шындық, әділ болу керек оның бар тұлғасы басқара алуға, мемлекетті дұрыс басқара алуға тиіс. Міне, Хан Юй «Үлкен ғылымнан» алғандарын осындай түрде адам тұлғасының интеллектуалдық, өнегелік және қоғамдық толыққанды жағдайын суреттейді.

Тәржімалаған Ә.К. Шашаев





ЛОУРЕНС КРАДЕР

(1919 ж.)

Өз өмірін Орта Азия халықтарының тарихын зерттеуге арнаған көрнекті американдық ғалым Лоуренс Крадер 1919 ж. 9 қазанда Нью-Йоркта дүниеге келді. Жоғары білімді Гарвардта алып, ол 1954 ж. сонда Ph.D. диссертациясын қорғады.

1956 ж. АҚШ-тағы Индиан университеті ішінде бірінші рет Орта Азия халықтарын зерттеу Орталығы ашылды, бірақ ол кезде ол Орал-Алтай зерттеу Орталығы деп аталды. Аталған Орталық мемлекеттік және ғылыми гранттармен қаржыландырылды. Орталық АҚШ-та да, шет елдерде де белгілі болды. Онда Орта Азия саласының: Лоуренс Крадер, Жорж Демко т.б. сияқты белгілі ғалымдар жұмыс істеді.

Осы орталықта қайтадан жұмыс істеген кезде Лоуренс Крадер көптеген батыс ғалымдарының қолдан түсірмейтін кітабына, ал қарапайым оқырмандардың жаңа заманда мекендеген Орта Азия халықтарының тарихы, этнографиясы, демографиясы және этникалық тарихы жайлы жол сілтеушісіне айналған көптеген маңызды монографиялар жазды.

«Орта Азия халықтары» монографиясынан басқа 1956 ж. «Орта Азия бойынша Анықтама», 1968 ж. («Мемлекет құру») атты еңбектерін, сонымен бірге 1954 ж. («Бурят діні және қоғам») атты мақаласын жазды.

Оның «Орта Азия халықтары» атты монографиясына келетін болсақ, ол АҚШ-та жазылған Орта Азия халықтарының тарихы жайлы ең алғашқы ғылыми еңбек болды. Онда Орта Азия бірыңғай өркениетті, этно мәдениетті, геосаяси тұтастық ретінде ұсынылды. Алайда Орта азиялық аумақ өркениетті, геосаяси, этномәдени мағынада алғандағы екі бөлікке бөлінеді. Кеңес уақыты кезінде мұндай екі бөлік ретінде Қазақстан мен Орта Азия жеке-жеке қарастырылды. Қазірге дейін Ресей этнографтары «Орта Азияны», «Орта Азия және Қазақстан» деп айтады.

Солтүстік Қырғызстан өзінің географиялық, геосаяси, этномәдени т.б. параметрлері жағынан Орта Азияға қарағанда Қазақстанға жақын екенін атап айту керек. Сондықтан да, Орта-азиялық аймақты бөлген кезде, оны: Еуразиялық қазақ-қырғыз даласы және Орта Азиялық отырықшы мұсылмандық дала деп екі бөлікке бөлді. Олардың арасындағы шекараны салыстырмалы түрде: Каспий мен Арал арасындағы оңтүстік шекара -Сырдариядан шығысқа қарай Арал теңізі — Қаратау тауы — Манас тауы — Шу, Талас және Нарын жазықтарының арасындағы шекара, екінші жағынан Ош, Джалал-Абад Қырғыз облыстары деп бөлуге болады. Бұл шекаралар б.з.б. VIII-VII ғ.ғ. қалыптасты. Бұлар бір жағынан — скиф-сақтар, екінші жағынан — Орта Азияның бірінші отырықшы мемлекеттері — Бактрия, Согдиана, Хорезм.

Аталған монографияның өзіндік ерекшелігі — 1960 ж. кеңес ғалымдарында 1937 ж. Бүкіл одақтық халық санағы туралы статистикалық мәліметтері болған жоқ, ал Л. Крадердің кітабында бұл мәліметтер келтірілді.

1970жылдардың ортасында Лоуренс Крадер Германияға, Берлинге қоныс аударды. Онда ол Фрей университетінің ішіндегі этнология Институтында жұмыс істеді. Германиядағы оның жұмыстарының бірі 1972 ж. жарық көрген Карл Маркстың этнографиялық ескертпелеріне, «The Ethnological Notebooks of Karl Marx» атты ескерту болғанын атап өту керек.

Лоуренс Крадер

ОРТА АЗИЯ ХАЛЫҚТАРЫ

Екінші басылымға алғысөз

Бұл — әлемнің белгілі бір бөлігінің дәстүрлі мәдениетінің кеңес дәуірі мәдениеті өмірінің жағдайларына сәйкес келетіндеріне жасалған шолу болып табылады. Дәстүрдің уақытша тереңдігі, жуық мөлшермен 1960 жылға дейінгі соңғы 500 жылды қамтиды. Осы кезең барысында, бірақ кеңес дәуіріне дейін, түріктер өздерінің саны, саяси күші, экономикалық қуаттылығы және мәдени ықпалы жағынан басым халық болды. Түріктер тоғызыншы жүзжылдықта Орыс Түркістан ретінде белгілі болған Қытаймен және Ауған Түркістаны мен шектескен облысқа өз атауларын берді. Аталған атауды пайдаланудағы қиындық «Орыс» және «Түркістан» терминдері тұжырым ретінде дұрыс пайдаланылын бауда. Өйткені осы уақыт барысында түріктер де, орыстар да саны жағынан басым ұлттар болады. Ал ирандық халықтар олардың екеуімен де қақтығыста ғұмыр кешкен жергілікті қоныстанушылар. Бұлар саны аз ұлт.

Ауғанстанды осы облысқа қосу таласты мәселе, өйткені менің жеке идеям — Ауғанстан мен ауған тобын Таяу Шығыс елдерінің халықтарымен топтастыру <...>.

Кеңес республикасы Мәскеудің орталық режимімен, аталған ұлттардың негізгі бөлігін бір саяси бірлікке топтастыру мақсатында құрылған. Орталық Азиядағы қиындық аумаққа этнографиялық талдау жасаудың жеткіліксіздігінен туындады. Халықтар мен облыстарды бөлу мен қосу үздіксіз жүріп отырды. Атаулар мен терминдердің ретсіздігінен ұлттық бірліктердің шекараларына және олардың ішкі құрамына қатысты көптеген мәселелер дұрыс қабылданбады. Осы шешімдердің кейбірі өз бетімен шығарылса, кейбірі тарихи жағынан негізделген, ал кейбірі сол мезетті тиімді пайдалану үшін қабылданды.

Қоршаған орта және мәдениет

Өркениет пен оның табиғи қоршаған ортасы арасындағы қарым-қатынас антропологтардың, географтардың, тарихшылар мен философтардың саудалау пәні болды. Аталған қатынасты орнатушы болып есептелетін өте мәнді және мақсатты теориялардың бірі — Орта Азияны бақылау негізінде жасалған тарихты және мәдениетті географиялық жағынан анықтау мектебі еді. Бұл ғылыми мектептің көш басшыларының бірі Эллсворс Хантингтон жиырмасыншы жүзжылдықтың басында Орта Азияны зерттеудің белгілі қызметін атқарды. Хантингтон әлемнің осы бөлігінің параметрлерін зерттеп, мәдениет тарихын қоршаған табиғи орта жағдайлары және бәрінен бұрын салыстырмалы құрғақшылық жағдайлары анықтайды деген теорияны жасады.

Орта Азияның табиғи қоршаған ортасы — мәдениетке талдау жасау кезінде ескермеуге болмайтын іс жүзіндегі маңызды фактор. Қоршаған ортаның детерминистік мектебі, ауа райы мен жердің құрғақтық факторы Орта Азияның тарихи мәдениетінің шешуші факторы болып табылады.

Сондықтан да мәдениет пен табиғат және мәдениет пен ауа райының өзгерістері арасындағы жалпы қатынастарды анықтап алу қажет. Көшпелі малшылар жерлері суландырылмай өңделген аймақтарда да өмір сүре алады. Ауа райы жақсарған жағдайларда өңделетін жерлер, малдың жайылымдық жерлері есебінен кеңейтіледі. Бірақ жерді суландырудың құралдарын жақсарту немесе анағүрлым тиімді ауыл шаруашылық құралдарын пайдалану сияқты технологиялық даму жағдайларында да мұндай өзгерістер болуы мүмкін.

Біз сонымен қатар мәдени әрекеттердің қоршаған табиғи ортаны өзгерту жағдайларын да байқадық. Көшпенді бақташылар шөл даланың құмдарының жерін кеңейтіп, тыйым салу факторы ретінде әрекет ететін, өсімдіктер жамылғысын қысқартты.

Орта Азиядағы немесе басқа жерлердегі мәдени тарихтағы қоршаған ортаның рөлін түсіндіру үшін, географиялық детермизмге қарағанда, кең теория қажет.

Географиялық детерминистік теория Орта Азияда дайындалды. Мұнда ескі өркениеттің жойылуына әкелетін табиғи жағдайларға көңіл бөлінді. Әскери басып кіру және ішкі толқулар мен көтерілістер сияқты басқа жағдайларға жеткілікті көңіл бөлінбеді. Қоршаған ортаны бұзушы ретінде берілген географиялық факторлар, шынында да, Орта Азия тарихында маңызды және шешуші рөл атқарды.

Адам — табиғаттың бөлігі, ағзалар ішіндегі ағза. Бұл мағынада алғанда мәдениет пен қоршаған орта және адам мен табиғат арасындағы қарсылық жалған болып табылады... Қоршаған орта мен мәдениет арасындағы қарым-қатынасқа мынадай экологиялық принцип терминологиясына сәйкес талдау жасауға болады. Олар:

1. Қоршаған ортаның адамға ықпалы. Мұнда жекелеген мүмкіндіктер жойылған тікелей ықпал мен қазіргі бар мүмкіндіктерге қолдау жасалып отырған жанама ықпалдарды қарастырамыз.

2. Адамның қоршаған ортаға ықпалы. Егер Орта Азияны жалпылама қарайтын болсақ та, суландырудың ауқымды желілерін көреміз. Олар таулардың оңтүстік және шығыс жүйелерінен және өзен жағалауларынан өтеді. Мұнда адамның қоршаған ортаны терең өзгеріске ұшыратуы байқалады.

Ол өз мәдениетін, әсіресе жаратылыстық және техникалық білімдерін, қоршаған ортаға үстемдік ету үшін пайдаланды.

3. Қоршаған ортаның кейбір әрекеттерінің адамға және мәдениетке ықпалы. Орта Азиядағы маңызды мәселе — байланыс мәселесі болып табылады. Өзендер аз, олар өздерінің шағындығымен, ағынының қатты болуымен және мезгілге байланысты арнасының толуымен қолайсыз мәселелер туындатады. Жыл бойы ағып жататын өзендер аз, көптеген өзендер тек көктем мен жаз мезгілдерінде ғана ағады. Жыл бойы ағатын өзендер Түркменстандағы — Теджен мен Муграб, Өзбекстандағы

— Зарашван мен Кашка-Дарья, Қазақстан мен Қырғызстандағы

— Шу өзендері. Бұл өзендердің бәрі де ауыл шаруашылығын дамыту орталықтары, сондықтан кеме жүргізуге жарамсыз.

4. Адам оны қоршаған ортаның бөлігі ретінде. Кейде, адамның - жануар екендігі, оның да жануарлардікі сияқты, қажеттігі болатындығы және жануарлардан олардың айырмашылығы бұл қажеттілікті түсінуінде екендігін ұмытып кетеміз. Адам — басқа ағзалармен өзара қолдауда өмір сүретін ағза болып табылады.

Дәстүрлі экономика

Мал шаруашылығы бір кездері ауыл шаруашылығымен даланы басқаруға бәсекелес шөлейт, жартылай шөлейт және далалы аймақтарда кең таралды. Ауыл шаруашылығы тау бөктерлерінде, жерді суландыруға су жеткілікті жерлерде бұрыннан дамыды. Орта Азиядағы минералды байлықтар — мыс пен темір өнеркәсіптің көне металдық салаларында қолданылды. Бүгін де қазіргі өнеркәсіп металмен және отынмен қамтамасыз етіледі. Өнеркәсіп осы аймақтың табиғи ресурстарына байланысты дамыды, ол мал шаруашылығында, ауыл шаруашылығында және тау өнеркәсібінде қолданылды.

Көшпелі мал шаруашылығы бөліктерінде көне тарихы бар. Мал бағуға деген ең үлкен сенім мен ең үлкен отарлар қазақтар мен қырғыздарда болды. Қазақтар «ашық далалы мал шаруашылығы» деп аталатын үлгіге сәйкес келеді. Ол Манчжуриядан Каспий теңізіне дейін барлық жерлерде таралған. Қазақтар осы далалы мал шаруашылығының батыс қанатын, ал монғолдар шығыс қанатын құрайды. Бір кездері мал шаруашылығы қазақтардан батысқа қарай Ресейдің оңтүстік даласында да дамыды. Ежелгі скифтер, орта ғасырлық түріктік печенегтер және половтықтар малшылар болды. Ресей прогресі бұл далалы жерлерді басып алып, бұрынғы өткен төртінші жүзжылдықтарда темір соқаның көмегімен оны ауыл шаруашылығына бұрды.

Аймақтың барлық жерлерінде номадтық жойылып, мал бағу дамыды. Бұл халықтардың мал шаруашылығы дәстүрлі көшпелі болды. Номадизмнің белгілі тұжырымы — ажырай алмай жердің үстінде адасу еді. Көшпелілер, керісінше, қозғалыстың бекіген үлгісіне бейімделіп, қыстаудан жазғы жайылымға көшті, кейін күзгі жолдармен қайтадан қыстауларға көшті. Көшпелі қазақ отарлары нақты анықталды: қойлар мен ешкілер малдың көп бөлігін құрады, ірі қара мал жалпы малдың 15% дан 20 %-ға дейінгі бөлігін құрады, аздаған түйелер болды. Есектер, шошқалар болған жоқ.

Қазіргі экономикалық даму

Орта Азиядағы жерді суландыру бүгінде тау бөктерлеріндегі өзен аңғарларымен байланысты. Негізгі суғару желілері Копет-Даг тауларының етегінде және оңтүстік Түркменстандағы Теджен мен Муграб өзендерінің бойында, өзбек - түркмен шекараларындағы Амударья сағасында, Өзбекстанның Зерафшан мен Ферғана жазықтарында, оңтүстік Өзбекстанның Сухандария облысы мен көрші Тәжікстанның Вахш жазығында, Қырғызстанда Бішкек пен Нарынның жанындағы қырғыз тау сілемдерінде, Қазақстанда Шымкент пен Жамбылда; Оңтүстік Қазақстанда Сырдария және Шу өзендері бойында, Алматының маңайында, Оңтүстік-шығыс Қазақстанда және Жетісуда; Шығыс Қазақстанда Зайсан мен Алакөл өзендерінің бойында дамыды.

Өндіруші өнеркәсіп

Орта Азияда өндіруші өнеркәсіп - Қарағанды аймағында, Каспий теңізінің солтүстігі мен шығысында, Қарсақпай мен Балқаштың маңында, Алтай тауларында және Ферғана жазықтарында дамыған. Ферғана мен Каспий теңізінің шығыс жағалауын есептемегенде, Орта Азиядағы негізгі өндірістік өнеркәсіп Қазақстан көлемінде орналасқан.

Қазақстанның мұнай өндеу кен орындары Каспийдің солтүстік бөлігінде, Орал-Ембі бассейні көлемінде орналасқан. Мұнай Атыраудан, Ескеннен, Доссордан, Құлсарыдан, Байшонастан, Мақаттан, Сағыздан, Қандыағаштан және Қосшағылдан табылды. Бұл мұнай кен орындары маңыздылығы жағынан бұрынғы Кеңес Одағында Волга мен Бакудан кейінгі орынды алды.

Көмірдің негізгі қорлары Орталық Қазақстан облысындағы Қарағанды кен орындарында орналасқан. Бұл кокстеуге келетін жоғары сапалы көмір болып табылады. Ол темір металлургиясы үшін құнды шикізат. Бұл шикізат Оралдағы Магнитогорскінің құрыш құю зауытына жіберіледі. Қарағанды көмір қорлары КСРО-дағы барлық көмір қорының үшінші бөлігін құрайды. Қарағандыдан солтүстікке қарай Ақмола - Павлодар темір жолындағы Екібастұзда көмірдің бай кен орны ашылды. Ұсақ қорлар Батыс Қазақстанда, Қытай шекарасына жақын жерде Тарбағатай тауларында табылды.

Қоңыр көмір Орта Азияда кең тарады. Бұл көмір - Орталық Қазақстанда — Байқоңырда, Оңтүстік Қазақстанда - Ленгірде, Өзбекстанда — Ангренде, Ферғана жазығындағы — Сүлікте табылды. Батыс Түркістанда Оғланды мен Шағылда, Каспий теңізінің жанында қоңыр көмір бар.

Қазақстанда да гидро және жылу электр станциялары бар. Қазақстанның — электр энергиясы — Петропавлда, Қарағандыда, Алматыда, Ақтөбеде, Шымкентте, Семейде орналасқан. Гидроэлектрлік қуат барлық өнімнің бестен бір бөлігін құрайды.

Қосымша

Түрік тілдерінің топтасуы

Малов түрік тілдерін көнелілігіне сәйкес топтады. Оның топтау тәсілі екі жақты: ежелгі түрлерін сақтау деңгейі; олардың ең ерте пайда болуының тарихи жазбасы. Тарихи жазбаға негізделген соңғы тоқтамның халықтардың қалыптасу мәселесімен айналысатын этнологтар үшін пайдасы зор. Малов топтауы этнолингвистикалық және этно генетикалық талдауда қамтамасыз етеді. Алайда оның топтауы өздігінен генетикалық топтау болып табылмайды; ол — хронологиялық сабақтастыққа сәйкес түрік тілдерінің тобы. Ол тарихи материал үшін пайдалы. Қазіргі кезде пайдаланылатын тілдер - ежелгі, ортағасырлық және қазіргі тілдердің ерекшеліктерін көрсетеді. Олардың тарихи сатылары төрт кезеңге бөлінеді:

I. Ежелгі кезең – XIII-XIV ғ.ғ. дейін сақталған

Волж - болгар тілі

ұйғыр тілі – қазіргі сары ұйғыр, ганьсу, қытай тілдерінде сақталған біздің заманымыздың I жүзжылдығы

чуваш тілі — Орал тауының батысы, болгар тілінің ең жақын ұрпағы;

якут, долган тілі — қазіргі Сібірдің солтүстік-батысы

II. Ортағасырлық кезең

Оғыз тілі — рун жазбаларының тілі, Монғолия және Түркістан, біздің заманымызға дейінгі I ғасыр.

қырғыз тілі — орта ғасырдағы Батыс Түркістанның ұйғыр тілі I ғасырдың соңы.

тува тілі — қазіргі Оңтүстік Сібір, орта ғасырдағы қырғыз және ұйғыр тілдеріне жақын;

тофалар - қарагас, хакас, қойбал, белтір, сағай, кашын, шор тілдері — қазіргі Оңтүстік Сібір.

III. Жаңа кезең

шағатай — XV-XIX ғ.ғ. Түркістанның әдеби тілі;

қыпшақ — XI-XIV ғ ғ. Азияның батысы, Ресейдің оңтүстік-батысы;

құман, половец — Ресей даласының ортағасырлық оңтүстігі;

печенег — половец тілімен замандас

(чулым) — қазіргі Батыс Сібір;

(гагауз) — қазіргі Балкандар;

(кумандиндік) — қазіргі Батыс Сібір;

(салар) — Ганьсу, Қытай тілінің замандасы;

(түрік) (түркімен) (өзбек) (ұйғыр) - қазіргі Орта Азия

IV. Қазіргі кезең

Алтайлық түрікше (ойрат, төлеуіт)

Башқұрт – Батыс Орал

Чуваш, қарақалпақ, қазақ, қырғыз – Орта Азия, қазіргі кезең

құмық — Кавказдың солтүстігі

татар - Қазан және Батыс Сібір

якут және долган — (якуттендірілген тунгуз тілі)

Тюрколог Басқақовтың ұсынған сызбасында негізгі тоқтамдардың ең аз саны қамтылған. Аталған сызба түрік тілдерін батыстық және шығыстық бұталар деп бөледі, осы екі бұта да ғұндық деп аталады, ол өте көп болып табылады, сондықтан да түрік тілдеріне жақын пайдаланылатын қосымша топтар болуы да мүмкін. Ғұн тілі түрік тілінің арғы тегі немесе барлық түріктердің жалпы тілі болды деген болжам бар. Генетикалық жағынан алғандағы Басқақовтың топтауы мынадай :

I. Батыс - ғұндық бұта:

A. Болгар тобы

Ежелгі тілі: болгарлық, хазарлық

Қазіргі тілі: чуваш

Б. Оғыз тобы

1. Оғыз - түркімен шағын тобы

Ежелгі: оғыз

Қазіргі: түркімен Трухмен

2. Оғыз - болғар шағын тобы

Ежелгі: печенег, уз тілі

Қазіргі: гагауыз

3. Оғыз - селжук шағын тобы

Ежелгі: селжук тілі, ескі осман тілі

Қазіргі: Түркиядағы түрік азербайжан тілі

B. Қыпшақ тобы

1. Қыпшақ - болгар шағын тобы

Ежелгі: Батыс Алтын Орда тілі

Қазіргі: татар (қасымов. мишар т.б. диалектілер) башқұрт

2. Қыпшақ - оғыз шағын тобы

Ежелгі: қыпшақ (половец, құман)

Қазіргі: қарайым құмық

3. Қыпшақ - ноғай шағын тобы

Ежелгі: ноғай

Қазіргі: қазақ, қарақалпақ

Г. Қарлұқ тобы

1. Қарлұқ - ұйғыр шағын тобы

Ежелгі: қараханид — түрік қарахандықтардан кейін түрік

Қазіргі:

2. Қарлұқтық - хорезмдік шағын тобы

Ежелгі: Алтын Орда тілі — Шығыс көне өзбек

Қазіргі: өзбек (қыпшақ диалектісінен басқа), ұйғыр (салар мен хотон диалектісін қоса есептегенде)

II. Шығыс - ғұн бұтағы

А. Ұйғыр тобы

1. Ұйғыр - Тю-чюен шағын тобы

Ежелгі: Орхон жазбаларындағы оғыз тілі

(Тю-чюе) ежелгі ұйғыр

Қазіргі: тува (уранхай, сойон) қаратаз (тофа)

2. Якут шағын тобы

Қазіргі: якут (долгандікпен бірге)

3. Хакас шағын тобы:

Қазіргі: хакас, камасин, куярик, шор

солтүстік Алтай түріктерінің тілдері (туба, шалханду, құман)

сары ұйғыр

Қырғыз - қыпшақ тобы

Қазіргі: қырғыз

Алтай түріктерінің тілдері (алтай, телеут, төленгіт)

Шығыс Қазақстан мен Қырғызстанда, археологиялық мәдениетінде б.з.б. I жүзжылдық пен біздің заманымыздың I жүз жылдығы аралығында қолданылған кавказдық физикалық тип басым болды. Дебецтің көрсеткеніндей, Памир сақтары, үйсіндер, согдилар б.з.б. I жүзжылдықтан бастап біздің заманымыздың ХІ-ХІІ жүзжылдығына дейін осы облыстарды мекендеді және физикалық жағынан алғанда толығымен немесе басым жағынан кавказдық типті бейнеледі. Олардың сақтардан басқасы осы диапазондағы гипотетикалық көлемде кавказ - монғолоидтар болды, бұл жерді қазіргі мекендейтіндер — тәжік, өзбек деп аталды. Сақтар бұл диапазоннан түсіп қалады; олар осы аймақтың ең ертеде танылған тұрғындары болды. Бұлардың ешқандай монғолоидтық ерекшелігі болмады, толығымен кавказдық тип болды. Гинзбург олардың типін Оңтүстік Сібірдегі Андронов мәдениетінен бастап зерттеді. Монғолоидтық сипат басым болған көшпенді малшылар олардың біздің заманымыздың V-VIII ғ.ғ. Қырғызстанда пайда болуына ықпал етті, олар қазіргі Шығыс Қазақстандағы қазақтарға ұқсас болды, бірақ ол кезде азшылықты құрады. Шығыс Орта Азиядағы монғолоидтық элементтер XIII жүзжылдықта Шыңғыс ханның империясы кеңейген кезеңде және монғолдар мен монғолоидтар Батыс Азияға көп мөлшерде қоныстана бастаған кезде басымдыққа ие болды.

Түрік тұрғындары I жүзжылдықтың ортасына дейін бұл жерлерде пайда болған жоқ.

XIII жүзжылдықта монғолдардың басып кіруі Орта Азия халықтарының физикалық антропология тарихы мен этникалық тарихын түсінуде маңызды болып табылады. Бұл жердің халықтары: монғолдар басып кіргенге дейінгілер және одан кейін қалыптасқандар болып екі тарихи сатыға бөлінеді. Тәжіктер мен түркімендер Шыңғыс хан империясына дейін қалыптасты; өзбектер, қазақтар және қарақалпақтар — одан кейін қалыптасты. Қырғыздар түсініксіз жағдайда. Олардың этнонимін түрік және қытай жазбаларында Монғол империясы пайда болғаннан көп бұрын кездестіруге болады; алайда халық казіргі өмір сүру ортасында монғолдар басып кіргеннен кейін пайда болады; бұрынғы этноним бейнелеушілер мен қазіргі өкілдер арасындағы байланыс таласты мәселе.

Қазақтар

Қазақтарды басқару ұрпақтан-ұрпаққа беріліп отырған, мемлекеттер мен княздіктердің аласапыран жағдайында, кейінгі шыңғыстық кезеңде халық ретінде қалыптасты. Бұл қалыптасу үдерісі ХV ғасырдың сонымен XVI ғасырдың бас кезінде орын алды. Қазақтар өз тарихының бас кезінен бастап көшпелі малшылар болды; олардың жайылымдары Шу өзенінің жағасындағы Шағатай ұлысының шығыс бөлігі болды. Өзбек ханның ұлысына бағынышты болғандар XV ғасырдың соңында бөлініп кетті, кейін олар өзбек кландарының басқа бөліктеріне қосылып, федерация құрады. Олар XVI жүзжылдықтың бас кезінде

Қасым ханның қол астына бірікті. Басқа түркі көшпенділері Қазақ Ордасына бірікті, ол кезде осыған дейін саяси федеративтік мәнде қолданылған «қазақ» термині этникалық мәнге ие болды. Қазақтар енді халық ретінде қалыптасты. Олар өздерінің этникалық, бірлігін XVI ғасырдың соңына дейін қолдап тұрды.

Саяси-әлеуметтік ұйым дәстүрлі түрде үш ордадан немесе үш жүзден тұрды. Бұл ордалар үлкендігіне қарай орналасты. Үлкен орда

- Ұлы жүз деп аталып, Жетісудың Балқаш пен Ыстық көл арасындағы елсіз және жартылай елсіз далаларында көшіп жүрді. Аталған аймақ шынында да ең ерте құрылған жерден жақын орналасқан. Орта жүз

- Орта орда Орталық Қазақстанда Балқаш көлінің солтүстігіне қарай және ары қарай Оңтүстік - сібір орманды далаларына дейінгі жерлерде көшіп жүрді. Кіші жүз - Кіші Орда — Орта Ордадан батысқа қарай, Арал теңізінің солтүстігі мен батысында, Каспий теңізі мен Орал өзендеріне дейінгі жерлерде көшіп жүрді. XVIII жүзжылдықтың соңында Бөкей Ордасы деп аталған төртінші орда, Орал қазақ сызықтарының арғы жағында, Орал мен Волга өзендерінің арасындағы далада қалыптасты. Бұл далада Қытайдан 1770 жж. қоныс аударған қалмақтар қоныстанған болатын. Қазақтар Азияның көрші бөліктеріне де қоныстанды. Олар саяси жағынан XV ғасырдың соңынан XVIII ғасырдың басына дейін бірікті. Бұлардың бірігуінің үлкен соңғы кезеңі XVII ғасырдың соңы мен XVIII ғасырдың бас кезіндегі Тәуке хан басқарған кез болды.

Қазақтар әдебиетте XIX ғасырдан бастап қырғыз-қайсақ немесе жай қырғыз деген атпен белгілі болды. Сол кездің көрнекті зиялылары — Ы.Алтынсарин мен Ш.Уәлиханов өздерін және өз халықтарын қырғыздарға жатқызды. Уәлиханов Шоқан Шыңғысұлы Орта танын соңғы ханының ұрпағы болды. Оның этнографиялық жазбалары Үлкен қырғыз-қайсақ ордасын суреттеді. Оның еңбегіне сәйкес, қазіргі терминологиядағы) қырғыздар өздерін қырғыз деп, ал қазақтар оларды ақ қалпақты немесе қарапайым тілмен қара деп атаған. «Қара» атауы олардың әлеуметтік және саяси ұйымындағы асылдықтың жеткіліксіздігін бейнеледі. Ы.Алтынсарин «Қырғыз хрестоматиясы» деген атаумен осы ана тілінің хрестоматиясын шығарды. «Қырғыз» термині бір жағынан қара қырғыздарға қатысты болса, екінші жағынан «қырғыз» қырғыз-қазақтардан және қара қырғыздардан тұратын жоғары сапаның әр түрлі сатысын білдірді.

Бартольдтың бұл терминологиялық ұқсатуының кейбір негіздері бар; ол қазақтар мен қырғыздардың Орхон - Енисей жазбаларында айтылғандар арасындағы байланысын қарастырады. Қырғыз-қайсақ терминін XVIII және XIX ғ.ғ. қазақтарға қатысты Рынков пен Левшин пайдаланды. Шуйлер зерттеуіне сәйкес, «қырғыз-қайсақ» терминін қазақтарды казактардан ажырату үшін орыстар енгізген. Бұл сөзді Бартольд та қолдады, бірақ Пелли бұған күдікпен қарады. Ол 1630 жылдан кейін Орта Азиядағы Қоңырат тайпасы, Үлкен Ордадағы тайпалармен бірігіп жеке бірлестік құрып, XIX ғасырдың соңына дейін бірге болды. Олар осы кезде өздерін қазақтар деп атады дейді.

Барнольд зерттеуіне сәйкес, «қазақ» термині Шыңғыс хан империясы құлағаннан кейінгі осы әулеттен бөлініп шығып, тонаушы бандыларға бірігіп қайта құрылған тайпаларды білдірді. Минорский де қолдаған бұл пікірге сәйкес, «қазақ» сөзі «қаңғыбас», «кезбе» деген қарапайым зат есімді білдірді, оның «қаз» деген түбірі «адасу» деп аударылады. Бұл мәнді Вамберден және Паве де Коуртейллден де табуға болады. Немет бұл түбірді талдауды және оның XX ғасырдағы құмықтарға қатысты мәнін анықтау құқығын Гомбочуге береді.

«Қазақ» термині «kaz» — «қаз» және «ақ» — «ақ» сөзінен алынған ретінде түсіндіріледі. Жақында шыққан «Қазақстан тарихында» халықтың бұл этимологиясының шығу тегі ақ қаздың қазақтарға өмір берген періштеге айналуы жайындағы қиялмен байланыстырылады. Қияли этимология «каспийлік» және «хазар» терминінен шығу этнонимін қарастырады.

Пеллье бұл мәселенің басқа бағытын көрсетті. (XIII жүзжылдықтағы) монғолдардың құпия тарихында және XVII жүзжылдықтағы «Сананг Сетсен» және «Алтан Тобшы» хроникаларында «qazaq tergen» термині «үлкен арба» дегенді білдіреді. Рамстедт осы терминді және оның осы мағынасын XX жүзжылдықтағы қалмақ хроникаларында жазды. Бұдан басқа бұл мағынадағы терминді түрік жазбаларынан емес, ерте кезеңдегі монғол деректерінен ғана кездестіруге болады. Ибрагимов дәлел ретінде Рузбеханың үлкен арбаны қазақтар пайдаланған деген дәлелін келтіреді. Қазақтардың XV-XVI ғ.ғ. этникалық бірдейлігі туралы ешқандай дәлелдер жоқ. Бұл белгілі топқа қатысты терминнің ежелгі тарихы туралы мәліметтерді біз басқа жерлерден іздеуіміз керек.

«Қазақ» сөзінің әлеуметтік топ ретіндегі ерте тарихы жайлы маңызды кілтті Уәлиханов пен Вельяминов-Зернов тапты. «Қасым татарларының тарихында» Вельяминов-Зернов XV ғасырдың орта кезіндегі орыс хроникаларынан қазақтар жайлы үзінді келтіреді. Онда Данияр «Мещер жерлерінен» өз ханзадаларымен, өз княздарымен, қазақтарымен бірге жорыққа қатысты делінеді. (өз ханзадаларымен бірге Ресейге қызмет етуге келген жай татарларды орыстар казак деп атады). Алдияр Қасым ұлында, яғни Данияр Мещер жерлерінде Софиялық Бірінші Жазбада (1471 ж.): «Ханзада ұлы Алдияр Қасымұлы княздарымен, казактарымен және басқа адамдарымен бірге өз отаны Псков жерлерінен Мещерский жеріне келді» деп айтылған.

Онда тікелей Қасым үйімен байланысты және басқа әлеуметтік топтар арасындағы айырмашылық берілген. XV ғасырдың ортасында орыстар мен түріктер «казак» терминін өз сұлтандарымен бірге Ресейге қызметке кірген татарларды білдіру үшін пайдаланған. Бірақ ол тұтас бір ұлт деген мағынада емес, қандай да бір арнайы тайпаларды немесе топтарды білдіру үшін қолданылды. Сонымен қатар Қырым, Қазан татарлары да «казак» деп аталуы мүмкін. Бұл терминді бұдан басқа, тарихи және лингвистикалық жағынан бір-біріне жақын солтүстік-батыс және ноғай түріктеріне байланысты да қолданған. Алғашқыда тек солтүстік-шығыс немесе оңтүстік-батыс түріктерімен қарым-қатынаста болған орта ғасыр монғолдары да бұл терминді қолданды. Бірақ біз бұл сөздің солтүстік-батыс түріктерге байланысты ғана мағынасын білеміз: кейінгі орта ғасырдағы түріктер арасында «казак» сөзі этникалық топты емес, оның әлеуметтік жағын білдірді.

«Қазақстан халықтарының тарихына» сәйкес қазақ сөзінің саяси мәні, Қазақ мемлекеті немесе княздығы дегенді, яғни оның этникалық шығу тегін білдірді. Алайда терминнің әлеуметтік топ ретіндегі мәні саяси және этникалық жағын да бейнелесе керек. XV ғасырдың арасында Волга түріктерінде еркін жауынгер дегенді білдірген «казак» сөзі, XV ғасырдың ортасында Жетісуда «қазақ» сөзі ретінде қолданылып, саяси жеке тұлғаны білдірді. Бірақ бұлардың арасындағы қарым-қатынас аз зерттелген күйінде қалды.

«Казак» сөзінің энтомологиялық мағынасынан басқа, бұл терминнің лексикалық тарихын Бартольд XV ғасырдың екінші жартысында орыстарға түріктерден енген деп есептейді.

Қазақтар мен қырғыздар терең исламдық мемлекеттер болған жоқ.

Ресей режимінің қайшылықты қатынастары Орта Азияда ислам дінінің таралуына XIX ғасырда да, 1917 жылға дейін де рұқсат еткен жоқ. Орта Азияны исламнан бездіріп, Орыстардың Православ шіркеуіне тартуға бағытталған миссионерлік қызметкерлеріне арнайы топтар қолдау көрсетіп отырды. Мектептерді орыстар осы мақсаттарға арнап салды. Осы кезде орыстың консервативті күштері ислам дінін мектептерде де, мешіттерде де қолдады. 1905 жылдан кейін Меккеге қажылыққа баруды Ресей режимі батыстан енген революциялық идеяларға қарсы әрекет ету үшін пайдаланды.

Григорьев жазған кезең барысында, яғни 1870 ж. Орта Азиядағы татарлардың ықпалы аз болды. 1850, 1860 және 1870 жылдарда Ш.Уәлиханов, А.Құнанбаев, Ы.Алтынсарин арқылы көрініс тапқан қазақтың зиялылық гүлденуі орыстық бағытта болды. Тек келесі кезеңде ғана татарлар ықпалы сезілді.

Қазақтар мен қырғыздардың діні

Дін негізі Орта Азияның көшпелі халықтары мен отырықшы халықтары арасындағы айырмашылықты ажырату үшін қаланды. Көшпелі халықтар болған қазақтар мен қырғыздар тек үстірт исламдық болған топтарға жатады.

Қазақтар мен қырғыздардың және басқа да Орта Азия көшпелілерінің діни жүйесі көптеген элементтерден тұрады. Мұнда Ислам элементтері де бар, сонымен бірге бабалардың рухын құрметтеу сияқты бөліктерден тұратын шамандық элементтер, жергілікті діни жүйе де онда көрініс тапқан. Осы әр түрлі элементтер арасындағы шамандық түсіндіруді қажет етеді.

Шаман ұғымының әр түрлі екі мағынасы бар: 1. Шаман — рухтар әлемінен жеке хабар алатын діни басшы ретінде түсіндіріледі. Христиандықтағы евангелистік, протестанттық діни бейне аталған типте де өте жемісті бейнеленген. Бұл түсінік бойынша, ол — транс немесе экстаз жағдайында өзінің жаңа рөлі жөнінде ақпарат алатын діни басшы. Сөз оның жеке хабарламасы болып табылады. Бұл мағынадағы шамандық — харизматикалық діни басшылықтың кең тараған түрі. 2. Шамандықтың екінші түрі — жеке басқа табынушылық дәстүрлері мен әдет-ғұрыптардың белгілі бір ағзасы саналады. Азияда ол жүйкесі өте қозған индивидуум. Оған тән заттар барабан немесе тамбурин және ол өзі айтатын арнайы өлеңдер. Ол рухтарды және рухтар оны басқара алады. Бұның қасиеті адамдарды жүйке және басқа аурулардан көріпкелдік арқылы емдейді. Шаманизмнің бұл түрі Орталық және Солтүстік Азияда таралған.

Қазақ шаманы бақсы деп аталады. Бұл ұғым — Орта Азияның басқа түркі халықтары арасында әнші дегенді білдіреді. Бақсы бойында гипноз жасау қасиеті бар. Ол жындармен қатынасқа түсу үшін өз жанын тереңге жібереді.

Бабаларға, тұқымдық рухтарға табыну ислам мен шаманизм арасындағы көшпелі далалық дінді қалыптастыратын үшінші элемент. Тұқымдық табынушылықтағы маңызды аспект, ол - бабалар рухына сену, бұл қазақтарда аруақ, ал қырғыздарда афрақ деп аталады. Қандай да бір қолайсыздық болған кезде сиынып, аруақтарды шақырады. Бабалардың рухынан өмірдегі кез келген қиындықты — эпидемияны, баласыздықты, құрғақшылықты, аштықты, қарлы боранды т.б. жеңуге көмектесуді өтінеді. XIX ғасырдың соңында бабаларға табыну пайдасыз жағдайда болды. Бабаларға табыну және сиыну — өзбектер арасында әлі де сақталған. Өзбектер Амудария сағасында әлі де аруақтар рухына арнап құрбандықтар шалады. Өзбектер бабалар рухын арвох деп атайды, ол қазақтың аруақ, қырғыздың аврақ сөзімен мағыналас.

Орхон түріктері кезінен бастап, монғол және түркі діни тәжірибелерінде, тауларға табыну негізгі тақырып болды. Тауға табыну Азияда, Арктикадан Үнді мұхитына дейін кең таралған. Түріктер мен монғолдар арасында тауларға табыну жер құдайы Отюканмен байланысты. Отюкан түркілердің қияли корольдік билігімен байланысты. Отюкан тауының иесі қаған немесе жоғары билеуші, Отюкан рухы сол аумақтың билеушісін жеңіспен және жетістікпен қамтамасыз етеді; билеуші шатыры — жоғары жерге орнатылды. Киелі таулар қорғаныс және пана іздейтін жер болды.

Орталық Азия діндерінің жалпы ерекшеліктері

Орта Азиядағы діннің әр түрлілігі арасында көшпелінің отырықшыдан айырмашылығын көрсететін негізгі ерекшеліктер бар.

Шаман, бақсылық тұрақты исламдық болып табылатын - қазақтар, қырғыздар және басқа да отырықшы тұрғындар арасында бұрын да болды және қазір де бар.

Екінші жалпы ерекшелік көшпелі және отырықшы халықтардағы — қасиетті адамның бейітіне, мазарына табыну. Мазарға табыну түркілерге туыстас барлық халықтарға тән.

Үшінші ерекшелік — диюларға сену, ол барлық халықтарға тән өмірлік элемент болып табылады. Диюлар бес сатыға бөлінеді:

1. Шайтан. Оның жеке аты — Ібліс.

2. Жын — ол жеке рух болып табылады.

3. Ажинес — әйелдік рух.

4. Дивалар — еркектік рух.

5. Албостас — бала туу кезіндегі сәтсіздіктермен байланысты болған әйелдік рух.

Көшпелі мен жер өндеуші арасындағы суреттелген түс, көшпенділердің жеке жауапкершілік және соған сәйкес жеке кінәні мойындаудың күшті дамыған ырғақтарға сәйкес әрекет ететінін көрсетті. Ол жер өндеушілерде мұндай нақты көрініс таппайды. Бұлардың арасындағы айырмашылық — осы екі топ құндылықтарының үлкен тұтас жүйесінің бір бөлігі болып табылады.

Сонымен қатар бұл екі топтың арасындағы қарым-қатынас пен діни сезімдер көшпендінің өз мәселесіне фермерге қарағанда белсенді қарайтынын көрсетті. Көшпенді малшы өз тағдырына тікелей бақылау жасаушыны іздейді. Шаман — оның діни басшысы, сәтсіздіктер рухымен күресуші басшы ретіндегі адамы. Күрес тікелей тек, жеке жауапкершілік арқылы жүргізіледі. Бұл күресте жеңілген жағдайда шаманның көзін жойған болар еді. Ислам діні, керісінше, ортасындағы адамдардың шатасқан жүйесінен көрініс табады.

Орта Азиядағы христиандық

Орта Азияда христиандық тарихының көнеден шығуы тегі бар, өйткені ол ислам таралғанға дейін болды. Қазіргі кезге жататын христиандық XVIII-XIX ғ.ғ. славян халықтарының уағызы болып табылады.

— Шығыс шіркеуінің Рим-католиктік және Шығыс Православиелік шіркеуі орта ғасырда «Үлкен Күпірлік» деп аталған кезеңде бір-бірінен бөлініп кетті. Шығыс шіркеуі Римдегі рим папасының артықшылығын қабылдамады. Ұлттық шіркеулер, Гректік, Орыс, Серб т.б. Метрополиялар басқарған шіркеулер тәуелсіз болды. Шығыс Христиандығының ұлттық шіркеуінің басшылығы өз шіркеуінің синодынан басқа ешкімді мойындамады.

XVII ғасыр барысында Ресейде көптеген рухани реформалар жүргізілді. Бұл реформаларға ескі ғұрыптағылар сияқты, қарсылар ескі салт-дәстүрмен өмір сүруді қолдады. Олар өз сенімін ұстанып, Ресейдің орталық үкіметінің тарапынан болған қудалауларға қарсы тұрды. Содан бері олардан бөлініп шыққан көптеген секталар Ресей арқылы таралды. Патшалық Ресей мен шіркеу арасындағы жақын одаққа байланысты, оны ыдыратушылар бір орыннан екінші орынға қуылып отырды. Көптеген қауымдар Сібірге, Орта Азияға және Алтай тауларының арғы жағына көшті. Осы жерлерде ыдыратушылар орталық режимнен қашықта ауыл шаруашылық колонияларын құрды. Отарлаушылар ішкі жаңа облыстарға жылжып, бірге қалуға тырысты. Олар сыртқы әлемді қашықтықта ұстауға ұмтылып, өз әлемдеріне тиіспеуін өтінді.

Қазіргі кездегі Орта Азиядағы дін

Қазіргі кездегі діни қызмет Орта Азия мен Кеңес режимі арасындағы қатынастың шиеленісуіне байланысты болды. Кеңестердің ресми дінге қарсы көзқарасы жақсы насихатталды. Сондықтан діни қызметтің және ұйымның таралуы режимге қарсы сезімнің көрінісі болды. Бұл соңғы хабарлама түсіндіруді талап етеді. Тіпті жоғарыда аталған Мәскеудің дінге қарсы атеистік көзқарасына қарамастан, КСРО-да ресми христиандық, мұсылмандық, еврейлік т.б. ұйымдар болды.

Демография

Лоримердің 1897 ж. санағы бойынша, Орта Азияда тұратын жалпы адамдар саны — 10136,000 адам болды, оның ішінде Қазақстанда — 4248,000 адам болса, қалған адамдар, Хиуа мен Бұхарадағы 5888,000 адамды қоса есептегенде, Орта Азияда тұрды.

Тұрғындардың санын бағалауда қиындыққа ықпал ететін факторлар алар: 1. Әлеуметтік фактор: есептің жанұялар бойынша істелуі. Үй шаруашылығында әлеуметтік мәртебесі жоғары болғандар, төменгі деңгейде болғандарға қарағанда, жоғары жиілікте болды. 2. Қаржылық фактор: Аудармалар мен бағалаулардың салық жүйесімен байланысты болуы. Салынған салықтың негізін төмендету үшін, олардың адамдардың санын азайтып көрсетуі. 3. Діни фактор: туу туралы ресми жазбалар кей кезде, қатыгез рухтың тіріліп келуімен байланыстырылды. 4. Экологиялық фактор: облыс тұрғындарының көп бөлігі көшпелі болғандықтан, оларды санаққа алудың мүмкін болмауы.

Әлеуметтік, қаржылық және діни факторлар толық тіркелмегендігіне қарай, барынша толық бағаланбайды. Берілген барлық факторлар жиынтығы, іс жүзіндегі санына қарағанда, төмен көрсетіледі.

Халықтың тығыздығы

Орта Азия тұрғындарының орта салмағы екі деңгейге бөлінген:

1. Закаспий облысы тұрғындарының орташа тығыздығы 0,82 шаршы км-ге тең. Ол Далалы өлкеде - 1,85-ті, Жетісуда — 3,2-ні, Сырдарияда — 3,7-ні көрсетеді.

2. Хиуадағы тұрғындар тығыздығы — 9,7-ні, Бұхарадағы — 11,6-ны, Ферғанада — 14,7-ні және Самарқандта - 15,9-ды құрады.

Ішкі Азияның екі негізгі ауыл шаруашылық экономикасында, ауыл шаруашылығымен айналысатындардың, көшпенді тұрғындарға қарағанда, үлес салмағы жоғары болды. Жоғары көшпелі экономикаға негізделген ішкі Монголия халқының 1920 жылдардағы үлес салмағы 0.2 және 1,4 шаршы км арасында орналасты. Бүкіл елдің орта саны 0,5 болып есептелді. Мал баққанға тар, бірақ табиғаты бай Қырғызстанда 1920 жылдардың ортасында ол көрсетілген 2,6 шаршы км жетті. Мал шаруашылығы негізгі тамақтану көзі болған Орта Азияның басқа қолайлы бөліктерінде, ол 0,9 шаршы км жетті. Оңтүстік Қазақстан мен Түркменстанда — 0,8 болды. Далалы өлке аумағында тұрғындардың үлес салмағы шағын болды. Халықтың ең төменгі тығыздығы — Торғай облысында тіркеліп — 1,3-ті құраса, ең жоғары көрсеткіш — Орал облысында тіркеліп — 2,6 құрады.

Қазақтар мен қырғыздар 1897 жылы Жетісу облысында басымдық танытты. Олар, негізінен, көшпелі немесе жартылай көшпелі болды. Ауыл шаруашылығымен айналысатындар немесе қалалық тұрғындар орыстар, сарттар (өзбектер), тараншылар (ұйғырлар), дүнгендер (тунг-андар) болды. Сарт - өзбектер, тараншылар және дүнгендер бәрі бірге 90,026 адамды қарқынды сипатталды.

1897 ж. санақ қырғыздарды қазақтардан бөліп жеке жаза алмады, өйткені ол кезде мәдени көрсеткіштері бойынша бір-бірімен жақын байланыста болғандықтан. бұларды бір халық деп есептеу керек, деген орыс этнографиялық пікірі басым болды. Сол кездің этнографиялық тәжірибесі сарттар мен өзбектерді, сонымен бірге тараншы мен қашғарларды бөліп көрсеткен жоқ. 1897 жылғы мәліметтерді салыстыру үшін олардың барлығы біріктірілді.

Тәржімалаған Назарбек Қанафин





БЕНЕДЕТТО КРОЧЕ

(1866-1952 жж.)

Бенедетто Кроченің есімін білетіндер қазақстандық оқырмандар арасында жоққа тән деуге болады. Оның көзқарастарымен санаулы ғана философтар мен итальян тарихын зерттеушілер ғана таныс. Солай болғанымен итальян либерализмінің рухани көшбасшысы болған тұлғаның Италияда тарихи және философиялық мәдениетті дамытуда, сондай-ақ, тұтастай алғанда, Еуропа мәдениетінің тарихында алатын орны мен маңызын бағаламау мүмкін емес.

Дәулетті жер иеленуші отбасында дүниеге келіп, жаңа гегельшіл философия мектебінің жолын ұстанған неапольдік жас ойшылдың көзқарастары, елдің бірігуі (Рисорджименто) жақында ғана аяқталған және жас ұрпақ бостандық идеалдарына негізделген осы заманғы Италияны құру жөніндегі ойлардың ықпалында болған, ал бүкіл ұлт өзінің тарихи бірлігін саналы түрде түсінген кезеңде, XIX ғасырдың соңғы 80-90 жылдарында қалыптасты. Сондықтан Кроченің философ, тарихшы, әдебиетші, өнер теорияшысы ретіндегі бүкіл шығармашылық қызметі бір ғана басты мақсатқа — Италияны адамгершілік және рухани тұрғыдан қайта құру мақсатына бағындырылды.

Позитивизм қоғамдық ойға толығымен, ал тарихнамаға біршама үстемдік еткен жағдайда тарихшы әрі философ болып қалыптасу барысында ол өзінің алғашқы зерттеулерін позитивист ретінде бастады. Алайда тарихқа жалпы көзқарастан бас тартатын және «адамға да, адам тарихына да» орын қалдырмайтын, тарихқа жеңілдетілген, натуралистік көзқараспен қарайтын позитивизмге тән шектелгендікті тез аңғарған Кроче, оқиғалар шежіресі ретінде емес «сезім мен рухани өмірдің тарихы», «моральдік тарих» ретінде ұғынылатын ұлттық тарихты жасау қажеттігін түсінді.

Зерттеудің жаңа әдістемелерін іздестіру барысында Кроче философиялық көзқарастары өте күрделі даму үдерістеріне ұшырайды. Ол әуелі жаңа кантшылдықтың (Антонио Лабриоланың Рим университетіндегі лекцияларынан И. Гербарттың этикасымен танысу арқылы), одан кейін марксизмнің (тағы да Лабриоланың арқасында) ықпалында болып, ақырында Гегельдің «абсолютті рух» философиясына келеді.

Кемеліне келген Кроченің философиясында шындық тарихи құбылыстарда жекеленетін рухтың өзіндік даму үдерісі ретінде көрінеді. Бірақ оның Гегельден айырмашылығы сол — Кроче материалдық дүниенің, тіпті идеяның өзгеше сипатында бар болуының өзін мүлде теріске шығарды. Кроченің пікірінше, философия - рух туралы ғылым, оған «бұдан басқа шындық жоқ». Таным дегеніміз — рухтың шындықты жарату үдерісі, рухтың өзін-өзі тану үдерісі.

Кроченің тарихи таным әдіснамасының негізгі теориялық қағидаттары оның оқырмандар назарына ұсынылып отырған «Тарихнаманың теориясы мен тарихы» еңбегінде баяндалған. Ол — ғалымның кемеліне келген кезінде, 1912-1913 жж. жазылып, алғаш рет кітап түрінде 1915 ж. неміс тілінде, ал итальян тілінде 1917 ж. басылып шыққан зерттеулер сериясы. Бұл монография — Кроченің философия және тарихи таным мәселелері жөніндегі көп жылдық еңбегінің нәтижесі.

Кроче өзінің философиясын «абсолюттік тарихилық» деп атап, философия мен тарихтың бірдейлігін қағидаластырады. Оның тарихилығы XIX ғ. басындағы неапольдік тарихшы Винченцо Куоконың есімімен байланысты итальян тарихнамасындағы тарихилық дәстүрін жалғастырды. Біркелкі. консервативтік тарихилықтың осы дәстүріне сәйкес, Тарихты жасайтын жеке адам, оның айтуынша, «өткенді бүгіннің аясында бастан өткеруге, қайта ойлануға» ұмтылады. Ал ойлау үдерісінің өзі философия болғандықтан және тарихи пайымдау жеке түсінік сезімін жалпыға бірдей түсінікке жатқызусыз, демек, философиялық категорияларсыз мүмкін еместіктен, Кроче философия мен тарихты ұқсас, бірдей ғылымдар деген қорытынды жасайды.

Кроченің «абсолюттік тарихилығының» негізгі қағидаттарының бірі — тарихтың қашанда қазіргі тарих екендігі туралы тезис: кез келген шынайы тарих — осы заманғы, «өйткені біз қазіргі сәтте білу маңызды болып отырған тарихты танып-білеміз». Тарихи сана іс-қимылдың қажетті алғышарты ретінде әрекет етеді, ал тарихтың басты актері мен жасаушысы, неапольдік философтың тұжырымдамасы бойынша, ерікті, ойлаушы жеке адам.

Кроче үшін тарих та, философия секілді, рухтың даму тарихы. Ол «тарихшының ішінде өмір сүретіндіктен», тарихшы ойына алатындықтан ғана сақталатын тарихи актінің жекелігін, қайталанбайтындығын маңызды санайды. Кроченің осы тезисі позитивистердің табиғатта бар заңдарға ұқсас «жалпыға бірдей заңдар» жасамақ болған механистикалық әрекеттеріне қарсы пікірталас кезінде алға тартылды. Кроченің пайымдауынша, жалпыға бірдей нәрселер, оның ішінде тарихта да, дараланудың көмегімен анықталады.

Тарихи дамудың түпкі себептері мен мақсаттарын іздейтін «тарих философиясын» Кроче қабылдамайды. Тарихи оқиғалардың себептеріне түсінікті ол басқа идеалистік және позитивистік тұжырымдамаларға, сондай-ақ тарихи материализмнің тарихи заңдылықтар теориясына тән болғандай, трансценденттік факторлардан емес (трансценденттіктің көзі қайда болса да, Құдайда немесе құдіретті «жалпыға бірдей заңдарда» болса да бәрібір), ойлаудың өзінің ішінен табады.

Кроче бойынша, тарихи факт — қандай да бір сыртқы себептер әсер ете алмайтын, тек рухтың дамуына имманентті факторлар — Құдірет және өз әрекетін белгілі бір қоғамдық құндылықтар мен нұсқамалардың жиынтығын басшылыққа алып, яки адамдар түсіне алмайтын әлдебір «Құдіреттің еркімен» жасайтын жеке адамның еркін қалауы ғана әсер ете алатын рухани акт.

Кроче жасаған тарих тұжырымдамасының басты сарыны тарихи даму үдерісінде тарихты өзінің адамгершілік, құндылық қамаларына сәйкес жасайтын белсенді, шығармашыл, рухани таза, жеке адамның рөлін мойындап, тануға бағытталған. Әрине, Кроченің тарихи-философиялық көзқарастарында қарама-қайшылық бар екені де күмәнсіз: солардың бірі — тарихи дамудың себептерін анықтауда оның имманенттік пен трансценденттіктің арақатысы мәселесін баяндауы екені анық. Оның сипаттауындағы Құдіреттің өзі даму көзі ретінде теріске шығаратын трансценденттіктің белгілерінен арылмағаны көрініп тұрады.

Кроченің тарихнама мен тарихтың әдіснамасы мәселелері жөніндегі іргелі жұмыстарының бірін жариялау тарихи ойдың қазіргі зерттеушілердің ой-өрісін кеңейтері, көрнекті итальян философы әрі тарихшысы қисынға келтірген өзіндік ұғымдар мен тұжырымдамаларды ғылыми айналымға енгізері күмәнсіз болып көрінеді. Біздің тарихымыздың бұдан бұрынғы кезеңінде марксизмнің идеялық қарсыласы болған осы ойшылдықтың бейнесіне идеологиялық тұрғыдан тыйым салынды, оның еңбектерін жариялау жайында сөз етудің өзі мүмкін емес еді. Бұған қоса айтарымыз — Кроче жұмыстарының толығымен дерлік аударылмай келуінің тағы бір себебі, сірә, оның әңгімелеу тілінің мейлінше күрделі екенінде және оның ұғымдарына барабар сөздердің орыс тілінде сирек табылатынында болса керек.

Бенедетто Кроче

ТЕОРИЯ ЖӘНЕ ТАРИХ, ТАРИХНАМА

а) «Орыс мәдениеті тілдері» мектебі

ә) «Языки русской культуры» мектебі

Тарихнама теориясы

Тарих және шежіре

I

Әдетте, таяуда өткен уақыттағы — соңғы елу, он жылдағы, бір жыл мен айдағы, кешегі, тіпті сағат пен сәттегі тарихты «осы заманғы», «қазіргі» тарих деп атайды. Бұл тарихтың, қазіргі болатын нақты себебі сол, кез келген рухани акт секілді, ол да уақыттан тыс (өткен және алдағы уақыттан тыс) жатыр, осы актінің өзімен «бір уақытта» туындап отыр және одан уақыт есебі бойынша емес, тек ойша ғана ажыратыла алады. Ал «қазіргі емес» тарих, «өткеннің» тарихы болып кеткен әрекет, және содан бері қанша уақыт — мың жыл немесе бір ғана сағат өткеніне қарамастан, оны сын көзімен шолып, ой елегінен өткізуге мүмкіндік береді.

Алайда, дұрыс ойлап көрсеңіз, «қазіргі емес», «өткеннің» тарихы аталып жүрген (яки аталуға тиісті), өтіп кеткен тарихты, егер ол бекерге ауыз ауырту емес, шын мәніндегі тарих болса, оны да ескертіп жатпай-ақ, қазіргі деп атауға болады. Бұл үшін бір шарт талап етіледі: тарихты жасайтын факт тарихшының ішінде өмір сүруге немесе (тарихи сөздік бойынша) тарихшының қолында ұғынықты құжаттар болуы тиіс. Ал егер осы факт түсіндірілсе немесе қайта әңгімеленсе, бұл оны тек байыта түседі, бірақ фактінің өзі қайткен күнде де маңызын, өзінің болу әсерін жоймайды. Бұған дейін түсіндіру, бағалау болған нәрсе енді фактіге, «құжатқа» айналды, сөйтіп, өз кезегінде түсіндірілуге және бағалануға тиісті болады. Қайтадан өз сөзіңмен баяндай беру тарих болмайды, оны тек құжаттардан, яки құжатқа айналған қайта баяндаулардан құрастыру керек. Қазіргі тарих тікелей өмірден туады, қазіргі емес тарих та содан шығады, өйткені тек қазіргі күнге мүдделілік қана бізді өткеннің фактілерін зерттеуге итермелей алады: олар қазіргі өмірге еніп, енді бұрынғы мүдделерге емес, қазіргі мүдделерге үн қосады. Мұны тарихшылар әр түрлі баяндап, дәлелдейді, айтыла - айтыла мезі еткен: «тарих — magistra vitae» (тарих — өмірдің ұстазы) деген қағиданың, қалай болғанда да, өміршеңдік көрсетіп келе жатуының себебі де осында болса керек.

Мен тарих ғылымының бұл көне тұжырымдарын «кез келген шынайы тарих — қазіргі тарих» деген қағидат тым оғаш естілмеуі үшін еске алып отырмын. Тарихнамадан бұған қиналмай-ақ көп мысал таба аламыз. Егер біз мынадай бір қателікке ұрынбасақ, турасын айтқанда, барлық тарихшылардың еңбектерін тұтастай алып қарамайтын немесе олардың жекелеген топтарын таңдаусыз алып қарамайтын болсақ, абстрактілі адамға, яки абстрактіліге балаған өзімізге қарата: өткен тарихты оқуға немесе жазуға бізді қандай қазіргі мүдде итермелейді, Пелопоннес соғысының немесе Митрондат пен болған соғыстың тарихынан, мексикалықтардың өнерінен немесе араб философиясынан қандай қазіргі мүдде табуға болады деген сұрақтар қоймайтын болсақ, солай ете аламыз. Taп қазір менде ондай мүдде жоқ, демек, бұл мен үшін осы сәтте мүлде тарих та емес, мықтағанда тек тарихи кітаптардың аты ғана, ал бұл оқиғалар олар жайында ойлаған немесе ойлауға дайын адамдар үшін, айталық, мен өзімнің рухани қажеттілігіме орай оларды еске түсіріп, ой елегінен өткізсем, мен үшін тарих болады. Ал егер тарих шынайы рух оны ойлау үдерісіндегі рухты ұстансақ, оның барлық тарихтың ішіндегі ең жеке ең қазіргі тарих екенін байкау қиын емес.

Тарихтың («менің жеке тарихымның» деп қосу артық, бәлкім, дәлсіздік болар) қайсыбір сәтіндегі менің мәдени ой-өрісімнің қажеттілігі менің алдыма ежелгі грек өркениетінің, Платон философиясының немесе аттикалық әдет-ғұрыптардың өзгешелігінің мәселесін қоятын болса, бұл проблема да дәл өзім айналысатын істің тарихы секілді менің болмысыммен, ішкі дүниемдегі махаббатпен, яки маған төнген қауіппен байланысты болып шығады, сондықтан мен бұл мәселені шешіп біткенше таусылмайтын құмарлықпен, азаппен оған беріле кірісіп кетемін. Ежелгі гректердің тағдыры менің тұла бойыма енеді, толқытады, қызықтырады; дұшпанымның, сүйіктімнің бейнесі секілді азапқа салады, жақсы көретін балам сияқты алаңдатады. Митридатқа қарсы соғыс, Мексиканың өнері, жоғарыда мен мысал ретінде айтқан жәйттің бәрі жөнінде осылай болған, болады және бола береді.

Заманилық — тарихты қандай да бір жіктеудің сипаттамасы емес (эмпирикалық топтастыру солай деп толық сеніммен мәлімдейді), бірақ кез келген тарихтың ішкі ерекшелігі дегенге жол бергенде, тарихтың өмірдегі бірлігіне — абстракті бірдейлік мағынасындағы емес бірлігіне жету қажет. Қолында айғақты дерек, яғни құжат жоқтығына қарамай тарих жайында айту — әлдебір нәрсені, оның болуы үшін қажетті шарттың бірі жоқ болса да, бар деп пайымдағандай қисынсыздықпен барабар. Құжатқа сүйенбеген тарих рас болмайды, ал тарихтың мән мағынасы оның растығында, сондықтан оны әңгімелеудегі қандай да бір нақтылық құжатты түйсіну, ойлау, пайымдау, түсіну, өзіндік сана т.т. негізінде сыншыл ой елегінен өткізгенде ғана тарихи нақтылыққа айналады; керісінше жағдайда тарих біз айтқандай дұрыс, рас ғылым бола алмайды.

Өзің қалай пайда болғаны туралы айтқың келген картиналарды көруге мүмкіндігің жоқ жағдайда сурет өнерінің тарихын жазуға бола ма? Айталық, христиандыққа бой ұсыну немесе рыцарь намысы салт-дәстүрлерінің тарихын, адам жанының осындай ерекше күйін өзін бастан кешірмей. дәлірек айтқанда, тиісті дәрежеде сезінбей тұрып, — баяндағаннан не шығады?

Екінші жағынан алғанда, егер өмір мен тарихтағы ойдың ажырағысыз байланысы дәлелденсе, онда тарихтың шындыққа ұқсайтыны және пайдасы жөніндегі күдік-күмән де бірден сейіліп, тарап кетеді. Қазір біздің рухымыз тудыратын нәрсенің шындыққа ұқсамайтын болуы мүмкін бе? Өмірдің өзінің мәселелерін шешетін білімнің пайдасыз болуы мүмкін бе?

II

Құжат пен оны түсіндірудің, тарих пен өмірдің байланысын үзу, жалпы, мүмкін бе? Неге мүмкін болмасын? Өйткені қандай да бір кезеңге қатысты құжаттың мәңгіге жоғалуы немесе (әдетте немесе көбінесе кездесетін жағдай) бұл құжаттар біздің ішкі дүниемізде болмауы мүмкін ғой. Тарихтың қайсы бір бөліміне қатысты мұндай жағдайға біздің қай-қайсымыз да, ерте ме, кеш пе, бір тап болатынымызды мойындау қажет. Мысалы, ежелгі грек сурет өнерінің тарихы біз үшін көбінесе құжатты деректерсіз болып шығады. Белгілі бір халықтың қайда өмір сүргенін, оны қандай ойлар мен сезімдер билегенін нақты білмесек, оның жаратқан дүниелерін көзімізбен көре алмасақ; немесе, бізге олардан әдеби мәтіндер де, философиялық мәтіндер де жетпеген десек, ал жете қалған жағдайда, тіпті көзімізбен көре тұра, яки біліміміздің кемдігінен, яки түсініксіз бір ішкі қарсылықтан, я болмаса ой тоқтатып терең зерделей білмеуден олардың өткір рухын түсіне алмасақ, онда бұл халықтың өмірі де құжатсыз тарих болып табылады.

Мұндай кезде, жоғарыда айтылған байланыс бұзылғандықтан, тарих енді тарих болмай қалады (өйткені ол — нақ осы байланыстың өзі). Ал одан қалғанды тарих деп, өлікті қаншалықты «адам» деп атай алсақ, соншалықты дәрежеде атауға болады, мұнымыз адамнан ештеңе қалмады деген пайымдау емес (қатаң мағынасында алғанда, өлік те әлдебір нәрсе ғой), егер бұл «ештеңе де» емес болғанда, байланыс та үзілмеген болар еді, өйткені «ештеңе» әрекет ете алмайды. Ал енді, қалай дегенмен, бірдеңе қалғандықтан, басқаша айтқанда, түсіндіру қалғандықтан, оның құжатсыз қандай мәні болмақ?

Ежелгі грек сурет өнерінің бізге жеткен немесе осы заманғы зерттеушілердің баяндауларындағы тарихы шындап үңілгенде өмірбаяндық күлкілі оқиғалармен тұздықталған суретшілер (Аполлоюр, Полигнот, Зевскид, Апеллес т.б.) есімдерінің тізіміне, олардың картиналарының (Троядағы өрт, амазонкалардың шайқасы, Марафон маңындағы ұрыс, Елена, Ахилл, Клевета т.т.) мазмұнын баяндауға кейде едәуір толық баяндауға, немесе бірқатар онды, яки теріс бағалар беруге келіп саяды. Уақытына қарай ретімен берілген есімдер, анекдоттар, сюжеттер, бағалаулар. Алайда, жасампаздардың өздері жаратқан дүниелерге сүйенбеген есімдері, ол туындылармен сенің тікелей таныс еместігің қосылғанда, бос сөз болып қалады; анекдоттар да, сюжеттерді баяндау да, онды және теріс бағалаулар да сол деңгейден аспайды. Хронология да - бос сөз, өйткені таза арифметика шынайы дамуды бейнелей алмайды, ойды да оятпайды, өйткені онда ойдың негізгі элементтері жоқ. Егер бұл мәтіндер бізге бірдеңе айтатын болса, ол тек антикалық сурет өнерден қалған азын-аулақ үзік көріністердің арқасында ғана, басқа өнерлер мен поэзияның көшірмелерінің, соларға ұқсас және екінші дәрежелі туындылардың арқасында ғана айта алады. Ежелгі грек сурет өнерінің бүкіл тарихы, осы бір тұстарды қоспағанда, ауызша айтылған көбік сөз секілді көрінеді.

Немесе, — керек десеңіз,- «нақты мазмұнын жоғалтқан» болып көрінеді. Сондықтан суретшінің есімі біздің санамызда әлдекіммен байланыстырылатынын, ал бұл әлдекімнің Афинда өмір сүрген қылқалам шебері болуы мүмкін екенін жоққа шығаруға болмайды. «Ұрыс» сөзін айтқанда, біз гоплиттердің белгісіз ұрысы туралы ойлаймыз, ал Елена есімі ежелгі грек мүсіні секілді сымбатты әйелдің бейнесін есімізге салады. Бірақ осы есімдермен байланысты көптеген оқиғаларға біз енжарлықпен қараймыз, сондықтан олардың мазмұны да бізге белгісіз, ал болымсыздық, бостық нақ осындай белгісіздіктен орын алады.

Осы секілді, жанды дерек құжаттарынан тыс қалған тарихтың қай-қайсысы да, нақ өзінің бостығы себепті, растығын жоғалтқан бос баяндау болып шығады. Дүниеде Полигнот есімді суретшінің өмір сүргені және Мильтиадтың бейнесін оның Стояда салғаны рас па? Рас секілді, өйткені көптеген көз көргендер осындай көрнекті өнер туындысының барын қуаттайды. Алайда бұл тек сол көз көргендер үшін ғана шын жәйт, ал біз осы фактінің ақиқаттығын сенімді түрде куәландыра алмаймыз, өйткені өзімізге тек сырттай негіз болып табылатын бөгде куәліктерге сенеміз. ақиқат болса. іштей негіздеуді талап етеді. Егер мәселе жоқ болса, онда оны шешуге мүмкіндік те, қажеттілік те жоқ (ықылас туралы айтпай-ақ қоялық). Ал біздің қазіргі болмысымыз үшін күн түсіндірудің түкке де қажеті жоқ. Өмір қазіргі күн, ал маңызы жойылған, бос сөзге келіп саятын тарих — өткен күн; өткен қайта оралмайды, егер абсолютті мағынада демесеңіз, қалай болғанда да, қазіргі сәтке оралмайды.

Сонымен, бос сөздер ғана қалады, ал бос сөздер дегеніміз — дыбыстар немесе соларға сәйкес жазу таңбалары. Оларды біріктіріп, бірге ұстап тұрған күш — ойлау актісі емес (ой араласса, олар ұзақ уақыт бос тұрмас еді) ерік күші актісі: әлдекім, өзіне белгілі себеппен, оларды қаншалықты бос болса да сақтап қалу керек деп ұйғарған. Басқаша айтқанда, түсіндіру — ерік күші актісімен біріктірілген бос сөздердің, яки анықтаушы мәтіндердің жиындысы.

Міне, ақырында, сіз әлі күнге дейін ешкім таппаған, тарихты шежіреден шынайы ажыратудың анықтамасын алдыңыз. Таба алмаған себебі — күні бүгінге дейін оны тарихтың немесе шежіренің тақырыбы ретінде тандап алынатын фактілер санатынан шығарып алуға әрекеттеніп келді. Айталық, шежіре жеке фактілерді, ал тарих жалпы, ортақ фактілерді тіркейді деп саналды, алғашқысы жеке адамдардың өміріндегі, екіншісі қоғамдық өмірдегі фактілерді тіркейді делінді. Ортақ нәрсе жекенікі бола алмайтындай, ал қоғамдық жеке адамдікі ретінде қабылданбайтындай болып көрінді. Немесе тарихқа маңызды (есте қаларлық) оқиғалардың жылнамасын жүргізу міндеттелді. Оқиғалар бір-бірінен маңыздылығы шартты түрде екені ұмыт қалып, оның маңыздылығы жағдайға тәуелді емес секілденді. Бірақ құлағының түбінде маса ұшып жүрген адамға, осы бір құйтымдай шіркейдің ызыңы Ксеркстің жорығынан қалайша маңызды болмасын?! Әрине, мінсіз деуге болмайтын осы бір анықтамалардың орынды жақтары да жоқ емес. Өйткені олар тарих пен шежіренің арасындағы айырмашылықты бізді қызықтыратын және қызықтырмайтын нәрселердің айырмашылығынан шығаруға әрекеттенді (әрқашан жекеге емес, жалпыға, азға емес, көпке т.с.с. қызығамыз). Мұнан өзге сипаттамаларды да атап өтпеуге болмайды. Мысалы, тарихқа тән берік байланыстарды және шежіреге тән байланыссыздықты, алғашқысының қисынды, екіншісінің тек хронологиялық түзілім екенін тарихтың актілерге тереңдеп енетінін, ал шежіренің үстірт баяндайтынын, яки оларға сырттай көзқарас екенін көрсететін т.б. тұстарын дұрыс деуге болады, ал мұндай метафораларда (егер оны сіз ойды бейнелеп жет үшін ғана қолданбаған жағдайда) осыдан бір минут ғана бұрын ойлағаныңыздан оп-оңай айырылып қаласыз. Мәселенің бәрі тарихпен шежірені тарихтың екі түрі деп санауға болмайтындығында жатыр, олар яки бір-біріне тәуелсіз, яки бірі екіншісіне бағынышты болады. Бұлар — екі түрлі рухани көзқарас. Тарих тірі, шежіре өлі, тарих жасалады, шежіре — ерік күшінің әрекеті. Кез келген тарих, егер ой елегінен өткізуге келмесе, шежіреге айналады, тек бір кезде оны баяндаудың нақты құралы болған абстракті сөздердің көмегімен тіркеледі. Шежірені, тіпті, философиядан ештеңе түсінбейтін адамдар жазған немесе оқыған философия тарихы деп санауға болады, ал тарихты біздің Монтекассинодан шыққан әлдебір монахтың: «1001. Масайраған Доминик Христің үйіне көшіп келді. 1002. Осы жылы сарациндер Капуяға шабуыл жасады. 1004. Бұл тауды күшті жер сілкінісі шайқалтты (лат)» деп жазған шежіресі секілді оқитын кезіміз аз емес. Осы оқиғаларды бастан кешіре отырып, ол бишара Доминиктің кеткеніне қайғырды, өз елі тап болған табиғат және адам апатынан шошынды, содан соң, осы оқиғалар тізбегінің үстінен Жаратқан иенің жайылған алақанын көрді. Бұл, алайда, осы монах үшін оқиғалардың мазмұны туралы ойлауды, өзін сол оқиғалардың ортасында көруді қойған, сөйтіп, бір ғана мақсатпен, есте қалғандарын жоғалтпай, Монтекассинода өзінен кейін де өмір сүретіндерге қалдыру мақсатымен, немқұрайды жазбаларын жай тана хатқа түсіріп кеткен монах үшін, тарих шежіре қызметін атқара алмады деген сөз емес.

Ал енді тарих пен шежіре арасында шынайы, формальді (яғни нағыз) шек белгілеу бізді материалдық (ойдан шығарылған деп оқы) анықтамаларды қуып босқа шаршаудан құтқарып қана қоймай, шежіренің тарихқа қарағанда бірінші тұратыны туралы, әбден мезі еткен тезисті қайта қарауға да мүмкіндік береді. Ежелгі оқымыстының (грамматик Марий Викториннің) бесенеден белгілі жай секілді бекем орнығып қалған: «Primo annales (хроника) fuore, post Historiae factae sunt» деген пікірінің өзі. Бірақ табиғатты зерттеудің нәтижелері, екі түрлі көзқарастың шығу тегі мүлде қарама-қарсы: әуелі тарих, содан кейін шежіре деген тұжырым жасауға мәжбүр етеді. Әуелі тірі, содан кейін өліге кезек келеді. Ал шежіре тарихты тудырды-мыс деп дәлелдеу, тірі адамды өліктен пайда болды деп дәлелдегенмен бірдей болып шығады. Өмір қаншалықты дәрежеде өмірдің қалдығы болса, шежіре де соншалықты дәрежеде тарихтың қалдығы болып табылады. Бірақ өмірден тыс қалған құжатты да нақ сол секілді дыбыстардың яки басқадай таңбалардың жиындысынан өзге бір нәрсе дей алмайсыз; мысалы, заң өз мазмұнын солар арқылы көрсеткен дыбыстар мен әріптер, немесе бір заманда діндарларды діріл қақтырған құдайлардың мәрмәр мүсіндері, немесе адам мен хайуанның уақыт өте келе үйіндіге айналған сүйектері осындай нәрселер.

Өмірде, шын мәнінде, бос баяндаулар мен өлі құжаттар бар ма деген сұрақ туады. Белгілі мағынада, жоқ деуге болады, өйткені рухтан тысқары, қашығырақ ештеңе де болмайды. Біз бос баяндау болып табылатын шежіренің оны рух қаншалықты өмірге әкеліп, ерік актісі мен ойдың жаңа актісін өзімен бірге ала келетінін тағы да еске салған орынды секілді, дыбысты ойдан, өзі сонда нақты және белгілі бір нәрсе болған ойдан бөлетін ерік актісімен қаншалықты ұстап тұрса, соншалықты өмірде бар болатынын білеміз. Дәл осы сияқты, өлі құжаттар да қаншалықты жаңа өмірдің таңбалары бола алса, соншалықты тіршілік етеді: өйткені өлік те бұзылып шіритін, өмірдің белгілі бір түріне қарағанда жансыз нәрсе көрінгенімен, тіршілік үдерісіне қатысады. Бір кезде бойында тарихи ой болған, сол ойды есте сақтау үшін оны әлі де баяндау деп атайтын бос дыбыстар секілді, өмірдің жаңа құбылыстарын да оның алдындағы, бірақ іс жүзінде өшіп қалған өмірдің қалдықтары санай беретін болады.

Енді біз қазіргі әдіснамалардың көпшілігінде кездесетін тарихи дереккөздерді бізге жеткен баяндаулар мен құжаттарға немесе, кейде айтып жүргендей, дәстүрлер мен қалдықтарға (Uberbleibsel, Uberreste) айыруды парықтап, бағалай аламыз. Эмпирикалық тұрғыдан алғанда, бұл айыру иррационалды болып көрінеді және эмпирикаға ақыл-ой мен тануды орынсыз енгізудің әдеттегі мысалы бола алады. Бұл арада сен ә дегеннен-ақ осы принциптің қандай да бір айырым жасауға мүмкіндік бермейтін кедергісіне тап боласың. Бос «баяндау» зат ретінде қарастырылады да, сол арқылы, кез келген «құжат» аталатын затқа теңестіріледі. Осы айырумен байланысты тағы бір қиындық бар: мұнда тарих ғимаратын бөлек-бөлек тұрған екі іргетасқа салуға туpa келеді (бір аяғың жағада, екінші аяғың суда тұрады), былайша айтқанда, екі параллель сызықты алып, үнемі бірінен -біріне, алма-кезек ауысып отырғанмен бірдей болады. Ал енді сен, қолайсыз параллелдіктен құтылу әрекетімен, екі дереккөздің арақатысын анықтамақ болсаң, онда біреуі екіншісінен жоғары қойылады да, соның салдарынан айыру «сызығы» өшіп қалады, өйткені жоғары түр өзі шешетінді өзі шешеді де, төмеңгіні жояды. Не болмаса, алғашқы екеуі де жеке өзгешеліктері қатар өмір сүре беретін етіп, үшінші терминді қағидатқа айналдыруға тура келеді, - міне сізге, оларды таза абстракция деп жариялаудың тағы бір тәсілі. Сондықтанда мен мейлінше эмпирикалық әдіснамаларда баяндау мен құжатты айыру көрініс таппағанына мүлде таңданбаймын. Бұл әдіснамалардың авторлары мұндай нәзіктікті ойлап бас қатырмайды, олар тарихи дереккөздерді жазба және бейнелеу өнері деректеріне бөлумен, яки сәл басқаша, бірақ сол әдіс арқылы бөлумен шектеледі. Германияда осылайша айыруды Дройзеннен, оның «Тарих элементтері» атты тамаша еңбегінен (Дройзеннің барынша философиялық тұрғыдан ойлағанын айта кеткен жөн), оның соңын ала шыққан тағы басқа неміс ғалымдарынан кездестіруге болады. Олар өз еліндегі аса бай философиялық дәстүрлеріне сәйкес, біздің латын елдерінде атайтындай, «аралас» эмпириктер, «систематиктер» немесе педанттар болды. Иә, осы орынсыз философияда педанттық аз емес, бірақ бұл орынсыздық, қаншама қарама-қайшылықтары бола тұра, қандай өміршең, ақыл-ойды эмпирикалық ұйқыдан қалай оята алады десеңізші Дереккөздерді баяндаулар мен құжаттарға болу, екіншісін біріншісінен артық көру, бағынышты баяндаудың өзін тарихтың ажырағысыз элементі деп тану, шын мәнісінде, тарихи ойда өмір мен ойдың, құжат пен сынның байланысын бейнелі түрде білдіретін тұспалдау, яки миф болып табылады.

Құжат пен сын, өмір мен ой - міне, тарихтың нағыз дереккөздері, басқаша айтқанда, тарихи синтездің элементтері осылар. Олар тарихшы шелегін ала жүгіретін алдыңғы тарихтың немесе синтездің резервуары емес, өздері жасаған және жасап жатқан тарихтың ішінде, синтездің ішінде болады. Дереккөздері өзінен тыс жатқан тарих — нағыз бос қиял, сондықтан шежіре алдына түскен тарихтың бос қиялымен қоса лақтырып тастау керек. Дұрысын айтқанда, бұлардың екеуі де бір ғана бос қиял. Нағыз сыртқы эмпирикалық көзқарас үшін дереккөз зат ретінде шежіремен бір қатарда көрінеді, ал шежіре осы заттардың және оларға ұқсас нәрселердің тобы болғандықтан, тарихтың алдына түспейді оның соңынан жүреді.

Егер шежіре жөнінде де, құжаттар жөніндегі секілді, тарихтың алдындағы оқиғалар деген түсінік пайда болса, олар тарихтың сыртқы дереккөздері тәрізді көрінсе, мұның себебі болуға тиіс. Адам рухы опасыз жалғанның оқиғаларын, бос әңгімелерді, шежірені сақтайды. Өткен өмірдің іздерін, ескерткіштерді, құжаттарды да осы рухтың өзі сақтайды, әрі оны мүмкіндігінше өзгеріссіз күйінде сақтауға, яки олар өзгеріске ұшыраған жағдайда қалпына келтіруге тырысады. Өлгенді, өшкенді сақтауға осыншама күш салудың себебін қалай түсіндіруге болады? Бәлкім өлер алдында мазар тұрғызу, марқұмға жайлы орын жасау арқылы опасыз. өткінші дүниені ұстап тұрамыз деген бұлдыр үміт болар бұл? Бірақ мазарлар — ақымақтық емес, бос қиял емес, адам еңбегінің өзі өлгеннен кейін де біздің жадымызда өмір сүретін және болашақта да өмір сүретінін паш ететін мәңгілік символы ретінде адамгершілік әрекет қой. Бос тарихты қайта жазу, өлі құжаттарды қайта баяндауда — өмірге қызмет етуге бағытталған тіршілік актісі. Күндердің бір күнінде олар біздің жан дүниемізде тіріледі де, өткен тарихты байытып, оны қазіргі тарих етеді.

Иә, егер өмірдің өзі соны талап етсе, өлі тарих қайта туады, өткен бүгінгіге айналады. Ежелгі римдіктер мен гректер қайта өркендеу дәуіріндегі еуропалық сананың жаңа кемелденуі оларды оятып, өмірге шақырғанша өз мазарларында жата берді. Мәдениеттің қарапайым, тұрпайы, варварлық түрлері, — романтизм немесе Қалпына келтіру деп аталған еуропалық рухтың жаңа даму кезеңі оларды «ұнатып ден қойғанша», өзінің маңызды мүдделеріне сәйкес оларды танығанша,ұмытылған, қажетсіз, түсініксіз күйінде жата берді. Тарихтың біз үшін қазірше шежіре ғана болып табылатын әлі қаншама салалары, қазірге дейін тілсіз жатқан, уақыт өте келе өлім құрсауын серпіп тастап, қайтадан сөйлей жөнелетін қаншама құжаттар бар десеңізші!

Қайта тірілу үдерісі тек ішкі себептермен түсіндіріледі, дереккөздер қаншама мол болса да оны қозғай алмас еді, өйткені оның өзі дереккөздерді, басқалай болғанда бытырап кететін, тілсіз қалатын дереккөздер бір-біріне тартып жинақтайды, олардың санын көбейтеді. Рухтың өзі тарих деген принципті, әрбір жекелей алған сәтте ол тарихты жасайды және өзі де онымен жасалады деген принципті ұстанудан басталмаған әрекет тарихи танымның шын мағынасына жете алмайды. Яғни, рух бүкіл тарихты өзінде ұстайды және онда өзімен-өзі үйлесім табады. Тарихта ұмыт болудың қайта жанданумен ауысуы рухтың тіршілік ырғағынан басқа ештеңе де емес. Рух өзін-өзі анықтайды және жекелейді, сонымен бір мезгілде, бұрынғы анықтығы мен жекелігін қалдырып, бұл қасиеттердің жаңа, анағұрлым байырақ, толығырақ сапасына ие болады. Ол, егер осылай деуге болатын болса, өзіне меншікті тарихты, тіпті баяндаулар және құжаттар аталатын сыртқы атрибуттарсыз-ақ басынан өткере алар еді. Алайда бұл сыртқы атрибуттар оған қару ретінде қызмет етеді, бұл ішкі тіршілік актісін жүзеге асыру үдерісіндегі дайындық кезеңі, олар сонда өз шешімін табады. Рухтың «өткеннің жадын» меншіктеніп алатының және оны қызғыштай қоритынының себебі де осында.

Біз өзіміздің істерімізге қатысты даталар мен оқиғаларды (шежіре) қойын дәптерге түсіре жүріп, немесе құраған гүлдер мен ленталарды столдың жәшігінде сақтай жүріп (құжат жинаушылықты бейнелеу үшін осындай аянышты жәйтті мысал етуіме рұқсат ете көргейсіздер), өмір бойы істейтін жұмысты, филологтар, дәлірек айтқанда эрудиттер аталатын еңбекшілер тобы, айғақтар мен баяндаулар жинаған кезде, немесе мұрағатшылар мен археологтар құжаттар мен ескерткіштер іздестірген кезде, өзіндік әлеуметтік маңдағы болғандықтан, анағұрлым кең ауқымда атқарып тастайды. Ал осы заттар сақталатын орындарды («ақ өлімнің тылсым, тыныш мекені»), кітапханалар, архивтер, мұражайлар деп атайды. Қажетті, маңызды әрі пайдалы іс атқарып жүрген эрудиттер, архившілер мен археологтар жөнінде жаман ойлауға бола ма? Алайда жұрт олардың ісіне, әдетте, күліп жүреді немесе, ең дұрыс жағдайда, аяушылықпен қарайды. Рас, олардың өздері де тарихтың кілті біздің қолымызда, қаласақ «бұлақ көздерін» ашамыз, одан бүкіл адамзат сусынын қандырады деген аңғал сенімімен, осылайша келекеге айналуға себеп болады. Ал, шындап келгенде, нағыз тарих жұрттың бәріне тиесілі және анық дереккөздері біздің әрқайсымыздың ішкі жан дүниемізде сақталады. Біздің жанымыз — растықты балқытып ақиқат алатын көріктің өзі, ал филология болса, философиямен қосылып, тарих тудырады.

II. Жалған тарихтар

I

Біз шығу тегін байқап көрген тарих, шежіре, филология ойлаудың түрлері болып табылады. Өзара айырмашылықтарына қарамастан, оларды физиологиялық түрлер. басқаша айтқанда. рас және ұтымды түрлеп, басқаша айтқанда, рас және ұтымды түрлер. Филологтардың тарихты кітапханаларда, мұражайлар мен архивтерде ұстап отыра аламыз деп аңғал сенімде болуы («Мың бір түнде» сығымдалған түтін секілді шыны ыдыста сақталатын жын секілді) жайбарақат күйде қалмай, керісінше, тарихтың заттардан, дәстүрлер мен құжаттардан (бос дәстүрлер мен өлі құжаттардан) жасалған бейнесін туғызады: мұндай тарихты филологиялық тарих деп атаған дұрыс болар еді. Менің үлгі туралы айтпай, «образ» туралы айтып отырғаным бекер емес, өйткені тарихты сыртқы заттардан құрастыру, бұған қанша күш пен өнер жұмсалғанмен, мүмкін емес. Түзетілген, тазартылған, қайта жазылған, ретке келтірген шежірелер бәрібір шежіре, бос баяндау, яғни үнсіз заттар күйінде қалады. Филологиялық тарих көп кітапты немесе олардың бөлімдерін бір жаңа кітапқа біріктіруге келіп салды, яғни біздің тілімізде «компиляция» терминімен белгіленетін үдеріс болып шығады. Әрине, мұндай құрастырмалардың пайдалы кезі де аз емес — көп кітаптарды ақтару машақатынан құтқарады, — алайда оларда ешқандай тарихи ой болмайды. Қазіргі тарихшы - филологтар ортағасырлық шежірешілер мен бұрынғы итальян тарихшыларына (Макьявелли мен Гвиччардиниден Джаннонете дейін) кекірейіп қарайды, олардың айтуынша, бұлар өз еңбектерінің баяндаушы немесе шежірелік бөлімдерінде «дереккөздерді» көшіріп ала салған. Бірақ олардың өздері де бұдан ұзаққа кете алмайды, кете қоюы да мүмкін емес, өйткені дереккөздерге зат секілді қараудан құрастырылған тарихтың өзі де, дерек көздерді толықтырулармен, қысқартулармен немесе жекелеген сөздерді өзгертумен (бұл кейде талғамға байланысты мәселе, ал кейде нағыз әдеби алаяқтық), дәйексөздерді реттеумен көшіруден басқа ештеңе де емес, рас, ара-тұра бұл дәлдікке ұмтылуды және жауапкершілік сезімін білдіреді, ал көбінесе баяндау немесе дәйексіз келтірілген құжат шындықтың берік негізі дегенге өзін де, өзгелерді де сендіргісі келуден туындайды. Біздің кезімізде, әсіресе «филологиялық әдіс» аталып жүрген әдіс үстемдік алғалы бері, қаншама осындай филологиялық тарих пайда болды десеңізші! Олардың ғылыми тұрғыдан құнды көрінуі — көз алдау ғана, оларда Ғеһ- lt, Leider! Das geistige band, рухани байланыс жоқ, бұлар өздерінің бүкіл білімпаздығына, тіпті асқан білімпаздығына қарамастан, бар болғаны шежірелер ғана; қажет бола қалған жағдайда, олардың анықтама алуға болады, бірақ ақылыңыз бен жаныңызға нәр, жылу берерлік сөздерді мүлде таба алмайсыз.

Сонымен, Филологиялық тарих дегеніміз — шежіре мен құжаттың қоспасы, бірақ бізден оны неліктен иррационалдық пен дұрыс еместік үшін кінәлайсыңдар деп сұрауы мүмкін. Өйткені шежіре құрастыру мен құжат жинастыруда иррационалды ештеңе жоқ қой. Бірақ дұрыс еместік шежіре құрастыру фактісінің өзінде емес, тарихты түсіндіру мен құжаттар арқылы жасау жөніндегі «дәмеде», «идеяда» болып отыр. Ұтымдылықтың дәні мұнда да бар: тарихты нағыз шежіре мен нағыз құжаттан жоғары көтеру талабы (қанағаттандырылмай қалатын) бар; бірақ тарих олардан жоғары көтеріле алмайтындықтан, бұл талап қарама-қайшылықты және қисынсыз көрінеді.

Міне, осы талаптың қисынсыздығы филологиялық тарихтың өзін дұрыстықтан айырады: шежіре секілді ол да дұрыстықты өзінің ішінен іздемей, әрқашан сүйенуге болатын беделден іздейді. Маған қарсы филологиялық тарих бедел иелерін бағалайды, сөйтіп, олардың ең сенімге лайықтарын таңдап алады деген уәж айтуға болар. Алайда шежіре, тіпті авторы шежірешілердің ішіндегі ең білімсіз, тәжірибесіз, аңқау шежіренің өзі де солай жазылады, яғни беделге, анағұрлым сенімге лайықты беделге сүйенеді, бірақ басты мәселе — екі жағдайда да әңгіме сыни тұрғыдан пайымдау туралы емес (өзінің, бүгінгі ойы туралы емес), «сеніп қабылдай беру» (яғни бөтен, бұрынғы ойды пайдалану) туралы; шындық туралы емес, шындыққа ұқсастық туралы болып отыр: филологиялық тарих сенімді болуы мүмкін, бірақ шын бола алмайды. Ал шындық жоқ болғандықтан, оған шынайы тарихи мүдделілік те тумайды; өмірлік және этикалық қажеттілікке сай келетін фактілерді де ашпайды; ол автордың жеке өзінің және этикалық мүдделерінен мүлде алыс жатқан кез келген материяны қамти алады. Тек филологиямен айналысатын маман абсолютті енжарлықты артықшылығымен пайдаланады, сондықтан ол үшін соңғы елу жылдағы итальян тарихының маңызы қытайдың Цин династиясы тарихының маңыздылығымен бірдей; әрине, бұлардың екеуі де әлдебір қызығушылық туғызады, бірақ ол тарихтан тыс, таза филологияның шеңберінен шықпайтын қызығушылық болады.

Филологиялық тарихтың шындыққа осындай немқұрайлылықпен қарауы тарихшы -филологтар мен таза тарихшылардың арасындағы айтыстың тоқталмауына себеп болып отыр; соңғылар, маңызды мәселелерді шешуден қолы босамай жатса да, мұны шешудің жолы ретінде оларға бос филологиялық ізденістерді ұсынғанды көтере алмайды: олар өздеріне басқалардың. Ол эрудицияға «дандайсыған білімсіздік» деген анықтама береді, ал антикалық немесе алғашқы қауымдық тарихтағы ғылыми ізденістерді концерт алдында саз аспаптарының бұрауын келтіруге теңейді, — бұл сәттегі дыбыстарды тек тыңдау қабілеті мүлде жоқ адам ғана музыка деп қабылдай алады; дәл сол секілді, тарихи есіту қабілетің жоқ болса ғана, эрудицияны шынайы тарих деп қабылдауың мүмкін. Болингброк мұндайларға қарама-қарсы идеал ретінде, жадқа емес, ақылға азық беретін әлдебір «саяси глобустар» секілді нәрселер ұсынады; оның айтуынша, осы идеалға Макьявиллидің «Флоренция тарихының» бірінші томы мен әулие Павелдің «Ізгілік туралы трактаты» жақын келеді. Ақырында, Болингброк шынайы, нағыз тарих XVI ғасырдың бас кезінен бұрынғы, Карл V мен Генрих VIII дәуірінен бұрынғы, яғни еуропалық саяси және әлеуметтік жүйе пайда болып, XVIII ғасырдың басына дейін өмір сүрген уақыттан арғы кезеңге үңілмеуі керек деген тұжырым жасайды; осы екі ғасыр, оның пікірінше, тарихқа әуестенушілер мен эрудиттерге ғана емес, саясатшылардың өзіне де пайдалы толық картина бере алады. Бұл талаптардың тарихты дұрыс сезінуден туғанын байқамау мүмкін емес, Болингброк тарихтың өліп және қайта туа алатынын білмеген жағдайдың өзінде осылай пайымдады, ал оның өз уақыты мен елінің мәдени ахуалын ескерсек, мұны білмегенде болар еді (яғни ол «көкейкесті», «қазіргі» тарихтың оймен тану жөніндегі қатаң тұжырымдамасынан хабарсыз еді); өзі қажетсіз қоқыс ретінде лақтырып тастаған алғашқы қауымдық, варварлық тарих небәрі жарты ғасырдан соң кайта жанданатынын, сөйтіп, ойшылдық пен якобиншілдікке қарсы жауап ретінде гүлденетінін және бұл қарсылықтың басты қозғаушыларының бірі өзінің отандасы, публицист Берк болатынын ол мүлде білген жоқ; бұл аз десеңіз, тіпті өз заманында, Италияның бір түкпірінде, оны дәріптеуші — жаршы Жанбатист Виконың өмір сүретінін де білмеді. Осы бір мысалдың өзі де жеткілікті; нағыз тарихшылар мен тарихшы - филологтардың арасындағы қайшылықтар - белгілі құбылыс, дәл осындай күрес талай рет біздің көз алдымызда болды. Тек, «филологияландырғыш» тарихшыларға қарсы айтыстың бүкіл филолог атаулыға қарсы (бірақ бұл мейлінше табиғи нәрсе, өйткені төбелес кезінде соққыны шамалау қиын), ешқандай кінәсі жоқ эрудиттерге, архившілер мен археологтарға қарсы айтысқа ауысып кететіні өкінішті. Осы бір бақытсыз, ақ көңіл жандар рухани майданда көп енбек етті, енді оларды айтыс қызуымен талқандап тастаса, бұл осы майданға шығын келтіріп қана қоймайды, оның құнарлылығын, тура мағынасында, жойып жібереді; сөйтіп, мәдениетке шұғыл түрде, Францияның ауыл шаруашылығына енгізгендей, уға қарсы дәрі енгізіп, таратуға тура келеді; естуіміз ше, Францияда ешқандай кінәсі жоқ, оның есесіне өте пайдалы құрбақаларды ағаттықпен әрі ұзақ уақыт бойы қырғаннан кейін, осындай шараға баруға мәжбүр болған.

Тарихтың дұрыс еместігі және пайдасыздығы туралы идея, түптеп келгенде, шынайы тарихи сезімнің филологиялық тарихқа қарсы бүлігінен де туындайды — тарихты ең батыл жоққа шығарушылардың өздері (Фонтенель, Вольней, Дельфико т.б.) тарихтың белгілі бір түрлері мүлде пайдасыз да емес, дұрыстары да бар, тым болмағанда аздаған бөлігі солай болуы мүмкін дейтіні, тіпті, сөйтіп, пайымдайтыны бекер емес: олардың сын жебелері беделдерге негізделген филологиялық тарихқа ғана қарсы бағытталған: Руссоның («Эмильдегі»): «Алуан түрлі көп өтіріктің ішінен шындыққа ең жақынырағын таңдап алу — өнер» деген сатиралық анықтамасы дәл осы тарихқа, тек осы тарихқа тура келеді. Сенсуалистік және табиғатшылдық наным-сенімдер негіз болатын барлық білім салаларында, кез келген скептицизм секілді, тарихи скептицизм де; өзіне-өзі қайшы келеді, өйткені ол тұғырға шығарған сол жаратылыстану ғылымдарының өздері де түйсікке, бақылау мен тәжірибеге, яғни тарихи баянды етілген фактілерге негізделген, ал шындықтың дереккөзі ретінде көрінетін «сезінулер», егер фактілерді анықтау формасын қабылдамаса, яғни тарихқа айналмаса, өздігінен білім бола алмайды.

Алайда, кез келген адасу секілді, филологиялық тарих та жауларының соққысынан емес, өзінің ішкі тұрақсыздығынан құрып бітеді; әрі оны құрастырушылардың өздері қиратады, өйткені олар бұл тарихты, біріншіден, өмірмен байланыссыз, тек таза ғылыми жаттығу ретінде жасайды (олардың бәрі де, шын мәнісінде, зерттеу, түсіндіру және баяндау дағдыларын үйрету үшін мектеп шығармаларына берілген дайын соқпақпен қозғалады), ал екіншіден, өздерінің әрбір пікірін әр түрлі күмәнмен орап-қымтап, сенімсіздік көрсетеді. Филологиялық тарихтың стихиялы түрде іріп-шіруін тоқтату үшін, сын мен гиперсынның арасына шек тартылды: біріншісіне — рұқсат және ол мақтауға лайық, екіншісіне — тыйым салынып, қуғын-сүргін. Толығымен «дұрыс емес» беделдер жоқ, олардың бәрі де дұрыс емес, тек өзінің дұрыс еместік дәрежесіне қарай ажыратылады, оның үстіне бұл сатылылық өте үстірт әрі сенімсіз болады. Көз көргеннің осы күнге дейін сыннан өткен әрі сенімді саналып келген айғағы, шынында оның жаңғалақтығынан немесе көңілінің бір сәтке басқаға бөлінуінен кеткен жаңсақ, жалған факті болып шығуынан бізді кім сақтай алады?

Неапольдің ескі көшесінен әлі күнге дейін оқуға болатын, XVI ғасырдан қалған нақылда Құдайдан «жақсы адамды өтіріктен сақтауды» тілеген (тарихшы - филологтар да күнде таңертең Құдайдан бар ниетпен тілеуге тиіс) мінәжат бар болуы бекер емес. Философиялық мағынада алғанда, бұл тарихшылар сынды гипер сынға қарсы итермелеу арқылы, мейлінше тәлімді міндетті атқарып жүр, бірақ осы әрекетімен өздерінің бүкіл жұмысының бағасын кетіруде. Бұл жұмыстың анықтамасын Санчестің «Quod nihil scitur» деген бейнелі тіркесі дәлме-дәл береді. Әлі есімде, білімге ынталы жас кезімде мені әдебиеттен алыс бір досымның айтқаны мүлде таң қалдырғаны бар. Мен оған мейлінше сыншыл, тіпті, гипер сыншыл тұрғыдан жазылған Рим тарихын оқып шығуға берген болатынмын. Ол кітапты оқып болған соң маған қайтарып тұрып, өзінің «барлық филологтардан артық болып шыққанын» айтты. Өйткені олар ақылға сыймайтын еңбек ету арқылы өздерінің ештеңе білмейтіні туралы қорытындыға келеді екен, бұл болса ешқандай еңбек етпей-ақ дәл солардай ештеңе білмейді, ал егер бірдеңе білетін болсам, ол — жомарт табиғаттың сыйы ғана.

II.

Филологиялық тарихтың стихиялық, түрде күйреуінен түсіндірулердің және сырттай заттық сипаттарына қарай алынған құжаттардың есебінен өмір сүретін тарихты бекерге шығару және ол деректерді рухтың дамуында қайта-қайта дәлелденетін тарихи танымның көмекші құралдары деңгейіне дейін төмендету туындайды. Ал егер осылайша туындамай қоймайтын салдарларды ескермесең және үздіксіз сәтсіздіктерге қарамастан, осындай тарихи әдісті ұстана берсең, еріктен тыс тағы бір мәселеге, негізгі ережелерді өзгертпей-ақ, филологиялық тарихты немқұрайды шеттеу мен іштей дұрыс еместіктен қалай құтқаруға болады деген мәселеге тап боласың. Бұл мәселе қате қойылған, сондықтан оны шешудің де қате жолы ұсынылады; ой мүдделілігі сезім мүдделілігімен, ал қисын дәйектілігі — эстетикалық дәйектілікпен ауыстырылады. Осыдан келіп тарихтың жаңа бір ақаулы түрі — поэтикалық түрі пайда болады.

Бұған мысал көп: сүйікті және құрметті адамдардың көңіл тебірентерлік өмірбаяндары, жек көрініштілердің сатиралық портреттері, өзіміз соған жататын, қуанышы мен қайғысын бөлісетін, халықтың атын мадақтап, жоғын жоқтайтын отансүйгіштік сарындағы тарихи хикаялар, бізге жау ұлттардың бұрмаланған, оларды қорлайтын тарихы, либералдық немесе адамгершілік идеалдарын бойына сіңірген жалпы тарих, социалист капиталист туралы, осы бір Қапалы Бейнедегі Сері (Маркстің айтуы) туралы жазған тарих, немесе адамзаттың барлық бақытсыздығы үшін иудейлерді кінәлайтын, ал сау-сәлеметтік пен өркендеу үшін оларды қуып жіберу керек деп түсіндіретін антисемит жазған тарих — бәрі де осының мысалдары. Поэтикалық тарих, әрине, сүю мен жек көрудің (сүйетінін білдірмей жек көру мен жек көруге жеткізетінің сүюдің) абстрактылі түрленулерімен таусылмайды, бірақ оның түрлері едәуір күрделі даму жолынан және едәуір нәзік сезім сатыларынан өтеді; соның нәтижесінде биязы, мұңды, сағынышты, жанкешті, момын, аңқау, көңілді және басқа әр түрлі сарындағы поэтикалық тарихтар пайда болады. Геродот құдайларға қызғаныш туралы романстар шырқайды; Ливий Рим ерліктерінің эпосын жасайды; Тацит монументі латын прозасымен қорқыныш трагедиясын, Елизаветалық драмалар жазады; ал егер жаңа және ең жаңалары жайында айтатын болсақ, Дройзен өзінін күшті орталықтандырылған мемлекетке деген ынтызар көңілін өзіндік бір ежелгі грек Пруссиясы іспеттес Македония тарихына аударады: Грот үшін шабыт шақыратын демократиялық институттардың символы Афин болып табылады; Моммзен болса, Цезарьдың жеке билеуіндегідей империяны жақтайды; Бальбо Италия жүргізген барлық ұрыс майдандарында, тұп-тура итальяндар мен этрустардың пелагстарға қарсы соғысынан бастап Италияның тәуелсіздігі үшін жан сала шайқасады; Тьерри үшінші сословиенің тарихын әңгімелеп, буржуазияны дәріптейді; ағайынды Гонкурлар Помпадур немесе Дюбарри, Мария - Антуанетта ханымдардың бейнелерін әспеттеп, идеялардан гөрі маталар мен сән үлгілеріне көңіл бөліп, романдар жазады. Бірақ мен осы күнге дейін бұл ұғымнан, ондағы жасырын екі ұштылықтан және оған ұшырау оп-оңай болғандықтан, өзімді аулақ ұстап келдім. Тарих тек ру тарихы болғандықтан, ал рух жай құндылық емес, бірден-бір құндылық болғандықтан, тарих та құндылықтар тарихы болмай тұра алмайды; сонымен бірге нақ тарихнамалық санада рух өзін ой ретінде көрсететіндіктен, тарихнаманың басты құндылығы — ой құндылығы болып табылады. Нақ осы себепті тарихнаманың анықтаушы принципі, былайша айтқанда, «сезім» құндылығы бола алмайды: сезім дегеніміз — өмір, ол ой емес, ал енді осы өмір әлі оймен ноқталанбаған бейнелі сөздер тапса, онда бұдан тарих емес, поэзия шығады. Поэтикалық өмірбаянды шынайы тарихиландыру үшін, өмірбаяншылардың құлағына жиі құйып жүргендей, өз бойындағы құмарлықты, көз жасын, ашу-ызаны басып, әңгіме қаһарманы қоғамдық немесе мәдени өмір саласында атқарған қызметті зерттеумен айналысу керек; мемлекет тарихы мен адамзат тарихына қатысты да, сондай-ақ азды-көпті фактілер мен оқиғалар туралы деректер жинағанда да дәл осылай ету керек, — бұлармен айналысқан кезде де сезім құндылықтарын ой құндылықтарына ауыстыру керек. Егер ойдың осы «субъектілігіне» дейін көтерілуге шамамыз келмесе, онда біздің шығармамыз тарих емес, поэзия болады, онда тарихи мәселелер қол тигізілмеген күйде қалады, анығырақ айтқанда, тумай қалады: демек, олардың туатын уақыты әлі келген жоқ. Бізге мұндай жағдайда ойға айналатын өмірге қызығу емес, түйсік пен елес түріндегі өмірге қызығу қозғау салады.

Тарихи проблемаларды бергі жақта қалдырып,поэзия патшалығына аяқ бассақ болғаны, біз аттанған нүкте секілді болған эрудиция немесе филология да бергі жақта қалады, демек, шын мәнісінде, өтіп кеткен кезеңге айналады. Филологиялық тарихта, оның барлық талап дәмелеріне қарамастан, шежірелер мен құжаттар қашанда өзінің тарихи қалпыңдағыдай, ішкі, өңделмеген, жетілмеген күйінде қалып келеді. Бірақ поэтикалық тарихта олар терең өзгерістерге ұшырайды, немесе дәлірек айтқанда, қалдықсыз еріп кетеді. Көркемдік әсері мол болуы үшін, өзінің ойдан шығарғандары мен жорамалдарын шежірелерден, құжаттардан алынған мағлұматтармен араластырып, оларың тарих деп өткізуге әрекет жасайтын, яғни саналы түрде алдауға, орамдыққа баратын тарихшыны (мұндай жағдай жиірек кездесіп жүрсе де) мысалға келтірмей-ақ қоялық. Бірақ поэтикалық тарихнаманың жолын ұстаушылар жасамай қоймайтын бұрмалаулар «дереккөздерден» ойдың нұсқауымен емес, сезімнің нұсқауы бойынша алынған, егер пайымдап көрсеңіз, ойдан шығарылғаннан немесе жорамалдан ешқандай айырмашылығы жоқ элементтерді таңдау мен байланыстырудың өзінде жатыр: жаңа байланыс дегеніңіз -жаңа факт әрі ойлап табылған факт. Ал «дереккөздерден» тауып алынған мағлұматтар қалағандай айла-амалға әрқашан көне бермейтіндіктен, автор пікір түрінде болмаса да, болжам түрінде, яғни фактілерге ойдан шығарылған жәйттер қосып, шатастыру түрінде, «мәтіндерді» аздап қайта ойластыруға (қателеспесем, тарихшы - ақындардың бірі Денан осылай айтқан) жол береді. Мысалы, Фоссий грек тарихшыларының, тағы да басқаларының ертегі айтқанда «жеңіл-желпі болып көрінбеу үшін «солай дейді», «солай айтады» деген, немесе осыған ұқсас бір тіркестерді қосып қойса болғаны деп ойлайтынын» ашық сынап-мінеген. Бірақ біздің кезімізде де, ең адал деген тарихшылардың өздері ойдан шығарғандарына жол ашу үшін пайдаланатын: «бәлкім», «осылардың бәріне қарағанда», «деуге болады», «ойлағымыз келеді», «есептеу керек», «әбден мүмкін» деген, тағы сол сияқты ой бүркеніштерінің барлық түрлерін топ-топқа бөліп шығу өте қызықты іс әрі талайға сабақ болар еді. Кейде олар бұл «қиыстырмаларын» байқатпай тастап кетеді де, картинаны толықтыру үшін өздері тапқан жорамалдарды көз көргеннің әңгімесіндей етіп сенімді түрде баяндай бастайды; егер әлдебіреу олардан тәрбиесіз бала секілді ай-шайға қарамай: «Ал сіз мұны қайдан білесіз? Сізге мұны кім айтты? деп тікеден-тік сұрай қалса, олардың масқара болары сөзсіз. Тарихшылар жетуге, егер бәріне болмаса да, есіткендердің кейбіріне жетуге күш салып жүрген артықшылықтарды қорғау үшін қиялдың тұтастай әдіснамалық теориясы жасап шығарылды. Бұл теория қарапайым шежіреші болып қалғысы келмейтін тарихшыға қажет», бұл қиял қалпына келтіруші және интегративті, немесе, тағы басқаша айтатынындай, «тарихи фактілерге біздің жеке психологиялық тәжірибеміз — яки психологиялық білімдеріміз арқылы қажетті толықтырулар енгізуші» делінеді; тарихтағы құндылық теориясымен қатар, бұл теорияның да екі ұштылығы бар. Бірақ тарихшыға шын мәнінде қажетті бұл қиялды тарихи синтезден бөліп алуға болмайды, ол ойдың ішіндегі және сол үшін қызмет ететін қиял ретінде оған нақтылықты хабарлап отырады, өйткені ой дерексіз ұғым емес, ол — көзқарас әрі бағалау, көмескілік емес, нақтылық. Сондықтан бұл қиялды Тивериад көлінде Иисустың дауысын өз құлағымен есітетін, немесе Гераклиттің Эфес қырқаларындағы күнделікті сейілінде онымен бірге болатын, немесе Франциско Ассизскийдің өзінің сүйікті отанымен құпия әңгімелерін қайта баяндайтын тарихшылар салынып кететін еркін ақындық бейнелеуден дәл айыра білу керек.

Енді тағы да жоғарыдағыдай сұрақ туады: поэтикалық тарихтан, егер ол тарих емес, поэзия (адам жүрегіне ең сүйікті, рухпен біте қайнасқан формалардың бірі) болса, қандай қате табуға болады? Бірақ мұнда да, филологиялық тарих жөніндегі жауап секілді, қате сенің не істегенінде емес, неден дәмететінінде, поэзия тудыруында емес, оған тарих атағын беруінде, поэтикалық тарихта, яғни терминологиялық шатасуда болып шығады. Мен, әрине, тарихи баяндаудың арқауымен қоса өрілген поэзияны жазғыру туралы ойдан аулақпын, керісінше, атам заманнан бергі поэзияның, әсіресе қазіргі поэзияның бірталай маржандарын тарихи аталатын кітаптардан табуға болады деген пікірдемін. Айталық, қалыптасқан пікірге қарамастан, XIX ғасырдың екінші жартысындағы Италияда эпос өлген жоқ; ол әдебиеттен шыққан, алысқа көзі жетпейтін топтастырғыштары эпос іздеп жүрген Боттаның, Бандолидің, Беллинидің немесе Бандеттинидің «эпикалық поэмаларында» ғана жоқ болса болар, оның есесіне бойына эпос пен драманы, лирика мен сатираны, идиллияны, элегияны, тағы басқа көңіліңіз қалаған «поэтикалық жанрларды сыйғызған Рисорджиментоның тарихи әңгімелерінде бар. Рисорджиментоның тарихнамасы, негізінен, аңыздарға бай поэтикалық тарихнама, ол әлі нағыз тарихшыны күтіп жатыр, яки онымен тым сирек және кездейсоқ кездесіп жүр, ол өзінің болмысы бойынша поэзияға жатқан, бірақ жұртшылық, сірә, авторлары да көбінесе тарих санаған антикалық және ортағасырлық эпосқа ұқсас. Мен де осындай, жаным көбірек қалайтын тарих туралы армандау құқығын өзіме және басқаларға қалдырамын: айталық Италияны өзімді ынтықтырған әйелдей тамаша, мейірімді анандай сүйікті, қадірменді әжеңдей қарапайым етіп бейнелеу, ғасырлар бойындағы оның әрбір қадамын зерттеп - зерделеу мүмкін болса, болашағын да болжап білу, оның тарихында махаббат пен өшпенділіктің табындырушыларының жарату, жарқын кейіпкерлерге жарқын бояуды, қарауларына қара бояуды қоса жағып, содан мейлінше ләззаттанып естелік атаулыны жинай беру, бүтін бір қауымдай достарымен бір бүтін гаремдей сүйіктілерінің жанымен ғана емес, тәнімен де өзіңмен бірге екенін сезінетіндей жәйттердің бәрін — бет-жүзін, қимылдарын, көйлек-көншегін, тұрған үйлерін (басқалар үшін түкке тұрмайтын, бірақ мен үшін дәл осы сәтте бағаға жетпес егжей-тегжейлік) еске түсіру, міне, осының бәрі қандай ғанибет. Бірақ келісіп алайық: мен немесе басқа біреулеріміз тарих жазатын, тарихи поэзия емес, шын тарих жасайтын болсақ, онда біз мифтерді де, табынатын тұлғаларды да, достарымыз бен сүйіктілерімізді де жайына қалдырып, тарихтағы бірден-бір мәселеге — Рух, яки құндылық мәселесіне (немесе сіздің жаныңыз философиялықтан гөрі көбірек қалауы мүмкін бөлек-бөлек анықтамалар бойынша — Мәдениет, Өркениет, Прогресс мәселесіне) ден қоямыз, сөйтіп, оған қосарланбаған ой көзімен қараймыз; ал егер әлдекім бұл салаға қосылып, осы биікке көтеріліп, бұдан біраз ғана бұрын өз көкірегімізді кернеп тұрған сезімдер жайында сөз қозғаса, біз оны өзімізден тым жырақта қалған, ұйықтап қалған, енді бізге қатысы жоқ нәрселер жайында айтып отырған адам секілді тыңдаймыз, өйткені бұдан былай біздің бойымызды кернейтін жалғыз ғана сезім бар, ол — ақиқат сезімі, тарихи шындықты іздеу.

III

Жалған тарихи (немесе теориялық) формалар циклі поэтикалық тарихпен, яғни тарихтың поэзия аясына, идеалдық тұрғыдан анағұрлым төмен деңгейдегі аясына төмендеуімен аяқталады. Бірақ тағы бір тарих түрі аталатын, ежелгі уақытта едәуір маңыз берілген, тіпті тиісті теориямен қамтамасыз етілген, қазіргі кезде басқа атпен көрінуге құмар әрі киімі мен бетпердесін ауыстырып тұратын болғанымен әлі де елеулі рөл атқаратын түрі туралы айтпасам, менің ойларым толық баяндалмайтын секілді. Антикалық дәуірде бұл тарих шешендік немесе ділмарлық деп аталып, шешендікке үйрететін мұғалімдердің, әр түрлі мақсаттарына сәйкес, яки ізгілікті уағыздау үшін, яки жақсы саяси және әскери институттармен таныстыру үшін, яки әншейін. Ендеше, оны мен тарих дегенмен, теориялық тұрғыдан, тарихтың қате түрі деп санауға болама? Шешендік тарих ұғымы сұлу және үйлесімді құрылым немесе, тым болмағанда, поэтикалық тарих, бірақ нақты мақсатқа бағынатын поэтикалық тарих деп шамаланады. Бұл мақсат адамның көңілін босатуды, немесе жігерлендіруді, өкінішті оятуды немесе ізгілікті орнықтыруды, яки ойындағы секілді әр түрлі қызықтармен көңіл аулауды, яки тарихи, философиялық, жаратылыстану ғылымдық ақиқаттарды ақылға қондыруды көздейді (көңілін босату, көңілін көтеру, үйрету — мұндай мақсаттарды қалай топтастыруға болады?); бірақ бұл — қашанда мақсат, яғни практикалық акт болады, тарихи тақпақ осы әрекеттің негізгі немесе көмекші құралы қызметін атқарады. Сондықтан да шешендік тарих (сірә, оны тәжірибелік тарих деп атаған дұрыс болар), екі элементтен — тарих пен практикалық мақсаттан құралады, олар бір ғана практикалық әрекетке бірігеді. Сондықтан бұл тарихпен айтысуға болмайды, тек оның жоғарыда жеке салынған және ежелгі заманда мейлінше атақты болған шешендік шығарма, үлгі-өнеге философиясы, дәлелдеулер, жеңіске жету ғылымы (егер әңгіме әскери іс туралы болса), немесе азап сыннан өткен сенім (саясат саласында), яки қажетті ләззат алу, т.е. теорияларымен ғана пікір таластыруға болады. Дұрысын айтқанда, бұл — сол кезде поэзияда басым болып, ол үшін тек сыртқы мақсаттар күйінде қалатын және, шын мәнісінде, оған поэзияға қатыссыз мақсаттарды нұсқап көрсетуге күш салған гедонистік немесе педагогикалық доктриналарға ұқсас ілім. Кез келген практикалық әрекет секілді практикалық (еш уақытта тарих бола алмайтын) тарих та кінәлауға жатпайды, өйткені біздің қай-қайсымыз да тарихты зерттеумен шектелмейміз, бірақ әрекет етеміз, ал өз іс-қимылымызда қандай да бір әдіспен шабыттануға немесе басқаларды (бұл да соның өзі) шабыттандыруға құқылы: айталық, кіші Катон өзін-өзі өлтіруге дайындалып жатқанда «Федонды» оқығанындай, тағы басқа біреулердің мұндай мақсатпен «Вертерді», «Ортисті», Леопардидің «Өлендерін» оқығанындай, өздерінің сүйікті кітаптарын оқуға және қайталап оқуға құқылы: ал Қайта өркендеудің адамдары XVIII ғасырға дейін, тиранды өлтіру мақсатымен қастандық әзірлеп жатқан кезде Плутархты оқыған, ал Медичиге қарсы қастандыққа қатысқаны үшін өлім жазасына кесілгендердің бірі — Босколи есімді жас жігіт өмірінің соңғы сағаттарында Лука делла Роббиаға (осы жәйтті есінде сақтап қалған адамға): «Брутты менің басымнан қуып шығындар!» деген. Яғни өзі оқып, пайымдаған тарихты емес, оны қылмысқа шабыттандырған тарихты қууды тал ап еткен. Бірақ нағыз тарих — қазіргі Бруттарды да қолына қанжар алуға жігерлендіретін Брут емес, ой елегінен өткен және ақыл-ой әлемінен өз орнын алған Брут.

Біржақты тарих деп аталатын тарих ерекше еске салуға лайық болып көрінеді, өйткені ол, бір жағынан, өз алдына айқын мақсат қоятын және сондықтан тек сезім тарихы немесе поэтикалық тарих болып қалмайтын сияқты, ал екінші жағынан бұл мақсат оған сырттан таңылмағандықтан кәдімгі тарихтың тұжырымдамасына сәйкес келеді, сол себепті бұл тарихты шамамен поэтикалық және практикалық тарихтың орта тұсына орналастырып, олардың екеуінің үйлесімі ретінде түсіну қажет, бірақ аралық түрлер мен тоғыстырудан туған өнімдер тек топтастырушы-эмпириктердің ойдан шығарған нәрселерінде ғана орын алып, рухтың шын болмысында ешқашан кездеспейді; ал біржақты тарих, егер ойлап қарасаңыз, бұл — яки поэтикалық тарих, яки практикалық тарих; мұның, әрине, кей-кейде шын тарих та, шежіре де, құжат та, филологиялық және поэтикалық тарих та қатар тұратынындай, екі жағдай да материалдық тұрғыдан бір-бірімен көрші орналасқан кітаптарға қатысы жоқ. Ақындық шабытпен (отанды сүю, борышын түсіну, ұлы адамға бас ию т.б. сезімдермен жұмыс істейтін тарихшылар практикалық есепке жиі ұрынады, яғни ақындықтан бастайды, бірақ кейін адвокатқа айналады, ал кейде (жиі болмаса да) бұл жолды кері бағытта өтеді. Мұндай екіжақты әдейі ауыстыруды ғасыр бойындағы партия тарихтарынан көруге болады және олардың қай тұсында поэтикалық сарын, қай тұсында практикалық есеп басым болып жататынын байқау қиынға түспейді; оларды айыру үшін сыншыл әдіс, яки поэзия мен жалпы өнерде ғана емес, тарихта да жақсы талғам болса жетіп жатыр.

Рас, талғамы жоғары оқырмандар поэзияны сүйіп қабылдайды, ал ақын мен тарихшы ақынның практикалық ой-пікірлерін жаратпайды; алайда, егер бұл ойлар игі әрекетке бастайтын болса, оларды моралистер қуана құптап, мақұлдайды. Тәлімгер тарихтар іс жүзінде бар және белгілі бір практикалық немесе адамгершілік мақсаттағы нұсқамалар жасауға көмектеседі; Рисорджимендо дәуірінде Коллетта, Бальбо оқиғаларының, соларға ұқсас тағы да басқа тарихтардың ықпалы қалай болғаны әрбір итальяндыққа мәлім; өзін «жігерлендірген», бойына отанға, туған қаласы мен қоңыраулы шіркеуіне деген махаббат уытын «дарытқан» кітаптарды әркім-ақ оқыды.

Тарихтан емес, моральдан бастау алатын ықпалдың маңызы көрінгені сонша, қазіргі кезде де тарихқа (поэзия секілді) адамгершілік, педагогикалық мақсат-міндет жүктейтін наным-сенім бар; бұл, мысалы, Лабриоланың «Тарихты оқыту» деген педагогикалық еңбегінде байқалады. Егер «тарих» сөзін бір мезгілде тарихты ой ретінде және тарихты поэзия, филология немесе этикалық әрекет ретінде түсінсек, онда «тарих» тәрбие ісіне сөзсіз қатысады, әрі оның бір түріне ғана емес, осы айтылған барлық түріне қатысады; ал тарих үшін, сөздің шын мағынасында айтқанда, оның тәрбиелік ықпалының бірден-бір түрі ойды дамыту мен жетілдіру болып табылады.

IV

Қазір «тарихты реформалау» қажеттігі туралы бұрынғы қай кездегіден де көп әңгіме болып жүр, ал маған бұл салада реформалайтын ешнәрсе де жоқ сияқты көрінеді. Ештеңе жоқ дегенді мен, мұндай талапқа қандай мағына берілетініне қарап айтып отырмын. Бұлар тарихтың жаңа түрін тудыруды, не болмаса алғаш рет нағыз тарих жасауды көздейді. Бір ғана тарих болған, болып отыр және әрқашан бола береді. Бұл тарих — біз нақты және (идеалды тұрғыда) қазіргі тарих деп атап жүрген тарих: дәл солайша шежіре де, филологиялық, поэтикалық және практикалық тарих та (егер соңғысына тарих атауын қалдыруға болса) әрқашан болған, болып отыр және бола бермек. Жана тарих жасау үшін күресіп жүргендердің қолынан келетіні — тек тағы бір мәрте поэтикалық тарихты филологиялық тарихқа, немесе филологиялықты поэтикалыққа қарсы қою, я болмаса мұның екеуін де қазіргі тарихқа және басқаларға қарсы қою ғана; әйтеуір, енді олар Бокльге және дәл сол секілді соңғы он жылдарда жұртты зеріктіріп жіберген социологтар мен позитивистерге ұқсап кетпесе болғаны; бұлар қаншалықты өркөкіректенсе, тарихтың шынайы болмысын да соншалықты түсінбейді, сонысына қарамастан тарихқа байқампаздық пен тәжірибе (басқаша айтқанда, бақылау, байқап көру секілді тарихи абстракция) жетіспейді деп қынжылады, сөйтіп жүріп «тарихты жаратылыстану ғылымы етеміз» деп қорқытады, яғни қисынсыздық тұйығына тіреліп, тарихты ойлау түрінін сүреңсіз нобайына шынымен-ақ айналдырамыз деп, өздері күлкіге айналады.

Екінші жағынан алғанда, тарихта бәрі де реформалауға жатады, өйткені ол сәт сайын өзін-өзі жетілдірумен, өзін-өзі байытумен, өзін-өзі тереңдетумен болады; бізді толық қанағаттандыратын тарих жоқ, өйткені өзіміз құрған әрбір нәрсе жаңа фактілер, жаңа мәселелер туғызады, сөйтіп, жаңа шешімдерді талап етеді. Сондықтан біз әр жолы Рим мен Грекияның, христиандық пен Реформацияның, Француз революциясының, философияның, әдебиеттің тағы басқа әр түрлі материяның тарихын жаңаша баяндап, басқаша көрсетеміз. Бірақ тарих өзімен-өзі болып, өзін-өзі реформалайды — нақ осы тұрақтылықта оның қозғалысы мен дамуы жүріп жатады.

Түбегейлі мен абстрактылы реформа талабы қандай жағдайда да тарихи «идеяны» реформалау мағынасына ие бола алмайды, бұл қазіргі күні немесе болашақта тарихтың ақиқат мағынасы ашылады деп бол жақтырады. Қалай болғанда да, осындай тарих пен ойдан шығарылған яки шежірешіл тарихтың арасын айыру қажеттігі әрқашан пайыммен түсініліп келеді: барлық кезеңдердегі тарихшылар мен теорияшыларда кездесетін жекелеген ой-пікірлер, сондай-ақ, тіпті ең үлкен шатастырғыштардың өздерінің аузынан лажсыздан шығып кеткен мойындаулар осыған мысал бола алады: бұлай айыру адам жанының өзінің болмысынан туындамай қоймайды, оны бейнелеген сөздер жазылмаса да, немесе сақталмаса да бұл сондай, болмай қоймайтын айырмашылық. Дәл осылай даусыз түрде тарихтың өзі бұл ұғым мен айыруды реформалайды және сәт сайын байытып, тереңдете береді. Бұған, қалай дегенмен, Дионисий Галекарнасский мен Цицероннан Гегель мен Гумбольтқа дейін бір шама ілгерілеген тарихнама тарихының - ақ көз жеткізуге болады. Кейбіреулер тарихи сананың өз болмысына қатысты жеткен анықтығы ең кем дегенде тарихтың жалған түрлерін қиратуға көмектеседі деп, және біз филологиялық тарихтың тарих емес, шежіре мен құжат екеніне, поэтикалық тарихтың тарих емес, поэзия екеніне көзіміз жетіп үлгіргендіктен, олар пайдаланып жүрген «фактілер» бытырап, тарап кетеді, ал олардың өрісі, былтық шыққанда, арбалеттің жоғалып кеткеніндей, ал енді біздің көз алдымызда автокөліктер ығыстырған ат көліктердің жоғалып бара жатқанындай, таяу немесе алыс болашақта мүлдем жойылып кеткенге дейін, бірте-бірте тарыла береді деп ойлауы мүмкін.

Егер бұл қате формалар, өзім жоғарыда айтқандай, тек «дәмегөйлік» күйінде қалмастан, «фактілерде» нақты көрініс тапса, осылай болар еді. Қате немесе бәле факті болған жағдайда, адамзат уақыт өте келе оларды әшкерелеген, немесе құлиеленушілік пен басыбайлылықты, заттай айырбас пен тағы басқа көптеген «фактілерді» еңсергені секілді еңсерген болар еді. Бірақ қате (және онымен бірге жүретін бәле) факті емес және эмпирикалық тұрғыда тіршілік етпейді; ол рух шындығы үшін ондай жағдайды анықтап, нақтылау үшін қажетті рухтың теріс немесе диалектикалық кезінен басқа ештеңе емес; сондықтан ол берік әрі мәңгілік, оны абстракцияның (ойлау жолымен бұлай ету мүмкін еместігі себепті) көмегімен талқандау — рухтың ажалын көзге елестетумен бірдей, өйткені мәтелге айналған белгілі сөз тіркесі бойынша, абстракция дегеніміз — ажал.

Тақырыптан тым ауытқып кетпеу үшін жалпы теория мәселелеріне бойламай, мынаны ғана еске саламын: тарихтың тарихына көз салсаңыз, адасудың сауықтырушы әсері бары, оның Калибан емес, дұрысында, қалаған жерінде тыныс алатын, шақыратын және толқытатын, бірақ зат еместігі себепті ұстатпайтын Ариель екендігі тағы да расталады. Өзім қазірге дейін зерттеп келген тарихтың жалпы формаларын назарға ала отырып, айтарым — Ағарту дәуірінде басым болған және тарихты дінбасылар мен тирандарға қарсы бағытталған памфлетке әкеліп сайған пікір таластырғыш, біржақты тарихнаманың қате екендігі сөзсіз; бірақ кімнің одан бенедиктшілдер мен тағы басқа жартылай оқымысты авторлардың жалтыр маңдайлы әрі жалқау тарихына оңайлықпен орала қойғысы келер дейсіз. Пікірталас пен біржақтылық жанды, нақты тарихқа деген қажеттілікті толық қанағаттандырмағанымен, оны білдірді, міне, осы қажеттілік романтизм дәуірінде жаңа тарихнаманы өмірге әкелді. Германияда 1820 жылдан кейін дамып, жаппай тараған таза филологиялық тарихтың түрі де қате болғаны ешқандай күмән туғызбайды; алайда тарихтың бұл түрі де философтар ойлап тапқан азды-көпті қиялшыл және алдын ала кесіп-пішілген тарихтардан арылудың құралы болды, — енді одан кімнің оңайлықпен «тарих философияларына» орала қойғысы келеді? Өзіміз әлденеше мәрте еске алған итальян ұлттық қозғалысы өмірге әкелген біржақты, көбінесе поэтикалық тарихтың түрі де қате болды (өйткені ол бізді тарихи алаламаудан айырды); бірақ тарихи шындықты меңгеріп алу талабынан айныған ақындық сана өмірлік мүдделерден нәр алған, бірақ олардың құлына айналмаған және осы мүдделер әкелген махаббат пен өшпенділік елестеріне еріп кетпеген тарихты ерте ме, кеш пе, әйтеуір бір (XVIII ғасырда пайда болғандай, тек одан анағұрлым кең көдемде) туғызуға тиіс болды. Мысалды көптеп келтіруге болады, бірақ ең басты мысал мынада: тарихи материяны қарастырған кезімізде біз кейде, осы үдеріс үстінде, өзіміздің ұнату және жаратпау сезімдеріміз (поэтикалық тарихымыз), практикалық мүдделеріміз (шешендік тарихымыз), жеке басымыздың естеліктері оянып жатқанын байқаймыз; осы түрлердің бәрін ойымыздан өткеріп, еңсеруіміздің шама-шарқыңа қарай, біз бірте-бірте жаңа, едәуір терең тарихты меңгере бастаймыз. Тарих осылайша жалған тарихтардан іргені аулақ сала отырып, олар тудырған диалектикалық кезеңдерді ұғып, меңгеру арқылы орнығады. Қысқасы, мен жоғарыда айтып кеткендей, тарихта абстрактылы тұрғыда реформалайтын мүлде ештеңе жоқ, ал нақтылы тұрғыда, тіпті бәрін де реформалау керек.

III. Жалпы тарих ретіндегі тарих

«Жалпы тарихқа» сын

I

Осындай диалектикалық шолудан кейін тарихты «қазіргі тарих» ретінде түсінуге оралған кезде біз тағы бір жаңа азапты күдікке кезігеміз. Өйткені келтірілген дәлелдер бұл түсінікті тарихи скептицизмнің ең мезі қылған түрлерінің бірінен («айғақтардың» дұрыс еместігінен туған скептицизмнен) босатқанымен, ол скептицизмнің басқа бір түрінен, агностицизм деп аталып жүрген түрінен аздап қана босағандай көрінгенімен, күндердің күнінде одан толық босай қоюы екіталай.

Шынында да, эрудиттер қаншама амал-айламен хабардарлық көрсетіп жүргенімен, Римнің немесе грек полистерінің, не болмаса гректер мен римдіктер орнына келген халықтардың өмірінен әлдебір көмескі із сақталып қалғанның өзінде, ол мүлде дұрыс түсіндірілмейді; егер бізге әлдебір деректің жібі жеткен болса, ол жіп қаншалықты жіңішке әрі шатасып кеткен десеңізші! Бұлардың алдындағы халықтар жайында, Азия мен Африкадан Еуропаға және, керісінше, қоныс аударғандар жайында, аңызға айналған Атлантиданы былай қойғанда, мұхиттың арғы жағындағы жерлер жайында бұдан да аз білеміз. Ал адам баласының біртектілігі мен көптектілігі — шешімін табудан үміт үздіріп жіберетін жұмбақтың өзі, бұл туралы кім не ойлап таппады! Жер бетінде адам затының пайда болуы мен оның жануарларға жақындығы немесе туыстығы жалаң ойларға нақ осындай мол азық береді; ал Жердің, күн жүйесінің, ғарыш кеңістігінің тарихы олардың сансыз бастауларында жоғалып кетеді. Бірақ мұндай тұман «бастауларды» ғана емес, бүкіл тарихты, тіпті бізге ең жақын тарихты да орап алған; тіпті Еуропаның осы заманғы тарихының өзін түнек басып түр. Мысалы, Дантон немесе Робеспьер, Наполеон немесе орыс патшасы Александр өз әрекеттерін нені басшылыққа алып жасағанын кім дәл айтып бере алады? Ал олардың әрекеттерінің өзінде, яғни еріктің сыртқа көрінулерінде қаншама қара таңдақтар мен адастыратын тұстар бар десеңізші! Сентябрь күндері туралы, он сегізінші брюмер күні туралы немесе Мәскеудегі өрт туралы том-том кітаптар жазылды, бірақ оқиғаның шын мәнінде қалай өрістегенін кім сенімді түрде айтып бере алады? Тіпті, бұл оқиғаларды көзімен көргендердің өздері де әр түрлі және қарама-қайшы деректер қалдырған. Бірақ үлкен тарихты жайына қоя тұрып, ең шағын тарихтың өзін — тіпті, еліміздің қаламыздың, отбасымыздың тарихын емес, жеке басымыздың тарихын-ақ толығымен танып-білу мүмкін бе екен, соны талдап көрелік. Мысалы, мен әлдебір құмарлық бойымды билегенде және қандай да бір сөздерді айтқанда (бұдан көп жыл бұрын, яки кеше), шын мәнісінде, нені қалаған едім; мен бұл ойға қалай келдім немесе мені мұндай практикалық мақсатқа не итермеледі; бұл қылығымның астарында қандай ниет — жоғары патриоттық немесе опасыздық, ізгілікті немесе өзімшіл, адал немесе арам ниет бар еді, мұның өзі адамдық борышты сезінуден туып па еді, әлде даңғойлықтан болып па еді? Бас айналады: өзінің жан дүниесін ақтарып қарағанды ұнататын адамдар өз ар-ұятыңды неғұрлым азапқа салған сайын, жағдайың да соғұрлым шиеленесе түсетінін жақсы біледі, ендеше, оларға тек бұл бағытта онша жан сала бермеу, артқа үңілмеу, алға қарау, ал артқа бұрылу керек болған кезде, болашаққа сенімдірек қарау үшін қажет мөлшерде ғана бұрылып қараңыздар деген кеңес беруге болады. Біз, әрине, жеке басымыздың тарихын және бізді қоршаған дүниенің тарихын білеміз, бірақ онымыз өзіміздің үздіксіз білім аңсауымыздың деңгейімен салыстырғанда қаншалықты таяз, қаншалықты мардымсыз десеңізші!

Бұл азаптардан құтылудың ең қысқа жолы — менің өзім үнемі ұстанған жол; сіз бір сәтке, осы айтылған және ұзын саны еш таусылмайтын басқа да барлық мәселелер кенеттен шешіле қалды деп, оның үстіне шексіздікке ұласатын мәселелерді қалай шешуге болса солай, яғни барлық сұрақтарға кезегімен дайын жауап тауып және рухтың алдынан бүкіл тілектерді мастандыратын әрі шексіз қанағаттандыратын жол ашып шешілді деп ойлап көріңізші. Міне, бізге осылайша барлық мәселені шешудің сәті түсті делік, әрбір сұрағымызға тиісті жауап алдық делік, — сондай жағдайда біз не істер едік? Осындай оңай олжаға кенеліп, кемерінен асып төгілген толық білімге жетіп тынсақ, онда біз істейтін іс қала ма? Шексіздікке бастайтын жол да тозақтың жолы секілді кең даңғыл, оның сізді тозаққа апармағанымен, жындыханаға жеткізіп салары сөзсіз. Ал бізге, қазір жындыханаға айнала қоймаған осы дүниенің тұрғындарына бұл жақпайды, оның үстіне бізді өзіміз жақындаған сайын қашықтай түсетін шексіздік шошытады, біз — бүкіл қарапайымдылығы бойында тұрған, анық, нақты шектілікті ойымыз жететін, тіршілігіміздің негізгі қызметін атқара алатын, әрекетіміздің басталар жері бола алатын шектілікті ұнатамыз. Сондықтан шексіз тарихтың шексіз ерекшеліктеріне деген аңсарымыз басылысымен-ақ бізге оларды ұмытудан, мүлде естен шығарудан басқа ештеңе қалмас еді, сөйтіп, бір ғана ерекшелікке, қазіргі тарихтың, жанды, нақты, әрекет етуші тарихтың назар аудармауға болмайтын негізгі мәселесін туғызған ерекшелікке ғана ден қойған болар едік.

Рух өзінің даму барысында нақ осыны жүзеге асырады, өйткені рухтың бірлігіне тән әрекетті түсінудің арқасында оның әрекетінен туған фактінің таңылмай қалғаны жоқ; ерте ме, кеш пе, әйтеуір ұмытылмайтын факті де жоқ, сондықтан ол өзіңе қайтадан қажеттілік туғанға дейін ұмытып еске түсісімен. өмірдің қалауымен жаға заман жан бар. Бірақ шайқас ол жүріп жатқан кезде, өзінің барысында танылады; ал оның шаңы басылған соң, бұл танымның бей-берекеттігі де басылады, содан бастап фактілердің жаңа реті және поэтикалық аңыздарға ұласып, таңданарлық қиялдарды тірек еткен рухтың жаңа күйі ғана маңызды болып қалады. Әркім де сәт сайын өз ойларының көпшілігін есінен шығарып алады (Құдай сақтасын, егер басқаша болса, ол әрбір ой-сезімін талдау азабынан арылмай қор болар еді); алайда біз дағдарысты кездерді білдіретін немесе болашақта шешілетін мәселелерді көрсететін ойларымыз бен сезімдерімізді ұмытпаймыз, керісінше, ұзақ уақыт есте сақтаймыз; сөйтіп жүріп, кейде бір, өзіміз енді оралмасқа санап қойған сезімдер мен ойлардың көңілімізде қайта оянғанын байқағанда, аң-таң болып тұрып қаламыз. Демек, біз өзіміз үшін маңызы бар тарихтың бәрін сәт сайын біліп отырамыз; ал басқа тарих, оны білуге итермелейтін жағдай жоқтығынан, біз үшін маңызсыз болады, бірақ қажеттілікке қарай мұндай жағдай туып отыруы мүмкін. Осы «басқа» тарих, «зат» емес «өзінің ішінде» жоқ, тек біздің әрекеттеріміз бен санамыздың шексіздігін қиял бейнесінде беретін «өз ішіндегі заттың» мәңгілік елесі ғана болып табылады.

Өз ішіндегі заттың қиялдағы бейнесі онымен ілесе жүретін агностицизммен бірге философияға шындықты сыртқы, материалдық нәрсе, сондықтан тануға жатпайды деп пайымдайтын физикалық ғылымдарды алып келді; ал тарихи агностицизм тарихтың натуралистік тұсының салдары болып табылады, тарихты өлі әрі танылмайды деп ойлайтын шежіреден бастау алады; бұл ойындарға берілген адам нақты шындықтың жолынан шығып кетеді де, көңілінде шексіз, нәтижесіз, үмітсіз сұрақтар түйдектеліп қалғанын бірден сезеді. Осыған ұқсас әрекетті өмірдің жемісті жолынан кеткен немесе оған мүлде түсе алмаған адам да ғұмыр бойы орындалмайтын жоспарлар құрумен болады, шексіз тілектер мен нәтижесіз ынтығудан арылмайды, бір сөзбен айтқанда, өлгенше таусылмас азапқа қалады. Бірақ өмір даналығы бізді қисынсыз тілектерге берілмеуге, ал ой даналығы — бос қызық мәселелеріне тым бойлап кетпеуге үйретеді.

II

Бірақ біз бір ғана шектілік пен жекелікті тануға, әрі тек осы шектілік пен осы жекені ғана тануға қабілетті болсақ, онда жалпы тарихты танудан (бұл қаншалықты өкінішті болса да) мәңгілік бас тартуға тура келе ме? Иә, бұған күмән жоқ, алайда екі жағдайда: біріншіден, бізде ешқашан болмаған, өйткені өзіміз оған жете алмаған нәрседен бас тартатындықтан, ал екіншіден, мұндай бас тарту ешқандай күйініш әкелмейтіндіктен, солай болады.

Өйткені «жалпы тарих» та нақты әрекет емес және факт емес, ол да шежіреге және «өз ішіндегі затқа» әуестенуден, шексіздікті аяқтауға шексіз ұмтылатын қисынсыздықтан, о бастан қате үдерістен туатын талап, «дәме» ғана. Шын мәнісінде, жалпы тарих адамзаттың бүкіл әрекетінің — оның жер бетінде пайда болуынан немесе оның жаратылуынан ақырзаманға дейінгі жалпы картинасын жасауға талаптанады; оның тарихтың бастаулары алдындағы түпсіз тұңғиықты дінтанушылық немесе табиғаттанушылық романдармен толтыруға және қалай болғанда да болашақты, яки христиандық жалпы тарихтың үлгісі бойынша сырды ашып берудің және Антихрист пен Ақыреттік Сотқа дейінгі сәуегейліктердің көмегімен, яки позитивистік, демократиялық және социалистік жалпы тарихтардың болжамдарымен суреттеуге ұмтылысы да осыдан шығады.

Талаптар осындай. бірақ нәтиже ниетпен үйлеспейді: қол жетерлік нәрсеге ғана жетуге болады, сондықтан біз бұл әрекеттің нәтижесі ретінде азды-көпті шым-шытырығы бар шежірені, немесе әлдебір сезім серпілісін бейнелейтін поэтикалық тарихты, яки қалай қарасаңыз да, қилы замандардағы көптеген халықтардың өмірін қамтығанымен, жалпы тарих емес, жеке тарих болып шығатын тарихты ғана көреміз; әрі мұндай әр текті формалар бір әдеби организмнің өзінде қатарласып жүреді. Сондықтан кең көлемді немесе одан гөрі ықшамдырақ (бірақ қашанда өрісі тар) шежірелерді, поэтикалық тарихтар мен аралас түрлерді былай қалдырып айтарымыз, — алдын ала кесіп-пішіп қоймаған көзқараспен қарағанда, кез келген «жалпы тарих», егер ол шынайы болған жағдайда, нағыз «жеке тарихтың» өзі екені кім-кімге де қисынды есептеуге жүгінбей-ақ анық көрінеді; бұл тарихты жеке мүдде өмірге әкелген, сондықтан жеке адамның мәселесіне арналған. «Тарих философиясын» (немесе өзі «philosophische Weltgeschichte», «философиялық әлем таныған) жалпы тарихы мысалға келтірсек жетіп жатыр. Жалпы тарих, Полибийдің түсінуі бойынша, Рим билеушілеріне және қалыптасып жатқан Рим әлеміне қажетті кең, күрделі, байыпты саяси тарихтың нақ өзі болды, сондықтан ол тек Риммен байланысты болған әрі онымен жауласқан халықтар туралы ғана әңгімеледі, сөйтіп, саяси және соғыс тарихтарының шеңберінен шықпады десе де болады. Ал Августин ол пұтқа табынушылар әлемінде христиандықтың шығуын түсіндіруге күш салды, бұл мақсатқа жету үшін өзара жауласушы екі қаланың, жер және аспан қалаларының бейнелерін пайдаланды. Бұлардың алғашқысы екіншісінің бірде жауы, бірде хабаршысы болып көрінеді. Ақырында, Гегель болса, өзінің жалпы тарихын философия тарихының жеке мәселесін, немесе рух табиғатқа, яки трансцендентті Құдайға құлша бағынудан еркіндікті түсінуге дейін көтерілген жолды қарастыруға пайдаланды; ол тарих философиясынан, нақ философия тарихына жасағандай, алдыңғы тарихты лақтырып тастады, ал Шығыс тарихын тек мейлінше жалпы түрде ғана алды, өйткені бұл оның мақсаттары үшін онша қажет болмады.

Шабыты келген авторлар алдағы уақытта да натуралистік немесе космологиялық романдарын жаза беретін болады, өйткені мұндай дүниелерді қуана қарсы алып, құмарлықпен оқитын жұртты, әсіресе бірнеше сөзден, бірнеше беттен-ақ «әлем құпиясын» білдік деп мәз болатын жалқау оқырмандарды әрқашан таба алатынын біледі. Сондықтан Шығыс пен Батыстың, екі бірдей Американың, Африка мен Океанияның тарихы бойынша ірілі-уақты кеңейтілген құрастырма кітаптар қашанда жетіп артылатын болады; өйткені мұндай ауыр жұмыспен айналысуға бір ғана құрастырушының шамасы келмейтіндіктен, қазір мұнымен (аталмыш кітаптарда ешқаңдай ішкі байланыс жоқ екенін баршаға көрсеткісі келетіндей-ақ) оқымыстылардың бүтіндей шоғыры айналысады; соңғы кезде, тіпті, жалпы тарихты географиялық принцип бойынша жасау ниетіндегі әрекеттер де байқалады: бұл Еуропа, Азия, Африка тарихы, т.с.с. тарихтар болмақ, қысқасы, тарихи сөздік секілді бірдеңе болмақ. Кез келген жеке тарихты қашанда, Полибий берген атаудың мағынасында, яғни «жекеліктер туралы жазатын авторлардың», ұсақты үлкен деп көрсетуге және, тіпті күлкілі, еске алуға да тұрғысыз тақырыпты дабырайтып талқылауға бейім авторлардың өзектілігі де, маңыздылығы да, мәселелерді толық қамтуы да азырақ кітаптарына қарама-қарсы тұрғыда «жалпы тарих» деп атауға болады. Осы тұрғыдан келгенде, саяси және әлеуметтік тарихтың басты назарындағы дәуірлер мен ұлттар жөнінде, «жалпы» тарих үшін, яғни анағұрлым кең көзқарас үшін жеке тарихтың тар шеңберінен шығу керек. Бұл ұсыныс, мысалы, Италия үшін дұрыс болады. Қайта өркендеу дәуірінде ол өзінің әмбебаптық міндетін түсініп, әлемге жан-жақты көрінетін деңгейге жетті және барлық халықтардың тарихын өзінше қайта баяндап берді, бұдан кейін оның тарихы аймақтыққа дейін етек-жеңін жинады, уақыт өте келе ұлттық тарих болып өсіп шықты; ал енді, идея бойынша, барлық кезеңдер мен халықтарды түгел қамтитын тарихқа дейін қайта кеңеюге тиіс.

«Әмбебаптылық» — ешқандай «жалпы тарих» мағынасында емес, тек осы мағынада ғана болуы мүмкін. Мұндай «тарих» оған ұқсас басқа да қиялдармен, арасында күллі замандарға үлгі болып келе жатқан өнер, яки тозуды білмейтін әмбебап құқық та бар қиялдармен бірге иллюзиялар әлеміне жатады.

III

Алайда әмбебап өнер мен әмбебап құқықтың иллюзиялығын түсіну нақты өнер мен нақты құқықтың (мысалы, «Илиаданың» немесе римдік отбасы заңдар жинағының) ішкі әмбебаптығын шайқалта алмайды. Дәл осы секілді, жалпы тарихты қабылдамау да тарихтағы жалпылықты танымау деген сөз емес. Осы арада Құдайға қатысты қағиданы тағы қайталау керек: Құдайды ақырғы құбылыстардың таусылмас қатарынан іздеу -ақылға сыймайтын іс, бірақ оны осы қатардың әрбір бөлігінен тауып алуға болады: Und Du bist ganz vor mir Жеке мен ақырғы езінің жекелігінде және шектілігінде оймен анықталған, сондықтан жекенің формасындағы жалпы сияқты танылады. Акырғы мен жеке болмыста таза түрінде тек абстракция ретінде болады: айталық, жеке адамдарға тиесілі поэзия немесе өнер саласында абстракті аяқталу жоқ, бірақ тікелей аяқталу, яғни ақырғы мен шексіздің ажырағысыз бірлігі бар, ойлау саласында айырылатын бұл екеуі мұнда осылайша бірліктің едәуір жоғары түріне жетеді. Тарих дегеніміз — ой, демек, ол — жалпылық туралы, жалпының нақтылығы туралы, сол себепті оның жеке мен детерминденгені туралы да ой. Ескі мектеп терминологиясы, бәлкім, оны сақтау дұрыс болар, жекені — пайымдау субъектісі. ал жалпыны - оның предикаты (субъект туралы пікірлерді баяндаушы, ауд.) деп атайды. Бірақ өз пікірлерін білдіргенде ойды басшылыққа алып дағдыланғандардың қай-қайсысы үшін де тарихтың шынайы субъектісінің өзі предикат, ал шынайы предикат — субъект болып табылады; басқаша айтқанда, пайымдау жалпыны жекелеу арқылы анықтайды. Бәлкім, бұл ереже тым ақылға қонбайтын философиялық нәзіктік болып көрінер, бірақ оны тек философ аталатындарға ғана тиесілі ұғым етіп қалдырмай, былайша айқындап беруге болады, — мысалы есті адамның ешқайсысы да поэзия тарихының субъектісі не деген сұраққа: Данте немесе Шекспир, итальян немесе ағылшын поэзиясы, я болмаса бізге белгілі өлеңдер жинағы деп жауап бермейді, ол: Поэзия деп жауап береді, яғни әлдебір жалпы нәрсені атайды; ал әлеуметтік және саяси тарихтың субъектісі туралы әңгімелескенде Грекияны да, Римді де, Францияны да, Германияны да, тіпті олардың бәрін қосып та алмайды, алдымен Мәдениет, Өркениет, Прогресс, Еркіндік атауларын, немесе, қалай болғанда да, жалпыға қатысты басқа түсініктерді ауызға алады.

Міне, осы жерде философия мен тарихтың ұқсастығын мойындауға бөгет жасайтын үлкен бір тас кедергіні жолдан алып тастау керек: бұл ойымды жаңартып, түрін өзгертіп, нығайтуға әрекет жасаған толық дәлелдеуімді оқырман осы еңбектің басқа томынан таба алады. Алайда мұны түсіну қиындыққа жиі кездеседі, сөйтіп, ішкі растыққа сүйенбей, қисынға саятын мәжбүрлеуге сүйенеді; бұл қиындықтардың себебін іздестіре жүріп, мен олардың біреуін таптым, маған осы себеп принципті және негізгі болып көрінеді, ол — тарихты жанды және қазіргі тарих ретінде емес, өлі әрі өтіп кеткен тарих, шежіре (немесе, өзімсіз білетіндей, шежіреге келіп саятын философиялық тарих) ретінде тану тұжырымдамасы. Бір айқын жәйт бар: тарих шежіреге айналысымен-ақ философияның онымен бірлігі еріксізден ажырайды. Ал егер шежірені өзінің практикалық және мнемоникалық мақсатына қарай бұрсақ, ал тарихтың міндетін мәңгілік қазіргіні тануға дейін көтерсек, онда тарих қайтадан философиямен, өзі де нақ осы мәңгілік қазіргіні пайымдаумен айналысатын философиямен бірлікке жетеді.

Әрине, бұл идеялар мен фактілердің дуализмін, пайымдалатын шындықтар мен фактіге негізделген шындықтар дуализмін еңсерген және онымен қоса философияны, идеяларды немесе пайымдалатын шындықтарды андау ретінде, ал тарихты пайымдалмаған, өңделмеген фактілерді, фактілерге негізделген шындықтарды жинау ретінде түсінуді де еңсеріп тастай алған жағдайда мүмкін болады. Бұл дуализм жуырда айтылған: «Тарихты білу керек, философияны түсіну керек» деген пікір арқылы өзінің өміршеңдігін көрсетті. Мұндай пікір білімді түсінуден, ал түсінуді білімнен бөліп қарайтындықтан, ақылға сыймайды, ол адамды теориялық қабілетінің қақ жарылуына душар етеді.

Ой өрісі темен, күштірек философияшылдардың, діннің сиқырлы шеңберінің ішінде болғанда дін деп аталатын, ал оның сыртында қалғанда мифология деп аталатын философияшылдардың мәңгілік дереккөзі нағыз философия емес, нақ осы дуализм мен оның идеялық салдарлары болып табылады. Трансценденттікке қарсы осыдан кейін де пікірталас жүргізу және шындық пен философияның имманенттік сипатын қорғау керек пе? Әрине, керек, бірақ мен, тап қазір және осы жерде мұндай қажеттілікті сезініп отырған жоқпын.

Дұрыс түсінілген тарих жалпы тарих идеясын қалай жоқ қылса, имманентті философия да өзінің тарихқа ұқсастығында жалпы философия идеясын, немесе тұйық жүйені солай жоқ қылады; екі жоққа шығару бір-біріне сәйкес келелі және. шындап келгенде, бір жоққа шығаруға айналады (сондықтан тұйық жүйелер де, жалпы тарихтар да космологиялық романдардан басқа ештеңе де емес), сөйтіп, екеуі де біздің заманымыздың озық оқымыстыларының «жалпы тарихтар» мен «ақырғы жүйелерден» іргесін аулақ салып, бұларды жұбымен бірге құрастырғыштарға, сондай-ақ діндарлар мен әр түрлі оңай иланғыштарға берген мақсатты бағытынан эмпирикалық көрініс табады. Осындай мақсатты бағыттың негізі соңғы ұлы философияда — Гегель философиясында қаланды, бірақ ескі үлгілердің қарсылығына кездескен соң жүзеге аса алмады: нәтижеде бұл философиялық жүйе де космологиялық романға айналды. XIX ғасырдың басында жай ғана алдын ала сезіну болған нәрсе, XX ғасырдың басында берік сенімге айналды: жалпылық мәселесіне нақ осындай тұрғыдан келу оны танып-білуге болатын етіп қана қоймайды, сонымен бірге танымға динамикалық түрмен бірге үздіксіздік қасиетін берді. Яғни екеуі де «өз ішіндегі заттың» елесінен арылды.

VI. Тарихтың гуманизмі

О дүниелік күшке құлша бой ұсыну мен көзсіз табиғи қажеттіліктен, трансценденттік пен жалған имманенттіктен (өз кезегіндегі трансценденттіктен) арылған ой тарихты адам жасаған дүние ретінде, адам ақыл-ойы мен ұмтылыстарының жемісі деп қабылдайды; біз гуманистік деп атағалы отырған тарихтың түрі осылай пайда болады.

Бастапқыда бұл гуманизм табиғатқа немесе о дүниелік күштерге жай ғана қарсы тұрудан көрінеді және оған дуализм тән болады. Мұның бір жағында - ақылы, білімі, сақтығы, жақсылыққа ұмтылуы сияқты күштері бар адам тұрады; екінші жағында — оның ырқына көнбейтін, кедергі жасайтын, ең жарқын ойларын шатастыратын, оның тоқыған матасын жыртып, қайта тоқуға мәжбүр ететін әлдебір күш тұрады. Бұлай түсінілген тарих біржақты түрге ие болады, сондықтан екінші жағы біріншімен диалектикалық өзара әрекет жасамайды, оның орнына мүлде бөтен, шет, кездейсоқ нәрсе, кедергі ретінде көрінеді. Тарихтың адам тақырыбымен айналысатын бөлігі ғана ақылға қонады, сондықтан ұтымды түсіндіруге мүмкіндік ашады. Қарсы жақтан туындайтынның бәрі атауға болғанымен, түсіндірілмейді: бұл материал тарих үшін емес, ол мықтағанда, шежіреге ғана жарайды.

Гуманистік тарихтың бастапқы түрінін: рационалистік, ойшыл, абстракты», иңдивидуалистік тарих деген бірнеше атауы болды, бірақ олардың ең көп қолданылатын атау (оның қандай ауыспалы, астарлы мағынадағы сөздер арқылы бұл құрметке ие болғанын анықтап жатпаймыз) — прагматикалық тарих. Сонымен бірге бұл форма, тұтас алғанда, қазіргі ақыл-ойдың сынап-мінеуіне ұшырады, ол мұндай атауларды, әсіресе рационализм мен прагматиканы, бірте-бірте тарихнамалық жетіспеушілік пен кемістік деп түсінді, ал ең ерекше прагматикалық түсіндірулерді жұрт аузына іліккен сөзге айналдырып, оны байыпты тарихшының қай-қайсысы да қашатындай етіп суреттеді. Бірақ мәдениет пен ғылымның тарихында, үкім шығарылып, бірауыздан мақұлданған, одан практикалық қорытынды жасалған, ал осы үкімді туғызған себептер бұған жеткізген бүкіл ойлау үдерісі анық түсіндірілмей қалған жағдай жиі болып тұрады. Біз айтып отырған жағдайда бұл үдерісті қысқаша былай сипаттауға болады.

Прагматика тарихы құбылыстардың себептерін адамның өзінен табады, бірақ адам абстракті индивид ретінде қабылданып, әлемге ғана емес, басқа адамдарға (өзі секілді абстракті) адамдарға да қарсы қойылады; сөйтіп, тарих бір-біріне байқалмайтын мәндердің механикалық әрекеті және қарсы әрекеті ретінде көрінеді. Мұндай механикалық үстірт көрсетуде ешқандай тарихи үдеріс түсінікті болмайды: қосынды қашанда қосылғыштардан көп болып шығады, сондықтан мәселенің бас-аяғын анықтау үшін, «үлкен салдарлар» туғызатын «ұсақ себептер» теориясынан көмек іздеуге тура келеді. Үлкен салдарларды тек үлкен себептер тудыруы мүмкін екендігі (тіпті, ұсақ және үлкен, себеп және салдар секілді ұғымдардың заңдылығымен дауласпаған күннің өзінде) анық болғандықтан, мұны ақылға сыймайтын теория деу керек, сондықтан бұл ереже тарихи заңды көрсетудің орнына, өзінің талап деңгейінде тұра алмайтын теорияның кемістігін білдіреді. Оның өзі ұмтылған ұтымды түсіндіру ақыры болмағанды. бұл түсіндіруді алмастыратын бықыған жорамалдар қаптайды; олардың бәрі де абстракті жеке адам сарынына үйіріледі. Бұқара халықтың білімсіздігі мен иланғыштығын пайдаланатын діндар поптар құрастырып, таратып жүрген, ертегі секілді діндердің прагматикалық сипаттамасы да бұдан кем атақ пен ерекше беделге ие болып отырған жоқ. Бірақ прагматикалық тарих өзі ойлап тапқан нәрселерде өзімшіл бейнелілік пен торығушылық әуенді үнемі сақтай бермейді: оны ішкі өзімшілдік пен пайдакүнемдік үшін бекерге кінәлайды, мұның орнына оған, біз еске салғандай, абстракті индивидуализмі үшін айып тағу керек. Дегенмен бұл абстракті индивидуализмді жоғары адамгершілікті деп санауға болады, өйткені прагматикада, шынында да, заң шығарушы ақылмандардың, мейірбан монахтардың, адамзатқа ғылыми жаңалықтар, өнер табыстар, үлгілі қоғамдық нұсқамалар сыйлаған жарылқаушылардың бейнелері жетіп артылады. Мысалы, өзі дінге берілген шіркеу қайраткері діншілдерді алдайды, шектен асқан әмірші қорғансыз әрі ешқандай жазықсыз халықтарды азапқа салады; ал қалыптасқан адасулар барынша ақылға қонбайтын, қисынсыз әдеттерді тудырады, сол бойынша оқымысты монарх пен заң шығарушының игі істері бақытты заман әкелген, өнердің гүлденуіне көмектескен, ақындарын қорғаған, ғылыми ойды оятып, өнеркәсіптің дамуын жеделдеткен болып шығады; «Перикль АВГУСТ ғасыры». «Лев X ғасыры», немесе «Людовик XIV. Мұндай түсіндірулердің мысалдары да кеңінен белгілі, сондықтан да олар біздің кезімізде үздіксіз сынға ұшырауда: бұл — варварлардың шабуылы салдарынан Рим империясының құлауы, крест жорықтарының салдарынан XII және XIII ғасырлардағы Еуропа өркениетінің дамуы, түріктердің Константинопольді жаулап алуы мен византиялық оқымыстылардың Италияға қоныс аударуының салдарынан классикалық әдебиеттің тууы және сол сияқты мысалдар. Жеке алынған бір адамның әрекеті тарихи оқиғаны түсіндіруге тым жетімсіздігі себепті бірлескен немесе жауласқан әрекеттерге көп адамды тартуға тура келгені сияқты, бір ғана себеп те сенімсіздеу болып көрінеді, сондықтан прагматиктер өз әдістеріндегі бұл ақауды түзетіп, тарихи себептердің құлаш-кұлаш тізімдерін жасады: себептерді бұлайша тізе беру шексіз жалғаса беруі мүмкін еді, бірақ жұрттың бәріне белгілі себеп бойынша, үзілмелі (оған қанша қоссаң да және оны қаншаға көбейтсең де) ешқашан үздіксізді туғызбайтындығы себепті, ешқашан ештеңені түсіндіре алмас еді. Себептер, немесе тарихи факторлар теориясы аталатын, прагматиканың басқа да көптеген ақыл-ой бейімділіктерімен қатар, қазіргі санада өмір сүріп келе жатқан теория, енді теориядан жекелендірілген себептілік арқылы тарихты бағындыруға өзінің қабілетсіздігін мойындауға айналды; қысқасы, бұл біз үшін шешім емес, жаңа проблема болып отыр.

Тарихтың адам туралы жағын бекем ұстанған, оны табиғаттық және табиғаттан асық жақтарына қарсы қоятын прагматика, өзіміздің көз жеткізгеніміздей, адамдық шеңберінде қалуға, яғни ұтымдылықты сақтап қалуға қабілетсіз; ол жеке адамның адам аясынан шығып, абстракцияға айналуынан бастап, бірте-бірте басқа тарихи факторларға ауысты, ақырында, тағы да жеке себептер секілді абстрактілы тарихи себептерге жетті. Бұл гуманизм ретінде орныққан прагматиканың өзі қатты жалтарған натурализмнен шыға алмай қалғанын көрсетеді. Енді, өзіміз байқап үлгергендей, жеке адам бейнелері өзара қарым-қатысында ғана емес, сонымен бірге басқа, өзіне жау әлеммен қатысы жөнінде де неғұрлым абстрактілы болған сайын, соғұрлым натурализмге батып барады. Осындай көзқарастар жүйесінде, шынында да, тарихты кім басқарады? Адам ба, әлде адамнан тыс күштер басқара ма, бәлкім, табиғат, немесе тәңір күштері басқаратын болар? Тарихты тек адамдар жасайды деген пікірді дәйекті түрде дәлелдеп шығуға болмайды: прагматикалық тұжырым адаммен, тарихты жасаушымен қатар, әр уақытта Тағдыр, Жазмыш, Талай, Табиғат, Құдай деген сияқты әр түрлі атаулармен аталынған бөгде бір күшсіз қия баса алмайды. Нақ прагматикалық тарихнама үстемдік етіп тұрған кезде, ақыл-ой мен даналық туралы ғана әңгіме айтылған кезде, король мен оның философ досының аузынан монархиялық, яки сарай маңындағы мадақ мағынасындағы: «Жоғары мәртебелі Жазмыш!» деген сөздер шығып кеткен болатын. Осы тұста келісім де, орынсыз біріктіру де болды; ыңғайсыз жағына қалмау үшін, прагматика адамның істерін жартылай сақтық басқарады, ал жартылай жазмыш басқарады, әрине, ақыл да маңызды, бірақ тағдыр талайды назарға алмауға болмайды деген сияқты пікірлерді қайталаудан жалықпады. Бірақ әркімге не бұйырып тұрған кім дәл анықтап береді? Кім анықтап берсе, бәлкім, тарихты бірден-бір жасаушы да нағыз соның өзі шығар? Ал оның адам болуы мүмкін еместігінен, прагматика езіне тән натурализмге сәйкес, трансценденттікке және иррационалдыққа салынбай қоймайды. Мұның үстіне ол өзінің барлық қайшылықтарын, дуализм жеке тұрғыдағы жәйттер болып табылатын: дамудың мүмкін еместігі, кері кету, жауыздықтың жеңіп шығуы сияқты барлық түрлерін амалсыздан тастамай сүйретіп жүреді. Жеке кейде бөгде күшпен (оның қалай аталғанына қарамастан) күрескенде, жеңіп шығады, ал көбінесе жеңіліс табады, бірақ оның жеңісі де күмәнді: нәтижеде, жеңіліске ұшыратушы әрі жеңістерді күмәнді етуші жау әрқашан да жеңімпаз болып шығады. Жеке адамдар — құмырсқалар, олар кесек басып қалған кезде, сау қалғаны қайтадан тұқым шашады, ал бұл ұрпақ жұмысқа кіріскенде, кесек тағы да құлап басып қалады; кесек құмырсқаның әрбір жаңа ұрпағының үстіне осылайша құлап тұрады, күндердің күнінде оны мүлдем жаныштап бітеді, қысқасы, осы кесек еңбек сүйгіш құмырсқалардың өміріне қожалық етеді, оларға көп қастық қылып, ешқандай жақсылық жасамайды. Турасын айтайық, бұл нағыз түңілтетін көзқарас.

Осы қиындықтарды еңсеру үшін жасалған көп әрекеттен кейін прагматикалық тарихнама қайта қаралды

Бұл түсініктің құндылығы жоғары болуының себебі гуманизм сипатының өзгеруінде жатыр: ол абстрактілыдан нақтылыға, монистикалықтан. яки атомистикалықтан идеалистікке, жер бауырлаудан ғарыштыққа, адамсыздықтан (құдайсыз, құдайсыздық деген сияқты), яғни адамды басқаға қарсы тұрған күйінде алудан өзінің руханилығы себепті басынан аяғына дейін адами болып табылатын, барлық адамдарға және бүкіл әлемге ортақ нағыз адамилыққа айналады. Осы тұжырымдағы тарих енді табиғаттың, немесе о дүниедегі Құдайдың жаратқаны да емес, өмірде жоқ эмпирикалық жеке адамның мағынасыз жаратындысы да емес; енді оның жаратушысы — нақты жеке адам, яғни оның мәңгілік өзін-өзі анықтау үдерісіндегі рух. Сондықтан бұл тарих үшін қарсыластар жоқ, ал қарсыластарының қай-қайсысы да сонымен бір мезгілде өзінің қол астына қараушы, яғни оның ішкі болмысын құрайтын диалектиканың бір жағы болып табылады; ал түсіндіру қағидасын ол қандай да бір ой мен еріктің жеке әрекетінен, жеке адамнан және бұлардың жиынтығынан да іздемейді, сондай-ақ басқа оқиғалардың тууына себеп болған оқиғадан және, керісінше, бір оқиғаға себеп болған оқиғалар шоғырынан да іздемейді; иә, ол енді түсіндіруді ой үдерісінің өз-өзінің ішінен, соның барысында өзін-өзі ашатын үдерістен іздейді, өйткені өзін түсіну үшін енді оған өзіне жат нәрсеге жүгінудің қажеті жоқ. Мұндай жағдайда тарихты түсіндіру оның өрістеуімен дәл келеді, ал абстрактілы себептер арқылы түсіндіру үдерісті өлтіреді; бұлай түсіндіру — кесілген басты денеге жабыстыру арқылы өлікті тірілтпек болумен бірдей әрекет.

Қазір тарихшылар да, философияға қатысы жоқ, бірақ дұрыс ойлай білетін жай адамдар да бүкіл әлем тарихы жеке адамдардың еркіне, Клеопатраның мұрнының ұзындығы секілді кездейсоқ нәрселерге, анекдоттарға тәуелсіз екенін; ешқандай да тарихи оқиға алдаудың, яки түсінбеушіліктің салдары емес, тек қажеттілік пен саналы сенімнің нәтижесі бола алатынын; рухтың өріс-аясы жеке адам емес, бүкіл әлем екенін; фактінің түсіндірмесін бүтіннен ажыраған бөліктен емес, әрқашан тұтас организмнен іздеу керектігін; тарих қалай дамыған болса, солай ғана дами алғанын және ол өз дамуында өзінің қатаң қисынына бағынатынын; әрбір фактінің өз себебі болатынын және барлық нәрседе қателесетін жеке адамның жоқ екенін үздіксіз айтып жүр. Олар осы айтылғандарға ұқсас тағы басқа көптеген долбарлы ойлар келтіреді, мен таңдап жатпай, біразын ғана алдым, пікір айтушылар, сірә, бұл арқылы өздерінің тағы да прагматикалық (жанама түрде натуралистік және теологиялық) тарихты сынағанын, сөйтіп, идеалистік тарихты қолдағанын білмейтін секілді. Егер олар мұны саналы түрде істеген болса, басқа, бұған тікелей қарсы — себептер, кездейсоқтықтар, құлдырау, климат, нәсіл, тағы сол сияқтылар туралы, қазір қате деп танылған көзқарасқа саятын пікірлерді айтпаған болар еді. Бірақ күні біткен ескі қалдықтарды тастамай, жаңа түсінікпен бірге сүйретіп жүре беру - санаға сіңісті болып кеткен, дағдылы немесе тұрпайы делінетін қасиет болса керек. Алайда біз айтып отырған жағдайда, басты мәселе сананың жаңа ұғыммен санасуға және өз бағалауларында соны бағдар етуге мәжбүр болуында дер едік.

Тарихнамалық философияның барлық мәселелері жалпы философияның шеңберін шешілетіндіктен, XIX ғасыр философиялық прагматикалық түсінікке қарсы қойған тарихты жаңаша түсінуді философиялық доктриналарды егжей-тегжейлі баяндамастан суреттеп беру мүмкін емес, бірақ мұндай баяндау қажетсіз ұсақ-түйек жәйттерді көбейтумен бірге, басқа еңбектерде түсіндіріліп кеткен нәрселерді қайталауға ұрындырады. Ал менің ойым — бұл ұғымды белгілі (нақты айтқанда. тарихты абстрактілы жеке адам емес, Зерде немесе Көрегендік жаратты) деп санай отырып, осы ұғымға Вико яки Гегель берген формадағы маған ахау болып көрінетін жәйтті түзету ғана. Олар көрегендік немесе зерде жеке мүдделер мен адамдардың қозғау салып, олардың рухтың анағұрлым жоғары жағдайына жеткізеді, осылайша бір шарапатты айлакерлік көрсетеді деп дәлелдейді.

Егер бұл түрді қаз қалпында (шындықты бейнелеп беру демей) қабылдасақ, онда, тіпті идеалистік түсінік аясының өзінде дуализм мен трансценденттіктің елесі көрінер деп қорқамын. Өйткені жеке адам үшін мұндай жағдай, идея мен көрегендікке қатысты алғанда, түңілу (керісінше, өзіндік мәжбүрлі қанағаттану) болып шықпаған күннің өзінде, қалай дегенмен, ниеті ізгі болса да, бәрібір теріс кету екені анық, бәрібір бұдан жеке адам мен көрегендік немесе жеке адам мен зерде тұтастық емес, екі жақтылық болып көрінеді, жеке адам - төменгі, идея - жоғары деңгейге орналасады.

Алайда, жеке адамның, іс жүзінде шексіз шатаса беретіні күмәнсіз болып көрінеді; былай да болады: ол алдына өзі жетуі мүмкін емес мақсаттар қояды, бірақ өзі көзделмеген мақсаттарға жетеді. Шопенгауэр (бұл жөнінде Гегельдің ізімен) махаббат иллюзиясының теориясын дамытты, осы иллюзия арқылы ерік күші жеке адамды оны түр ретінде мәңгілеуге тартады; еркек пен әйелдің қарым-қатысы ғана иллюзияға (екі жақтың да адасуына) байланысты емес екені баршаға мәлім, иллюзиялар қашанда және қай жерде де бізбен бірге болады, біздің әрбір ісіміз шындықтан алыс елестер мен үміттердің құшағында болады. Ең басты иллюзия мынау болып шығады: жеке адам өз өмірі үшін, оны толыққанды ету үшін аянбай тер төгеді, ал шын мәнінде ол өлу үшін еңбектенеді; ол өз еңбектерінің межеге жетуі өмірдің мәнісін дәлелдеуін қалайды, бұл меже оның ажалының айғағына айналады; ол өмірінде алаңсыз тыныштыққа жетуге ұмтылады, бірақ адам тыныштықты өлімнен ғана табады. Ал енді, осындай жағдайда, иллюзия мен шындықтың, индивид пен идеяның дуализмін қалай теріске шығаруға болады? Сонымен бірге бұлардың келіспеушілігін қандай да бір дәрежеде бәсеңдетуге, турасын айтқанда, мұнда идеяның трансценденттігіне жол беруден құтыла алмағанның өзінде, идея индивидтің иллюзияларын өз мақсаттары үшін пайдаланатынын мойындауға қабілетті бірден-бір түсіндіруді қабылдамауға бола ма?

Осы айтылғанның бәрі, шын мәніндегі адасушы — сүйетін, еңбек ететін, тыныштықты аңсайтын индивид емес, керісінше, мұның бәрі иллюзия деп санайтын индивид екенін көрсетеді: басқаша айтқанда, иллюзияның өзі иллюзия болып шығады. Ой феноменологиясы тұрғысынан алғанда, иллюзия абстракциялау үдерісінің нәтижесінен туады, бұл үдерістің бірлікті бұзатыны белгілі, ал біз айтып отырған жағдайда ол нәтижені үдерістен немесе әрекетті қызметтен бөлектейді, мұның біріншісі ғана нақтылы; шығарып салуды онымен бір бүтінді құрайтын шығарып салынушыдан (өйткені рух пен оның бөлек нөкерлері болмайды, өз дамуында біртұтас болатын рух қана бар), үдерістің жекелеген кезеңдерін оның өзінің мәні болып табылатын бірізділігінен бөлектейді, осылай жалғаса береді. Бұл иллюзия жеке адамның өзінде, ол өзі туралы қинала ойланып-толғанғанда, осындай ойлардың ең бастапқы кезінде пайда болады, бұлай ойланулар өз кезегінде диалектикалық үдеріске ұласады. Бірақ нақты ойлануда немесе, дұрысырақ айтқанда, нақты санада орындалмайтын, яғни ешқашан абсолютті, яки абстрактілы мақсат болмайтын, тек бір мезгілде мақсат әрі құрал болатын үдерістің өзінде жүзеге аспайтын мақсаттар болмайды. Шопенгауэрдың танымал теориясына оралсақ: адамдарды малмен бірдей, немесе одан да төмен көретін жан ғана махаббатты биологиялық түрді көбейту мақсатындағы үдеріс деп санайды. Ал, шынында, махаббат тек тәнімізді ғана емес, бүкіл жанымызды ұрықтандыратынын, сөйтіп, тек балаларды ғана емес, образдар мен ойларды, армандар мен әрекеттерді де тудыратынын әркім-ақ жақсы біледі. Әрине, әрекет барысында біз оның белгілі бір сәттерін немесе жүріп жатқанын ғана айтамыз оның бүтіндей үдерісін жете түсіну үшін жаңа рухани ахуал қажет, әрекеттен қол үзіп, оған тарихшының көзімен қарау қажет. Бірақ абстрактілы индивидтің, — Көрегендік оның басын қатырып жүрген, оған қатысты ойлы ұстаздан гөрі жаны ашығыш емшінің көрініп жүрген, сөйтіп, бүкіл адамзат ұрпағын қолға үйретілуге тиісті және оқу-білімге қабілетсіз мал табыныңдай көріп, кемсітіп жүрген, — абстрактілы адамның болмағаны әрі жоқ екені секілді, қазір иллюзия жоқ, сол кезде де болмаған.

Біздің заман тарихшылары мен әдіснамашылары үшін айтыстың тақырыбы болған тұжырымдамаларға, бізді индивид пен идеяның, прагматикалық және идеалистік тарихтың ара қатысы мәселелеріне тұрпайы түрде (яғни натуралистік, сондықтан жеміссіз түрде) қайта оралтатын тұжырымдамаларға Вико мен Гегельден кейін тоқталудың мағынасы бола қояр ма екен? Бәлкім, көбірек төзу керек болар, бәлкім, бұл айтысты зерттеуден бір пайда алуға болады, бірақ мені мұндай машақаттан босатуды өтінемін де, біраз уақыттан бері пікір сайыс тудырып жүрген тарих «бұқараның» тарихы ма, әлде «жеке адамдардың» тарихы ма деген сұрақтар төңірегінде қысқаша пікір білдірумен ғана шектелемін. Әрине, ол егер «бұқара» деп осы сөздің өз мағынасын, жеке адамдардың жиынын түсінсе, мүлде қисынсыз көрінер еді. Сондай-ақ қарсыластардың аузына күлкілі идеялар, айталық, бұл жерде «бұқара» ретінде тіпті басқа нәрсе — мысалы үтір, жеке адамдар тобын қозғайтын «рух» түсініледі деген ой салу да онша жақсы болмайды; сондықтан біз әлгінде ғана қарастырып өткен мәселеге ораламыз. «Ұжымдық» және «индивидуалистік» тарихнама арасындағы қарама-қайшылықты келісімге келтіру, бұлардың біріншісі идеялар мен институциялары.

Тарихнаманың басқа бір бағыты, сырттай қарағанда, мен қорғап жүрген бағытпен өте ұқсас, сондықтан бұл екеуінің оп-оңай шатастырып алуыңыз мүмкін бағыты жөнінде болуға шақыру бұдан гөрі орындырақ. Бірде әлеуметтік, бірде институциялық, енді бірде құндылықты аталып жүрген бұл бағыт, өз мазмұнының алуандығы мен оны ұстанушылардың ақыл-ой деңгейінің айырмашылығына қарамастан, бәріне ортақ және тұрақты бір белгісін сақтап отыр. Оларда бәрі де жай ғана жеке адамдардың тарихын емес, қоғамдардың, институттардың, адамдық құндылықтардың тарихын нағыз тарих деп санайды. Жеке адамдар тарихына, көп дегенде, екінші дәрежедегі рөл беріледі, өйткені ол онша мүдделілік туғызбайды, яки танымдық мүмкіндіктері шектеулі болады; бұндай жағдайда (прагматикалық тарих көрсеткен менмендікті өз иесінің атына кері қайтарған секілді) оны шежіремен немесе романмен теңестіреді. Бірақ мұндай дуализмде, мұндай жойылмайтын қарама-қайшылықта құндылықтар, институциялар және қоғамдар жөніндегі эмпирикалық немесе натуралистік тұжырымдама мен идеалистік тұжырымдаманың терең айырмашылығы жатыр. Мұның соңғысы абстрактілы индивидуалистік және прагматикалық тарихнаманың қасынан рухтың абстрактілы тарихын жасауды, сондай бір абстракция туғызуды өзінің алдына мақсат етіп қоймайды; идеалистік тұжырымдама индивид пен идеяны, жеке-жеке алғанда, мағынасы әр түрлі екі абстракция, сондықтан да олар тарихтың пәні болуға жарамайды, ал нағыз, шын тарих — жекенің жалпыға айналуы мен жалпының жекеге айналуының тарихы дегенді ұстанады. Мәселе, саясат үшін Перикль жайында, философия үшін Платон жайында немесе, трагедия үшін Софокль жайында ұмытуда емес, мәселе - саясатты, философия мен трагедияны Перикль, Платон және Софокль арқылы ой елегінен өткізіп пайымдауда, ал бұл үшеуін, керісінше, белгілі бір тарихи кезеңдегі саясаттың, философия мен трагедияның нақтылы түрде көрінуі деп түсінуде жатыр. Өйткені рухпен байланыстырылмаған, одан тыс индивид ұйқылы, мең-зең нәрсе ғана, жекеленбеген, жекеден тыс рух та сондай мең-зең нәрсе, ал тарихи көзқарас жекелендірілген жағдайда ғана әмбебап бола алады: жалпы жекеге және керісінше, жеке жалпыға сүйенеді. Егер Перикльдің, Софокль мен Платонның бар-жоғы бізге бәрібір болса, онда Идеяның бар-жоғы да біз үшін бәрібір емес пе? Ал тарихтан жеке адамды лақтырып тастайтын жандар алды-артына дұрыстап қарасын - ол, не өзі ниеттенгеніндей, ешкімді лақтырып тастай алмағанын, не болмаса жеке адаммен бірге тарихтың өзін де лақтырып тастағанын сөзсіз байқайды <...>.

Тәржімалаған Мыңбай Ілес





ЛАППО-ДАНИЛЕВСКИЙ АЛЕКСАНДР СЕРГЕЕВИЧ

(1863-1919 жж.)

А.С. Лаппо-Данилевский — тарихшы, философ, өзіндік ерекше мәдениеттану теориясын жасаушы.

1882 жылы Симферополь гимназиясын тәмамдаған соң Санкт-Петербург университетіне түседі, осында ғалым болып қалыптасады. 1910-1913 жж. А.С. Лаппо-Данилевскийдің «тарих әдіснамасы» атты іргелі еңбегі жарық көреді.

А.С. Лаппо-Данилевский көбінесе жаңа кантшылдық бағыттағы неміс мәдениеттанушыларын қолдай келіп, тарихи процесті мәдени үдеріс ретінде қабылдап, өз түсінігін ұсынды, «әлемдік тұтастық» ұғымын қалыптастырды. Адамзат ұжымдық индивидуум ретінде абсолюттік құндылықтарды бірлесіп тануға қабілетті жеке адамдардан тұрады.Адамзаттың даму бағытын ой елегінен өткізіп зерделеген Лаппо-Данилевский адам баласы абсолюттік құндылықтарды түсіну негізінде өз пайымдауларын біріктірген сайын «жеке ұлы тұлғаға» айнала түседі деген тұжырымға келді. Абсолюттік құндылықтар жүйесі.

Деректану әдіснамасы А.С.Лаппо-Данилевскийдің тұжырымдамасында ерекше орын алды. Ғалым деректануды өз тақырыбы мен әдісі бар дербес ғылыми пән ретінде қарастырды. А.С. Лаппо-Данилевскийдің пікірі бойынша, тарихи дерек — «адам психикасының кәдеге асқан өнімі».

А. С. Лаппо-Данилевскийдің тұжырымдамасында сонымен бірге табиғат пен мәдениетті қарсы қоюшылық, адамның мәдени үдерістегі сапалы әрекетінің рөлін түсіну, құндылық қағидасын жеке фактіні мәдени тұтастыққа қосудың өлшемі ретінде тану байқалады. Осы факторлардың ішінде А.С. Лаппо-Данилевский адамның әлеуметтік ортаға күшпен ықпал етуінің мәдени-тарихи үдерістегі рөліне айырықша маңыз берді.

А.С. Лаппо-Данилевский

ӘДІСНАМА ТАРИХЫ

Кіріспе

Тарих ғылымының принциптері мен әдіснамасы

Таным теориясы мен ғылым әдіснамасы арасындағы байланыстың тығыз екендігін мойындамауға болмайды. Оның мақсаты неде екенін принципиалды түрде орнататын және оны ретімен шешу жолын көрсететін тек белгілі гносеологиялық көзқарас тұрғысынан тұтас ілімді құрастыруға болмайды.

Ал іс жүзінде кез келген таным теориясын қарастырған кезде, оның өз мәселесі ретінде шындықты немесе соған сәйкес білімді қоятынына оңай көз жеткізуге болады. Формалды логикалық мағына тұрғысынан алып қарайтын болсақ, тек жүйелі бірлікті сипаттайтын шынайы білім ғана ғылым деп аталады. Ол өзімен-өзі тепе-тең және өзінің барлық құрамы жағынан сәйкес келеді. Ол жалпы маңыздылығымен және өз пікірінің негізділігімен, негізсіз және негізді бөліктері, жағдайлары мен шекаралары арқылы жеке салаларды құрайтын жан-жақты немесе жеке ұғымдардың әр түрлі пәндерімен және оны зерттеу тәсілдерімен ерекшеленеді. Тек жалпы ғылым жайлы ілімнің осындай гносеологиялық салдарын дұрыс түсіну арқылы, оның әдіснамасын, ғылыми принциптер жүйесін және онымен байланысты ғылыми ойлау әдісін құрастыруға болады. Осылардың күшімен оның арнайы пәнін құрайтын мазмұны жүйелі ретке келтіріледі.

Жоғарыда келтірілген түсініктерге сәйкес, ғылымның принциптері мен әдістері жайлы ілімді генетикалық түсінік тұрғысынан емес, теориялық-танымдық тұрғыдан құрастыруға болады. Ал шын мәнінде әдістерін де негіздеуге болмайды, өйткені ұлылық, ұлы адасулардың өз генезисі бар. Бірақ олардың танымдық маңызы жайлы оның генезисі бойынша бағалау мүмкіндігі жоқ. Оны зерттеу тек оның қалай пайда болғандығы жайлы түсінік беріп, сол арқылы оның шынайы мазмұнын түсінуге көмектесіп, оның құрамдас бөліктерін ажырата білуге, олардың пайда болу тәсілдерін анықтауға көмектеседі. Алайда, теориялық-танымдық көзқарасты қатал ұстана отырып, білімнің принциптері мен әдістерінің логикалық мәнін оның дамуынан ажырата білу қажет. Мысалы, оның генезиеінде белгілі бір рөл атқарған факторлармен жұмыс істеу әдісі немесе әдістің логикалық сәйкестігі мен ғылыми жұмыс үдерісіндегі оның дамуын ажырата білу қажет. Мұндай жағдайлар біздің шындықта қолданатын ойлау тәсілдерімізге ықпал етеді.

Әдіснамалық ғылымды іс жүзінде осындай көзқарас тұрғысынан және зерттеудің принципі мен әдісінің оның пәніне байланысты арақатынасы тұрғысынан, оның көмегімен аталған нысананы білу мүмкін болатын жағдайлар мен әдістерді және принциптерді анықтай отырып, қарастыру қажет. Бұлар оның мазмұнын және көлемін анықтауға ұмтылады, ал оны зерттеудің анағұрлым арнайы әдіснамалық ерекшелігін негіздейді. Бірақ ол жайындағы біздің білімнің шығу тегін анықтау мақсатын көздемейді, алайда өзінің мәселелерін және оны шешудің тәсілдерін жан-жақты талқылау үшін мұндай жұмыстың нәтижесін ескеруден бас тартпайды.

Бұл жалпы талаптардың барлығы бір-бірінен өз мақсаты жағынан ерекшеленіп, әр түрлі ғылымдардың принциптері мен әдістерін зерттетуде талап етіледі. Әрбір жеке ғылымның әдіснамасы оның идеалдық немесе шынайы мәнін зерттей ме немесе табиғатың не тарихын зерттей ме, бәрібір онымен санасуы керек. Тарихи жағынан зерттеген кезде ол ғылым жалпы гносеологиялық алғышартқа сүйенеді және кез келген білімнің мүмкіндігін негіздейтін танымның негізгі принциптерін ескереді. Сондықтан тарих ғылымы да өз әдісін соған сәйкестендіреді.

Ғылымды әдіснамалық көзқарас тұрғысынан одан әрі қарастырған кезде, қабылданған салалар жүйесіне байланысты және ондағы аталған ғылымның алатын орнына қарай, ондағы ортақ ұғымдардан басқасы зерттеудің ерекше алғышарттарына мұқтаж болуы мүмкін. Ол күрделенген сайын, аталған пәнді зерттеуге қажет, оның әдісін негіздейтін қосымша принциптерсіз киын мәселелерді шешу мүмкін емес. Нақты пәндік ғылымның идеялық пән ғылымынан айырмашылығы, нақты пәндік ғылымдар, мысалы, себеп-салдарлық қатынастар деген түсінікті қолданады. «Табиғат», «Рух» жайлы ғылымдар сияқты шындықты зерттейтін ғылымдарға қарағанда бөтен рухтануды мойындауға жол береді. Оның табиғат бен рухты қорытындылайтын ғылымдардан айырмашылығы жекелендіруші ғылымдар аталған нысаналардың тарихы жайлы, «тарихи маңызы» жайлы әңгімелейді. Қосымша принциптерге сәйкес, ғылымдар жинақтау және талдау операцияларының әр түрлі сәйкестігін білдіретін анағұрлым күрделі әдістерді де қолданады немесе аталған нысананы арнайы зерттеудің дедуктивті және индуктивті тәсілдерін де қолданады. Бұл тәсілдер статистикалық санақпен айналысатын ғылымдарда, тәжірибелік және салыстырмалы ғылымдарда, психология және тарих ғылымдарында қолданылады. Осы көзқарас тұрғысынан алып қарайтын болсақ, ғылымдар әдіснамасы соған сәйкес әр түрлі салаларға бөлінеді. Солардың бірі тарих әдіснамасының, олармен ортақ мақсатынан басқа, өзіндік ерекшелігі де бар. Ол негізгімен сәйкестене отырып, туынды принциптерді орнатып, тарихи көзқарас тұрғысындағы біздің тәжірибелерге зерттеу мүмкіндігін жасап, тарихи білімге жүйелі бірлік береді. Сонымен бірге ол оған қатысты тарихи ойлау әдісін анықтайды. Соның нәтижесінде, белгілі көзқарас аталған материалды зерттеуде бірге ұсынылып, осылайша ол әдістің жалпы мәнін ығыстырады. Оның тарихи зерттеу нысанасына қатысты негізгі ерекшелігі «тарихты» мәні жағынан мойындауға дайын тарихшылардың алдында үлкен мәнге ие болды. Тек осындай жағдайда ғана ол жүйелі, біріккен принципті, жалпы маңызды және негізделген «тарихи маңызы» зор шынайы білімді орнатып, олардың көрсеткіштері арасындағы қарама-қайшылықты жойып, оның құрамдас бөліктерінен бір тарихи тұтастықты құрастыра алады.

Осындай мәселелерді көрсетілген талаптарға сәйкес шешуге тырыса отырып, тарих әдіснамасы тарихи ойлау генезисін арнайы қарастырмайды. Ол мұндай бақылаулар мен қорытындыларды тек белгілі бір жағдайларда, мысалы тарихи білімнің әр түрлі теорияларын сипаттайтын ерекшеліктерінде, сонымен бірге тарихи зерттеудің кейбір әдістерін анықтауда қолданады.

Жоғарыда баяндалған түсініктер негізінде, ғылым әдіснамасы екі мақсатты: негізгі және туынды мақсатты көздейді деген қорытынды жасауға болады. Негізгі мақсат — ғылымның негізін құрайтын және соның нәтижесінде өзінің мәніне ие болатын принциптерді орнатады, ал туынды мақсат — соның көмегімен зерттелетін әдістерге жүйелі ілім беру болып табылады. Басқа әдіснамалар сияқты, тарих әдіснамасы да беріп және тарихи зерттеу әдістерін анықтауға тырысады.

Тарихи білім теориясы оның негізгі және туынды принциптерін анықтаумен айналысады. Ол мысалы, тарихшының біздің тарихи тәжірибені қандай теориялық танымдық көзқарас тұрғысынан зерттейтінін, оның себеп-салдарлық принциптерге қандай мән беруі тиіс екендігін және тарихи құрылымдағы мақсатқа лайықтылығын, оның фактілерді таңдауда негізге алған тарихи бағалау белгілерін және оның тарихи білім пәнін қандай көлеммен шектейтінін анықтауға бағытталған. Бұл мәселелер әр түрлі шешіледі, сондықтан да тарихи білім теориясы әр түрлі бағыттағы тарихи мектептердің қандай танымдық мақсат қоятынын және тарихи материалды номотетикалық немесе идеографиялық, яғни талдап қорыту немесе жеке көзқарас тұрғысынан қарағандығына байланысты алатын тарихи ғылымның сипатын қарастырады және әрбір осындай құрылымның негізгі принциптерін анықтайды.

Тарихи білім негізделген танымдық көзқарас, шын мәнінде тарихи зерттеудің әдісі жайлы ілімді де байланыстырады. Қабылданған фактілердің тарихи мәнін талқылауға терең бойламастан, ол қарапайым ғана мақсатты көздейді. Ол мақсат — онда қабылданған зерттеу әдістері мен принциптері арасындағы арақатынасты, сонымен бірге басқа да сол сияқты комбинацияның тарихи зерттеудің жақын пәніне сәйкестігін анықтау болып табылады. Ол принциптерге байланысты тарихшы тарихи шындықты зерттеу әдісі жайлы түсінік алады. Осындай әдістер жайлы ілім жалпы формалды-логикалық көзқарасты да қамти алады. Бірақ олар жеке тарихи мәліметтерді зерттеуге жарамды үйлесімділікті жан-жақты қарастырмайды. Мысалы, талдау мен синтез, тарихи ғылымдағы дедукция мен индукция, яғни жалпы тарихи әдіс жайлы көзқарастарды қарастырады. Бірақ ол тарихи зерттеу тәсілдерін жеке сәйкестіктерге қатысты баяндауы тиіс, өйткені соңғылары ғылымның тарихи деректер мен фактілерді зерттеуде алдына қойған анағұрлым арнайы танымдық-ғылыми мақсатына сәйкестенген. Мұндай оқу жалпы тарихи әдістерді қарастырудан басқа, «тарихи деректеме әдістемесін» және «тарихи құрылым әдістемесін» қарастырады. Тарихи деректеме әдістемесі тарихшы өзіне белгілі дерек көздерін пайдалануда негізге алатын және сүйенетін принциптері мен тәсілдерін орнатады. Осыны негізге ала отырып тарихшы өзін қызықтырған фактінің шынында да болғанын дәлелдей алады. Тарихи құрылым әдіснамасы — тарихшының оқиғаның қалай болғанын түсіндіруде негізге алатын және сүйенетін принциптері мен тәсілдерін бекітеді.Тарихи зерттеудің принциптері мен әдістерін техникалық ережелерімен және тәсілдерімен теңестіруге болмайды. Шын мәнінде генетикалық көзқарас тұрғысынан ғылым әдіснамасы оның техникасымен тығыз байланыста дамығанымен, алайда жоғарыда келтірілген ескертулер негізінде ғылыми принцип пен техникалық ережелердің бір нәрсе емес екендігін оңай көруге болатын болса да, ғылыми принцип ондағы бар шындықты тану арқылы өзін негіздеуді талап етеді. Техникалық ереже ол негізделмейді, ол зерттеушінің алдына қойған мақсатына байланысты қалыптасады. Техникалық жұмыс тәсілдері негізін осындай ережелер құрайды. Мұның жалпы зерттеуден айырмашылығы — мұндай тәсілдер өзінің зерттеу нысанының қасиетімен тығыз байланысты болуында. Физиктің өз зерттеуіне сәйкес келетін тәсілдер мен құралдарды қолданғаны сияқты, тарихшы да тарихи деректерді немесе құбылыстарды өңдеудің озық құралдарын қолдануға ұмтылады. Тарих әдістемесін жалпы зерттеу өз алдына тарихи зерттеудің технологиясын баяндау мақсатын қоймайды. Шын мәнінде, ол ішкі материалдың сәйкес түрімен жұмыс істеген кезде жақсы меңгеріледі.

Танымның жалпы теориясы мен ғылым әдіснамасы арасында тығыз байланыс болуына байланысты, соңғысы оны дамытып, түзетіп немесе толықтырып отыру арқылы, оған маңызды қызмет көрсетеді. Бірақ мұндай ойлардың арнайы ғылыми ізденістер үшін құндылығы аз. Соңғы кезде таным теориясы бұрынғы өткен және қазіргі ғасырдың бас кезіндегі ойшылдардың жекелеген ғылымдардың логикасына, оның ішінде жеке тарихи ойлаудың ерекшеліктеріне аса көңіл бөлінуінің нәтижесінде анағұрлым кеңейді.

Сонымен бірге ғылым әдіснамасының аталған ғылыми білім саласын құруда және негіздеуде де теориялық маңызы бар. Әдіснамалық жағын ойламай, тек біздің санамыздың талаптарын ғана қанағаттандырудың теориялық-танымдық көзқарасын ұстану арқылы, ғылым ғылыми түсініктердің кейбір бірліктеріне қол жеткізе алмайды. Ол бұған сәйкес келетін принциптер мен әдістерді пайдалана отырып, біздің білімімізді негіздеп, біздің тәжірибенің белгілі мәліметтерін біріктіріп, біздің ғылыми құрылымды біріктіріп, ғылыми түсініктер жүйесін тудырады. Сондықтан ғылым әдіснамасы осындай бірлік принциптерін ескеру арқылы, әрбір жағдайдағы шындықты тануы тиіс. Ғылым әдіснамасы әрбір принципті жеке зерттеумен шектелмейді. Соңғы кезде математикалық білімнің негізгі принциптерін сыни тұрғыда қарастыруға алып келді. Әдіснамалық талқылаулар логикалық ерекшеліктері анықталмаған ғылымдарда да зор маңызға ие болады. Мұндай ғылымдарға тарих та жатады. Тарих әдіснамасы сонымен Sipre тарихи білім негіздерін талқылап, тарихи түсініктердің негізделген жүйесінің құрылуына ықпал етеді. Ол бұларды тарихи білімнің негізгі принциптерін қалыптастыру және оны әдістемелік жағынан ашу арқылы орнатады.

Арнайы зерттеулер мұндай жүйе бере алмайды, тек оларға материал дайындайды.

Әдіснамалық талқылаулардың ғылым үшін теориялық маңызынан басқа, практикалық маңызы да зор. Өткен ғасырдың бас кезіндегі ұлы математиктердің бірі «дана адам ұстанған әдісті білудің ғылымда жетістікке жетудегі маңызы оның ашқан жаңалығынан кем емес», — деп атап көрсетті. Осындай ықпал тарихи жұмыс саласында да көрінеді.

Әдістемелік мәселелер жайлы ойлар таза формалдық жағынан да пайдалы. Мұндай талқылаулар адам санасында жүйелілік және әдістемелік жағынан дұрыс ойлау дағдысын қалыптастырады. Ал ондай дағдының арнайы зерттеу саласындағы оның ұстанатын көзқарасына тигізер ықпалы басым.

Әдістемені зерттеудің формалды пайдасынан басқа, көзге көрінетін практикалық салдары да болады. Ол құрылымды қалыптастырудан және оны дамытудан көрінеді.

Іс жүзінде негізгі ұғымдарды әдістемелік талқылау кезінде, оған сыни көзқарас болмаса, ондай түсініктер дәстүрде қалып қояды немесе дұрыс анықталмай қалады. Әдістемені білу негізгі бірлігі сақталған кезде ұстамды негізгі көзқарас, талқылаудағы сабақтастығы біздің қорытындымызды анағұрлым сенімді етеді. Жеке ойлауды кездейсоқтықтан тазарту бір-бірін тез түсінуге мүмкіндік береді. Осының нәтижесінде адамдар не келісімге келеді, не өз құрылымдарының принципиалдық сәйкессіздіктеріне көз жеткізеді. Адамдардың бір-бірінің теориялық танымдық көзқарасын түсінбеуінің нәтижесінен туындайтын пікірталастарға қанша уақыт пен күш кетеді. Тек әдіснамаға мойын бұру арқылы, ол тарихи түсініктердің анағұрлым берік және жалпы мойындалған жүйесін орнатып, өз терминологиясын тудыра алады.

Осындай нәтижелерге байланысты, әдіснаманы зерттеудің ғылым дамуы үшін де практикалық маңызы зор. Ғылыми жаңалық жеке шығармашылық акті болғанмен, зерттеудің принциптері мен әдісін білетін ғалым аз шығын жұмсап, көп нәтижеге жетеді. Әдіснаманы білу оның негізгі көзқарасты анықтауына мүмкіндік беріп, ойдың осы бағытына ұстамдылықты білдіріп, зерттеудің барысына ықпал етеді және зерттеушіні қызбалықтан сақтандырады. Тек теориялық ойластырған әдісті ұстана отырып, тарихи зерттеумен айналыса бастаған тарихшы, өз ойының шығынын азайтып, өз бетімен көзқарасты іздеуде артық күш жұмсап, қателесуден сақтанады. Жалпы мойындалған ғылыми әдісті пайдалану өзара түсіністікті жеңілдетіп және тарихшылар арасындағы өзара көмектің дамуына ықпал етеді. Ол аталған зерттеушінің басқалардың жұмысына сенімін тудырады. Ол оның барлығын өз күшімен жасамай, басқаның қорытындысын пайдалануына мүмкіндік береді. Қандай адал тарихшы қандай да бір ауқымды тақырыпты өңдеген кезде екінші қолдан алынған қосымша деректі қолданады, әйтпесе ол ғылымды алға жылжыта алмас еді. Өйткені ол өзінің із ашарының бүкіл жұмысын қайта жасауы тиіс болады. Бөтеннің қорытындысын жетістікпен қолдану үшін, тарихшыда оның құндылығын бағалаудың қандай да бір критерийі болуы керек. Тарихи әдіснаманы білу тарихшының тарихи фактіге қатысты бөтен қорытындыларды үнемі тексеріп отыруына мүмкіндік береді. Егер ол оны әдіснамалық жағынан дұрыс деп шешсе, оларға сүйенеді.

Ғылым үшін әдіснаманың маңызы жоғары болғанына қарамастан, қазірге дейін онымен келіспейтіндерді кездестіруге болады. Өйткені олар генетикалық көзқарасты теориялық-танымдық көзқараспен араластырып қарайды.

Ғылыми шығармашылықтың маңызын қозғай отырып, әдіснаманың қарсыластары зерттеудің принциптері мен әдістерін қажетсіз деп есептейді. Өйткені зерттеуде әрбір адам интуициялық түрде оны қолданып, өз жұмыс үдерісінде одан әрі дамытып отырады деп дәлелдеуге тырысады. Мұндай көзқарасты ұстанушылар ғылыми шығармашылықтың әдіснама жасамайтынын дұрыс айтады. Ол жеке адамның ерекшелігіне, оның ойлау әсерленгіштігіне және еркіне байланысты. Ол сонымен бірге, мысалы, «математикалық жаңалықта» т.б. адамзат рухының жасампаз жұмысында негізгі рөл атқарады. Алайда әдіснамаға қарсылар принцип пен әдісті жақсы білуді талап ететін ғылымның жүйелік бірлікпен, өз жағдайының жалпы маңыздылығымен және негізділігімен ерекшеленуі тиіс екенін естен шығарып алады. Әдіснаманың тарих ғылымы үшін маңыздылығына бекер сезіктене отырып, бұған қарсылар тарихи білімнің принциптерімен алдын ала танысудың тарихшы үшін құндылығы үлкен екеніне мән бермейді. Алайда тарихшы өзінің пайдалануы тиіс принциптерін алдын ала білгенде ғана, ол өзінің тарихи шындық жайлы біліміне жүйелі бірлік бере алады.

Психогенетикалық түсінікті, гносеологиялықпен араластырып қараудың нәтижесінде әдіснамаға қарсылар, ғылымның дамуы үшін маңызды болуы тиіс шығармашылық факторларға өте сеніммен қарап, оның өнімін әдіснамалық жағынан қарауды естен шығарады. Осындай көзқараста ғылыми шығармашылықтағы қиял, мысалы, әр түрлі бағалауға ұшырайды да, ол оны бір есе төмен бағалайды. Ғылымға қажет шығармашылық қияли әдіснама жасамайтыны белгілі, бірақ ол оның мысалы, әр түрлі геометрия құрастыруына, сансыз ұсақ бөліктерден құралған материяны елестетуге, бөтеннің әрекетін сана арқылы елестетуге т.б. мүмкіндік береді. Бұлай қиялдай алмайтын адам нағыз ғалым, нағыз тарихшы бола алмайды. Шын мәнінде тарихшы бөтен сананың жағдайын өзінде қайта қалпына келтіруі тиіс. Ол адамзат өмірінің әр түрлі көріністеріне мән беріп, бөтеннің қызығушылық танытқан оқиғасына тереңдей енуі керек. Ол сонымен бірге өзі қалпына келтіруі тиіс жеке бейнені елестетуге қабілетті болып, жеке фактілерді түсіндіруге жарамды батыл болжам жасауы тиіс. Өз жасампаз жұмысындағы қиялдың рөлін мойындай отырып, тарихшы сонымен бірге қолданатын нәтиженің негіздерін де мойындауы тиіс. Тарихшы-ғалым өзінің қиял арқылы қол жеткізген елесін, оның жұмысының негізінде анықтап алмай зерттеу нәтижесін алдын ала тексеріп алмай тұрып қабылдай алмайды.

Интуитивті (сезімталдық) шығармашылыққа оның фактілеріне байланысты кейбіреулер сананың күрделі жағдайына, атап айтқанда ғалымның «сезгіштігіне» сілтеме жасау арқылы, ол әдіснамалық ойлауды ауыстырады деп дәлелдеуге тырысады. Алайда, зерттеуші «сезімталдығы» әдістемелік жағынан дұрыс ойлауға сүйенетінін мойындағысы келмейді. Тарихшы «сезімталдығы» өзінің қол жеткізген дерегінің маңыздылығы жайлы онымен әдістемелік тұрғыда танысқаннан кейін ғана болжам жасай алады.

Білім генезисін оның теориясымен араластыру индуктивтік және дедуктивтік ойлау арасындағы айырмашылықты бұлыңғырландырады. Ол ғылым әдістемесінде маңызы зор кейбір ойлау операциялары арасындағы арақатынасын қарастыруда зиянын тигізеді.

Әдістеменің ғылым үшін маңызын жоққа шығарушылар кейбір синтездік операциялардың талдау операцияларымен генетикалық сабақтастығын араластырып қарайды. Көптеген ғалымдардың пікірінше, талдау синтездің алдында болуы керек. Сондықтан синтетикалық сипат пен ғылымның жалпы әдісі мен принциптері жайлы талқылау ерте деп есептейді. Бұл сияқты ескертулерде ғалымдар жоғарыда келтірілген түсініктер арасындағы логикалық байланысты естен шығарып, біздің ойлауымыздың жалпы формалары туралы емес, осы саладағы біздің тәжірибенің арнайы ғылыми толықтыруы жайлы айтады. Ал синтетикалық сипаттағы принципті басшылыққа алмай, қандай да бір талдау жасау мүмкін емес. Осы көзқарас тұрғысынан тарих ғылымының принциптері мен әдістері жайлы пікірді ерте деп айтуға болмайды. Мұндай түсініктер саналы немесе «санасыз» ғылыми-тарихи зерттеуді негіздейді. Ол уақыт өте келе тарих ғылымының дамуына байланысты оның мазмұны өзгергенімен, ол нақты арнайы ғылыми ойды тұжырымдайды.

Эволюциялық және теориялық танымдық сияқты әр түрлі көзқарастарды бұлай араластыру ғылым әдістемесіне қарсылардың тағы бір қиялға сілтеме жасауына мүмкіндік береді. Ол ғылымдар тарихында әдістемелік пікірлер ұлы жаңалықтардан кейін жүрген деп дәлелдеуге тырысады. Генетикалық көзқарас тұрғысынан алып қарасақ, ғылым әдістемесі шынында да оның алдында емес, кейін жүреді, өйткені ғылыми шығармашылықты әдістеме жасамайды. Мұндағы әңгіме оның дамуы жайлы емес, әдістеменің ғылым үшін маңызды болуында болып отыр. Аналитикалық көзқарас тұрғысынан басқалары сияқты, тарих ғылымының әдістемесі де логикалық жағынан оның қорытындыларының, оны жүйелі баяндаудың соңында жүреді. Тарих сияқты күрделі ғылым бірден қалыптаспайды, оның әдістемесін әзірлеу келешектегі дамуына ықпал етеді.

Сонымен бірге теориялық-танымдық көзқарасты генетикалық жағынан ажырата білу арқылы, тарих әдістемесіне жағымсыз көзқарас мүмкін болатын түсініктерді араластырудан сақтануға болады.

Таза теориялық түсініктен басқа әдістемелік пікірдің маңызына қарсы шығушылар да таным мен әдістің белгілі принциптерін қолданады. Бірақ олар саналы түрде жалпы ойлау ағымын бөліп көрсетпейді. Электродинамизмді ашқан ұлы ғалым өзінің әйгілі еңбегін «тек тәжірибеге негізделген, электродинамикалық құбылыстардың теориясы» деп атады. Ол өз теориясын құруда ешқандай болжамға сүйенгем жоқ деп ойлайды. Бірақ ол өзі байқамастан көптеген

Біздің кездің құрметті тарихшыларының пікірдің маңызына шүбә келтіреді, алайда өзі тарихи зерттеудің заманға сай әдістерін ұстанып, тіпті бірқатар тарихи жұмыстарында жаңаларын басшылыққа алды.

Сонымен қорыта келгенде, ғылыми жұмыстың негізгі мәселелерінің қарама-қайшылығын анықтап алмай тұрып, әдістемелік пікірдің маңызын жоққа шығаруға болмайды. Осындай көзқарас тұрғысынан тарих әдістемесінің толық өмір сүруге құқығы бар. Әлі ғылыми-тарихи ойлаудың толық қалыптасқан пәні болып есептелмесе де, ол өзінің мазмұны жағынан тарих философиясына қарағанда нақтылы, өйткені ол тек бірлікті, тарих ғылымының принциптері мен әдісін қарастырып, адамзат дамуының шынайы ағымына кірмейді.

I БӨЛІМ

ТАРИХИ БІЛІМ ТЕОРИЯСЫ

Тарихи білім теориясының негізгі бағыттары

Ғылым атағынан үміттенетін кез келген білім, белгілі принциптер негізінде жүйелі реттік бірыңғай тұтастықты білдіруі тиіс. Шын мәнінде ғылыми көзқарас бірлігін сақтауға, оны ретімен біздің білім саласына өткізіп, соның нәтижесінде оны біртіндеп ашудың негізгі жағдайларын орнатып, аз фактілер арқылы үлкен түсініктер сиятын. Аз ұғымдар санын құруға ұмтылады. Сондықтан формалды мағынада шындыққа бірдей ұмтылатын жекелеген ғалымдар осындай талаптарды қанағаттандыруы тиіс. Олардың әрқайсысы бірлікті білдіретін түсініктер жүйесін және оның барлық объективті мағынасын тудыруы тиіс. Мұндай бірлік ғылыми білімнің әр түрлі салаларында: тамаша тапсырмалар пәні бар «таза» ұғымды құрастыратын ғылымдарды айтпағанның өзінде ол әр түрлі көзқараста шындықты зерттейтін ғылымдарда көрінеді. Мысалы, жаратылыстану және тарихи ғылымдар олардың әрқайсының, белгілі принциптер негізінде, енгізуге болатын тәжірибе саласындағы кейбір бірліктері жағынан өзара ұқсас.

Біздің тәжірибенің барлық мәліметтерінің толық жүйелі бірлігіне қол жеткізуде көптеген қиындықтар кездеседі. Егер адам сонысымен әлемнің өмір сүруі жайлы бірыңғай заң қалыптастыруға қол жеткізсе, ол заңнан оның өмір сүру фактісін алып шығара алмас едік.

Ғылымдардың шындықты зерттеудегі танымдық көзқарасты одан әрі анықтаған кезде, көптеген әр түрлі көзқарастар пайда болады. Мұндай ғылымдар жүйесі, бірдей құрылымға ие болмайды, сонымен бірге ондағы тарихи жағдайда анағұрлым өзгереді.

Егер ғылымды түсінуді тек жалпы білімді біріктіретін деп қарайтын болсақ, онда оның барлық салаларын бір қатарға орналастыруға тура келеді. Жаратылыстану мен соған ұқсас ғылымдардан кейін бұл қатарға тарихты да қосу керек болады. Ғылым жүйесін құрудың мұндай көзқарас тұрғысынан шындық жайлы, барлық ғылымдар олардың ішіндегі ұқсастық деңгейіне немесе олардың зерттейтін үдерісі мен пәнінің сипаты жағынан, осы сияқты белгілер негізінде ерекшеленеді. Шындық жайлы біздің білімдер бір қатарға орналасып, табиғат және рух жайлы ғылымдар болып бөлінеді. Бірдей бөлінбейтін тәжірибелер әлемін зерттей отырып, «табиғат жайлы ғылымдар» одан оның «табиғи жағын» шығарып алса, ал рух жайлы ғылым — оның «рухани жағын» шығарып алады. Алайда жаратылыстану принциптерінен басқа, рух жайлы ғылымдар өзі қолданатын қосымша түсініктердің көмегімен құрастырылады. Бұларсыз құбылысты рухани жағынан сипаттай алмайды. Рух жайлы ғылымдар ерекше факторлармен санасуға мәжбүр болады. Өйткені ол солардың әрекеті арқылы құбылыстар түсіндірілетін және рух пен дене теориясының өзара қатынасы тұрғысынан алып қарағанда, олардың мәні өзгеріп отыратын ерекше факторлармен санасуға мәжбүр. Қазір ғана көрсетілген табиғат және рухани ғылымдарды болу сызбасы тарихты құруда да қолданылады. Рух жайлы ғылымда көрнекті орын психологияға беріледі. Ол рух жайлы басқа ғылымдардың басында тұрады. Сондықтан да ол социология және тарих деп аталатын ғылымдардың да негізін құрайды. Тарих «рухтық» өнімдердің пайда болуын зерттейді.

Жалпы ғылымды бұлай түсіну және соған сәйкес жеке ғылымдар сызбасы алайда кейбір күдіктер туғызады. Шын мәнінде, ол бірлік туралы түсінікті жалпылық туралы түсінікпен араластырып, оларға жеке біріктіруші білімді қосу мүмкіндігін жоққа шығарады. Алайда жеке бөліктерден тұратын тұтас шындықты зерттейтін ғылымдар оның эмпирикалық мазмұнының толықтығын елемей өте алмайды. Олар оның әрбір бөлігіндегі ғылыми маңызын, басқа ғылымдармен ортақтық көзқарас тұрғысынан ғана анықтамауы тиіс. Сонымен бірге оның басқаларынан айырмашылығы немен сипатталатынын анықтауы тиіс. Олар құбылыстардың ортақ заңын ғана емес, сонымен бірге бұл заңның қашан және қай жерде жүзеге асқанын, қандай себептермен түсіндіруге болатынын білуі тиіс. Олар тек заңдар жүйесін ғана емес, сонымен бірге оның шындықпен арақатынасын да есепке алуы тиіс.

Шындықты танудың осындай күрделі мәселелерінде ол жайлы ғылым біздің тәжірибе деректерін біріктіріп және бірдей жолмен біздің білімнің бірлігіне қол жеткізе алмайды. Оның әр түрлі салалары оны әр түрлі танымдық көзқарас: талдап қорытушы немесе жеке көзқарас тұрғысынан біріктіреді. Олар жалпы немесе жеке түсініктерді құрайды және жалпы мазмұн туралы немесе аталған жиынтықтың жекелеген тұтастықтары жайлы түсініктерді орнатады. Аталған пәнді аз немесе көп мөлшерде жалпы мәнге ие болатын бір дана ретінде немесе аз немесе көп мағынасы бар бөлік ретінде қарастырады. Мұндай жағдайларда шындық жайлы ғылымдар әр түрлі танымдық көзқарас тұрғысынан зерттейді. Оны соған сәйкес: номотетикалық немесе идеографиялық деп атауға болады.

Осылайша, шындықты зерттейтін ғылымдардың екі қатары шығады: оның біреуі номотетикалық көзқарас тұрғысындағы жаратылыстану, психология, социология сияқты жалпы заңдарды құрастырса, басқалары оның қалыптасуының жеке үдерісінің құрылымын немесе идеологиялық көзқарас тұрғысынан дамуын береді. Мұндай көзқарастағы ғылым табиғат тарихы, оның ішінде адамзат тарихымен айналысады.

«Ғылым» ретінде нені есептейтініне қарай, оның екі саласы арасындағы арақатынасты да әр түрлі түсінуге тура келеді. Ғылыми тұжырымдалған білімді ғана ғылым деп есептейтіндердің көзқарасы тұрғысынан алып қарайтын болсақ, ғылымда принципиалды айырмашылық болмауы тиіс. Тарих та, социология да шын мәнінде бір ғылыми мақсатты көздейді. Ол жалпы түсініктерді құру. Социология тарихқа қарағанда жалпы ғылым, өйткені социология «салыстырмалы тұрақсыз жағдайды» зерттейді, ал тарих аталған қоғамдағы үдерістердің даму жағдайларын зерттейді. Ғылым ретінде жүйелі біріккен білімдерді есептемейтіндердің көзқарасы бойынша, социология мен тарих арасында принципиалды айырмашылық барын мойындау керек. Социология мысалы, әлеуметтік құрылысты өзара қатынастың заңдары немесе қоғам дамуы сияқты жалпы түсініктерді құрайды, ал тарих, керісінше, аталған фактінің тарихи маңызы, жекелеген тарихи тұтастықтар мен оның бөліктерінің оған қатынасы сияқты жеке түсініктерді құрайды.

Әрине, жоғарыдағы танымдық көзқарастарды айыра білу керек, бірақ ғылымдар өздері тарих ретінде қабылдаған көзқарастардың, мысалы, тарихи үдерістің факторлары түсінігімен араластырады. Номотетикалық көзқарасты ұстанушы тарихшылар бұрынғы жеке тарихи мектеп жайлы әдісті талдайды. Оның өкілдері жекелеген, бірақ көрнекті жеке адамдар мен оқиғаларға көп көңіл бөлді. Жаңа «ұжымдық» мектеп өкілдері жалпы ағымдарды зерттеуге бейім және олардың айырмашылығын жоғарыда келтірілген көзқарас бойынша емес, әрбір «жеке» және «ұжымдық» тарих факторларының әр түрлі бағалануымен сипатталады. Идеографиялық көзқарасты ұстанушы тарихшылар кейде екі лагерь арасындағы пікірталас «жеке» және «ұжымдық» факторлардың тарихи өмірдегі салыстырмалы маңызы жайлы өрбиді деп ойлайды. Таңдаудағы мұндай көзқарас шынайылықпен араласып, тарих ғылымының бірқатар әдістері мен мәселелерін түсінудегі бірқатар түсінбеушіліктерге әкеледі.

Қазір қарастырылған негізгі бағыттардан басқа, аралас құрылымның ерекше түрі, атап айтқанда «тарихи-танымдық мәселелерді эстетикалық түсінуге» негізделген түрі жайлы атап өту керек. Оны ұстанушылар ғылым жайлы түсінікті қорытындылап, талдаушы белес ретінде есептейді. Олар сонымен бірге тарихтың одан айырмашылығы жекелікке қол жеткізуге ұмтылу, сондықтан ол «түсінік» пен «қиялды» ерекше қажет етеді. Ол бұған эстетикалық сипат береді деп ойлайды. Осындай көзқарас арқылы олар тарихты ғылымнан шығарып алып, өнерге жатқызуға бейім. Мұндай түсінік ғылымды тек тар мағынада түсінуде емес, сонымен бірге одан «суреттеуші білімді» тудыруында болып табылады. Танымның теориясы мен психология саласын бөліп алып қарасақ, ол тарихтың өнермен араласуына алып келеді. Ол өте жиі олардың факторлары мен үдерістерінің сәйкес басымдылығынан көрініс табады. Ол тарихтың жеке мәселелері мен әдістерін тұмандандырып оларды көркем шығармашылық факторлары мен үдерістерінен өте айырмашылығын аз көрсетеді.

Тарихи білімнің жеке ғылыми принциптері мен әдістерін қарастыру үшін оның теориясының жоғарыда көрсетілген негізгі бағыттарын білу жеткілікті. Олар тарихи танымның пәні құрылатын номотетикалық немесе идеографиялық көзқарас туралы түсінік береді және ол тарихи зерттеудің өзіне тән әдістерінде көрініс табатын түсініктерді негіздейді.

Тәржімалаған Назарбек Қанафин





ЖАН ФРАНСУА ЛИОТАР

(1924-1998 жж.)

Жан Франсуа Лиотар - француз философы, «репрезентативті емес эстетиканың» теорияшысы, философиядағы постмодернизм жағдайын негіздеген «нарротология» тұжырымдамасын жасаушы. 1959 жылдан Париж университетінде (Нантер, Сорбонна) философиядан дәріс берді, 1972-1987 жылдары Сент-Дени университетінің профессоры болды, Халықаралық философиялық колледждің құрылтайшысы (Дерридамен бірге). Оның шығармашылығына жаңа кантшылдық, өмір философиясы, эксизтенциализм, талдамашылық дәстүр мен Фуцконың «билік философиясы» елеулі ықпалын тигізеді.

Біздің заманымыздың «осы заманғыдан кейінгі» («постмодернизм») ретіндегі ерекшелігі, Лиотардың пікірінше, ХХғ. апатты оқиғалардан соң макронарративтердің заңдастырушы күшінен айырылуы болып табылады. Идеологиялардың үнемі ауыса беруі ақыл-ойдың үстемдігіне, құқықтық еркіндік пен әлеуметтік ілгерілеуге деген сенімнің жоғалғанын растайды.

1980 жылдарды жазған еңбектерінде Лиотар «синхрония» мен «диахронияның» арақатынасының структуралистік үлгісіне табан тірей отырып, билік тілінің терминологиясын нақты қарастыруды қолға алды. Тілді билік құралы ретінде іс жүзінде пайдалану тұрғысынан келгенде, сөйлемді құрайтын ең ұсақ нарративтік бірліктер-сөздерден бастап, нақтылы мақсатқа бағындырылған дискурстің (сөз пайымдаудың) арнайы түрлеріне дейін қамтитын, тілдік материалды өңдеудің алуан түрлі әдістері бар. Осылайша, әдістемелік іс шаралар тәртібі және тілді «пайдалану ережелері» ретінде сөйлемдердің «режимдері» мен дискурстың «жанрлары» пайда болады. Билік сөз қолданудың әр түрлі тәсілдерімен олардың мазмұнын иемдене отырып, солар арқылы айла-шарғы жасайды. Мұндай ережелердің тарихтың мағыналы мәтініне тәуелділігіне қарамастан, қашанда референт, тұтынушы, бағынышты адамдар сөзсіз «ұтылысқа» ұшырайды. Байланыс саласында билік өзі үшін тиімді «күштер тепе-теңдігін» ұстап тұрудың технологиясы ретінде жүзеге асады: биліктің сылдыр сұлу сөздерден туған сөз пайымдаулары қарым-қатынас ортасында «орталық» позицияны басып алады да, қалған дискурстық практиканың бәрін өкілеттіктерді бөлісуге және бақылаудан шығып «тіл ойындары» саласына қарай жылыстап кетуге жібермеу арқылы өзіне бағындыруға күш салады.

Жан Франсуа Лиотар

ПОСТМОДЕРН ЖАҒДАЙЫ

Кіріспе

Бұл зерттеу пәні қазіргі анағұрлым дамыған қоғамдағы білім жағдайы болып табылады. Біз оны «постмодерн» деп атауды ұйғардық. Бұл сөз Америка құрылығында социологтар мен сыншылдар қаламынан дүниеге келді. Ол XIX ғасырдың аяғында ғылымда, әдебиетте және өнерде бекітілген ойын ережесінің өзгеруінен кейінгі мәдениет жағдайы дегенді білдіреді. Біз бұл жерде бұл өзгерістерді әңгімелену дағдарысына қарай қарастырамыз.

Ғылым бастапқы кезден бастап әңгімелермен пікірталасқа түсті. Оның жеке түйіндеулерінің көбі ойдан шығарылған. Ғылым аспаптық заңдылық тұжырымымен ғана шектелмей, шындықты іздейтін болғандықтан, ол өзінің ойындар ережесін заңды деп тануы тиіс. Жеке мәртебесіне қатысты ол заңды деп тану курсын ұстанатындықтан, оны философия деп атайды. Бұл метадискурс қандай да бір, мысалы, Рух диалектикасы, саналы субъектіні немесе еңбекшілердің азаматтығы, байлықтың өсуі т.с.с. ұлы әңгімелерге жататын оны заңды деп тану мақсатындағы ғылымды «модерн» деп атау ұйғарылған. Осылайша, шындық жайлы құнды пікір жіберуші мен оны қабылдаушы арасындағы консенсус ереже, егер ол билік айтушы саналардың мүмкін болатын ынтымақтастығының келешегіне сәйкес келетін болса, онда ол жарамды болып есептеледі. Ол ағарту дәуірінің әңгімесіндегі жалпы әлемдік саяси мақсат үшін жұмыс істейтін таным кейіпкері болуы мүмкін. Мұнан тарихи философия білімін заңды деп таныған мета әңгіме арқылы әлеуметтік байланысты басқаратын институттардың заңдылықтары жайлы мәселе қойылғанын көруге заңдастыруды қажет етеді. Осылайша, әңгімеде шынайылықпен бірдей арақатынаста болады.

Мұны жеңілдете отырып, біз «постмодерн» деп атаған әңгімеге қатысты сенімсіздікті сеземіз. Ол, әрине, ғылыми прогресстің нәтижесі болып табылады. Бірақ прогресстің өзі өз кезегінде сенімсіздікті болжайды. Заңды деп тану тетігінің қолданыстан шығуына байланысты, метафизикалық философия дағдарысы, сонымен бірге осымен байланысты университет институциясының дағдарысы болды. Бұл қызмет: ұлы кейіпкер, ұлы қауіп, жер шарын айналып шығуға арналған ұлы жүзу және ұлы мақсат сияқты өз факторларынан айырылды. Ол аспанда денотативтік, прескринтивтік, дескринтивтікт.б. бөліктерге тозаңданып кетеді. Олардың әрқайсысының өз прагмативтік валенттілігі бар. Біздің әрқайсымыз осындай көптеген бөлшектердің траекториялық қиылысында өмір сүреміз. Біз қажеттілігі болмаса тұрақты тілдік комбинацияларды қалыптастырмаймыз, біздің оған беретін қасиеттеріміз ылғи да коммуникацияға көне бермейді.

Осылайша, болашақ қоғам ньютондық антропологияға емес, тілдік бөліктердің прагматикасымен арақатынаста болды. Олардың элементтерінің әр түрлілігіне қарай көптеген тілдік ойындар бар. Олар өз мекемелеріне тек ақпаратты жинау және болу мүмкіндігін береді. Бұл жергілікті бүліну.

Шешуші мекемелер бұл әлеуметтік бұлттарды өзара сәйкес элементтерден және нақты мақсаттардан тұратын логикаға сәйкес ұялар бойынша басқаруға ұмытылыс жасай алады. Осының арқасында біздің қоғам өнімділіктің өсуіне қол жеткізеді. Жүйенің жұмыс істеу сипатын сенімге бөлеу нәтижесінде оның тиімділігі оның заңдарының түйіндемесіне айналады. Онда әлеуметтік әділеттілік ғылыми шындық ретінде түсініледі. Бұл түйіннің біздің барлық ойындарда қолданылуы өз кезегінде: «өзара сәйкестендірілген болыңдар немесе кетіңдер» - деген сияқты жұмсақ немесе қатал терроризммен қосақталады.

Мұндай іздену логикасы көптеген жағынан алып қарағанда саналылыққа жата бермейді, өйткені әлеуметтік-экономикалық алаңда қарама-қайшылықтар бар; бұл логика бір мезгілде өнімнің өзіндік құнын төмендету үшін аз жұмыс істеу, ал жұмыспен қамтылған тұрғындарды қамтамасыз етудің әлеуметтік шығындарын азайту үшін көп жұмыс істеуді білдіреді. Маркстан айырмашылығымыз — біз бұл қанағаттанғысыздықтан құтқарудың жолын тоспаймыз.

Постмодерн жағдайы бізге шекара орнауынан түңілту жағынан да және соқыр позитивтік жағынан да бөтен. Мета әңгімеден кейінгі кезеңді заңдастырудың мәні неде болуы мүмкін? Оперативтік түйіні шындық немесе жалғандық жайлы талқылауға сәйкес келмеуі. Хабермастікі сияқты талқылау нәтижесінде алынған консенсус тілдік ойындардың гетерогендігін зорлыққа ұшыратады, ал инновация ылғи да келіспеушіліктен пайда болады. Қазіргіден кейін білім тек қана билік құралы болып табылмайды. Ол сонымен бірге біздің әр түрлілікке деген сезімталдығымызды ұштап және өзара сәйкестігін анықтау қабілетімізді күшейтеді.

Әлеуметтік байланыс, әділеттілік қоғамды заңдастыру мәселесі ашық күйінде қалады.

I тарау

АҚПАРАТТЫҚ ҚОҒАМДАҒЫ БІЛІМ

Біздің жұмыс істеуші гипотезамыз қоғамның индустриядан кейінгі кезеңге, яғни постмодерн кезеңіне енуіне қарай, білім мәртебесінің өзгеруі. Бұл кезеңге өту Еуропада қалпына келтірудің соңын білдірген елуінші жылдардың соңында басталды. Ол елдің жағдайына, оның ішінде белсенділік секторына қарай жылдам немесе баяу болады, осыдан келіп оның тұтастықты бейнелеуге бөгет жасайтын жалпы сәйкессіздігі шықты. Баяндаудың бір бөлігі гипотетикалық сипатта болды. Біз футорологияға өте қатты сенудің қауіпті емес екендігін білеміз.

Біз бәрібір толық картина бере алмайтын көріністерді тізбектей беруге ұмтылсақ, онда тікелей біздің пәнді анықтайтын сипаттан ауытқимыз. Ғылыми білім — ол дискурс түрі. Сондықтан 40 жыл бойына алдыңғы қатарлы ғылым мен техника деп аталатындар тілмен: фонология және лингвистикалық теориялармен, коммуникация және кибернетика, қазіргі алгебра және информатика, есептеу машиналары және тілдердің сәйкестігін зерттеу, оны жадыда сақтау «ойлаушы» терминалдарды әзірлеу мәселелерімен істес болады.

Бұл технологиялық өзгерістердің білімге ықпалы маңызды болуы тиіс. Оған екі функционалдық қызмет бөлінеді: ол зерттеу және мәліметтерді беру. Біріншісіне қатысты мысалды өзінің теориялық кибернетикасымен борышты болып табылатын генетика береді. Басқа да көптеген мысалдар бар. Екіншісіне қатысты аппаратураны қалыпқа келтіріп, кішірейтіп және коммерцияландыру арқылы, бүгіннің өзінде білім алу, оны топтастыру, қол жеткізуге болатын формаға келтіру және оны пайдалану операцияларын жаңартуға болатыны белгілі. Машиналар санының өсуі білімді таратудағы қозғалыс құралдарының, бұдан кейін дыбыс пен бейненің адамзат дамуындағы рөлі сияқты орын алады.

Мұндай жалпы өзгерістер жағдайында білім табиғаты да өзгеріссіз қала алмайды. Білім осы ақпарат санына ауыстыру жағдайында ғана, басқа арналар арқылы өтіп, тиімді бола алады. Сондықтан, біз адам белгілеп, білімдегі ақпарат санына ауыстырмаған барлық ақпараттардың машина жадысында сақталмай түсіп қалатынын алдын ала болжап, жана зерттеу бағыттарын, мүмкін болатын нәтижені машина тіліне енгізу арқылы сақтап қалуымыз керек. Білімді «өндірушілерде» де, оны тұтынушылар сияқты, осы тілдерге ауыстыру құралы болуы тиіс. Өйткені біреулері білімді алуға, екіншілері оны меңгеруге ұмтылады. Осындай түсіндіру машиналарына арналған зерттеулер қазіргі кезде анағұрлым ілгері жылжыды. Информатиканың жетекшілік рөлге ие болуына байланысты, «білімге» қатысты деп танылған тұжырымдар жиынтығының белгілі бір логикасы ұсынылады.

Білім алу сананы қалыптастырудың ажырамас бөлігі деп саналатын бұрынғы қағидат ескіріп, қолданыстан шықты. Білім берушілер мен оны игеруге ұмтылушылардың білімге қатысты мұндай көзқарастары, олардың арасындағы қарым-қатынасты, тауарды өндірушілер мен оны тұтынушылар арасындағы сияқты, құндылықты бағалау түріне негіздеді. Мұндай жағдайда білім сату құралына айналды, ол жаңа өнімнің құндылығын арттыру үшін қолданылды. Сондықтан ол өзіндік мақсат болудан қалып, өзінің «тұтынушылық құнын» жоғалтты.

Соңғы он жылда білім негізгі өндіргіш күшке айналғаны белгілі. Ол анағұрлым дамыған елдерде белсенді тұрғындар құрамын айтарлықтай өзгертсе, ал дамушы елдерде негізгі қиындық тудырды. Индустрияландырудан кейінгі және қазіргі кезеңде ғылым ұлттық мемлекеттердің өндірушілік қабілетінің жиынтығы ретінде өз маңызын сақтап және тереңдетіп отырды. Мұндай жағдай келешекте дамушы елдермен айырмашылықтың өсіп отырғандығының көрсеткіштерінің бірі болып табылады.

Әлеуметтік дене ретіндегі адамзат өмірінде, сана мен табиғат билігі өндіріс пен байлықтың негізіне айналады. Сондықтан да «жалпы әлеуметтік білім тікелей өндіруші күш болып табылады», — деп жазды К.Маркс «Grundrisse der Kritik der politischen Oekonomie (1857- 1858)». (1857-1858 жж. Қолжазбалар)// Маркс К., Энгельс Ф. Шығ. 2-ші басылым, Т.49). Маркс мұнда «білім өзінің түріне қарай күшке айналмайды, сонымен бірге әлеуметтік праксистің ағзасы ретінде де, яғни адамзат миының, объективті білімнің күшімен, адамзат қолымен жасалған қызметте де күшке айналады», — деп жазды. Mattick P. Marx and Keynes. The Limits of the Mixed Ekonomy. Boston: Sargent, 1969; сонымен бірге, «Lyotard J.F: La place de Jalichation dans le retournement marxiste» атты еңбегіндегі пікірталас.

1950-1971 жж. аралығындағы екі он жылдықта АҚШ-тағы қызметкерлер сатыларының құрамы былайша өзгерді:



1950

1971



Зауыттығы, қызметтегі немесе ауыл шаруашылығындағы жұмысшылар

62,6%

51,4%



Еркін немесе техникалық мамандықтар

7,5%

14,2%



Қызметкерлер

30%

34%



Жоғары санатты техникті «дайындауға» кететін уақыттың ұзақтығына немесе орташа ғалымның табиғат байлықтарын өндіруге кететін уақытына қарай 60-шы жылдардың соңында Мэйтик, дамушы елдердегі интеллектуалдық салаға салынатын таза қаржының мөлшерін 3-5%, ал дамыған елдерде 10-15% деп бағалады.

Өндірістік қуатты күшейтуге қажетті ақпараттық тауар түрінде және билік үшін болатын әлемдік бәсекеде білім маңызды болып табылады. Ұлттық мемлекеттер алдымен аймақты игеру, содан кейін шикізат қорларына билік ету және пайдалану үшін қалай күрессе, келешекте ақпаратты игеру үшін де солай күресетін болады. Осылайша, бұр жерде индустриалды, коммерциялық, әскери және саяси стратегияның жаңа алаңы ашылады.

Алайда осылайша белгіленген келешек, біз атап көрсеткеніміздей, қарапайым емес. Білімді мерканттандыру қазіргі ұлттық мемлекеттердің өндіріске және білімді таратуға қатысты артықшылығына тиіспей өте алмайды. Білім «миға» немесе қоғам «рухына», яғни мемлекетке жатады деген идея, қайтарымдық қағидатының күшеюіне қарай біртіндеп әлсірей бастайды. Бұл қайтарымдық қағидатының мәніне сәйкес, ондағы айналып жүретін хабарлар ақпаратпен қамтамасыз етілгенде ғана қоғам дамиды. Мемлекет білімді коммерциялаумен бірге жүретін коммуникациялық «мөлдірлік» идеологиясын өткізбейтін фактор ретінде өзін көрсете бастайды. Мәселені нақты осылай қойған кезде экономиканың жана шиеленіспен пайда болу қаупі төнеді.

Он жылдықтың өзінде капитал айналымының жаңа түрінің нәтижесінде біреулері екіншісінің тұрақтылығына қауіп төндіреді. Бұл түрлер ақша салуға қатысты шешімдердің кейде ұлттық мемлекеттердің бақылауынан шығып кететіндігін білдіреді. Ақпараттық технология мен телематиканың дамуына байланысты бұл мәселе одан да нәзік мәселеге айналды. Мысалы, IBM фирмасы Жер орбитасының бірінде коммуникациялық жер серікті орналастыруға рұқсат алды дейік. Оған кімдер қол жеткізе алады? Тиым салынатын арналарды немесе мәліметтерді кім анықтайды? Бұл мемлекет бола ала ма? Мүмкін, ол тұтынушылардың біреуі болатын шығар?

Білім табиғатының өзгеруі, өмір сүріп отырған мемлекеттік биліктерге, оларды өздерінің ірі өндіріс орындарымен құқықтық және іс жүзіндегі қарым-қатынастарын қайта қарауға мәжбүр етеді. Әлемдік жаңа рыноктардың ашылуы, экономикалық жарыстың жаңа орамы, американ капитализм жетекшілігінің жойылуы және социалистік алтернативтің күйреуі, Қытай айырбас рыногының ашылуы т.б. көптеген факторлар 70-ші жылдардың аяғының өзінде, мемлекеттерді 30-шы жылдарды ойнауға дағдыланған рөлдерін байсалдылықпен қайта қарауға дайындай бастады. Бұл жағдайда жаңа технологиялар, шешімді қабылдауға арналған пираттық қолдануға бейім мәліметтерді өндіретін болғандықтан, толғағы жеткен мұндай қайта қарау қажеттілігін одан ары шиеленістіруі мүмкін.

Өзінің «танымдық» құндылығына немесе саяси маңыздылығы байланысты таралудың орнына, білім ақша айналымы сияқты желі бойынша енгізіледі. Осыған байланысты бөліну білімге байланысты болудан қалады. Білім несиесі бағдарлама тиімділігін сенімге ие болу мақсатына арналады.

Мұндай жағдайда, оларға мөлдірлік және либерализм қажет болады. Бұл ақша құралы ағымында біреулерінің шешімге қызмет етіп, ал басқаларының төлемге ғана жарамды болуына бөгет болмайды. Осылайша, арналар арқылы өтетін және табиғаты бірдей ағымды елестетуге болады. Мұнда да, біреуі шешуші адамдарға арналып, басқалары — әлеуметтік байланысқа қатысты әрбір адамның мәңгілік қарызының өтеуі ретінде қызмет етеді.

ЗЕРТТЕУ ЖӘНЕ ОНЫ НӘТИЖЕЛІЛІГІ АРҚЫЛЫ ЗАҢДАСТЫРУ

Ғылымға қайта оралып, алдымен зерттеудің прагматикасын қарастырайық. Өзінің негізгі тәртібі жағынан ол қазір екі негізгі өзгерісті басынан кешіріп отыр: ол дәлелдермен байыту және дәлелдерді күрделендіру.

Аристотель, Декарт, Стюарт Милльдің денотативтік мәні бар пікірлері, таңдаулы адамдарның қолдауына ие болатын ережелерді орнатуға тырысты. Ғылыми зерттеулер бұл ережелерді есепке ала бермейді. Біздің жоғарыда айтқанымыздай, олар көрсету қасиеттері классиктердің дәлелдерімен сәйкесе бермейтін тілдерді пайдалануы мүмкін.

Башляр оларға қорытынды жасады, бірақ оның тізімі енді толық емес.

Алайда бұл тілдерді пайдалану тәртіпсіздік емес, ол прагматикалық депатауға болатын жағдайға,атап айтқанда, өз ережесін қалыптастыруға және алушыдан оны талап етіп қабылдап алу жағдайына бағынады. Зерттеуші бұл жағдайларды орындай отырып, аксиоматиканы, яғни ұсынылып отырған тілде пайдаланылатын символдарды, бұл тілде сақталуға тиіс сөздің түрлерін анықтайды.

Аксиоматика неден тұруы тиіс екенін біз қалай біле аламыз? Біздің қазір айтып шыққан жағдайларымыз немқұрайды түрде. Қандай да бір тілдің, аксиоматиканың немқұрайды жағдайларын қанағаттандыра ма, әлде жоқ па дегенді анықтайтын метатілі болуы тиіс. Мұндай метатіл логика болып табылады.

Бұл жер дәлелдеуді қажет етеді. Ғалым кейін одан өз ойынан шығатын айтылғандарды алу үшін өз жұмысын аксиоманы орнатудан бастай ма, немесе керісінше, ол фактілерді қойып және одан айтылғандарды қалыптастырып, содан кейін барып айтылғанын қалыптастыру үшін қолданатын тіл аксиомасын анықтай ма? Бұл жердегі айтулар логикалық емес, тек эмпирикалық алтернатив. Әрине, оның зерттеуші немесе философ үшін маңызы зор, бірақ екі жағдайда да айтылған пікірдің негізділігі жайлы мәселе бірдей.

Мұнда қатынасты заңдастыру жайлы сұрақты: логиканың қандай түйіндемелерінің көмегімен аксиоматикадан талап ететін қасиеттерді анықтауға болады деп қарайық. Ғылыми тіл үлгісі бар ма? Ол біреу ғана ма? Оны тексеруге бола ма? Немқұрайды синтаксис жүйесінен тұтас алғанда мынадай қасиеттер талап етіледі: ол негізділігі (мысалы, жоққа негізделмеген жүйе, ол өз-өзінен талқылау немесе оның қарама-қайшылығы ретінде әрекет еткен болар еді); синтаксистік жағынан аяқталуы (егер қандай да бір басқа аксиома қосылса, жүйе өз негізділігін жоғалтады); нақтылығы (аталған талқылаудың жүйеге жататын немесе жатпайтын анықтауға көмектесетін әрекет тәртібі бар) және бір аксиомалардың басқалардан тәуелсіздігі. Гедель іс жүзінде талқылаудың арифметикалық жүйесін жасады. Ол жүйе өз ішінде не дәлелденбейтін болып табылмады, не жоққа шығарылмады. Сондықтан бұл арифметикалық жүйе аяқтау талаптарын қамтамасыз ете алмайды деген қорытынды жасауға әкеледі.

Егер бұл қасиетті топтап қорытатын болсақ, онда формализмнің ішкі шектеулерін мойындауымыз керек. Логика үшін бұл шектеулер, жасанды тіл метатілді суреттеуге пайдаланудағы - «табиғи» немесе «күнделікті» тіл, ол әмбебап, өйткені басқа барлық тілдерді оған ауыстыруға болады, бірақ ол жоққа шығару қатынасы жағынан негізделмеген.

Осыдан келіп, білімді заңдастыру мәселесін басқаша қою керек деген мәселе шығады. Денотативті сипаттағы пікірлерді шынайы деу, ол анықталған және дәлелденген аксиомалық жүйе қалыптасып әңгімелесушіге қанағаттанарлық ретінде белгілі және қабылданған дегенді білдіреді. Нақты осы рухта мысалы, Бурбаки тобының математикасы дамыды. Алайда біз мұндай бақылауларды басқа салалардан да көреміз: ол өзінің мәртебесі үшін тілдің барлығына міндетті, оның қызметтік ережелері өздігінен дәлелденбейді, бірақ сарапшылар арасындағы консенсус пәнін құрайды. Бұл ережелер талаптар болып табылады. Ал талап — әр түрлі ұйғарымдар.

Ғылыми пікір үшін қажетті аргументтер осылайша, бастапқыда қабылданған ережелерге бағынады. Оны аргумент құралдары бекітеді. Осыдан келіп, бұл білімнің: оның құралдарының иілгіштігі, оның тілінің көптігі, оның прагматикалық ойын сипатында болуы, серіктер арасында алдын ала жасалған келісімдерге байланысты қабылданған «тәсілдердің» сабақтастығы сияқты тамаша қасиеттері шығады. Білім «прогресінің» екі түрі арасындағы айырмашылық осыдан көрінеді: оның біріншісі — ережені анықтау шеңберіндегі жаңа «тәсілмен» байланысты болса, екіншісі — жаңа ережелерді енгізумен, яғни ойынды өзгертумен байланысты.

Бұл жаңа жағдайға оның негізділігі жайлы негізгі ұғым сәйкес келеді. Әмбебап метатіл жайлы қағидат, денотативті пікірлерді дәлелдеуге қабілетті немқұрайды және аксиомалық жүйелердің көптігі қағидатымен араласады. Бұл жүйелер әмбебап ретінде суреттелгенімен, метатіл жағынан негізделмеген. Классикалық және қазіргі ғылым кезеңінің парадоксы немесе парадогизмі ретінде өткендер, бұл жүйеде көз жеткізудегі жаңа күшке еніп, сарапшылар қоғамдастығының қолдауына ие болады. Біз мұнда қарастырған тілдік ойындарды қолданушы әдіс ойдың осы ағымына сілтеме жасайды.

Зерттеудің келесі маңызды аспектісі бізді мүлде басқа бағытқа әкеледі және ол дәлелдер келтіру жайында болмақ. Ол іс жүзінде жаңа пікірді сабақтас етуге ықпал ететін аргументтің бір бөлігін құрайды және құқықтық риторика жағдайындағы куә немесе заттай дерек болып табылады.

Біз дәлелдеу мәселесі нақты дәлелдеу қажеттігінен тұратын мәселені тудыратынын айттық. Дәлел келтіру деген - фактіні белгілеу деген сөз. Белгілеу актісі деген не? Фактіні көзбен, құлақпен, сезім мүшелерімен тіркеу. Бірақ фактілер кеңістікте және әр түрлі мүмкіндіктерде шектеулі.

Бұл жерде техникалық тәсілдерді қолдану қажет. Олар бастапқы кезде сезім мүшелерінің протезі немесе мәліметтер алу қызметін атқаратын адамзаттық физиологиялық жүйе қызметін атқарады. Техникалық тәсілдер өнімділікті оптимизациялау: нәтижеге жету үшін шығуды көбейту, кіруді қысқарту сияқты қағидаттарға бағынады. Бұл оның негізділігі шындыққа, әділдікке, әсемдікке т.б. байланысты емес ойындар. Техникалық тәсіл тиімділігі оның жақсы істелуінде немесе оған аз уақыт кетіруінде болып табылады.

Бұл техникалық хабардарлықты кейінірек анықтау мүмкін болды. Жаңалық ашумен адамдар бұрыннан айналысады. Сондықтан олар ғылымнан гөрі көп қызығушылық танытты. Осылайша, классикалық Грекияда білім мен техника арасында тікелей байланыс орнаған жоқ. XVI-XVII ғғ. әзірлеушілердің жұмысы қызығушылық пен аристократиялық ойдан шығарылғандықты көрсетті. Осылайша, XVIII ғасырдың соңына дейін жалғасты. Біздің кезімізде де техникалық жаңалық жасауға деген «жабайы» белсенділіктің артып отырғандығын және оның ешқандай дәлелдеуді талап етпейтіндігін айтуға болады.

Сонымен бірге, ғылыми білімнің прагматикасы дәстүрлі білімнің орнына ие болуына байланысты, дәлел келтіру қажеттігі артып отырғанын айтып өту қажет. Декарт «Тәсілдер жайлы пікірталасының» соңында зертханаларға арналған несие сұрайды. Осылайша, адамзат ағзасының жетістіктерін дәлелдеуге арналған аппарат қою, қосымша шығындарды қажет ететінін көрсетті. Ақшасыз дәлелдеуде, шындыққа жету де жоқ. Сондықтан да, ғылыми тілдік ойындар байлар ойынына айналады немесе аса байлардың ғана әділетілікке жету мүмкіндігі бар. Теңдеу байлықтан, тиімділіктен және шындықтан тұрады.

XVIII ғасырдың соңында, бірінші индустриялық революция кезінде: байлықсыз техника жоқ, бірақ техникасыз байлық та жоқ деген жаңалық айтылған болатын. Техникалық құрылғылар қаржы салуды талап етеді, олар қолданылған саладағы нәтижені оптимизациялайтын болғандықтан, ол сонымен бірге тиімділіктің артуына ықпал ететін қосымша құнды да оптимизациаландырады. Қосымша құнды жүзеге асыру үшін, жетілдірілген техниканың нәтижесінде алынған өнімді сату жеткілікті. Біз жүйені: бұл жағдайда сатылған өнім пайдасының бір бөлігі қол жеткен жетістікті одан ары жетілдіру үшін, зерттеу жұмыстарын жүргізуге жұмсалады деп түйіндей аламыз. Нақты осы мезетте ғылым өндіруші күшке, яғни капиталды айналдырушы мезетке айналады.

Тездетіп баюға деген тілек, техникаға өнімнің тиімділігін арттыру оны тездетіп сатуды жүктейді. Техниканың пайдамен органикалық қабысуы оның ғылыммен бірігуіне ықпал етеді. Қазіргі білімде техника тек жалпы тиімділік рухы арқылы маңызға ие болады. Тіпті, бүгінде де, білім прогресі тікелей технологиялық қаржы салуға байланысты болып табылмайды.

Бірақ капитализм ғылыми зерттеуді несиелендіру мәселесінің өз шешімін берді. Олар қаржыландыруды зерттеуді «қолданбалы мақсатқа» бағыттайтын зерттеу мекемелердің бөлімшелері арқылы, яғни жеке, мемлекеттік немесе аралас зерттеу қорларын құрып, несиені университеттік департаменттердің, зерттеу зертханаларының немесе ғалымдардың тәуелсіз топтарының бағдарламаларын жүзеге асыруға салды, бірақ олардан сол мезетте пайда талап еткен жоқ. Бұлар терең зерттеулерді белгілі бір уақыт көлемінде қаржыландыру арқылы тиімділігі жоғары өнімге қол жеткізуге болатынын білді. Ұлттық мемлекеттер, әсіресе кейнсиандық кезеңде бір ғана ережені ұстанды. Ол іргелі зерттеу болды. Олар мекемелермен әр түрлі агенттіктер арқылы ынтымақтастықта болды. Мекемедегі еңбекті ұйымдастыру нормалары: жұмыс бойынша шешімдер қабылдау, топтарды қалыптастыру, жеке және ұжымдық нәтижелілікті бағалау, сатылатын бағдарламаларды әзірлеу, клиенттерді іздеу т.б. қолданбалы зерттеу зертханаларына енді. «Таза» зерттеу орталықтары аз несиелер алды.

Дәлелдер келтіру аргументтің тек бір бөлігі болып табылады. Ол алушылардың ғылыми хабар алуына арналған және мақсат шындыққа жету емес, тек тиімділік болып табылатын басқа тілдік ойынның бақылауынан өтеді. Жаңа мақсатты анықтау үшін мемлекет немесе мекеме идеалистік немесе гуманистік заңдастыру жайлы әңгімеден бас тартады. Несиені бүгінгі бөлушілерде тек бір ақ мақсат сенім тудырады, ол - өнімділік. Олар ғалымдарды, техниктер мен аппаратты шындықты тану үшін емес, өнімділікті арттыру үшін сатып алады.

Өнімділік дискурсының мәні неде және ол заңдастыруды құрай ала ма? Бір қарағанда, оған күш пен құқық, күш пен даналық, яғни күш, әділеттілік және шынайылық арасындағы дәстүрлі айырмашылық бөгет жасайтын сияқты. «Күш» тек соңғы техникалық ойында ғана пайда болады. Біз оны террорға пайдалану жағдайын жоққа шығарамыз. Күштің тиімділігі серіктесті толық жою қаупімен анықталатындықтан, мұндай жағдай ойыннан тыс болып қалады. Әрбір нәтижелілікке «Айт немесе істе, әйтпесе, мәңгілікке үнсіздікке кетесің», деп қол жеткізу арқылы, біз әлеуметтік байланысты бұзып, террор саласынан табыламыз.

Бірақ нәтижелілік дәлелдеу қабілетін арттыра отырып, сонымен бірге ақиқатты арттыру қабілетіне де ие болады. Ғылыми білімге кеңінен енгізілген түйін шынайылық түйініне де ықпал етеді. Белгілі бір нәтиже шындық болып есептеліп, белгілі бір мақсатқа жетуіне және тиімділіктің артуына қарай, әділеттік пен нәтижелілік арасындағы қатынас жайлы да осылай айтуға болады.

Бұл тәсілдің көкжиегі мынадай: «нақтылық» ғылыми аргумент үшін дәлелдер береді. Құқықтық, этикалық және саяси мақсаттарға арналған ұйғарым «нақтылық қожасы» бола отырып, ол екеуінің де қожасына айналады, бұл техникалық тәсілдерді қолдануға мүмкіндік береді. Бұл техникалық тәсілдерді күшейту, «нақтылықты», яғни әділетті және шынайы болу мүмкіндігін күшейтеді. Немесе, керісінше, өз қарауында білім және шешім қабылдау мүмкіндіктері көп болған сайын, техникалық тәсілдер арта түседі.

Осылайша, заңдастыру өнімділік арқылы безендіріледі. Соңғысы — тек жақсы нәтижелілік қана емес, сонымен бірге жақсы қорытынды. Ол білімді және құқықты тиімділік арқылы заңдастырады. Ол өздігінен заңдастырылады, мүмкін оны өз нәтижесін оптимизациялауға арналған жүйе жасайтын болар. Алайда, бұл нақты айтқанда, жан-жақты ақпаратты қамтамасыз етуі тиіс контекстке бақылау жасау болып табылады. Денотативті немесе прескритивті пікірдің тиімділігі — оның референті жайлы ақпараттарға пропорционалды артады. Осылайша, қазіргі кезде өнімділіктің өсуі және оның өздігінен заңдастырылуы өндірісті, ақпаратты сақтау және ақпаратқа қол жеткізу арқылы жүзеге асады.

Ғылым/техника деген қарым-қатынас төңкеріліп түсті. Аргументтің күрделілігі өте қызықты болып көрінеді, өйткені ол дәлелдеу құралдарын жетілдіруге міндеттейді, ал бұдан нәтижелілік ұтады. Мемлекеттің, мекемелердің және бірлескен ұйымдардың зерттеуге арналған қаржыны бөлуі өнімділікті арттыру логикасына бағынады. Қаржы салынуын зерттеумен айналысатын бөлімшелерді ескіру күтіп тұр. Нәтижелілік түйінін әкімшілік қандай да бір зерттеу орталықтары қызметінің жағымсыз аттестациясын ақтау үшін қолданады.

Тәржімалаған Назарбек Қанафин





ГАБРИЭЛЬ-БОННО ДЕ МАБЛИ

(1709-1785 жж.)

Ағарту дәуірі қоғамның саналы өміріне ықпал етіп және келесі тарихи ғылымның дамуына күшті серпін берген, көптеген тарихи еңбектер мен тарихи-философиялық шығармалардың пайда болуымен белгілі болды. XIX ғасырдағы тарих философиясы саласының ағартушылық көзқарасына жасалған сын жалпы алғанда ақталды. Нақты осы кезеңде тарих философиясы пайда болды. Мұндағы түйсіне қабылданған белгілердің прогресс теориясы, қоғамның бүкіл тарихын адамзаттың дамудың белгілі бір сатыларын кезекпен бағындыруы ретінде қарастырады. Дәстүрлі саяси тарихпен бірге тарих мәдениетінің алғашқы қадамдарын жасайды. Бұлардың қызығушылығы енді еуропалық өркениетпен шектелмейді, оларды сонымен бірге олардан халықтардың тарихы да қызықтырады. Нақты осы кезеңде өмір сүру мекені мен қоғамдық ортаның өмір сүрудің бейнесіне, адамгершілікке және адамның рухани деңгейіне ықпалы жайлы ой өз негізін табады. Тарихи еңбектерде «ұлт рухы» жайлы ұғымдар енгізілді, онда ұлты белгілі бір тарихи жеке нәрсе ретінде қарастыруға деген ұмтылыс жасалды. XVIII ғасырда тарихи білімнің жинақталуына қарай салыстырмалы тарихи әдіс негізінде алғашқы тәжірибелер жасау мүмкін болды.

Ағарту дәуірі тарихнамасына тән сипатқа ашық түрде көрініс тапқан рационализмді жатқызуға болады. Оның негізіне ең жоғары бедел ретінде Парасатқа сену сияқты ағарту идеологиясы сүйенді. Ағарту дәуірінің тарихшылары адамды белгілі бір ұлттың өкілі ретінде емес, жалпы адам ретінде, ал адамзатты барлық жер кеңістігіндегі бір тұтастық ретінде ойлады.

Көрнекті тарихшылар мен XVIII ғасырдағы француз саяси ойшылдары арасында құрметті орындардың бірі аббат де Маблиге жатады. Басқа ұлы замандастарымен салыстырғанда, атақты философтың аты он жыл бойына толық дерлік ұмыт қалды. Маблиді тарихшы ретінде өте сирек еске алды. Оның есімі француз тарихнамасы жайлы арнайы еңбектерде сирек кездесті. Тіпті Маблиге бірінші ірі зерттеуін арнап, өмір бойы Маблимен айналысқан В.И.Герье оған тарихшыға қарағанда, моралист және әлеуметтік ойшыл ретінде қарады. XX ғасырдың ортасында Маблиге қызығушылық әр түрлі елдерде шынайы гүлденуде болды. Оның кейбір еңбектері қайта басылып шығып, жалпы және жеке сипаттағы көптеген зерттеулері жарық көрді. Мабли мұрасын зерттеу жалғасуда, алайда Маблидің әлеуметтік және коммунистік дүниетанымымен салыстырғанда, оның тарихи көзқарастары және Маблидің XVIII ғасырдағы тарихи ағартушылық ойды дамытуға қосқан үлесі аз зерттелді. Бұған қойған оның ескерткіші оның еңбектері болып табылады.

Г.-Б. Мабли

ТАРИХТЫ ОҚЫТУ ТУРАЛЫ ТАРИХТЫ ҚАЛАЙ ЖАЗУ ТУРАЛЫ

Бірінші бөлім

I тарау

КІРІСПЕ

Тарих саясат және өнегелік мектебі болуы тиіс

Сіздердің құзырларыңызға тарихта бар естен кетпестер ұсынылды. Сіздер адамзат тұқымының пайда болуын өтіп, адамдардың жарыққа шықпай жатып, өз Жаратушысының қаһарына ұшырағаны жайлы білдіңіздер. Олардың аспан игілігіне қарсы шығып, сондықтан су тасқынынан қайтыс болғанын, Нұх кемесінен тек бір ғана таңдаулы жанұяның аман қалғанын, олардың кейін жерді қайта мекендегенін көрдіңіздер. Құдайдың құдіретімен таңдаулы халықтың ата-бабалары болуы тиіс бірнеше хабарланған патриархтардағыдан басқа бізге Нояның ұлдарының қандай жолмен аттанғаны, қай жаққа баруға ұмтылғандығы, олардың қайда қоныс аударғандығы және қай жерге қоныстанғандығы жайлы ешнәрсе белгісіз. Қандай да бір толық, түсінік алуға ұмтылған тұтас жүзжылдықтар дерексіздікпен қымталған. Біз туған және аз уақыт ішінде көбейген адамдардың, қандай сабақтастық бірігумен, ештеңемен салыстыруға болмайтын төңкерістермен су тасқыны болғанға дейін болған ұғымдарын жоғалтқанын білмейміз.

Ойша ақсүйек тарихтың ескерткіштері жетектейтін биікке шыға отырып, Сіздер барлық жер кеңістігінде ең жеркенішті айуандыққа батқан адамдарды көрдіңіздер. Бұл жабайылар белгісіз мақұлықтар сияқты, адамгершіліктің тек тұрпайы бейімділігіне ие болды. Оларды ойлануға мәжбүр ету үшін, сансыз көп бақытсыздықтар талап етілді, ал бақытты кездейсоқтықты және дарынды қабілетті адамдар орманнан алды. Олар лашықтар салуды, мал ұстауды, жер өндеуді және өз қажеттіліктеріне қарай бір-біріне көмек көрсетуді үйренді. Тек өздері сияқтылардың арасында өмір сүру, оларға міндеттілік туралы, олардың арасында орнатуы тиіс қоғамдық игілік деп аталатын ерекше құрылыс пен тәртіппен танысу жайлы түсінік берді. Ол бұлардың игілікті ойының дамуын тездетті.

Қоғамның алғашқы негізін қалаған Азияда ең басынан бастап заңдар қауіпсіздік пен тыныштық әкелді. Сіздер қалған жерлер әлі жабайы жағдайда болған кезде, бір уақытта Ассирия, Вавилон, Мысыр сияқты қуатты империалардың пайда болуын көрдіңіздер. Кейін өркениет Еуропаға ауысып, Африканың орта теңіздік жағалауына қоныстанды. Барлық жерлерден біз қалаларды, заңдарды, билеушілерді, патшалар мен өнер иелерін көреміз, бірақ қоғам пайда болғанға дейінгі адамдарды еліктірген кеселдер мемлекетті де ойландырады. Әділетсіздік, зорлық-зомбылық, пайдакүнемдік, бақталастық рухы, көре алмаушылық халықтар арасында жауласушылықты тудырды. Сіздер Вавилонның құлауынан басталған және бізге дейін жалғасқан бұл шексіз соғыстар мен төңкерістер тізбегінің әлем келбетін мындаған рет өзгерткенін көрдіңіздер.

Вавилонның жеңушісі Нин, одан кейінгі Ассирияның қуатын көтерген Семирамида, отандастары — мидяндарды өз рақымшылдығымен бағындырған Дейоцес, бүкіл Азия билігін парсыларға берген Кир т.б. осылар сияқты батырлар сіздердің көңілдеріңізді өздеріне аударды. Сирек ескерткіштер бізге ежелгі Мысыр жайлы хабарлаған кезде, сіздерді ең бірінші пирамидалар, лабиринттер немесе Меридов көлі, не Нілдің су тасқындары, не Сезотристің ізбасарларының қымбат ұлылықтары толғандырған жоқ, Сіздердің олардың заңдарын, институттарын, өнегелерін, философия пайда болған салт-дәстүрлерін танығыңыз келді. Ежелгі белгілі еркектер даналыққа үйрену үшін, оны жайлы білмейтін халықтар арасында тарату үшін басқа елдерге аттанды. Бірақ бүл философия қазір біз көріп отырғанымыздай, пайдасыз ой жүгірту болған жоқ, ол бақытты өмір сүру өнері болды.

Ешқашан бірде-бір ел Грекия сияқты адамгершілікті адамдарды және таланттарды жарыққа шығарған жоқ. Ликурганың қатал анықтауларын және спартандықтардың даналықтарын көрген кезде, Сіз басқа елдердегі біздің кеселді заңдарымызды мақұлдайтын, адамзат тұқымын ұятқа қалдыратын өте жұмсақ деп өкіндіңіз бе? Афиналықтар жүзеге асырған ұлы істерді көрген кезде, сіздің Мильтиад, Аристид, Фемистокол, Кимондардың отанында дүние келгіңіз келмеді ме? Сіз Грекия тарихын оқи отырып, оның рахатына қызығушылық танытып, Ксеркстің кекті қайтаруға деген ұмтылысы және соған барлық күшін салуының батылдыққа шағылып, билік басындағылардың ырқына көнуің және спартандықтар мен афиналықтардың еркін рухын көресіз. Егер Сіздің дамыған ақылыңыз, Филипптің сарқылмас даналығы алдындағы таңданысқа және Александрдың қатыгез ерлігіне толса, сонымен бірге Сізді олардың данқ құмарлығынан бас тартуға тәрбиелесе және оның бұл әрекеттері ұлы дарынында қолданысқа ие болмағанына сіздің өкінішіңізді тудырса, Сіздің құрметті ұлы тақсыр болатыныңыз даусыз.

Алға қадам баса отырып, бүкіл әлемді бағындырған римдіктер Сізге үйренетін және қызықты көрініс болып табылады. Сіздер бір кезде Ромул қол астына алған қашқын құлдар мен қарақшылардан әлемді билеушілер туғанын көресіздер. Оларда аздап адамгершілік тамыр жая бастайды, Нума заңдарының тақуалығына бағынуға үйрене отырып, олар өзіне қауіп төндірген өлімнен сақтанады. Жауыз Тарквинияға деген өшпенділік олардың оны лақтырып тастауына күш беріп, оларды еркіндікке ұмтылған барлық рақымшылдарға қосылуға дайындайды. Патрицейлердің тәкаппарлық, ашқарақтық және қомағайлық Республикаға жаңа құлдық қаупін тудырады, бірақ олардың қуатты мемлекетте нығаюына мүмкіндік бермейді. Мінбелер халыққа өз құндылықтарын сезіндіреді, ал жаулар біртіндеп тепе-теңдік заңы алдында бас ие бастайды. Осы өзара соғыстың арасында Рим батырлары көтеріліп, таралып және барған сайын жаңа кеңістіктерді жаулай бастайды. Республиканы өз құмарлықтарын басқаруға үйрететін заң шығарушылардың көмегіне сүйенбей-ақ және бақыттың тұрақсыздығынан қорықпастан, ол оқиғаның талап еткеніндей, саналы шыдамдылыққа үйренеді және барлық кедергілерді жеңе білетін сезім жоғарылығы пайда болады.

Римдіктердің жеңісіне бақылау жасау сіздерге рахат әкелгені даусыз. Бірақ кейін өз жеңімпаздары франктармен араласып кеткен, халқына барлық қызығушылығыңызға қарамастан, Сіз Бреннің батырлығы дүниені бағындыруға тұрарлық халықты бесіктен бастап қырғанынан сезіктенбедіңіз бе? Өйткені гүлдену мен бақытсыздық бірдей, біраз уақыт өткеннен кейін оның провинциясына да тағылар шабуыл жасады. Пирр Сізді мазасыздандырды, ал Ганнибал қалшылдатты. Құрметтім, ежелгі тарихты оқығаннан туындаған осы бірінші сезімдерді сақтауға тырысыңыз. Сіздің жасыңызда оны оқудың негізгі артықшылығы - нақты осында. Ежелгі ұлы үлгілер алдындағы тандану Сіздің жүрегіңізде шынайы даңққа деген махаббатты ашып және сізді билеушілерге тән жалпыға ортақ кеселден сақтануға мәжбүр етеді.

Тарихтан тек адам хронологиялық реттілігіне қарай орналастыруға тырысқан фактілер үйіндісін көру, ол - құр балалық қызығушылықты қанағаттандыру немесе өзіңді жеміссіз оқымыстылыққа шегу. Егер олар бізді саналы болуға тәрбиелемесе, бізге ата-бабамыздың қателерін білу не үшін керек? Құрметтім, Сіз өзіңіздің жүрегіңізбен бен ақылыңызды саналы етуге ұмтылыңыз. Тарих өзінің барлық өмірі бойында, Сіздің ез міндетіңізді танитын мектебіңіз болуы керек. Игілікті іс жасаушының әрекеті арқылы Сізге, құрметтеудің тірі бейнелерін және кеселдердің соңындағы жек көрушілікті көрсете отырып, тарих адамдарға табиғаттың берген абыройын қайтаруы тиіс.

Бүгін әлі сендерге шындық жайлы айтуға батылы жетеді, біресе Сендердің туып келе жатқан қызығушылықтарыңа жүген салуға талпындырады, біресе табиғи күшті қозғалысқа қосады, бұл біздің игілікке жету жолымызды ақырындатады, бірақ оның туатын күні де туындайды. Сіз өзіңізбен өзіңіз қалған кезде, маңайыңыздан қатты және ұстамсыз қызығушылыққа қарсы ешқандай көмек таба алмайсыз. Сіз өзіңізді қоршаған адамдардан жоғары есептейсіз, бақытсыздық жоқ деп ойлайсыз, мен мұны сіздің жағдайыңыздың қасіреті деп айтар едім. Шындық жасқаншақ және шыдамсыз, ылғи да монарх сарайларына бөтен, Сіздердің алдыларыңызда өзін көрсетуге ұмтылады. Құрметтім, Сіз кімнен болсын толық тәуелсіздікте болудан қорқыңыз. Мен оның жақындағандығы жайлы айтқан кезде Сіз қуаныш пен шыдамсыздық танытсаңыз, өз кемеңізді қауіп төндіруші жерге қондырмау үшін, Сіздің өте ілтипатты болуыңыз керек екендігін ескертемін. Бұл ұлылық өкінішке және қатыгездікке әкеледі. Сізді жалдамалы өтірікшілер қоршап, сіздің барлық әлсіздіктеріңізді байқайтын болады. Оның улаушы өнері Сізге қауіпті. Сізді билеу үшін, олар сіздің кез келген тілегіңізді ескеріп, оны орындауға ұмтылатын сияқты болып көрінеді. Бірақ Сізді өз құмарлықтарының құлына айналдыруға тырысады. Егер Сіз оларға сенсеңіз, сіз өзіңізді қарапайым адам емес, сарай қызметкерлерінің ойыншығына айналдырасыз. Сіз өте үлкен дәрежеде қорланған жағдайға түсесіз.

Жағымпаздықтың зұлым дауысына тарихтан үйренген тұжырымыңызды қарсы қойыңыз. Егер,ол қазіргі сатылмалы қаламның өнімі болмаса, басқа адамдарға қарағанда, билеуші үшін рақымшылық жеңіл және ыңғайлы кәсіп болуы керек. Мысалы, ол Сізге міндет ауқымды болған сайын, оны орындауға соғұрлым көп күш жұмсау керектігін көрсетеді. Ол Сізге басқа адамдар сияқты туыла отырып, Сіздің ұлы күнәлардан сақтануыңыз керек.

Билеуші ешқашан сарай маңындағылардың мақтауына малданбау керек. Бұл шындық, Сіз өмір бойына әрбір күн сайын оны қайталауыңыз керек. Егер Сіз жағымпаздарға сенсеңіз, Калигул және Нерон сияқты ең пасық және кекті монархтарға көрсеткен құдайдың құдіреті жайлы есіңізге түсіріңіз. Сіз өз көзіңізді өзіңіз қуаттылықпен соқыр етуге дайынсыз ба? Ешқандай ұлылығы болмаған билеушілерге тарихтың қалай қарағанын есіңізге түсіріңіз. Ол олар жайлы естелікті жойып, жалқау адамдардың бақыты үшін ешнәрсе істемеген корольдердің атын сақтап қалады.

Плутархтың белгілі ерлердің өмірлік суреттеулерін оқыңдар және қайталап оқыңдар. Егер осы оқу Сізді ойландырса, сіздің қызығушылығыңызды тудырса, егер сіз оны бас алмай оқып, оны қуана-қуана қайта қолға алсаңыз, онда Сіз өзіңіз жайлы жақсы пікір ойлай аласыз. Онда Сіз басқа да жетістіктерге қол жеткізесіз. Плутархтың барлық дерлік батырлары — қарапайым азаматтар, алайда атақты билеушілер оларды үлгіге алу арқылы тек шындық пен ақылдың алдында ғана ұлы бола алады. Оның ішінде кімге еліктегіңіз келгенін таңдаңыз. Бірақ сіздің құрметтілігіңіз сізге үлгі болмауы тиіс. Ондай жағдай да Сіз Плутархтан Республиканың қарапайым азаматтарын ерекшелейтін шындыққа және қоғамдық игілікке деген махаббатын таба алмайсыз. Ұлы билеушілердің өмірі ылғи да даңққа деген өтірік және пайдакүнемдік ұмтылысқа ластанған. Өте жиі халықтарды жеке даңққа жету құралына айналдыру арқылы қол астындағылардың бақыты үшін тағайындалғандарын ұмытады. Қарапайым азаматты үлгі ретінде алып, оны өз төрешіңіз етіңіз, өзіңізден Аристид, Фабриций, Фокион, Катон, Эпаминонд осылай істер ма еді ? деп сұраудан жалықпаңыз. Сіз сонда өз жаныңыздың жоғары сезімге толғанын сезініп, оған еліктеуге тырысасыз. Сіздің ойлаған қандай да бір ісіңіз жайлы «ұлы адамдар не ойлар еді?» деп сұраңыз. Сонда Сіз шынайы даңққа және шындықтың нәзік дәмін татасыз.

Бірақ Сіз тарихтан тек адамгершілік мектебін ғана көре алмайсыз. Туғаннан орын алған жағдай, Сіздің тек өз-өзіңіз үшін игілікті болуыңызды талап етпейді, сонымен бірге бәрімізге пайдалы болғаныңызды, Сіздің билеушіге тән танымдарды игергеніңізді, қоғам мүддесін қорғау міндетін жеңіл атқарғаныңызды қалайды. Адам және азамат деген атақтың өзі тіпті жеке адамды да игілік немесе қоғамның қасіретті жағдайы қайдан шығады деп ойлауға міндеттейді. Ежелгілер біздің замандастарымыз жаратпай жүрген мысалдарды қалдырды. Халықтары жалпы игілік үшін еңбек еткені үшін ғана жоғары билікті беріп отырғандардың парызы неде?

Мемлекетті бақытты және гүлденген жасау өнері бар, бұл өнер саясат деп аталады. Тек әділ ақылмен және таза жүрекпен мемлекетті басқару даналық дегендерге сенбеңдер. Олар Сендерді білімсіз қалдырғысы келеді, Сенің оларға тәуелді болғаныңды қалайды, ол сенің білместігіңді өз мақсатына пайдаланады. Қоғамды қозғалысқа және гүлдену әкелетін себептер белгісіз билеуші, өз министрлерінің қолындағы аянышты қару болады. Оның надандығы олардың қатыгездік жолындағы батылдығын тудырады, кейін олар халықты шексіз билеушілерге айналады. Егер ол өзін ағартуды мүмкіндігін пайдаланбаса және өз білімділігінде гүлденудің бастамасына және мемлекеттің құлдырау себебіне жете алмаса, жақсы ниетіне қарамастан, адасу жағдайында қалады. Бір қиянатты жою арқылы екіншісіне ықпал етеді. Кездейсоқтық жағдайда жүзеге асқан және қатал ережелерге бағынбаған игілік тез өтіп кетеді және қандай да бір қателікке ұрындырады. Тарихи шығармаларда Сіз әділ кейбір билеушілерге көңіл аударған шығарсыздар. Людовик XII сияқты билеушілер Отан әкесі деген атаққа лайықты болды. Ол өз корольдігіне шынайы түрде игілік жасағысы келді, бірақ білімінің жеткіліксіздігінен, қоғамға еш жағынан пайдалы болмады. Тіпті, ұзақ биліктен кейін, тек тәжірибе жағынан білімдар бола отырып, олар тек тар мағынадағы заттар жайлы білді.

Адамдардың, жалқаулықтан немесе өзім білерлігінен, өткен ғасырлардың тәжірибелерін қабылдағылары келмейді. Сондықтан ұзақ уақыт адасуда және қасіретте жүреді. Надандық қанша рет кемені шұңқырға отырғызды, ал айналамыздан біз тек мыңдаған кеме апаттарынан қалған су бетінде қалқып жүрген көптеген сынықтарды көреміз. Біз ата-бабаларымыздың тәжірибесін қабылдамастан, қажымай көптеген сәтсіздіктерге ұрынамыз. Билеушілер шіріген тіректер сүйене отырып, ғимараттар тұрғызады. Біз ештеме істемей балалар құсап әбігерленеміз. Қаншама сәтсіздіктер жазаланбай қалады. Әлемдегі қаталдық және соқыр сәттілік барлық жерде орын алады. Олар халықты билікке иеліктен шектейді, бұл оларды көптеген бақытсыздықтар арқылы құлауға әкеледі.

II тарау

Тарихты зерттеуде басшылыққа алу қажет негізгі шындықтар туралы

БІРІНШІ ШЫНДЫҚ

Заңдар мен билеушілердің қажеттілігі жайында

Тарихи әдебиеттерді оқуда мемлекетті басқаруға қажетті ойды бөліп алудан өткен жеңіл нәрсе жоқ. Бірақ мұнда белгілі бір әдісті басшылыққа алмаса, бізге біз тек даналыққа үйреніп жатқан сияқты болып көрінеді, ал іс жүзінде өзіміз тек адасуда боламыз. Не қоғам, не адам жүрегі жайлы түсінігі, не саясатта алдына қоятын мақсаты жоқ тарихшылардың адастыруынан сақтаныңыз. Бұл тарихшылардың мансап құмарлығы ылғи да өзінің жеке ескертулерін бәрін қамтушы аксиомаға айналдыруға дайын. Олар бәрін араластырып мемлекеттің игілігі мен бақытсыздығын әрекетсіздікке жабуға дайын. Барлық шындықтар бірдей емес, Сіздер егер оларды маңызы бойынша бөлмесеңіз, егер Сіз оның әрқайсысына өзіне сәйкес орын бермесеңіз, егер Сіз басқарудың қандай да бір салыстырмалы формасына байланысты негізгі принциптерді маңызы төмен ережелермен араластырсаңыз, онда Сіздің мұндай үйіндінің арасынан шындықты немесе жартылай шындықты таба алмайтыныңызға сенімдімін.

Мен ерекше әдісті қолданбастан және ешкімнің басшылығынсыз тарихты көптеген жылдар бойы зерттедім. Су астындағы тастарға бірнеше рет шалынғаннан кейін ғана, мен оларды тануды үйрендім. Мен көп уақыт жоғалттым, бірақ менің адасуларым ешкімге залалын тигізген жоқ. Қарапайым адам оңай алданады. Сіз жайлы мен олай ойлағым келмейді. Адамдар Сіздерден сіздің уақытты қалай пайдаланатыныңыз жайлы есеп талап етуге құқылы. Билеушілердің көптеген міндеттері бар, сондықтан олар бір минутты да бос жоғалтпауы тиіс. Шындықты қажет жерден іздемегендіктен, сіздің қажет жолды іздеуге кеткен уақытыңыз босқа кетіп, одан қол астындағыларыныз жапа шегуі мүмкін.

Қалғанының барлығы туындайтын бірінші шындық, қоғам заңдар мен билеушілерсіз өмір сүре алмайды. Адамдарды біріктіретін осы одақты бұзсаңыз, ол сол мезетте алғашқы жағдайына қайтып оралады. Бірде-бір тарихта заң мен билеушісіз халық мәдениетін жасаушыларды көрген жоқсыз. Тіпті, африкалық немесе америкалық жабайылардың өздерінде надандығына және тағылығына қарамастан, өздерінін көсемдері мен әдет-ғүрыптары болды.

Менің сізге ұсынып отырғанымның шындығына көз жеткізу үшін өз-өзіңізге қарау жеткілікті. Тіпті жай сырттай қарағанның өзінде Сіз арасында үнемі тартыс болып отыратын, әуестік пен ақылдың араласуын көресіз. Әуестік ештеңені көрмейді, тек өз пайдасымен ғана кеңеседі. Ол жолында кездескен кедергілерге қатты ашуланады. Бірақ ақыл әділ болу керек, өзіңе тілегің келмеген нәрсені өзгеден талап етпеу керек дейді. Ол Сізге барлық адамдардың қажеттілігі бірдей екендігін, өз табиғаты жағынан тепе-тең бола отырып және бір-біріне көмек көрсету үшін жаратыла отырып, әр адам өз игілігі үшін еңбектене отырып, сонымен бірге өзі сияқтыларды да ойлауы тиіс. Сіздің ақылыңыз өте жиі Сізге тәуелсіз емес сияқты, өзі жайлы батыл білдірмейді. Ылғи да қарқынды, тірі және әсіре қызыл құмарлық, Сізді өзінің магиялық күшімен тартады.

Менің барлық айтқандарым бір ғана сөйлеммен берілген. Ол жайлы Сіз өте ұқыпты ойлануыңыз керек. Мен сіздің жеке құмарлығыңыздың жолын көрсеткеніме қанағаттанамын. Сіздің жүрегіңіз тыныштыққа толы болған сәттерде, Сіз ақылға салыңыз, оның айтқандарына құлақ асыңыз және оның өз жүрегіңіздің абайсыздығы ұмтылысымен салыстырыңыз. Егер заң ақылды игілік жасауға итермелемейтін болса, онда ол жек көрушілік туғызады. Адамдардың бір бөлігін басқасының игілігі үшін құрбандыққа шалатын кез келген заң әділетсіз. Ол тек жалған тәртіпті, жалған игілікті, жалған келісімді бекітеді. Отанынан аластатылғандар оның жауларын құрамай ма, немесе өз мемлекетіндегі бөтен байлыққа айналмай ма? Ежелгі халықтардың құлдары өз билеушілерін жек көрді, сондықтан оларға қарсы көтеріліс жасады. Қазір тек еркін ғана емес, тіпті жәй қарапайым адам болуға құқығы жоқ кедейлерден азаматтық сезімді талап ету көңілге қона ма?

Заңның батылдығы азаматтардың заттай және азаматтық құрмет жағынан тең құқықты болуынан көрінеді. Сіздің заңдарыңыздың тепе-тендікті бекітуіне қарай, олар әрбір азаматтың жүрегіне жақын болды. Олар үлкен дәрежеде құмарлыққа тоқтау салып, ақылды бекітер еді. Сондықтан да кез келген әділетсіздікті ескертер еді. Ашқарақтық, даңққұмарлық, жалқаулық, көре алмаушылық, қызғаныш, міне, осылар мемлекеттің қасіреті мен жойылуына әкеледі. Материалдық жағдай тең болған жерде, онда байлыққа деген махаббат білінбейді, ал жеке мүдде жоқ жерде даңққа, Отанға деген махаббат ортақ игілік болады. Мұндай адамға құрмет пен адамды қадірлеу бар жерде әділдік болады. Барлық игілікке ұмтылушылар қоғамдық игілікті жасайды, олар ешқашан дарынның жасырын қалуын қаламайды. Егер қандай да бір түсініспеушіліктер болса, олар тез өтеді, билеуші заңның күші арқылы тез тәртіпті қалпына келтіре алады.

Міне, құрметтім, Сіздің мемлекетте туындауы тиіс игіліктер осылар. Сіз бұрын тарихтан оқығандарыңызды еске түсіріңіз, ең күшті, ең бақытты және гүлденген халықтар болды ма? Соған бақылау жасаңыз.

Спарта жайлы айтылғандар ол пән жайлы Сізге ауқымды танымдар беруі тиіс. Ешқандай басқа мемлекетте табиғатпен және тепе-теңдікпен үйлесетін мұндай заң болған жоқ. Сіз ешбір мемлекет осылай ұзақ өз құрылысын сақтай алмағанын көресіз. Егер спартандықтар илоттардың келтірген тәртіпсіздіктерінен жапа шексе, егер олар соңында заңдар мен игіліктерден айырылса, оған ежелден сақталған ескертулерді кінәлау керек. Ликургтің барлық даналығы отандастарын одан арылта алмады. Илоттарды заңнан тыс ауыр жағдайда қалдыра отырып, спартандықтардан оларды жек көретін адамдар сақтануы тиіс болды және бұл күн өткен сайын ауырлай берді. Мырза мен құл арасындағы ауқымды айырмашылық спартандықтардың ақылын өз азаматтары арасын қорлайтын айырмашылық жасауға ұмтылдырды. Лакедемон үшін қасіреттісі, Ликургтің тепе-теңдік заңын бұзып, ұрпақтан-ұрпаққа берілу құқығы арқылы мемлекеттің бірінші қызметтеріне Гераклид тұқымын қоюы болды. Сенаторлар мен эфорлар жағдайының барлық жағынан патшадан жоғары болуы танданыс тудырады. Ол сөзсіз наразылыққа әкелді.

Лисандр егер басқа тұқымға жататын таққа заңсыз жолмен келмегенде, ол отандастарының жауына айналмас еді. Дарындар оны шақырған, бірақ оған заң жолымен құқығы жоқ орынға ол билік пен заңды құлату арқылы келді. Бірақ Лакедемон өз билеушісіне наразы азаматтардың қолынан әр түрлі бақытсыздықтарға ұшырай бастады, ол оның өлімін ескертті.

Сіздерге патша кезіндегі римдіктердің жағдайлары белгілі. Онда жанұялар патрийцейлер мен плебейлерге бөлінді, мұнда ашқарақтыққа тұсау салатын заңдар болған жоқ. Рух даңққа және пайдакүнемдікке ашылған кезде, қоғамдық игілік жайына қалатыны белгілі. Сондықтан да римдіктерде қазір оларды көрші халықтардан ерекшелейтін ешнәрсе қалған жоқ. Егер Тарквинийге қарсы наразылық тепе-теңдікті орнатуға ұмтылған азаматтардың батырлығымен сипатталмаса, басқа халықтар сияқты, олардың аты да белгісіз күйде қалар еді. Егер жас Республикада бұл рух жоғарылығы жоғалып кетсе, егер жаңа тәртіпсіздіктер пайда болса, егер халық Римді қалдырып, Киелі тауға жетуге асықса, оған тепе-тендікті қолдамайтын патрицилерді кінәләңіз. Республика жауы халық емес, патрицийлер болды. Табиғат берген теңдік заңын қалпына келтіру және плебейлердің ар-намысын қорғау арқылы, мінбелер мемлекеттің игілігін дайындап, аяқтады.

Тәртіптер қалпына келтіріліп, дарындар, адамгершілік әрекеттер көбейіп, игілік жасаушылар мен заң жаңа күшке ие болады. Бұл бақытты бетбұрыстар оларға батыл заңдардың үйреткен рух тендігінің жемісі. Олардың арасында жаңа тартыстар қайдан пайда болды? Өйткені біріншілері теңдік орнатса, ал басқалары оны бұзды. Даңқ пен жеңіске құмартқан Республика өз өліміне асыққанын байқаған жоқ. Жер заңдары және жағдайды теңестіруге ықпал ететін байлыққа қарсы заңдар, байлықтар ішінде өз күшін сақтай алмады. Римде байыған үстіне, баюды көздеді. Республика жеңілгендерді тонады, азаматтар Республиканы тонады. Біреулер патша сияқты байлыққа кенелді, басқалары нан талап етті. Осындай теңсіздіктердің нәтижесінде ежелгі заңдарға деген жек көрушілік пайда болды.

Бүкіл тарихты қараңыз, заңның батылдығы немесе батыл еместігі барлық игіліктер мен барлық қатыгездіктердің тамыры болды. Теңдік болмаған жердің бәрінде, заң екі өлшемге және екі шамаға ие болады. Ал табиғат плебейлерге өкпені жеңіл демалу үшін, ауызды сөйлету үшін және көзді көру үшін берді.

Егер саясат батыл заң орнатпай, өзін жалпы береке әкелем деген үмітпен алдайтын болса, онда оның орындалмас армандар арасында ұшып жүргенін қиналмай-ақ байқайсыз. Ол мүмкін аз уақытқа ашқарақтықты және даңққұмарлықты шектеуі мүмкін, бұл тек құмарлықтардың жасырын әрекет етуіне әкеледі. Олар саясатты әлсіретіп, оның ауытқуларын пайдаланады.

Мен бұл пәнді жақын арада қалдырмаймын, өйткені ол тарихты зерттеу Сізге пайдалы болуы үшін өте маңызды. Сізге тарихшылар тек игілікті әрекеттің жоғарғы жағындағы себептерін анықтайтындығын ескерткім келеді. Мысалы, олар римдіктердің әскери тәртібі және батылдығы, олардың шыдамдылығы, басқа елден келгендерге әділдігі, отанға деген махаббаты олардың көтерілуіне себеп болды дейді. Егер Сіз осымен шектелетін болсаңыз, Рим Республикасын өркендеуге ықпал еткен құралдардан басқа ешнәрсе білмейсіз. Билеушіге тән танымға ие болу үшін, Сіздің батылдық, отанға деген махаббат т.б. игілік көзі болған себептерге тереңдеп енуіңіз керек. Егер Сіз оны өз саясатыңыздың маңызды принципі ретінде қарайтын болсаңыз, Сіз рим заңдарының батыл және әділ болу себебін анықтайсыз.

Суллуды, Марияны, Помпейді, Октивиананы және Антонияны Рим республикасын улаушылар деп есептейді. Бірақ бұл қате. Егер сол кезде Камилдер мен Регулдарды тудырған заңдар мен ғұрыптар әрекет етсе, Отанды бөліктерге бөлген бұл адамдар оған пайдалы қызмет істер еді.

Тарихи кітаптарда гректер парсыларды батыл, әскери істі жақсы меңгергені үшін жеңді, ал парсылар қорқақ, әскери жағынан дайындығы төмен болған соң жеңілді деп айтылады. Ал шын мәніндегі гректердің жеңу себебі - олардың еркін және азаматтарының тендікте болуы олардың Отанға деген махаббатын күшейткендігінен болды. Оларда қажетті барлық дарындар болды, өйткені батыл заңдар, бәріне заң алдында бірдей, тең дәрежеде қарады. Ал Парсылар керісінше, таққа кездейсоқ адамды отырғызды, ол өз міндетін атқаруға қабілетсіз болды. Мұндай алысты болжай алмайтын адам ойының қаруы тек сарай маңындағылар болды, оларды жалғандық биледі.

Халықты игілікке бөлеген патша жайлы оқыған кезде, ол үнемі өзінің басқарудағы күшін әділдік пен батылдыққа жақындау үшін жұмсады ма? Ол өзін басқарушыдан гөрі, қамқоршы ретінде сезінді ме? Ол адамдардың айырмашылығы тек олардың қызметтері арқылы бағаланады деп көздерін жеткізуге тырысты ма? Ол адамдар тұқымын төмендететін тағы заңдар оның отанын мазақ етіп әлсірететіні жайлы түсініктер құрды ма? Осы жағына көңіл бөліңіз.

Еуропаға көз салыңызшы, Сіз онда әрбір мемлекеттің заңдарының табиғи батылдыққа қанша дәрежеде жақындағанына қарай дамығанын көресіз. Шведтік шаруа ол азамат, басқа мемлекеттік шендермен ол заңдық тұрғыдағы адамгершілікті бөліседі. Швеция Польшадағыдай, барлық дворян атаулы құрметті болып есептелетін әділетсіздікке, ығыстырушылыққа ұшыраған ба? Англияда қоғамдық игілікке деген қызғаныш басым, сондықтан шексіз билікке бағынған мемлекеттерде немқұрайдылық пен қисынсыздық басым. Азаматтар құрған және батыл заңдармен басқарылатын Голландия, саны көп халықты асырап және жағасын шайып жатқан теңізге тосқауыл қояды. Қатыгездік болған жерде құнарсыз жер мен тозық жамылған тұрғындардан басқа ештеңе іздемей-ақ қойыңыз.

Швейцарияда, қалған бүкіл Еуропаға қарағанда, бақытты адамдар көп. Оның себебі неде? Өйткені ондағы заңдар басқа елдерге қарағанда батыл, адамдары анағұрлым табиғи тендікке жақын. Бір азамат басқа жағынан басқасынан артықшылыққа ие емес. Онда заңды жақсы көреді, өйткені олар заңның қорғауында болып табылады. Ал билік ше? Ол билеушілердің қолында, бірақ оның да шегі бар. Байлыққа қарсы бағытталған дана заңдар, үлкен байлықты пайдасыз етіп және ондай байлыққа қызығудың жолын кеседі. Нақты осы дана тәртіп кантондардағы одақ пен бейбітшілікті қолдайды. Бұлар көршілер және бірақ бірін-бірі қызғанбайды, бірімен-бірі бақталаспайды. Кейбір кантондардың аристократиясы басқарудың бұл бейнесіне тән кесірлерден қол үзген. Оның қол астыңдағылар билеушілер алдында өзін төмен ретінде сезінбейді және өзінің қарапайым азамат ретіндегі жағдайына қанағаттанады.

Адам тек заңнан берік, шынайы және ұзақ пайданы күтетін болғандықтан, оны төмендететін, қоғамдық тәртіпті бұзатын кез келген үкімет азаматтардың арасындағы бақталастыққа жол ашады. Ол кейін биліктің княздықтан айырылуына әкеп соғады. Тәжірибелік заңды бұзу құқығы ешкімге де берілмеген. Сіздің бұл шығарманы оқығаныңызға қарай, біз әділетсіздікті қалпына келтіру құралын іздеуге тырысамыз.

IV тарау

ҮШІНШІ ШЫНДЫҚ

Азамат билеушіге, ал билеушілер заңға бағынуы тиіс

Сонымен, қоғам батыл заңдарға ие болды дейік. Бұл үлкен бақыт. Бірақ сіз күш және біздің қызығушылықтың адасуы, билеушілердің заңды қорғауға тиістілігі және оған қамқорлық жасауы жайлы ойланғаннан кейін, Сіз егер билеуші сияқты қуатты заңды қорғаушылар болмаса, мұндай игілік қысқа болады деп есептейсіз.

Сізге азамат магистрге бағынып, ал магистр заң шеңберінен шықпайтын теңдік мезетін ұстау қиын. Нақты осы ұстай алмаушылық тарихта кездесетін ішкі ұрыс-керісті тудырады.

Егер азамат билеушіге бағынбай ол үшін жазаланбаса, онда ол жолында кездескен ең дана деген заңдарды да бұзады. Немесе, керісінше, билеушілердің әуестігі қысқартылмаса, онда бір тасқа шалынудан құтыла отырып, келесі тасқа шалынып Харибтан Сциллаға тап болады. Топтың әуестігі республиканы басқаратын болса, билеуші әуестіктері олардың тағдырын шешеді. Соңында жеке адамдардың бетімен кетуі тәртіпсіздікке әкеледі. Ал билеушілердің бетімен кеткендігі, олардың одан әрі өмір сүруі өздеріне ғана пайдалы болатын жағдайға әкеледі. Билік қандай қуатты болғанмен, олардың заңды бұзуы нәтижесінде, жасырын және қауіпті мейрімсіздіктің билік құруына ықпал етеді.

Билік әрі залалды, әрі қорғаушы болғандықтан, құдіреттікіндей даналықты қажет етеді, ал оны жай қарапайым адамдар ғана жамылады. Сізге көптеген тарихшылар ол топтардың тұрақсыздығынан, соқыр әуестігінен және жеңілтектігінен болды дейді. Ал шынында, тобырдың абыржуы, үнемі жағдайы өзгеріп отыратын және оған жеңілдік таба алмайтын аурудың алаңдауы. Халық тығырықтан шығудың жолын таппаған кезде наразылық таныта бастайды. Ол кектенгеннен гөрі, көбірек кешірім жасайды. Қолайлы жағдайларда ол жеңілтек және ашуланшақ емес. Амандық оны иілгіштік пен қаталдықты қатар ұстаған жауыз алдындағы қорқыныш сияқты, қозғалыссыз етеді.

Бастапқы кезде сословиелер өз билеушілеріне, шексіз билікке сенбеді. Оны бастапқы кездегі адамдардың мемлекет құру үшін бірігуі көрсетті.

Әлі игілік жөнінде көзқарастары қалыптаспаған және дөрекі әуестікке кіріптар болған адамдар аяқ астынан шексіз еркіндіктен бағыныштылықты мойындады деу өтірік болған болар еді. Осы жаңа пайда болып келе жатқан қоғамдарда азаматтар мен билеушілер арасындағы келісім болды деуге сенуге бола ма? Әрине жоқ. Өзара тең және құқықтары бірдей адамдар бір-біріне жақын болды, өйткені оларда қалыптасқан ортақ өмір сүруге деген ұмтылыс болды. Бірақ олар өз арақатынастарын анықтайтын заңдарды құрған жоқ, өйткені еркіндікті жоғалту қаупін сезген жоқ. Олар өздеріне осыған сай деген адамдарды көсем ретінде сайлады, өздерін одан төмен санап, оған бағынды.

Бізге тарих Вавилон мен Ассирияның алғашқы патшалары туралы, олардың еркі заң болған, толық құқылы монахтар ретінде айтуы, ол кездегі Империялардың көлемді болғанын және үлкен жетістіктерге жеткенін білдіреді. Бұған олардың өте ежелден келе жатқан жағдайлары дәлел болады.

Бірінші рет белгілі болып отырған билеушілердің де ізашарларының болғандығы, олар бас кезінде бар жоғы еркін халықтың қарапайым әскербасылары ғана болғандығы бізге күдік тудырмайды.

Жаңа идеяны тәрбиелеу үшін жаңа қажеттіліктер, жаңа мүдделер керек болды және билеушілер мен азаматтар арасындағы тартыстар, қоғам дамуының жеткілікті дәрежеде болғанын көрсетеді. Сол кездегі билік етуге деген ұмтылыс даңққұмарлықты тудырды. Өзінің жоғары жағдайына байланысты тәкаппар болған билеушілер бірінші болып өзіне деген сенімді бұзды. Олар өз қызметін ұмытып, халықты азғырып, оның сенгіштігін өз мүддесіне пайдаланып, заңды емес, билеуші еркін таңдауы тиіс жағдайларды таңды. Осыған дейін тек сыртқы жаулары ғана болған қауымдастықтар ішінде енді ішкі жаулар пайда болды.

Тәртіпсіздіктен, қолданылып жүрген заңдардың әлсіздігінен шаршаған халық өз алдына басынуды тоқтатуды мақсат етіп қояды да, олардың билеушіге деген сенімі жоғалады. Кез келген мәжбүрлеу жауыздық болып көрінеді, еркін болу үшін олар билеушілерді өз қыңырлықтарына бағындырады. Бір қатені түзете отырып, олар басқа қатеге ұрынады. Минос критяндықтардың бассыздықтарын тоқтатуға тырыса отырып, адам билеушіге, ал билеуші заңға бағынуы тиіс деген шындықты тапқан бірінші адам болды. Мұны қандай жолмен жүзеге асыруға болады? Бұдан ауыр саяси мәселе жоқ.

Миностың Критте тек ойға алған нәрсесін Ликург Лакедоменде жүзеге асырды. Өйткені мұнда билік бір-бірімен жау екі партияға бөлінді, олардың әрқайсысының жаңа құқықтарға ие болғысы келді. Ол — билеуші, вельмож және халықтан тұратын биліктің үш бұтағын бір биліктің қол астына біріктірді. Ол халыққа жоғарғы және заңдық билікті берді. Халық тұтас мемлекетке қатысты — бейбітшілік, соғыс және одаққа байланысты заңдар шығарып және маңызды мәселелерді шешуі тиіс болды. Демократияны бекіте отырып, ол сонымен бірге азаматтық заң шығарушыларға өздері шығарған заңға бағыну қажеттігін мойындатты. Заң әрбір спартандық үшін үлкен маңызға ие болды, өйткені мемлекеттің жалпы жиналысы атқарушы билікке ешқандай қатысқан жоқ. Ол екі патша мен сенаттың қолында болды.

Атқарушы билік өз тарапынан, өздеріне ешқандай заңдық биліктің құқықтарын иелене алмады және заңға бағынды. Ол тек оны орындаушы болды, өйткені билеушілерде ылғи да халықтық жиналыстарға қатысушы бір ақ сот болды. Бұл соттар егер өздері заңды бұзса, бұлар да жауапқа тартылды. Олардың бірігуі және басқаруға айналуы мүмкін емес болды, өйткені олар мемлекетке қарсы қастандық жасай алмады. Әрине, екі патша да билік ұрпақтан ұрпаққа берілетін болғандықтан, өз әулетінің ұлылығын арттыруға ұмтылды. Бірақ Спарта екі патша кезінде үлкен қауіпсіздік жағдайында болды. Бұл жоғарғы билеушілер сословиесі заң көлемінде әрекет еткендіктен, ол патшадан қуатты болды және ешқандай даңқ, атаққа деген қызығушылық туғызбады. Сенат тек билеуші жанұялар үшін ғана ашық болған жоқ. Кез келген спартандық сенатор бола алды, ол тек халықтың сайлауы арқылы көтерілгендіктен, оның жеке мүдделері мемлекет мүддесіне бағынды.

Заң шығарушылар көмегіне сүйенбей, тек өз данышпанының даналығымен басқарылған римдіктер құрылымдарында осындай басқаруға қол жеткізді. Олардың барлық магистратуралары, атқарушы биліктің бөлінуі сондай даналықпен жүзеге асты. Олар бір-біріне тәуелді бола отырып және бір-біріне зиян келтірмей бір ғана мақсатқа ұмтылды және оған жету үшін әр түрлі құралдарды қолданды. Магистрдің даңққұмарлығы өз міндетімді орындамасам екінші рет халық сайламайды деп, халыққа қызмет етумен шектелді. Барлық биліктің тендігінің сақталу себебі - магистрлардың қысқа мерзімге сайлануы және ауысып отыруы болды.

Қоғамдық билік бөлінісі қандай болса да, ол ылғи қандай да бір пайда келтіруі тиіс.

Кейбір белгілер бойынша қоғамдық билік бөлінісі қалай болу керектігі жайлы айтуға болады. Сіз егер ежелгі және жаңа халықтардың тарихын мұқият оқитын болсаңыз, заңдық билікті — барлық ұлтқа, ал атқарушы билікті — билеушілерге бергендердің қуаттылыққа қол жеткізгенін көресіз. Егер бір сословие заң шығаратын болса, ол басқалар үшін әділ болады деп үміттенуге бола ма? Егер билеушілер саны шектеулі болса, оны орындау үшін қызметтер жеткілікті бола ма? Барлық кезең тәжірибесі заңдық билікті атқарушы биліктен толық бөлуге болмайтынын көрсетті. Егер заң шығарушы оны өзі жүзеге асыратын болса, ол заң қалай барлығы үшін бірдей күшті болады? Лакедемоннан басқа, барлық грек мемлекеттері халықтық басқаруды аристократияның пайдасымен біріктіретін билік жасауға ұмтылды. Бірақ ол жүзеге аспады. Оларда заң шығарушы — халық, сондықтан олардың билеушілердің шешімін талқылауға, үкімді өзгертуге құқығы бар. Басқа мемлекеттерде билеушілер заң шығару ісінде үлкен белсенділік таныта отырып, барлық халыққа билігін таратты, сол кезден бастап олардың әуестігі заң шеңберінен шықты.

Заң шығарушы және атқарушы билік арасында шекара қоюға болады, бірақ олар кейін ұлттық жиналыстар жиі немесе сирек шақырылатын болса, жоғалып кетеді. Қазір еуропалықтар ежелгілерге қарағанда бұл тұрғыда саналы әрекет етеді. Егер халық өте жиі орналасса, оларды басқару, әрине, өте қиын. Оның билеушіні тыңдауы төмендейді, олардың әуестігі ұлы күшке және ықпалға ие болады. Егер жаңа заң қабылдауға мәжбүр ететін жағдайлар өте жиі болмаса, онда оның салдары — мазасыз халық өзі билік жүргізуге кіріседі. Мемлекет ешқандай билікті, ешқандай тәртіпті, ешқандай сыртқы форманы сақтай алмайды. Сондықтан мыңдаған қарама-қайшылықтар халықтың қатыгездігінің ақталу құралына айналады.

Егер заң шығарушылардың жиналысы сирек болса? Онда бұндай жағдайда өзінің қуаттылығына мастанған билеушілер олардан жоғары сот жоқ деп есептейді. Олар пайдакүнемдікке салынып, жасырын қоғамдар құрып, өз әрекеттерін жүзеге асыруға кіріседі. Оларға шектеу қоя алмаған халықтық жиналыстың қолы байланып қалады. Мүмкін болса заңдық жиналыстар жыл сайын белгіленген уақытта және белгіленген орында кездесіп, қатысушылар бір-бірінен ең көп дегенде үш жылдан артық қашықтамауы керек, әйтпесе олар өз міндеттерін ұмыта бастайды.

Егер бұл жиналыстардың басында ерекше магистрлер болмаса, онда заттардың табиғи реті бұзылады, ал ешкімге бағынбауы тиіс заң шығарушы билік магистрлерге бағынады. Төменгі магистрлерге ескерту жасау құқығы берілсін, бірақ заңдарды ұсыну құқығы халықтық жиналысты басқарушыларда және халық өкілдерінде болуы тиіс.

Билеушілер қандай билікке ие болса да, ол ешқашан қауіпті болмайды, өйткені егер оларды халық сайлаған болса, олар өз басқаруы жайлы халыққа есеп беріп отырады. Оның басқару уақыты біткен кезде билеушіден билік алынады. Бұл ережені Аристид, Фемистокл, Камилл немесе Спицион үшін де бұзуға болмайды.

Атқарушы билік қоғам қажеттілігіне сәйкес бөлінуі тиіс. Римдіктерде консулдар, цензорлар, преторлар, эдилдер, квесторлар, понтификтер, мінбелер, сенаттар кейде дикторлар болды. Мемлекетте өз билігінің шегін немесе парызын білмейтін магистрлерден қауіпті нәрсе жоқ. Екінші ұлы қауіп — мемлекетке пайдасыз қызметтер. Өйткені олар ештеңемен айналыспайды, сондықтан бәріне кірісуге тырысып, серіппелі басқаруға тек қиындықтар мен кедергілер келтіреді. Төтенше істерде оларға артылған міндеттер орындалғаннан кейін, биліктен де шеттетілетін децемвирлерді немесе магистраттарды құрған римдіктердің ақылына жүгініңіз.

Мен қазір саясат магистраттарды заң билігіне бағындырудың бірнеше құралдарын еске саламын. Тарауды бітірмес бұрын не адамды, не қоғамды білмейтін, тек надан бағыныштылық билік еткен жерде, бейбітшілік пен тәртіп бар деп ойлайтын әлсіз тарихшылардан сақтаныңыздар дегім келеді. Егер оларға сенетін болсақ, магистраттарда ешқашан жеткілікті билік жоқ, халыққа ешқашан бағыныштылық жетіспейді. Мұндай тарихшылар басқаруды заңға сәйкестендіру үшін, сіздерді мемлекеттік төңкерістермен таңдандырғысы келеді. Ондай ойдан шығарушыларға сенбеңдер, олар оқырманды тарту үшін олардың рухына алаңдаушылық себеді және барлық жерде тек шынырауларды көрсетеді. Сіздер өздеріңізді мұндай балалық бейнелермен қорқытуға мүмкіндік бермеңіз. Аралас басқаруда пікірталастар күнделікті нәрсе, ол оны солқылдатпайды, керісінше, сол кездегі құрылысты күшейтуге ықпал етеді. Олар мемлекеттегі еркіндікті дәлелдейді. Терең үнсіздік, керісінше, құлдырауды ескертеді. Ол отан, еркіндік, бостандық және қоғамдық игілік енді ақылдарды ойландырмайтынын, ал азаматтарды қорқыныш сезімі билегенін көрсетеді.

V тарау

ТӨРТІНШІ ШЫНДЫҚ

Бөтен халықтардың әуестігінен сақтану керек

Егер кез келген ұлт өзімен-өзі болса, ал жағасыз теңіздер мен ауқымды шөлдер олардың арасындағы кез келген хабарларды үзетін болса, онды кез келген саясат заңның батылдығымен және билеушілер билігімен шектелген болар еді. Бірақ олай емес, теңізде жүзушілер барлық халықтарды жақындастыру, көбейту және араластыру қызметін атқарды, Ескі және Жаңа Әлем арасындағы кеңістікті жақындатты. Еркін, тәуелсіз және бір-бірімен бірыңғай адам табиғатына тән міндетпен байланысқан халықтар, бір-біріне жақын келетін, кейде өз шеңберінде араласып кететін көршілер болып табылады. Бұл мемлекет езін тек жеке әуестігінен сақтандырмай, сонымен бірге өз мемлекетін бөтен халықтардың да қызығушылығынан сақтауы тиіс екенін көрсетеді.

Цицерон: халықтар өздерін бір қаланың әр бөлігі ретінде есептеуі тиіс. Табиғат барлық адамдар арасында ортақ келісім орнатты, мемлекеттерге де, бір-біріне қатысты бір билік астына біріккен жанұялар сияқты, міндеттер жүктеледі. Ол жайында бізге дұрыс ой ескертеді, бірақ біздің қызығушылығымыз басқаша айтады. Мұндағы шындық барлық халықтардың үнемі өзара азғындыққа және өлімге ұмтылуында болып табылады. Оларды біріктіретін сауда, тек жаңа кедергілерге жолығуды жеңілдетеді. Бір-бірін жек көру арқылы қалыптасқан бақталастық оларды жиі қатыгез соғыстарға итермелейді. Тарих көрсетіп отырған сурет осындай, дейді.

Ашқарақтық, даңққұмарлық және жек көрушілік барлық соғыстарды тұтатқан себептер болды. Олар қаншама халықты улады және көптеген рет әлемнің келбетін өзгертті. Саясат осы құмарлықтарға қарсы қарулану керек, ал тарих оған жетудің ең сенімді құралдарын көрсетеді.

Сіз шет жерліктердің атаққұмарлығын ұнатпайсыз ба? Алдымен бай бола отырып, бақытты болмайтыныңызға өзіңіздің көзіңізді жеткізіңіз. Платон қайталаған, Ликурганың кеңесін басшылыққа алыңыз. Көршіңіздің даңққұмарлығы сіздің байлығыңызды арбамасын. Егер халық кедейлікке қанағаттанатын болса, оны ығыстыру қауіпті. Әзірге оқуды қоя тұрып, қандай себептермен бай халықтар неге ылғи кедей халықтарға жол беріп, бағынады деген мәселе жайлы ойланыңыз. Швейцариялық кантондар Құрама провинцияларға қарағанда анағұрлым кедей, бірақ оларды көре алмайтындар, күндесетіндер және жаулары анағұрлым аз. Егер Берндік азаматтардың қазынаны көбейтумен айналысатыны рас болса, онда олар не істеп жүргендері жайлы жеткілікті ойланды ма? Өйткені бұл өз үйіне әкелінген Пандор жәшігі ғой. Мұнда әңгіме басқа елдің жеріне басып кіру жайлы болып отырған жоқ. Бірақ ұрлауға деген ұмтылыс әуестікті тудырып, билеушілер мен бағыныштылар арасындағы бақытты келісімді бұзады. Байлық көре алмаушылық пен ашкөздікті тудыра отырып, берндіктерді не шет елдік айуанның құрбаны болу; не қауіпке толы соғысты қабылдауды таңдауға мәжбүр етеді.

Мемлекет бейбітшілікті сатып алудан қорғануы керек, бұлай рим императорлары т.б. қорқақ билеушілер істеген. Өз шекараңнан жауынды алтынның көмегімен алыстату, оларды елдің ең жүрегіне шақыру деген сөз. Мен ұлы істер ойлап, оны жүзеге асырып, өз одақтастарының қызметін монетамен төлеген халықты елестете алмаймын. Қазіргі еуропадағы қалыпты іс болып табылатын сауда - әлсіздіктің және жаман басқарудың дәлелі. Мемлекеттер арасында өзара құрметтеуге негізделген болуы тиіс қарым-қатынасты саудаласу арқылы шешудің қажеті қанша. Кімде-кім адалдықпен, әділдікпен, игілікпен және батылдықпен құрметке қол жеткізгісі келсе, оған достарды сатып алудың қажеттігі болмайды. Осындай сапалар жетіспейтін мемлекет, зат сыйлау арқылы дос сатып ала алмайды. Одақтастарды олай сатып ала отырып, олар бұларды өз қызметтерін сатуға үйретеді. Ақша талап етушілер дұрыс қызмет істесе алмайды, соңында басқа мемлекет оған одан артық ақша ұсынса, ол алдыңғы мемлекетті сатып кетеді. Римдіктер құлдырау империяның құлауына әкелген кезде ғана біздің саясатты ұстанды.

Сонымен, біз өз артықшылығымызды, көршілерге билік жүргізуге деген тілегімізді ашық көрсетуге тиістіміз бе? Жоқ. Барлық ғасырлардың тәжірибесі мұндай мінездің басқаларды құрықтаудың орнына, керісінше, қарсылық тудыратынын көрсетті. Әскер қажет, бірақ ол арқылы мен басып кіруім мүмкін деп, ешкімге сес көрсетудің қажеті жоқ. Егер сен басып алу ниетіңді білдірсең, өзің де қорғаныс жағдайында болуың керек. Осындай дұрыс ойлаудың нәтижесінде ғана, саясат шет жерліктердің жек көрушілігін тудырмай, оларды сыйлауға мәжбүр етеді. Егер бейбітшілікті сақтағыңыз келсе, соғысқа дайындалыңыз: бұл кітапта жазылған ереже.

Мейлі бейбітшілік болмай-ақ қойсын, өйткені ол масаттануға және рахаттануға ықпал етіп, Сіздердің азаматтарыңызды қорқақтыққа тәрбиелейді. Бірақ ол адамның табиғи жағдайы болғандықтан, одан құтылудың бір ақ жолы — әділдік пен саналы өмір сүру, ол Сіздің рухыңызды жоғарылатады. Егер халық өзінің қуаттылығын тұрғындардың және бекіністердің саны бойынша бағаласа, онда ол оның тәртіпті сақтамай отырғанын және оның әскери қасиеттермен ерекшеленбейтінін көрсетеді. Өзіне жетпеген нәрсеге қол жеткізу үшін, ол тез саны көп әскер жинайды, бірақ ол Ксерокс пен Дарийдің ат төбеліндей гректерден немесе тәртібі күшті македондықтардан жеңіліп қалатын әскерлері болады.

Ешқандай мемлекет ешкімге шабуыл жасай алмауы тиіс және өз одақтастарының түсінбестігін тудырам ба деп қауіптенбеуі тиіс. Осылайша, ол оларға шынайылықпен және берілгендікпен қарауы қажет. Егер Сіз өз одақтарыңыздың ылғи берік болуын қаласаңыз, ең бірінші, өз одақтастарыңыздың мүддесін, өзіңіздің жеке мүддеңізден бөліп қарамаңыз. Өзіңізге көмектесуі немесе зиян келтіруі мүмкін халықтардың сипатын, ғұрыптарын, адамгершіліктерін, күшті және әлсіз жақтарын зерттеңіз. Өз одақтастарыңызға ешқашан өзіңіздің табиғи жауларыңыздай қарамаңыз. Бірақ ешқашан олардың алдында өзіңізді төмендетпеңіз. Еуропаның барлық жерлерінде бұрыннан мемлекеттер арасындағы келісімдер ойынға айналды. Халықтар бір-біріне қақпан құру үшін жақындаса ма деп ойлап қаласың. Оның себебі неде? Оның себебі ылғи дерлік келісімдердің олардан не күтетінін анық түсінбегендіктен болып табылады. Көбінесе мемлекеттер оған келешектегі үлкен көзқарас тұрғысынан қарамай, тек сол кездегі жағдайдан шығуды көздеп келісімге барады. Мен мұндай маңызды пәнге тоқталмай, Сіздерге «Фокион әнгімесін» және «Келісім қағидаттарын» оқуды ұсынамын.

Өшпенділік өзара әділетсіздікке негізделген дағдыға айналатын болса, мемлекетті құлататын әуестікке айналады. Өйткені екі халық бір-бірін жау санайды. Ол кезде саясат пайда жайлы ойламайды. Өшпенділікті ең бірінші жанжалдан-ақ оңай байқауға болады. Осындай кезде неге әділдік дауысына құлақ түрмеске? Маған біреу әділдікті ұстану нәтижесінен бақытсыздыққа ұшыраған халықты көрсете ала ма? Туып келе жатқан өшпенділікті өшірудің орнына өршітудің қажеті қанша? Өшпенділікті қысқарту жайлы ойлай отырып, Сіз соңында, мемлекетті құлатудан сақтайсыз.

Тарих мыңдаған мысалдар арқылы, бір халыққа екінші халықтың өшпенділікпен қарамауы тиіс екендігін дәлелдеді. Спартандықтардың мессяндықтарға қарсы қатыгездігін жазу үшін, қанша әділдік, ұстамдылық қажет болды? Ал олардың афиндіктерге қарсы өшпенділігі Пелопоннес соғысының соңында бүкіл Грекияның ашуын туғызып, Спартан мемлекетінің өзін құлатқан жоқ па? Римдіктердің қуатты мемлекеттен құлдырап жойылуы да осы шындықты дәлелдейді.

Саясат тек бұл үш әуестіктен ғана сақтанбауы тиіс. Негізгі қауіпті қарулы жауы келтіретін болса, сонымен бірге өз достарыңнан да сақтану қажет. Ол Ликургқа белгілі болды: сондықтан оның ксенеласия деп аталған заңы маңызды мемлекеттік істі орындау үшін, македондықтардың өз елін тастап кетуіне мүмкіндік берді. Егер шет жерлікті қабылдау керек болса, оған байланысты проксен, яғни бақылаушы анықталды. Ол оның мінез-құлқына бақылау жасап және өз шегінен шықпауға мәжбүр еті.

Көрші халықтар, сауданың нәтижесінде бізге бекершілікті, төзімсіздікті, байлық құмарлықты және пайдакүнемдікті тәрбиелей отырып, бізге басып кіретін жаулардан да қауіпті болып табылады. Солдат тонаулары түсінбестік тудырып, біздің рухтың күштерін қозғалысқа келтіреді, ал аздырушы достар бізді жояды. Қауіпті және зиянды ілімді насихаттаған Эпикур Киней римдіктер үшін Пирдің өзінен де қауіпті болды.

Мен бұл жерде, адамгершілік пен саясаттың қаншалықты тығыз байланысты екенін көрсету үшін «Фокин әңгімелерінен» ылғи да билеушілердің есте ұстауы тиіс, бірақ қазіргі саясат адасу деп есептейтін бірнеше шындықты келтіргім келеді.

Ежелгілер адамгершілік — саясат негізі, адамгершіліксіз, яғни байлыққа қызықпай, еңбек етуді жақсы көріп және барға қанағаттанбай заңдар істен шығып мемлекетті игілік тастап кетеді деп ойлады. Бұл мазмұн олардың барлық шығармаларынан көрініс табады. Еуропалық елдердің көпшілігінің шығармалары бізге не жайлы айтады? Егер оған сіздің шыдамыңыз жетсе, оқыңыз. Ол сансыз шығармаларда сауда, қаржы және ашкөздік жайлы баяндалады. Барлық жерінде сіз ежелгілердің қағидаттарына қайшы келетін қағидаттарды табасыздар. Кім қателесіп отыр біз бе, олар ма? Ежелгі даналар адамдарды шыншыл етуге тырысты, ал біздің философтар саудагерлерге, ақша ауыстырғыштарға көбірек ұқсайды.

Мен Сіздерге уағыз оқиын деп отырған жоқпын. Мен Сіздерге тек ашық түрде, шын жүректен қазіргі саясат заттың табиғатымен қайта құрылуын қалар едім. Мен сөздерін және сабақтарын қайталаудан шаршамайтын Ликург адамдарды қинаудан ләззат алатын ешқандай мизантропикалық тақуа болған жоқ, керісінше, ол мехраптарды күлкіге және көңілділікке көтерді.

Пайдакүнемдік адамды бақытсыз етеді. Байлықты сүю менің жанымды қорлайды және жаралайды, ол әділетсіздікке, қорқақтыққа және қатыгездікке тәрбиелейді.

Бүкіл тарихқа көз жіберіп өтіп, одан Карфаген сияқты байып, Спарта мен Римнің кедейлік ішінен тапқан амандық және игілік күшін іздеген мемлекетті табуға тырысыңыз. Маған байлық жауыздық пен қақтығыс, әділетсіздік пен тонау тудырмаған ең болмаса бір мемлекетті, немесе бір патшалықты және оның мұңдай байлығы шет елдік жыртқышты қызықтырмаған елді айта аласыз ба? Және мұңдай байлығы шет ел жыртқыштарын қызықтырмаған елді айтыңызшы. Мен Ликургтін кеңесіне бай Лакедемонның кедейліктен тапқан қуаттылығын неге сақтай аламағаның сұраудан шаршамаймын? Неге Рим империясы олжамен байи бастаған кезден бастап құлдырай бастады?

Біздің қаржылық саясатымыз қай жерлерде алтынға риясыздықты, байыптылықты, ер жүректікті, әділдікті сатып алуға болатынын көрсетсе, ақылды болады. Егер мемлекет бүгін пайдалы қызметтер үшін аз баға төлесе, онда ертең ол адам жанын марапаттаулар тарату арқылы оятады, кейін жер шарының барлық байлығының ішінде ол өте кедейге айналады, өйткені ашкөздікте шек болмайды. Байлық тез тозатын қозғаушы серіппе. Парсы патшалары және рим императорлары бай болды, бірақ одан не пайда? Егер Парсылардың македондықтарға бағынуы талассыз болатын нәрсе болса, егер римдіктерге Карфагенді бағындыруды жазса, онда ол Құдіреттің байлықты мемлекетті гүлденген жағдайға жеткізетін құрал деп есептемеуінен деп ойлаймын.

VI тарау

БЕСІНШІ ШЫНДЫҚ

Мемлекет өз алдына табиғат сыйлаған игіліктен басқа мақсат қоймауы тиіс

Ежелгілердің бірі мемлекеттің адам сияқты, оның бала кезі, жасөспірім кезі, есею кезі және қайтыс болумен бітетінін қартаю кезі болады деп есептеді. Бұл негізсіз сөзді кейінгілер шындық ретінде қабылдады. Біздің қызыл сөзді қазіргі жазушылардың бірі Қоғамдық келісімде: Егер Спарта мен Рим құласа, онда қандай мемлекет шексіз өмір сүрем деп айта алады? Мәңгілік құрал жасауға тырыса отырып, біз оны мәңгілік жасаймыз деп армандай алмаймыз. Үлгеру үшін мүмкін емес нәрсені жасаудың қажеті жоқ, адамзат жасампаздығына беріктік енгізуге үміттенудің өзі бекершілік деді.

Бізге өлуді жазған, өйткені уақыт мендегі өмірлік ағзаларды ескіртіп, шаршатады, сондықтан мен оны қайта жасай алмаймын. Қоғам жайлы барлық пікірлерді ұрпақ жаңартып отырады. Онда ылғи да дана қарттарды және оны орындайтын жас ұрпақты табуға болады. Мен біздің бәріміз жарық дүниеге бізге құдіретті мойындататын әуестікпен келеміз. Сондықтан еш мемлекет ыдыраудан және жойылудан құтыла алмайды. Қазірге дейін бірде-бір халық бұған қарсы тұра алмады. Егер біз әуестігімізді басқа мақсатқа бағыттасақ, оған табиғат кінәлі емес. Белгілі шектерге бекітіле отырып, олар бізді игілік жолына шығарып салады. Неге біз еліктеуді құрықтаудың орнына, біз оған жол береміз? Неге оны басқарудың орнына, олардың билік етуіне мүмкіндік береміз? Егер заңдар біздерді адастыратын болса, ол заң шығарушының кінәсі. Егер үкіметте өзінің бастапқы кездегі күшін және тұтастығын сақтайтын тұрақтылық болмаса, бұл да оның кінәсі.

Ликургтің қолымен жасалған Спартаға ұзақ өмір сүру жазылған.Неге алты жылғы игіліктен кейін ол өзіне өзі қамқорлық жасауды әлсіретеді? Неге ол әуестіктің зұлымдығын қадағалауды тоқтатты? Өнегелік пен заңдарға аздаған жарақаттар түскен кезде, неге спартандықтар оған мән бермеді? Неге олар оның жараға айналуына мүмкіндік берді? Спарта кез келген мемлекет жойылуы тиіс болғандықтан құлаған жоқ. Ол билеушілердің ашкөздігінің, даңққұмарлығының және жаман саясатының құрбаны болды.

Игілік пен гүлдену мәні - заң шығарушылардың батылдығында, ал билеушілердің заңға бағынуында, ал азаматтардың билеушілерге бағынуында, халықтың басқа елден келгендерге игілікті және ержүректік қатынасында болып табылады. Мемлекеттің қаншалықты ұзақ өмір сүретіні халықтың бұл құралдарды қалай пайдаланатынына байланысты. Бұл жағдайды мәңгі сақтау үшін, тек өз заңдарыңның даналығын қатыгездікке пайдаланбау, яғни табиғаттың өзі талап ететін игілікті ғана іздеу керек. Тек сонда ғана басқару күн сайын тұрақтана түседі. Егер халық табиғаттың жазған тәртібін бұзатын болса, егер адасып, өз күшін, даналығын және өз игілігін жаман әдеттерге қолданатын болса, оның заңдары әлсіреп, адамгершіліктері азғынданып, игіліктің өз ішінде оның өлу себебі ашылады.

Саясат өз мақсаты етіп қоюы тиіс игіліктің мәні неде? Оның мәні байыптылықта болып табылады. Оған көз жеткізу үшін өз әлсіздігімізді еске түсіру жеткілікті. Егер мен баяндаған принцип бойынша басқарылған мемлекет үлкен ақшаға ұмтылатын болса, оның оған қол жеткізетінінде дау жоқ және оған жету үшін өзінен керек күшті де, қабілетті де табады. Көп күш жұмсамастан ол ұлы кедергілерді жеңуге қажетті беріктікке, батылдыққа және шыдамдылыққа қол жеткізеді. Оның мұндай артықшылығының неге жеткізетінінің шегі қайда? Оған жауапты тарихтан іздеңіз.

Аристотель: «Карфагендік басқару түгел дерлік Лакедемоннің қағидаттарына негізделді: мемлекеттік билікті болу жауыздықтан да, анархиядан да сезіктенуге мүмкіндік берген жоқ. Азаматтар бірыңғай тұтастықты құрады. Еңбектерінің жемісі олардың қажеттіліктерін қанағаттандырды. Адамға басқа не керек? Бақытсыздығына қарай, бұл мемлекет Тирдің құмарлығынан толық азат емес еді, олар өзінің бұрынғы, бірақ берік емес игілігіне масаттанды. Үлкен ақшаның әуестігін құрықтай алмай, ол саудаға өз қақпасын ашып, байлыққа ие болды. Онда тәкаппарлық пайда болды. Өзінің көршілер алдындағы кейбір артықшылықтарын сезіне отырып, ол оны жамандыққа бағыттап, жаулап алуға бет бұрды. Осы кезден бастап, ашқарақтық пен даңққұмарлыққа бой алдырған Карфаген заң билігінің толық жойылғанын білдірді. Бәрі қастықтар мен бүліктер арқылы шешілді. Бұл кеселден арылуға жағдайы болмаған мемлекет байлық пен салтанаттың арасында өлді», — дейді.

Өз шегінен шықпай игілікті және гүлденіп дамып отырған Мысырды улаған Сезостристің даңққұмарлығы емес пе? Кир парсылық Сезострис болды. Ол ауқымды жерлерді жаулап алды, бірақ оның халқы Азияның қожайыны болған кезден бастап, ол өз байлығының қанауына түскен жоқ па? Бұрынғы батылдық пен еркіндіктен ол әлсізге айналған жоқ па? Өзіңізді Кирдің орнына қойып, жаулап алғаннан кейінгі оның жағдайына үңіліңіз де, Сіз қандай құралдар арқылы өз заңдарыңызды басқару үлгісіне айналуы және қол астындағылардың азғынданбауы үшін не істей алатыныңыз жайлы ойланып көріңіз. Сіз сонда менің ойларымның әділетті екендігіне көз жеткізесіз. Рим республикасының тарихын оқи отырып, олардың заңның даналығын тек құлатуға пайдаланғанын және әрбір салтанат құлауға деген жаңа қадам болғанын көресіз. Олардың игілікті кесірге қолданғаны өкінішті.

Карфаген, Мысыр, Персия және Рим ұлы империялар құрды, көршілерін өздеріне бағындырды, есепсіз байлыққа кенелді және сонымен бірге оларды осындай істерді істеуге қабілетті еткен адамгершілікті, заңды және басқаруды сақтады десем қателескен болар едім.

Мен өзінен кейін байлықты тартатын бұзылғандық жайлы айтқаннан кейін оны одан әрі тарата беру пайдасыз. Сіздің рухыңыз жоғары және мейірбан, сіздің өзіңіз әлі жас болғандықтан, ақшаға деген махаббат сіздің жаныңызды қатты толғандырмайды деп ойлаймын. Сізге, тек ақшаны өмірлік соғыс және бейбітшілік жүйесі ретінде қарайтын, қазіргі саясат өте қауіпті адасу жағдайында екенін ескерткім келеді.

Бірақ билеушіні даңққұмарлықтан сақтандыру ешқашан кеш емес. Сорымызға қарай, Сізді қоршағандардың барлығы бұл әуестікті ұлы рухтарға тән, игілік ретінде қарайды. Олар ауқымды жерлер, миллиондаған бағыныштылар және шексіз табыстар билеушілерді ұлы етеді деп айқайлайды. Империя ауқымды болған сайын, билеушінің соғұрлым басқаруға қабілетсіз екендігі көрінеді.

Әділеттіксіз қатты негізге құрылған шынайы даңқ та, ұзақ игілік те жоқ. Адамдар әуестігі арқылы ұлы болмайды, олар ақылдылығы арқылы ұлы болады. Азаматтар өз игіліктері үшін қоғамдық түйіндермен бірігуі тиіс. Олар бір-біріне көмек көрсетіп, бірін-бірі қолдауы тиіс. Халықтар құқығы оларға табиғат сыйлаған киелі құқық болып табылады. Біз оны әуестікке негізделген тағылық түсінікке ауыстырғанымыз үшін жазаландық. Рим республикасы даңққұмарларға қандай қорқынышты мысал.

Адамдардың көпшілігінің бақытсыз болуы — олардың ойланбастан игіліктен бас тартуының нәтижесі. Адамдарды жақындатқысы келген табиғатта бір мақсат болады. Ол біреуінің көмегімен басқаларын да бақытты ету.

Өз жағдайының байсалдылығымен қанағаттану үшін мемлекет жеткілікті саналы. Егер мен айтқан қағидаттар мен ережелерді басшылыққа алса, мемлекет мәңгі өмір сүруі тиіс және өмір сүре алады.

VII тарау

Ежелгі тарихта баяндалған бұрын айтылған ойлар мен негізгі оқиғаларға қосымша

Жүз рет айттық, енді мың мәрте қайталасақ та барлық билікте жауыздық орын алған жерде, езілген халықта не отан, не жалпы игілікке деген махаббат болмайды. Адамдарды тілсіз мал ретінде қуған кезде, адамдарды билеуші әуестігіне құрбандыққа шалған кезде, ол рухани күштерді ағытуға және адам табиғатын кемсітуге әкеледі. Мұндай басқаруда игілікті адамгершілік болмайды. Байлық қағидаты басқасына қарағанда артықшылықта болады, өйткені есепсіз байлыққа және ұлы кіріске ие болған билеуші, ол байлыққа және ысырапшылдыққа қызығады. Заңдар жұмыс істемейді, өйткені билеуші — бар жоғы адам, сондықтан оның өз халқын патша сарайлары мен өзіне қызмет етушілерге құрбандыққа шалмауға даналығы да, батылдығы да жетпейді. Қол астыңдағылар заңға бағынбайды, өйткені заңға қарағанда, билікті ұстаушылар олардың анағұрлым қорқынышын тудырады <...>.

Тәржімалаған Назарбек Қанафин





МАРКС КАРЛ ГЕНРИХ

(1818-1883 жж.)

ЭНГЕЛЬС ФРИДРИХ

(1820-1895 жж.)

ЛЕНИН ВЛАДИМИР ИЛЬИЧ

(1870-1924 жж.)

Кеңестік тарих әдіснамасындағы тарихи дамудың баламалылығы мәселесіне көзқарастың өзгеруін толық түсіну үшін баламалық мәселесін зерттеген авторлар дәйексөз келтіріп, талдап және дәлел ретінде пайдаланып жүрген К.Маркс, Ф.Энгельс, В.И.Лениннің идеяларын қарастыру қажет. Бұл авторлардың еңбектерін салыстырып көргенде, кезінде марксизм классиктері айтқан, баламалылық тақырыбына арналған дәстүрлі, бір үлгідегі пікірлер жиынтығын байқауға болады.

Төменде қарастырылған дәйексөздер жиынтығының бір үлгіде болу себебі — жаңа тақырыпты зерттеген кезде мұндай дәйексөздер келтіру ортодоксалдық пен догматтыққа ден қойған идеологтар тарабынан болатын шабуылдан қорғанар «қалқан» ретінде қызмет еткен. Баламалылық идеясы Қазан революциясы болмай қоймайды деген қағидатқа күмән келтіру мүмкін болғандықтан, ресми идеология оны қауіпті деп санады. Классиктердің идеялары мен пікірлерінің ішінен баламалылықтың мәселесін зерттеудің заңдылығын теориялық тұрғыдан негіздеуге болатындары, ресми идеологияға бейімсіз деген айып таққызбайтындары іріктеп алынды. Осылайша, тарихи дамудың баламалылығын зерттейтін авторлар үшін бірте-бірте марксизм классиктерінен алынған үзінділердің оңтайлы жиынтығы құралды. Бұлар өзіндік бір семантикалық қорға айналды.

Алайда марксизм бұл жағдайда жай ғана қалқа емес, марксизмнің ресми бүлдірілген версиясына қарсы қоюға болатын жемісті кезеңнің соңына қарай марксистік әдіснаманың бұл эвристикалық мүмкіндіктері таусылды, оның кәдеге жарары толығымен дерлік сынға алынды.

Әдіскерлердің марксизм классиктерінің идеяларын пайдалануын бөлек және егжей-тегжейлі қарастыру үш себептен маңызды болып табылады:біріншіден,осы идеялар енген маңызды мәтінді қарастыруға мүмкіндік береді; екіншіден, марксизм идеялары кеңестік кезеңде осында зерттелетін дискурсивті практика үшін құрылым түзетін бөлшектер болды (М.Фуконың анықтамасы бойынша, дискурсивті практика дегеніміз — бірыңғай көзқарас пен риторика үлгісінде бағындырылған белгілі бір идеялар мен тақырыптар жиынтығынан тұратын мәтіндер топтамасы; үшіншіден К. Маркс пен Ф. Энгельстен келтірілген ережелердің, олардың авторларының саяси ұстанымына қарамастан, тарихи дамудың баламалылығын түсіну үшін қашан да теориялық маңызы бар.

Тұтастай алғанда, КСРО ыдырап, СОКП пен коммунистік идеология күйреген соң марксистік әдіснама да тарих ғылымындағы өзінің бұрынғы рөлін жоғалтты. 90-шы жылдарда баламалық пен тарихи даму тақырыптарын жетілдіру де, тарихтың басқа да көптеген мәселелерін талдап зерттеу секілді, тарихи танымның жаңа әдіснамалық негіздерін іздестіру шеңберінде жүргізілді. Бұл орайда шетелдік әлем танушылардың тұжырымдамаларына назар аударылғанын, постмодернистік философияның идеялары пайдаланылғанын, мәдениетке көбірек көңіл бөлінгенін, зерттеу ісіне жаратылыстану теориялары (ең алдымен, жүйелер мен синергетика теориясы) тартылғанын атап өтуге болады.

К. Маркс, Ф. Энгельс, В.И. Ленин

ТАРИХИ ТӘЖІРИБЕ ЖӘНЕ ОНЫҢ САБАҚТАРЫ ТУРАЛЫ

Тарихи тәжірибенің категориясы

Қоғамдық еңбек тарихи тәжірибенің қорлануы ретінде.

Дәстүрлер мен жаңалықтар.

Тәжірибе мен революциялық теорияның өзара байланысы

... Тарих ештеңе де істемейді, оның «ешқандай телегей-теңіз байлығы жоқ», ол «ешбір» шайқаста айқаспайды!» «Тарих» емес, адам, шын тірі адам — міне, осының бәрін істейтін, бәріне ие болатын, бәрі үшін күресетін сол. «Тарих» өз мақсаттарына жету үшін адамды құрал ретінде пайдаланатын қандай да бір ерекше жеке адам емес. «Тарих» - өзінің мақсатын көздеген адамның іс-әрекеті, одан басқа ештеңе де емес.

К.Маркс пен Ф.Энгельс. «Сәуегейлер әулеті немесе сыншыл сынға сын» (1844). 2-том, 102-бет. [Төрт томдық «Таңдамалы шығармалар», І-том, 111-бет].

Тарих дегеніміз жекелеген ұрпақтардың дәйектілікпен ауысуынан басқа ештеңе де емес; бұлардың әрқайсысы барлық бұрынғы ұрпақтардан ауысқан материалдарды, капиталдарды, өндіргіш күштерді пайдаланады; сол себепті белгілі бір ұрпақ, бір жағынан, мұраға қалған қызметті мүлде өзгертіп кеткен жағдайларда жалғастыра береді, ал екінші жағынан — мүлде өзгертілген қызмет арқылы ескі жағдайларды өзгертеді.

К.Маркс, Ф.Энгельс. «Неміс идеологиясы». (1845-1846) — 3-том, 44-45-беттер. [Төрт томдық «Таңдамалы шығармалар», 2-том 34-бет]

Адамзат тарихы атаулының бірінші алғышарты — әрине, тірі адам индивидтерінің өмір сүруі. Сондықтан атап көрсетерлік бірінші нақты факт — бұл индивидтердің дене құрылысы және осыған байланысты олардың басқа табиғатқа қатынасы... Тарихнама атаулы осы табиғи негіздерге және тарихтың барысында адамдардың іс-әрекеті арқасында олар ұшырайтын өзгерістерге сүйенуі тиіс.

Адамдарды санасы жағынан, діні жағынан — жалпы алғанда қай жағынан болса да — жануарлардан ажыратуға болады. Олар өздеріне қажетті тіршілік заттарын өндіре бастады — өздерінін дене құрылысына байланысты қадам жасады дегенше-ақ олар өздерін жануарлардан ажырата бастайды. Өздеріне қажетті тіршілік заттарын өндіргенде адамдар жанамалап өздерінің материалдық тіршілігін де өндіреді.

Жұрттың өздеріне қажетті тіршілік заттарын өндіру әдісі, ең алдымен, олардың өздері дайын күйінде кездестіретін және қайта өндірілуге тиісті нақ сол тіршілік заттарының қасиеттеріне байланысты.

Өндірістің бұл әдісін алып қарағанда, мұның өзі индивидтердің дене тіршілігін ұдайы өндіру болатын жағымен ғана тынбау керек. Анағұрлым көбірек дәрежеде бұл - сол индивидтер қызметінің белгілі бір әдісі, олардың өмір тіршілігінің белгілі бір түрі, олардың белгілі бір тұрмыс салты. Индивидтердің тіршілік қызметі қандай болса, олардың өздері де сондай. Демек, бұлардың өз қалпы олардың өндірісімен үйлеседі — не нәрсе өндіретіндігімен де, қалай өндіретіндігімен де үйлеседі. Индивидтердің сыр-сипаты, демек, олардың материалдық өндіріс жағдайларына байланысты.

К.Маркс, Ф.Энгельс. «Неміс идеологиясы». (1845-1846) - 3-том, 19-бет [Төрт томдық «Таңдамалы шығармалар». 2-том, 14-15 беттер].

... Өздерінің материалдық өндірісі мен материалдық қарым-қатынасын дамытушы адамдар өздерінің осындай өмір шындығымен бірге өздерінің ойларын да, өз ойларының жемістерін де өзгертеді. Өмірді сана билемейді, сананы өмір билейді...

...Бұл әдіс шын алғышарттарға сүйенеді, бұлардан бір сәт те алшақ кетпейді. Мұның алғышарттары — әлденендей бір қияли томаға-тұйық және оқшау күйінде алынған адамдар емес, белгілі бір жағдайларда болып жататын, тәжірибелік жолмен бақыланып отыратын нағыз даму үдерісіндегі адамдар. Өмірдің осы қызу үдерісі суреттелетін болса, тарих, абстрактіліктен әлі де арыла қоймаған эмпириктердегідей, жансыз фактілер (деректер) жиынтығы болудан қалады...

К.Маркс, Ф.Энгельс. «Неміс идеологиясы». (1845-1846) - 3-том, 25-бет [Төрт томдық «Таңдамалы шығармалар». 1-том, 20-бет].

... Еңбек бөлінісі материалдық және рухани еңбек болып бөлінген кезден бастап қана нағыз еңбек бөлінісі болады. Осы кезден бастап сана өзін өмірдегі практиканы пайымдаудан өзгеше нәрсе деп, нақты бір нәрсені аңғартпаса да, әйтеуір бірдеңені шын білдіре алатын нәрсе деп шындап ой тоғытуы мүмкін, — міне, осы кезден бастап сана әлемнен азаттық аларлық, сөйтіп, «таза» теория, теология, философия, мораль т.т. жасауға көшерлік халге жетеді.

К.Маркс, Ф.Энгельс. «Неміс идеологиясы». (1845-1846) - 3-том, 30-бет [Төрт томдық «Таңдамалы шығармалар». 2-том, 28-бет]

...Индивидтер қарым-қатынас жасайтын жағдайлар... бұлар — белгілі бір қатынастарда өмір сүруші, белгілі бір индивидтердің өзінің материалдық тіршілігін және соған байланысты нәрселерді өндіруіне бірден-бір мүмкіндік беретін жағдайлар...

Алғашқысында дербес іс-әрекет жағдайлары болған, кейін соның өз бұғауы болып шыққан осы түрлі жағдайлар бүкіл тарихи дамудың он бойында қарым-қатынас түрлерінің тізбекті желісін құрады; бұлардың байланыстылығы мынада: бұғауға айналған бұрынғы қарым-қатынас түрінің орнын неғұрлым өсіп-жетілген өндіргіш күштерге, демек, индивидтер іс-әрекетінің неғұрлым прогрестік түріне де сәйкес келетін жаңа қарым-қатынас түрі басады, бұл түр a son tour бұғауға айналады да, басқа түрмен ауыстырылады. Бұл жағдайлар тарихи дамудың әрбір сатысында өндіргіш күштердің бір мегзілде болатын дамуына сәйкес келетіндіктен, олардың тарихы сонымен бірге дами беретін және әрбір жаңа ұрпақ қабылдап отыратын өндіргіш күштердің тарихы да, ендеше, нақ сол индивидтер күштерінің даму тарихы да болмақ.

К.Маркс, Ф.Энгельс. «Неміс идеологиясы». (1845-1846) — 3-том, 72-бет [Төрт томдық «Таңдамалы шығармалар». 2-том, 65-66 беттер].

... Жеке адамның дамуы оның өзі тікелей немесе жанама қарым-қатынастарға түсуі барлық өзге жеке адамдардың дамуына байланысты болады, бір-бірімен қарым-қатынасқа түсетін жеке адамдардың әр түрлі ұрпақтары өзара байланыс жасайды, ең соңғы ұрпақтардың қоғамда қалай өмір сүріп, тіршілік етуін алдыңғы ұрпақтар айқындайды, бұл ең соңғы ұрпақтар өздерінен бұрынғы ұрпақтар жинақтаған өндіргіш күштер мен қалай қарым-қатынас жасау түрлерін мұра етіп алып қалады, ал мұның өзі бұлардың өздерінің өзара қандай қарым-қатынаста болатынын айқындап береді. Бір сөзбен айтқанда, біз бұл жерде дамудың бар екенін көреміз, жеке адамның тарихын олардың өздерінен бұрын өткен немесе өздерімен замандас жеке адамдардың тарихынан бөліп алып қарауға тіпті де болмайтынын байқаймыз, өйткені кейінгі ұрпақтардың тарихын бұрынғы ұрпақтар тарихы айқындайды.

К.Маркс, Ф.Энгельс. «Неміс идеологиясы». (1845-1846). Полное собрание сочинений. 3-том, 440-бет, Москва. «Политиздат».

...Өндіріс тәсілінің, өндіргіш күштерді өз шеңберлерінде дамытатын қатынастардың онша мәңгілік заңдар болып табылмайтындығы, қайта адамдар мен олардың өндіргіш күштерінің дамуының белгілі бір дәрежесіне сәйкес келуі және адамдардың өндіргіш күштерінің қандай да болсын өзгеруі олардың өндірістік қатынастарында өзгеріс болуына әкеліп соқтырады... Өркениет жемістерінен — қол жеткен өндіргіш күштерден айырылып қалмау бәрінен де гөрі маңызды болғандықтан, олар өсіп-өніп шыққан дәстүрлі түрлерді талқандау керек.

К.Маркс, Ф.Энгельс. «Философия қайыршылығы». (1847).[Төрт томдық «Таңдамалы шығармалар», 3-том, 74-бет].

Адамдар өздері үшін жаңа дүниені, әдетте дөрекі дөкір біреулерді олардың өздерінің негізсіз нанымдары көз алдарына еріксіз елестетуге мәжбүр ететініндей, «жер бетіндегі байлықтың» мол болғандығынан емес, қайта өзінен-өзі қирап, күйреп бара жатқан дүниеде қолайлы жағдайлардың пайда болғандығынан орнатады. Өз дамуының өзіндік барысында олар жана қоғамның материалдық жағдайларын жасаулары тиіс, оларды өздерінін тағдырына жазылған бұл міндеттен ақыл-ойдың немесе ерік-жігердің қандай да болсын қуатты күші құтқара алмайды.

К.Маркс. «Моральдандырушы сын және сынға алушы мораль». (1847) К.Маркс, Ф.Энгельс. Полное собрание сочинений. 4-том, 299- бет. Москва, «Политиздат».

... Бүл арада екі жағдайды ұмытпау керек:...саяси, құқықтық, философиялық, діни, әдеби, көркемдік, т.е. даму экономикалық дамуға негізделген. Бірақ сонымен бірге бұлардың бәрі біріне-бірі және экономикалық базиске ықпал етеді. Тек экономикалық жағдай ғана себеп болып табылмайды, тек сол ғана белсенді, ал қалғандарының бәрі енжар салдар ғана болып отырған жоқ, мәселе мүлде олай емес. Жоқ, мұнда, сайып келгенде, әрқашан өзіне жол салатын экономикалық қажеттіліктің негізінде өзара қимыл болып отыр... Демек, өздеріне қолайлырақ болуы үшін кейбіреулердің осылай түсінетініндей, экономикалық жағдайдың өзінен-өзі бола қалатын ықпалы жоқ, қайта адамдар өз тарихын өздері жасайды, бірақ белгілі бір ортада, өздерін туғызған ортада, бұрыннан бар шын қатынастардың негізінде жасайды, бұлардың ішінде экономикалық жағдайлар, өздеріне басқа — саяси және идеологиялық — жағдайлар қалай күшті ықпал етсе де, түптеп келгенде, дегенмен шешуші болып табылады. Сөйтіп, бүкіл дамуға дем беріп, бір өзі ғана оны түсінуге жеткізетін өзекті арқау болады.

Ф.Энгельс — В.Боргиусқа. 1894жылғы 25 қаңтар. 39-том, 174-175- беттер [Үш томдық «Таңдамалы шығармалар», 3-том, 551-552 беттер].

... Адам сыртқы дүние заттарына қатынасына келгенде, оған өзінің тұтыну қажеттіктерін қанағаттандыру құралдары ретінде қарайды. Бірақ адамдар «сыртқы дүние қатынастарына қатысты бұл теориялық қатынаста тұрған» тұрғыдан ешқашан да іс бастамайды. Олар да өзге кез келген жануарлар тәрізді жеу, ішу сияқты тағы басқа да нәрселерден, яғни әлдебір қатынаста тұрудан емес, қайта белсенді әрекет етуден, сол әрекеттің арқасында сыртқы дүниенің белгілі бір заттарына ие болудан, сөйтіп, өзінің тұтыну қажеттіктерін қанағаттандырудан бастайды. (Сөйтіп, олар нақ өндірістің өзінен бастайды). Осы үдерісті қайталай түсудің арқасында әлгі заттардың адамдардың «тұтыну қажеттіктерін қанағаттандыра алатын» қабілетінің бар екені олардың санасына сіңіп, қалыптасып қалады, сөйтіп, адамдар мен аңдар өздерінің тұтыну қажеттіктерін қанағаттандыруға қызмет ете алатын сыртқы заттарды өзге барлық заттардан айыра білуді «теориялық тұрғыдан» меңгеруді үйреніп алады. Дамудың одан арғы белгілі деңгейіне жеткен кезде, уақыт өткен сайын адамдардың тұтыну қажеттіктері арта түсіп, қызмет түрлері одан әрі дамыған сайын олар, адамдар, нақ солардың көмегімен өздерінің тұтыну қажеттіктерін қанағаттандыра түседі, сөйтіп, адамдар сыртқы дүниенің өзге заттарынан ондай заттардың толып жатқан түр-түрін ендігі жерде тәжірибе жүзінде жақсы айыра алатын болады.

Ондай жағдай сөзсіз орнайды, өйткені олар өндіріс үдерісінде болады, яғни сол заттарды иемдену үдерісінде болады, өздері мен әлгі заттардың арасындағы ұдайы жалғасатын еңбек байланысын жасайды, сөйтіп, көп ұзамай-ақ өзге адамдармен сол заттарға бола күрес те жүргізе бастайды.

...Сонымен, адамдар сыртқы дүние заттарын иемденуді іс жүзінде өздерінің жеке бастарының қажеттіктерін қанағаттандыруға қолданылатын әр түрлі құралдар ретінде игеруден бастаған болатын; кейіннен оларды өздерінің қажеттерін қанағаттандыру құралдары деп бірте-бірте сөз жүзінде де атай бастады — олар адамдарға практикалық тәжірибе жүзінде қазірдің өзінде тап сондай қызмет көрсетіп келеді — олар, адамдардың қажеттіктерін «қанағаттандыратын» заттар ретінде қолданылады.

К.Маркс. «А.Вагнердің «Саяси экономия оқулығы» деген кітабына жасалған ескертпелер» (1879-1880). К.Маркс, Ф.Энгельс. «Полное собрание сочинений». — 19-том, 377-378-бет. Москва, «Политиздат».

... Тарих неден бастаса, ой барысы да содан басталуға тиіс, сондықтан оның одан арғы барысы тарихи үдерістің абстракт және теориялық жағынан дәйекті түрдегі көрінісі ғана болып табылады; оның үстіне, түзетілген көрініс, бұл заңдардың өзін шын тарихи үдеріс шығарып отырады, оның бергі жағында әр кезең оның дамуының үдеріс әбден кемелденген және классикалық түріне жеткен жерінде қаралуға тиіс.

Ф.Энгельс. К.Маркс. «Саяси экономия сынына» (1859) — 13-том. 497-бет [Үш томдық «Таңдамалы шығармалар». 1-том, 533-бет].

Барлық идея тәжірибеден алынады, олар — өмір шындығының дұрыс көрсетілген немесе бұрмаланған көрінісі...

Тәжірибенің екі түрі бар, олар: сыртқы, материалдық, және ішкі — ойлау заңдары мен ойлау тәсілдері. Ойлау тәсілдері де даму нәтижесіндегі ішінара тегіне тартып, тұқым қуалаушылық сипатына ие (мысалы, математикалық аксиомалардың, әрине еуропалықтар үшін, бірақ бушмендер мен австралиялық зәңгілер үшін емес, өзінен-өзі айқын екендігін айтуға болады).

Егер біздің алғышарттарымыз дұрыс болса және егер біз оларға ойлау заңдылықтарын дұрыс қолданатын болсақ, онда алынған нәтиже бейне бір аналитикалық геометриядағы есептеп шығарудың геометриялық құрылымға өте-мөте дәл келетіні сияқты, өмір шындығына сай болуы тиіс. Дегенмен мұның әрқайсысы мейлінше өзіндік әр түрлі тәсілдер болып табыла тұрса да солай. Бірақ, өкінішке орай, мұның өзі өмірде ешқашан да дерлік орын алмайды немесе мейлінше қарапайым операциялар кезінде ғана қолданылады.

Ф.Энгельс. «Анти-Дюрингке» әзірлік жұмыстарынан (1876-1877). Полное собрание сочинений, 20-том, 629-бет. Москва. Политиздат.

Қазіргі жаратылыс тану ғылымы адамның бойында пайда болатын қасиеттердің тұқым қуалаушылықтың әсері екенін мойындайды әрі сол арқылы тәжірибе субъектінің ауқымын кеңейте түседі, оны жеке индивидтен бүкіл тұқымға таратады: сөйтіп, ендігі жерде әрбір жеке индивидтің барлық нәрсенің жеке өз басының тәжірибесінен сынап көруі қажетсіз болып қалды деп саналады; оның жеке өз басынан кешірген тәжірибесі белгілі бір дәрежеде оның бұрынғы өткен бірқатар ата-бабаларының тәжірибесін алмастыра алады. Егер бізде, мысалы, математикалық аксиомалар әрбір сегіз жасар балаға әлдебір өзінен-өзі түсінікті, ешқандай да тәжірибе жүзінде дәлелдеуді қажет етпейтін оп-оңай нәрсе сияқты болып көрінсе, мұның өзі «тұқым қуалаушылықтың арқасында жинақталған» нәтиже ғана болып табылады. Ал әлгі нәрсені бушменге немесе австралиялық зәңгіге қандай да дәлелдеулер арқылы түсіндіре қою екіталай.

Ф.Энгельс. «Табиғат диалектикасы» (1873-1886). Полное собрание сочинений. 20-том, 581-582-беттер. Москва. Политиздат.

... Дәстүр — зор кедергі, бұл — тарихтағы vis inertiac, бірақ ол тек енжар күш, сондықтан ол сөзсіз құруға тиіс.

Ф.Энгельс. «Социализмнің утопиядан ғылымға қарай дамуы». Ағылшынша 1892 жылғы басылуына кіріспе. [Үш томдық. «Таңдамалы шығармалар», 3-том. 122-125 беттер]. (1892) — 22-том, 318-319-беттер.

Өркениеттің ең алғашқы кезінен бастап-ақ өндіріс әр түрлі дәрежелердің, сословиелердің, таптардың бітіспес антагонизміне, ақыр аяғында жинақталып қорланған еңбек пен тікелей нақты еңбектің антагонизміне негізделе бастайды. Антагонизмсіз прогрестің болуы мүмкін емес. Өркениеттің біздің заманымызға дейінгі табынып, бағынып келген заңы, міне, осындай.

К.Маркс. «Философия қайыршылығы» (1847). К.Маркс, Ф.Энгельс. «Полное собрание сочинеий», 4-том, 96-бет. Москва. «Политиздат», 1985.

... Тарихи үдерісте шын өмірді өндіру мен ұдайы өндіру, сайып келгенде, шешуші жағдай болып табылады... Экономикалық жағдай, бұл - базис, бірақ қондырманың түрлі жақтары да: тап күресінің саяси түрлері және оның нәтижелері — жеңіп шыққан шайқастан кейін жеңген тап орнатқан экономикалық құрылыс, т.е. құқықтық түрлер және тіпті барлық осы шын мәніндегі шайқастардың оларға қатысушылардың миында бейнеленуі де, саяси, заңнамалық, философиялық теориялар, діни көзқарастар және олардың догмалар жүйесі болып бұдан әрі дамуы тарихи күрестің барысына ықпал етеді...

Біз өз тарихымызды өзіміз жасаймыз, бірақ, біріншіден, біз оны барынша белгілі алғышарттар мен жағдайларда жасаймыз. Бұлардың ішінде экономикалық жағдайлар, түптеп келгенде, шешуші болып табылады. Бірақ саяси және т.е. жағдайлар да, тіпті адамдардың басында қалған дәстүрлер де шешуші болмағанымен, белгілі бір роль атқарады.

Ф.Энгельс — Йозеф Блохқа. 1890 жылғы 21 [-22] қыркүйек - т. 37, с.394-395. [Үш томдық «Таңдамалы шығармалар», 3-том, 534-535 беттер].

... Тіпті белгілі бір ұлттың шеңберінде де индивидтер, тіпті олардың мүліктік қатынастарын былай қойғанның өзінде, мүлде әр түрлі дамуды бастан кешіреді, сондықтан неғұрлым ерте туған мүдде, өзіне сәйкес келетін қарым-қатынас түрін неғұрлым кейінгі мүддеге сәйкес келетін қарым-қатынас түрі ығыстырып шығарған кезде де, индивидтерден оқшауланған алдамшы бірлік (мемлекет, құқық) түрінде әлі де ұзақ уақыт дәстүр бойынша өкімет билігіне ие бола береді, ал осы өкімет билігін, сайып келгенде, революция арқылы ғана күйретуге болады.

К.Маркс, Ф.Энгельс. «Неміс идеологиясы». (1845-1846) — 3-том, 73-бет [Үш томдық «Таңдамалы шығармалар». 1-том, 67-бет].

... «idees napoleoniennes»-тің бәрі — есеймеген, жас жігітше пысықсыған парцелланың идеялары; күні өткен парцелла үшін олар — мағынасыздық, оның өлер алдында жанталасқандағы елестері, мылжыңға айналған сөздер, елеске айналған рухтар ғана. Бірақ империяны келеке ететін пародия француз ұлтының бұқарасын дәстүрдің езгісінен құтқарып, мемлекеттік өкімет пен қоғам арасындағы қарама-қарсылықты шын бейнесінде ашу үшін керек болды. Ұсақ жер меншігінің барған сайын бұзылуымен бірге, оған негізделген мемлекет сарайы да қирады. Осы күнгі қоғам қорек ететін мемлекеттік орталықтандыру тек феодализмге қарсы күресте шындалған әскери-бюрократиялық үкімет механизмінің қираған орнында туа алады.

К.Маркс. «Луи Бонапарттың он сегізінші брюмері». (1851-1852) — 8-том, 213-бет [Үш томдық «Таңдамалы шығармалар». 1-том, 512- 513 беттер].

Неміс халқының да өзінің революциялық дәстүрі бар. Германиядан да басқа елдердің ең таңдаулы революцияшыл қайраткерлерімен қатар қоюға боларлық адамдар шыққан, неміс халқы орталықтанған ұлтты ең тамаша нәтижелерге жеткізерліктей соншалық ұстамдылық пен соншалық жігер көрсеткен, неміс шаруалары мен плебейлерінде өздерінің ұрпақтарын жиі-жиі дір еткізіп, үрей ұшырарлықтай идеялар мен жоспарлар туған кездер де болған.

Ф.Энгельс. «Германиядағы шаруалар соғысы». (1850). [Төрт томдық «Таңдамалы шығармалар», 3-том 351-бет].

Адамдар өз тарихын өздері жасайды, бірақ оны өз ойлағанынша жасамайды, қайта өздері таңдамаған, сол кездегі тікелей бар, өздеріне беріліп отырған және өткеннен қалған жағдайларда жасайды. Барлық өлген ұрпақтардың дәстүрлері тірілердің ақыл-ойын қара түнектей басып тұрады. Адамдар өздерін, айналасындағыларды қайта құрып, бұрын болып көрмеген бір нәрсені жасаумен ғана шұғылданып жүрген сияқты кезеңде, революциялық дағдарыстардың нақ осындай дәуірлерінде, олар өткен ұрпақтардың аруағын көмекке шақырып, соларға сыйына бастайды, солардың есімдерін, жауынгерлік ұрандарын алады, солардың киімдерін киеді, сөйтіп, көне заман қасиеттеген осы киіммен, солардың тілімен бүкіл дүние жүзілік тарихтың жаңа оқиғасын сахнадағыдай ойнап бермекші болады. Мысалы, Лютер апостол Павел болып киініп шықты, 1789-1814 жылдардағы революция кезекпен біресе Рим республикасының костюмімен, біресе Рим империясының костюмімен безенді, ал 1848 жылғы революция біресе 1789 жылдың, біресе 1792-1795 жылдардың революциялық дәстүрлеріне еліктеуден артық ешнәрсе таба алған жоқ...

Сөйтіп, бұл революцияларда өлгендерді тірілту ескі күреске еліктеу үшін емес, жаңа күресті мадақтау үшін қызмет етті, ондағы міндетті, шынында, орындаудан жалтару үшін емес, ол міндеттің қиялдағы маңызын көтеру үшін қызмет етті, — революцияның елесін тағы да кездіру үшін емес, оның рухын жаңадан табу үшін қызмет етті.

К.Маркс. «Луи Бонапарттың он сегізінші брюмері». (1851-1852) — 8-том, 119, 121-беттер [Үш томдық «Таңдамалы шығармалар». 1-том, 412-бет].

Демократизмнің белгілі бір дәрежесі, конституционализмнің немесе парламентаризмнің белгілі бір уклады, жалпы алғанда «төмендегілердің», жекелеп алғанда пролетариаттың белгілі бір дәрежедегі дербестігі, тәуелсіздігі, бостандық сүйгіштігі және инициативалылығы, мемлекеттік және қоғамдық өмірдің бәрінде белгілі бір дәстүрлер қалыптасқан кезде әрбір капиталистік ел буржуазиялық революциялар заманын басынан кешіреді. Демократизмнің бұл дәрежесінің және бұл дәстүрдің қандай болуы, — гегемония шешуші кезеңдерде буржуазияның еншісіне тие ме әлде оның қарсы жағының еншісіне тие ме, «демократияшыл шаруаларды» және жалпы демократиялық аралық топтар мен жіктердің бәрін (тағы да осындай шешуші кезеңдерде) «тартатын орталық» бұлардың біріншісі бола ма немесе соңғысы бола ма, нақ осыған байланысты.

В.И.Ленин. «Ескі, бірақ мәңгі жаңа ақиқаттар туралы» (1911). [20- том, 306-бет].

Маркс өзінің хаттарының бірінде, сірә, Кугельманға жазған хатында болса керек, өзіміз шұғылданып отырған мәселенің тұрғысынан қарағанда аса бір ерекше және өте-мөте қызық ескертпе жасап өтеді. Онда Маркс: Германияда реакция 1848 жылғы революциялық заманнан есте қалғандарды және сол заманның дәстүрлерін халықтың санасынан мүлде дерлік кетіріп, ұмыттырғанын ескертеді. Бұл арада осы елдің революциялық дәстүрлері жөнінде реакцияның міндеттері мен пролетариат партиясының міндеттері айқын салыстырылады. Реакцияның міндеті — бұл дәстүрлерді мүлде жоқ қылу, революцияны «есуастық стихиясы» деп көрсету... Реакцияның міндеті — революциялық заман соншама көп, соншама түрлендіріп туғызған күрес түрлерін, ұйым түрлерін, идеяларды, ұрандарды халыққа мүлдем ұмыттыру. Ағылшын мещандарының топас мадақтаушылары, Вебблер, чартизмді, ағылшын жұмысшы қозғалысының революциялық заманын, құр әншейін балалық, «жастықтың күнәсі», онша назар аударуға татымайтын аңғалдық жасағандық, кездейсоқ және жөнсіз ауытқушылық деп көрсетуге тырысатын болса, сол сияқты немістің буржуазияшыл тарихшылары да Германиядағы 1848 жылды нақ солай кемсітіп жүр. Реакцияның Ұлы француз революциясына көзқарасы да дәл осындай; бұл революция өзінің өміршеңдігін және адамзатқа өз ықпалының күшін осы уақытқа дейін дәлелдеп келеді, жаудың барып тұрған өшпенділігін осы уақытқа дейін өршітіп келеді.

В.И.Ленин. «Бойкотқа қарсы». (1907), (16-том, 26-27 беттер).

Американ халқында революциялық дәстүр бар, оны өздерінін бізге, большевиктерге, толық тілектестігін сан рет білдірген американ пролетарларының таңдаулы өкілдері қабылдап отыр. Бұл дәстүр — ағылшындарға қарсы XVIII ғасырдағы азаттық жолындағы соғыс, одан кейін XIX ғасырдағы азамат соғысы, 1870 жылы Америка кейбір жағынан, егер өнеркәсібі мен халық шаруашылығының кейбір салаларындағы «бүлікшілікті» ғана алатын болсақ, 1860 жылғыдан артта болды. Бірақ осыған сүйеніп 1863-1865 жылдары Америкада болған азамат соғысының аса ұлы, дүние жүзілік-тарихи, прогрестік және революциялық маңызын жоққа шығара бастаған адам қандай педант, қандай нақұрыс болған болар еді!

В.И.Ленин. «Американ жұмысшыларына хат». (1918) — [37-том, 62-бет].

...Нағыз ұлы революциялар ескінің, ескіні өңдеуге бет алушылықтың және жаңаға, жаңа болғанда ескінің ешбір жұрнағы да қалмайтындай жаңаға барынша абстракт түрде ұмтылушылықтың арасындағы қайшылықтардан туады.

Ал бұл революция неғұрлым шұғыл болса,осындай қайшылықтардың бірталайы сақталып тұратын уақыт соғұрлым ұзаққа созылады.

В.И.Ленин. «Аз болса да, жақсы болсын» (1923) [45-том, 442-бет]

...Макиавеллидің, Кампанелланың кезінде-ақ, кейінірек Гоббс, Спиноза, Гуго Гроций тұсында, тіпті Руссо, Фихте, Гегельдерге дейін мемлекетке кәдімгі адам көзімен қарап, оның табиғи заңдары діншілдік теологиядан емес, нағыз ақыл-ой мен тәжірибеден шығарылып келген еді. Олар аспандағы Күнді Гедеонның, ал түнгі Айды Аялон аңғарының үстінде тоқтауға әмір берген Иисус Навиннің әрекетіне тіпті де абыржып, қысылып, қымтырылмаған Коперниктің мысалына еліктеген болатын. Ал ең жаңа деген философияның өзі сонау ежелгі ерте заманда Гераклит пен Аристотель бастап берген жұмысты жалғастырумен келеді.

К.Маркс. «Kolnische Zeitung» газетінің № 179 санындағы бас мақала (1842). К.Маркс, Ф.Энгельс. «Полное собрание сочинений», 1-том, 111-бет. Москва, «Политиздат».

...Кейбір мәселелерде сананың кейде өз тұсындағы эмпириялық қатынастардан озып кеткен сияқты көрінетін тағы бір себебі, міне осы, ендеше, әйтеуір бір ең бергі заман айқастарында өткен кездегі теоретиктердің беделіне арқа сүйеуге болады.

К.Маркс, Ф.Энгельс. «Неміс идеологиясы».(1845-1846) — 3-том, 73-бет [Үш томдық «Таңдамалы шығармалар». 1-том, 67-бет].

Әр елдегі жұмысшы табының әр түрлі отрядтары және әр түрлі елдердегі жұмысшы табы барынша алуан түрлі жағдайларда болып келгендіктен, сондай-ақ қазір дамудың әр түрлі сатысына қол жеткізгендіктен, олардың шын мәніндегі қозғалыстың бейнесі болып табылатын теориялық көзқарастары да, сөз жоқ, бір-бірінен ерекшеленеді.

Алайда Жұмысшылардың Халықаралық серіктестігі белгілеп берген іс-қимылдың ортақтығы, әр түрлі ұлттық секциялардың баспасөз органдары жеңілдетіп отырған идеялар алмасу, сондай-ақ жалпы конгрестерде тікелей пікірсайыстарының болып тұруы бірте-бірте ортақ теориялық бағдарлама жасауға алып барып соқтыруы тиіс.

К.Маркс. «Жұмысшылардың Халықаралық серіктестігінің Бас Кенесі — Социалистік демократия Альянсының орталық бюросына», (1869), К.Маркс, Ф.Энгельс. Полное собрание сочинений. 16-том, 363-бет. Москва, «Политиздат».

Тарихи оқиғалардың орын алғанына өкінуге болмайды, — қайта, керісінше, олардың себептерін және сонымен қатар олардың әлі де тіпті де аяқталып болмаған нәтижелерінің қандай екенін толық түсінуге тырысу керек.

Ф.Энгельс. «К.Маркс Кельндегі ақылдастар сотының алдында» деген кітапшаға алғы сөз. (1885). К.Маркс, Ф.Энгельс. «Полное собрание сочинений», 21-том, 210-бет. Москва. «Политиздат».

...Қимыл жасаушы бұқараның және оның көсемдерінің, ұлы адамдар деп аталатындардың бастарындағы саналы ниеттер түрінде айқын не көмескі түрде, тікелей не идеологиялық, мүмкін, тіпті қиял түрінде бейнеленетін қозғаушы себептерді зерттеу дегеніміз — жалпы алғанда тарихта және оның жеке кезеңдерінде немесе жеке елдерде үстемдік ететін заңдарды тануға жеткізетін бірден-бір жолға түсу болады.

Ф.Энгельс. «Людвиг Фейербах және немістің классикалық философиясының ақыры» (1886) — 21-том, 308-бет. [Үш томдық «Таңдамалы шығармалар». 3-том, 407-бет].

Коммунистер басқа жұмысшы партияларына қарама-қарсы тұрған ерекше партия емес.

Олардың, тұтас алғанда, бүкіл пролетариаттың мүдделерінен бөлек ешбір мүдделері жоқ...

Олай болса, коммунистер практика жүзінде барлық елдердің жұмысшы партияларының әрдайым ілгері басуға құлшындырып отыратын ең батыл бөлігі болып табылады, ал теория жөнінен олардың пролетариаттың басқа бұқарасынан айырмашылығы — олар пролетарлық қозғалыстың жағдайларын, барысын, жалпы нәтижелерін түсіне біледі.

К.Маркс, Ф.Энгельс. «Коммунистік партияның манифесі». (1847- 1849) — 4-том, 437-бет. [Үш томдық «Таңдамалы шығармалар». 1-том, 118, 119-беттер].

Бұқараның тарихи инициативасын Маркс бәрінен де жоғары бағалайды...

... Ол Бланки мен Прудонның жалған теориялары мен қателеріне қарамастан, аспанға атой салушы пролетариатқа іс жүзінде кеңес беруші ретінде, бүкіл қозғалысты жоғары сатыға көтеретін бұқараның күресіне қатысушы ретінде қарады.

...Ол жұмысшы табының дүние жүзілік тарихты ерлікпен, жанқиярлықпен, инициативалылықпен жасап отырғанын бәрінен де жоғары қояды. Маркс бұл тарихқа «алдын ала болжау қиын емес еді... қару алмау керек еді» деп көкитін мещан интеллигенттің тұрғысынан қарамай, қайта мүмкіншіліктерді алдын ала қателеспей болжауға мүмкіндігі болмаса да, тарихты өздері жасап отырғандардың тұрғысынан қарады. келген еді. Олар аспандағы Күнді Гедеонның, ал түнгі Айды Аялон аңғарының үстінде тоқтауға әмір берген Иисус Навиннің әрекетіне тіпті де абыржып, қысылып, қымтырылмаған Коперниктің мысалына еліктеген болатын. Ал ең жаңа деген философияның өзі сонау ежелгі ерте заманда Гераклит пен Аристотель бастап берген жұмысты жалғастырумен келеді.

Маркс бұқараның тіпті үмітсіз іс үшін аянбай күресуінің өзі сол бұқараны бұдан былай тәрбиелеп, оны келесі күреске даярлау үшін қажет болатын кезеңдердің тарихта болып тұратынын да бағалай білді.

В.И.Ленин. «Маркстің хаттарының орысша аудармасына алғы сөз». (1907) [14-том, 409, 411, 412 беттер]

...Маркс... бұқаралық революциялық қозғалысты... орасан зор маңызы бар тарихи тәжірибе деп білді, бүкіл дүние жүзілік пролетарлық революцияның ілгері басқан белгілі адымы, жүздеген бағдарламалар мен пайымдаулардан әлдеқайда маңызды практикалық адым деп білді. Осы тәжірибеге талдау жасау, одан практикалық сабақ алу, сол тәжірибеге сүйене отырып, өз теориясын қайта қарау — Маркс өзінің міндетін, міне, осындай деп білді.

В.И.Ленин. «Мемлекет және революция». (1917) [33-том, 40-бет].

Пролетариаттың осы үстем тап ретінде ұйымдасуының нақты түрлері қандай, бұл ұйымдасудың өзі барынша толық және дәйекті етіп «демократияны орнатумен» қалай үйлеседі деген сұрақтың жауабын Маркс, утопияға салынбай-ақ, бұқаралық қозғалыстың тәжірибесінен күткен болатын.

В.И.Ленин. «Мемлекет және революция» (1917). [33-том, 44-бет].

Маркс «жаңа» қоғамды ойдан шығарды, қиялдан туғызды деуге боларлықтай Марксте утопизмнің жұрнағы да жоқ. Жоқ, ол жаңа қоғамның ескі қоғамнан туатынын, ескі қоғамнан жаңа қоғамға өтудің түрлерін табиғи-тарихи үдеріс ретінде зерттеп отыр. Ол пролетариаттың бұқаралық қозғалысының іс жүзіндегі тәжірибесін зерттеп, одан практикалық сабақтар алуға тырысады. Революцияшыл ұлы ойшылдардың бәрі езілген таптың ұлы қозғалыстарына ешқашан да педанттық «ақыл үйретушілікпен» (Плехановтың: «тап өзін-өзі тежеп отыруы керек» дегені сияқты) қарамай, сол қозғалыстардың тәжірибесінен үйренуден тартынбағандығы сияқты, Маркс те Коммунадан «үйреніп отыр».

В.И.Ленин. «Мемлекет және революция» (1917). [33-том, 53-бет].

Тарихи тәжірибенің іс жүзіндегі негізін Маркстің қаншалықты мықты ұстанғандығы мынадай көрінеді: әлгі құртылуға тиіс мемлекеттік машинаны немен ауыстыру керек деген мәселені 1852 жылы ол әлі нақты алға қоймаған болатын. Мұндай мәселені алға қою үшін ол кезде тәжірибе әлі материал бере қоймаған еді, тарих бұл мәселені кейінірек, 1871 жылы күн тәртібіне қойды. 1852 жылы табиғи-тарихи байқаудың дәлдеп көрсетуімен айтқанда, пролетарлық революция мемлекеттік өкіметке қарсы «қиратушы күштің бәрін жұмылдыру» міндетіне, мемлекеттік машинаны «сындыру» міндетіне жақындап келді деп тек қана атап көрсетуге болатын еді.

В.И.Ленин. «Мемлекет және революция» (1917), [33-том, 34-35-беттер].

Марксизмнің бүкіл рухы, оның бүкіл жүйесі әрбір қағиданы тек қана (а) тарихи тұрғыдан; (3) тек қана басқалармен байланысы жағынан; (ү) тек қана тарихтың нақты тәжірибесімен байланысы жағынан алып қарауды талап етеді.

В.И.Ленин. «И.Ф.Армандқа». (1916 жылғы 30 қараша). [49-том, 373-бет].

Марксизм буржуазиялық дәуірдің аса бағалы табыстарын тіпті де керексіз деп лақтырып тастамай, қайта, керісінше, адамзаттың ақыл-ойы мен мәдениетінің екі мың жылдан астам уақыт бойы дамуындағы бағалы нәрсенің бәрін игеріп, қайта өңдеді, осынысы арқылы марксизм өзінің революцияшыл пролетариаттың идеологиясы ретіндегі бүкіл дүние жүзілік-тарихи маңызына ие болды.

В.ИЛенин. «Пролетарлық мәдениет туралы» (1920). [41-том, 366-бет].

...Маркстің ілімі... терең философиялық дүние танушылық пен, тарихты жете білушілікпен баяндалған тәжірибені қорыту болып табылады.

В.И.Ленин. «Мемлекет және революция». (1917). [33-том, 32-бет].

Басқа барлық уақыттағы сияқты, революция атаулыда да көптеген ағаттық ақымақтықтар қалайда жасалмай қалмайды;сөйтіп,ақырында, адамдар әбден сабасына түсіп, қайтадан сын айтуға қабілетті болған кезде, олар міндетті түрде мынадай қорытындыға келеді: біз жасамай-ақ қойса да жақсы болатын көп нәрселерді істедік, ал жасау керек болғанның көбін жасамадық, міне, сондықтан да ісіміз оңға баспады.

Ф.Энгельс. «Эмигранттық әдебиет» сериясы. II мақаладан. (1874- 1875) —18-том, 516-бет [Үш томдық «Таңдамалы шығармалар». 2-том, 412-бет].

...Әлдебір ұлт басқалардан үйрене алады және үйренуге тиіс те. Қоғам, егер ол өз дамуының табиғи заңының ізін тапқан күнде де... дамудың табиғи сатыларынан аттап кете алмайды, оларды декреттермен жоя да алмайды. Бірақ қоғам толғақ азабын азайтып, жеңілдете алады.

К.Маркс. «Капиталдың» бірінші басылуына алғы сөз. (1867) — 23- том, 10-бет [Үш томдық «Таңдамалы шығармалар». 2-том, 92-бет].

... Материалистік әдіс тарихи зерттеу кезінде басшылыққа алынуы тиіс негізгі арқау ретінде пайдаланылмай, тарихи деректерді таптауырын болған дағдылы дайын үлгі бойынша бас салып кесіп-пішуге және қайта пішуге қолданылған жағдайда өзіне кереғар қарама-қарсы нәрсеге айналып шыға келеді.

Ф.Энгельс — П.Эрнстке. (1890 жылғы 5 маусым). К.Маркс, Ф.Энгельс. Полное собрание сочинений. 37-том, 351-бет. Москва, «Политиздат».

...Ғылым, біріншіден, басқа елдердің тәжірибесін есепке алуды талап етеді, егер олар да капиталистік елдер болса, өте ұқсас тәжірибені бастарынан кешіріп отырған болса немесе жақында бастарынан кешірген болса, бұлай етуге өте-мөте қажет; ғылым, екіншіден, саясатты белгілегенде әсте бір ғана топтың немесе партияның тілектері мен көзқарастары бойынша, саналылық және күреске әзірлік дәрежесі бойынша белгілеуді емес, сол елдің ішінде қимыл жасап отырған барлық күштерді, топтарды, партияларды, таптарды, бұқараны есепке ала отырып белгілеуді керек етеді.

В.И.Ленин. «Коммунизмдегі «солшылдықтың» балалық ауруы» (1920) [41-том, 72-бет].

Орыс социал-демократиясы ескі революциялық және социалистік теорияларды сынау жолында көп жұмыс істеді; ол бір ғана сынмен және теорияшылдықпен тынған жоқ; ол өзінің бағдарламасының негізсіз емес екендігін, қайта халық ортасындағы, атап айтқанда фабрика-зауыт пролетариатының ішіндегі стихиялық кең қозғалысты қарсы алуға бара жатқандығын дәлелдеді; енді оның келесі бір қадам басуы, қадам болғанда, ерекше қиын, бірақ оның есесіне өте маңызды қадам басуы; осы қозғалыстың біздің жағдайларымызға бейімделіп ұйымдастырылуын белгілеуі керек болып отыр. Социал-демократия жұмысшы қозғалысына жай қызмет етумен ғана шектелмейді: ол — «социализмнің жұмысшы қозғалысымен қосылуы» болып табылады. («Коммунистік манифестің» негізгі идеяларын баяндайтын К.Каутскийдің анықтамасын қолданғанда); оның міндеті — стихиялық жұмысшы қозғалысына белгілі социалистік мұраттар енгізу, ол қозғалысты казіргі заманғы ғылымның дәрежесінде болуға тиісті социалистік сенімдермен ұштастыру, ол қозғалысты социализмді жүзеге асырудың құралы ретіндегі демократия жолындағы жүйелі саяси күреспен ұштастыру, қысқасы, бұл стихиялық қозғалысты революциялық партияның қызметімен біртұтас етіп біріктіру. Батыс Еуропадағы социализм мен демократияның тарихы, орыс революциялық қозғалысының тарихы, біздің жұмысшы қозғалысының тәжірибесі, — партиямыздың қолайлы ұйымын және тактикасын белгілеу үшін біздер меңгеруге тиісті материал осы.

В.И.Ленин. «Біздің таяудағы міндетіміз» (1899) [4-том, 204-205-беттер].

...Біздерге, орыстарға, әсіресе революционерлер үшін ауыр уақыттарда, революция әзірлігінің қиын, ұзақ, кейде азапты және шамадан тыс көпке созылған кезеңдерде, көбінесе теорияның, принциптердің, бағдарламаның және істің арасындағы алшақтықтан қасірет шегуімізге тура келді, бізге екінің бірінде тікелей қимылдан қол үзген теорияға шамадан тыс салынып кеткендіктен, қасірет шегуге тура келді.

В.И.Ленин. «Бүкіл Ресейлік Орталық Атқару Комитетінің 1919 жылғы 18 наурыздағы төтенше мәжілісінде Я.М.Свердловты еске түсірген сөз» [38-том, 84-бет].

Бүкіл қоғамдық, экономикалық және саяси қатынастар саласында біз «сұмдық» революцияшылмыз. Бірақ шенге табыну, іс жүргізудің түрлері мен салттарын сақтау саласына келгенде, біздің революцияшылдығымыз екінің бірінде нағыз кертартпа ескішілдікке ойысады. Бұл арада қоғамдық өмірдегі орасан зор ілгері секіру ең кішкене өзгерістерден сұмдық жасқанушылықпен қалай ұштасатындығының өте қызық құбылысын талай рет байқауға болады.

Бүл түсінікті де, өйткені ілгері басудың ең батыл қадамдары көптен бері теорияның үлесіне жататын салада, ең алдымен және тіпті бірыңғай дерлік теория жүзінде дәріптелген салада болып келді. Орыс адамы өздерін ығыр қылған шенеуніктік өмірден үйіне барып әдеттен тыс батыл теориялық тұжырымдар айтқанда ғана шерін тарқататын, сондықтан мұндай әдеттен тыс батыл теориялық тұжырымдар бізде адам айтқысыз сыңаржақты сипат алды. Бізде жалпы тұжырымдар жөніндегі теориялық батылдық пен қандай да бір болар-болмас кеңселік реформадан кереметтей жасқанушылық қатар астасып келді. Жер жөніндегі қандай да бір бүкіл дүние жүзілік аса ұлы революция кейбір мемлекеттер естіп көрмеген батылдықпен жасалып отырды, ал сонымен қатар қайдағы бір оныншы дәрежелі кеңселік реформа жасауға ақыл-ой жетіспей жатты; жалпы мәселелерге қолданылғанда сондай «тамаша» нәтиже берген нақ сол жалпы ережелерді осы реформаға қолдануға келгенде ақыл-ой немесе төзімділік жетіспей жатты.

Сондықтан да біздің қазіргі тұрмысымыз керемет батылдықтың белгілері мен ең ұсақ өзгерістер алдындағы ой жасқаншақтығын адам таң қаларлық дәрежеде ұштастырып отырады.

В.И.Ленин. «Аз болса да, жақсы болсын» (1923) [45-том, 441-442 беттер].

ТАРИХИ ҰҚСАСТЫҚТАР

Бұрынғы өткен тәжірибені жаңа тарихи жағдайларды талдау үшін пайдалану. Тарихтағы параллельдің негізделу белгілері. Тарихи салыстырулардың шарттылығы

...Егер тарихи салыстыру керек болса, онда әр түрлі оқиғаларда ненің ұқсас екенін бөлектеп, дәлме-дәл көрсету керек, әйтпесе тарихи теңеу орнына жел сөзді көпірте салу болып шығады.

В.И.Ленин. «Біздің жойғыштар» (1911) [20-том, 135-бет].

Әрине, тендікке ұмтылу біздің ғасырымыға тән. Алайда бұдан бұрынғы өткен ғасырлардың бәрі өздерінің мүлдем алуан түрлі қажеттерімен, өндіріс құралдарымен т.б. қоса теңдікті жүзеге асыру үшін құдіретті түрде әрекет етті деу, — бұлай деу — ең алдымен, біздің ғасырымыздың адамдары мен құралдарын бұдан бұрын өткен ғасырлардың адамдары мен құралдарының орындарына қою және бірінен соң бірі өткен ұрпақтардың өздерінен бұрынғы ұрпақтардың қолдары жеткен нәтижелерді сол арқылы қайта өзгерткен тарихи қозғалысты мойындау деген сөз. Бір адам үшін өңделген өнім болып табылған нақ сол зат екінші адам үшін жаңа өндірістің шикізаты ғана болатындығын экономистер өте жақсы біледі.

К.Маркс. «Философия қайыршылығы» (1847), [Торт томдық «Таңдамалы шығармалар» 3-том, 72-бет].

Тарихтан сабақ алғысы келген адам, бұл жөніндегі жауапкершіліктен бой тасалағысы келмеген, олардан басын алып қашқысы келмеген адам ең болмағанда I Наполеонның Германияға қарсы соғыстарын есіне түсіреді.

Пруссия мен Германия талай рет жаулап алушымен тіпті он есе (біздікінен) ауыр, қорлықты бітім шарттарын жасасты, мұнда шетелдіктердің полициясын мойындауға дейін, I Наполеонның жаулап алу жорықтарына көмекке өз әскерлерін беру үшін міндеттеме алуға дейін барды. I Наполеон өзінің Пруссиямен жасасқан шарттарында қазір Гинденбург пен Вильгельмнің бізді жаныштағанынан Германияны он есе күштірек жаншып, бөлшектеді. Солай бола тұрса да, Пруссия даңғойланбай, шектен асқан «масқаралық» бітім шарттарына қол қойған адамдар табылды, бұл шарттарға армиясы болмағандықтан қол қойды, он еседен де асып түсетін езушілік және масқаралық шарттарға қол қойды, ал кейін дегенмен көтеріліске, соғысқа шықты. Бір рет емес, талай рет осылай болды. Тарихта мұндай әлденеше бітім шарттары, әлденеше соғыстар болған. Жаулап алушы нешеме рет жаңа соғыс жариялаған. Нешеме рет жаулап алушыға бәсекелес қана емес, өзі де нақ сондай жаулап алушы болған езуші ұлт пен езілген ұлттың одақ жасасқан кездері де болған (бұл - империалистерден көмек алмай-ақ "революциялық соғыс» жүргізуді жақтаушылардың әрқашан есінде болсын!).

Тарих осылай дамыған.

Осылай болған. Осылай болады да. Біз бірсыпыра соғыстар заманына еніп отырмыз. Біз жаңа отан соғысына қарай бет алдық. Біз бұл соғысқа пісіп жетіліп келе жатқан социалистік революция жағдайында енеміз. Осы ауыр жолда орыс пролетариаты мен орыс революциясы даңғойлықтан, революциялық көпірме жел сөзден арылатын болады, шектен шыққан аса ауыр бітім шарттарын да қабылдай білетін, қайтадан бас көтере де білетін болады.

Біз Тильзит бітімін жасасып отырмыз. Немістердің 1807жылғы Тильзит бітімінен кейін 1813 және 1814 жылдары Наполеоннан азат болуға жеткені сияқты, біз де өзіміздің жеңісімізге, өзіміздің азаттығымызға жететін боламыз. Біздің Тильзит бітіміміз бен біздің азат болатын күніміздің арасы, сірә, бұрынғыдан гөрі азырақ болар, өйткені тарих жеделірек алға басып отыр.

В.И.Ленин. «Елеулі сабақ және елеулі жауапкершілік» (1918) [35-том, 447-448 беттер].

... Иә, тарихтың бұрылыстары өте ауыр, — біздегі осындай бұрылыстардың бәрі ауыр болды. 1907 жылы біз Столыпин мен жасалған адам айтқысыз масқара ішкі шартқа қол қойған кезде, столыпиндік Думаның мал қорасынан өтуге мәжбүр болған кезде, монархиялық қағазға қол қойып, міндеттемелер алған кезімізде біз қазіргі мен салыстырғанда шағын көлемде болғанмен, нақ осындай жағдайды басымыздан кешіргенбіз. Ол кезде революцияның ең жақсы авангардына жататын адамдар былай деген еді (олар да өздерінің айтқаны жөн екендігіне ешбір күмәнданбаған болатын): «Біз өр мінез революционерлерміз, біз орыс революциясына сенеміз, біз столыпиндік жария мекемелерге еш уақытта бармаймыз». Барасыздар. Бұқараның өмірі, тарих — сіздердің сенулеріңізден күштірек. Бармасаңыздар, тарих сіздерді баруға мәжбүр етеді.

В.И.Ленин. «РК(б)П-ның төтенше жетінші съезі». 1918 жылғы 6-8 наурыз. [36-том, 18-бет].

... Соғыс тарихын білмеу, шарт дегеніміз күш жинаудың амалы екенін білмеу — кісі күлерлік нәрсе. Мен бұдан бұрын Пруссия тарихына сілтеме жасаған болатынмын. Кейбіреулер, нақ бала сияқты, былай деп ойлайды: шартқа қол қойған екенсің — сайтанға сатылғаның, тозаққа кеткенің дейді. Бұл — тек күлкілі ғана нәрсе. Өйткені соғыс тарихы: жеңілген кезде шартқа қол қою күш жинаудың амалы болып табылады деп айқыннан-айқын айтып отыр.

В.И.Ленин. «РК (б)П-ның төтенше жетінші съезі» 1918 жылғы 6-8 наурыз. [36-том, 33-бет].

АДАМНЫҢ ТАРИХИ ҚЫЗМЕТІНІҢ МАҚСАТТАРЫ МЕН НӘТИЖЕЛЕРІНІҢ АРАҚАТЫНАСЫ

«Тарихтың келемежі» қоғамдық үдерістер стихиялылығының көрінісі ретінде. Тарихи дамудың заңдылықтарын меңгеру және мақсаткерлік іс-әрекеттердің қалай аяқталатынын алдын ала болжап, көре білу

... Қоғам дамуының тарихы бір пунктте табиғат дамуының тарихынан айтарлықтай өзгеше болады. Табиғатта (біз оған адамның кері әсер ететінін былай қоятын болсақ) бір-біріне меңіреу, санасыз күштер ғана әсер етеді, ал жалпы заңдар осы күштердің өзара әсерінен келіп көрінеді. Мұнда ешбір жерде — сырт жағынан көрінетін ұшы-қиыры жоқ кездейсоқтық сияқтыларда да, бұл кездейсоқтықтардың ішінде заңдылық барын дәлелдейтін ақтық нәтижелерде де — саналы, көзделетін мақсат жоқ. Мұның, керісінше, қоғам тарихында санасы бар, ойластырып барып немесе ынтаның ықпалымен, белгілі бір мақсаттар көздейтін адамдар әрекет жасайды. Мұнда саналы ниетсіз, көзделген мақсатсыз еш нәрсе де істелмейді. Бірақ тарихи зерттеу үшін, — әсіресе жекелеген замандар мен оқиғаларды зерттеу үшін, бұл айырмашалықтың маңызы зор болғандығымен, ол тарихтың барысы ішкі ортақ заңдарға бағынатындығын ешқандай өзгерте алмайды. Шындығына келгенде, бұл салада да, әрбір жеке адамның саналы түрде көздейтін мақсаттарына қарамастан, құбылыстардың сырт жағында, жалпы алғанда, кездейсоқтық үстем болатын сияқты. Көзделетін нәрсе ілуде бір жағдайларда ғана жасалады; ал көбінесе адамдардың өз алдына қойған мақсаттары өзара соқтығысқа және қайшылыққа кездесіп отырады немесе бірқатары өзінің мәні жағынан, бірқатары жүзеге асыру үшін керекті құрал қаржының жеткіліксіздігінен қол жеткісіз болып қалып отырады...

Тарихтың барысы қандай болса да, адамдар оны былай істейді: әркім саналы түрде алға қойған өз басының мақсаттарын көздейді, ал осы әр түрлі бағытта қимыл жасайтын көптеген талаптардың және олардың сыртқы дүниеге жасайтын әралуан әсерлерінің жалпы қорытындысы — нақ осының өзі тарих болып табылады. Олай болса, мәселе айналып келгенде осы көптеген жеке адамдардың нені тілейтініне келіп тіреледі. Ерікті түрдегі құштарлық немесе ойлау белгілейді. Бірақ құштарлықты немесе ойды тікелей белгілейтін тетіктердің өздері нағыз әр алуан сипатта болады. Бұлардың кейбіреулері сыртқы заттар болуы, кейбіреулері идеялық ниеттер: атаққұмарлық, «ақиқат пен құқық жолына қызмет ету», жеке өзінің жек көрушілігі немесе тіпті алуан түрлі жекелей тәбет-пиғылдар болуы мүмкін. Бірақ бір жағынан, біз жоғарыда: тарихта қимыл жасайтын көптеген жеке талаптардың көбінесе көзделген нәтижелерді туғызбай, одан мүлде өзге, кейде көзделгенге тікелей қарама-қарсы нәтижелерді туғызатынын, сондықтан бұл ниеттердің де, демек, түпкі нәтиже жөнінде бағынышты ғана маңызы болатынын көрдік...

Ф.Энгельс. «Людовиг Фейербах және немістің классикалық философиясының ақыры». (1886) — 21-том, 305-306, 306-307-беттер Үш томдық, «Таңдамалы шығармалар». 3-том, 405-406-беттер].

... Тарих былай жасалады: түпкі нәтиже қашанда көптеген жеке еріктердің қақтығысуларынан келіп шығады,соның өзінде бұл еріктердің әрқайсысы тағы да толып жатқан ерекше тіршілік жағдайларының арасында ол ерік қазіргі күнгідей болып шығады. Сонымен, шексіз көп тоғысып жататын күштер, күштердің паралеллограмдарының шексіз топтары болады, сөйтіп, осы тоғысудан келіп олармен бірдей әрекет жасайтын бір ғана нәрсе — тарихи оқиға шығады. Бұл нәтижені тағы да бір тұтас тұлға ретінде, санасыз және еріксіз әрекет ететін бір күштің жемісі деп қарауға болады. Өйткені біреудің тілеген нәрсесі кез келген басқа біреулердің тарапынан кедергіге ұшырайды, сөйтіп, ақыр аяғында келіп, ешкім тілемеген нәрсе пайда болады. Сонымен, тарих, осы кезге дейін өзінің болып келгеніндей-ақ, табиғи үдеріс сияқты өтіп жатады және шын мәнінде қозғалыстың нақ сол заңдарына бағынады. Бірақ жеке адамдардың еріктері, өздерінің дене құрылымы мен сыртқы, түптеп келгенде, экономикалық жағдайлары (не өзінің меншікті, жеке басының жағдайлары, не жалпы әлеуметтік жағдайлар) ұмтылдыратын нәрсесін олардың әрқайсысы тілейтін жеке адамдардың еріктері — осы еріктердің өздері тілеген нәрсесіне жете алмайтын, бірақ ортақ бір арнаға, жалпы бір тепе-тең әрекет ететін ерікке қосылып кететін жағдайынан келіп, — осы жағдайдан келіп, бұл ерікті нольге тең деп қорытынды шығарудың керегі жоқ. Мұның, керісінше, тепе-тең әрекет ететін ерікке қосылатындықтан, әрбір ерік оған қатысатын болады.

Ф.Энгельс — Й.Блохқа.1890 жылғы 21-22 қыркүйек — 37-том, 395-396-беттер. [Үш томдық «Таңдамалы шығармалар». 3-том, 535-536 беттер].

Адамдар өз тарихын өздері жасайды. Бірақ осы кезге дейін олар оны жалпы ерікті басшылыққа алмай, бірыңғай жалпы жоспар бойынша, тіпті біршама шектелген белгілі бір қоғамның шеңберінде де емес, басқаша жасады. Олардың көздегендері тоғысып жатады, сондықтан осындай қоғамдардың бәрінде қажеттілік үстемдік етеді, ал оның толықтырмасы және көріну түрі кездейсоқтық болып табылады. Бұл арада кездейсоқтықтардың бәрінің арасынан жарып шығатын қажеттілік, сайып келгенде, тағы да сол экономикалық қажеттілік...

...Біз зерттеп отырған сала экономикалық саладан неғұрлым алшақтап кетсе, ол сала таза абстрактілық-идеологиялық салаға неғұрлым көбірек жақындаса, біз ол саланың дамуынан солғұрлым көбірек кездейсоқтықтар табатын боламыз, ол саланың осу бағдары солғұрлым тым бұраң жолды болып келеді. Егер сіз осы бағдардың ортасынан сызық жүргізсеңіз, онда зерттеліп отырған дәуір неғұрлым ұзақ болса, зерттеліп отырған сала неғұрлым кең болса, бұл сызық экономикалық дамудың сызығына солғұрлым көбірек жақындайтынын, мұның экономикалық даму сызығымен солғұрлым көбірек қосарлана жүретінін байқайсыз.

Ф.Энгельс — В.Боргиусқа. 1894жылғы 25 қаңтар — 39-том, 175-176-беттер [Үш томдық «Таңдамалы шығармалар». 3-том, 552-553-беттер].

...Өзінің мәніне кереғар қарама-қарсылыққа айналу... сайып келгенде, алғашқы кезіне тікелей қарама-қарсы жағдайға жету барлық тарихи қозғалыс атаулының табиғи түрде болмай қоймайтын тағдырына айналады, ал ол қозғалыстарға қатысушылар олардың қалай пайда болу себептері мен қалыптасқан жағдайлары туралы күңгірт елеске ғана ие болады да, өздерінің алдына кәдімгі бұлдыр сағым сияқты мақсаттар қояды. Бұл жерде нақ сондықтан да «тарихтың әжуасы» айнымас қаталдықпен өз түзетулерін енгізуге мәжбүр болады.

Ф.Энгельс. «Орыс патшалығының сыртқы саясаты» (1899-1890). К.Маркс, Ф.Энгельс. «Полное собрание сочинений», 22-том, 21-22- беттер. Москва, «Политиздат».

Тарихтың әжуасы дегеніміз - ізгі ниеттің оны жүзеге асыру барысында өзінің кереғар қарама-қарсылығына айналып шыға келуі.

К.Маркс. «Капитал». Том третий (1884), К.Маркс, Ф.Энгельс. Полное собрание сочинений, 25-том, ІІ-бөлім, 151-бет. Москва, «Политиздат».

Адамдардың тіршілік жағдайлары бейне бір олардың идеялары мен дүниеге қатысты түсініктер негізінде жасалады-мыс, оған керісінше болмайды-мыс деген көзқарасты бұған дейінгі бүкіл тарихтың барысы теріске шығарады. Өйткені ол тарихтағы қол жеткен нәтижелер күні кешеге дейін әрқашан адамдардың қалауынан мүлде басқаша болып келді, ал тарихтың одан кейінгі барысында көп жағдайда тіпті адамдардың қалауына тікелей қарама-қарсы болып шықты. Ал ол көзқарас тек әйтеуір бір алыс-жақын болашақта ғана өмір шындығына сәйкес бола алады, себебі адамдар қоғамдық құрылысты өзгертудің қоғамдық қатынастардың өзгеруіне байланысты туындайтын қажеттілігін (sit ve-nia verdo) күні бұрын алдын ала білетін болады, сөйтіп, ол өзгерістердің болуын өздерінің санасы мен ерік-жігері мәжбүр етуден тыс әлдеқайда бұрын қалайтын болады.

Ф.Энгельс. «Анти-Дюринге әзірлік жұмыстарынан» (1876-1877). Полное собрание сочинений. 20-том, 639-бет. Москва. Политиздат.

Экономистердің буржуазия табының оқымысты өкілдері болып қызмет ететіндері сияқты, социалистер мен коммунистер пролетарийлер табының теоретиктері болып табылады. Әзірге пролетариат тап ретінде айқындалу үшін әлі онша жетілмей отырғанда, олай болса пролетариаттың буржуазияға қарсы күресінің әлі саяси сипаты болмай отырғанда және әзірге өндіргіш күштер пролетариатты азат ету үшін және жаңа қоғам орнату үшін қажетті материалдық жағдайларды табуға болатындай дәрежеге жетпей, буржуазияның өз қойнауында дами алмай отырғанда — осылай болып отырғанда бұл теоретиктер әзірге утопистер ғана болып табылады, олар езілген таптардың мұң-мұқтаждарына жәрдем ету үшін түрлі жүйелерді ойлап шығарады және қайта өрлететін әлдебір ғылымды іздеп табуға тырысады. Алайда тарих ілгері дамыған сайын, ал онымен бірге пролетариаттың күресі айқынырақ біліне түскен сайын, олар үшін өз бастарынан ғылыми ақиқатты іздестіру қажетсіз нәрсе болып шығады; оларға өз көз алдарында не болып жатқанын айқын түсіну ғана және сол жайтты саналы түрде білдірушілер болу ғана керек. Әзірге олар ғылымды іздестіріп, жүйелер жасаумен ғана шұғылданып жүргенде, әзірге олар күрестің басталу кезінде ғана болып отырғанда, олар қайыршылықтың ескі қоғамды құлататын революциялық, жойқын күшті жағын аңғармай, қайыршылықтан тек қайыршылықты ғана көреді. Ал оның осы жағы аңғарылысымен-ақ тарихи қозғалыс туғызған және оған мәселені толық біліп қатынасушы ғылым доктринерлік ғылым болуын қойып, революциялық ғылымға айналады

К.Маркс, «Философия қайыршылығы» (1847). [Төрт томдық «Таңдамалы шығармалар». 3-том, 76-77-беттер].

Капиталистік өндірістің әлі пісіп-жетілмеген жағдайына, әлі пісіп-жетілмеген таптық қатынастарға әлі пісіп-жетілмеген теориялар сәйкес келді. Қоғамдық қатынастардың дамып үлгермеген экономикалық қатынастар қойнауында жасырын жатқан қоғамдық міндеттерді шешу жолдарын баспен ойлап табуға тура келді. Қоғамдық құрылыс толып жатқан кемшіліктерден ғана тұратын сияқты көрінді, ол кемшіліктерді жою ойлай алатын парасатты ақыл-ойдың міндеті еді. Сөйтіп, қоғамдық құрылымның жаңа, неғұрлым жетілдірілген түрін ойлап табу және оны қазіргі өмір сүріп отырған қоғамға сырттан таңу талап етілді. Ол үшін насихатты өрістету, ал мүмкін болатын жерлерде көрнекі тәжірибенің мысалдарын қолдану қажет еді. Алайда ол жаңа әлеуметтік жүйелердің қай-қайсысы да утопия түрінде қалып қоятыны күні бұрын-ақ белгілі болатын. Олар неғұрлым егжей-тегжейлі етіп жасалған сайын кәдімгі тап-таза қиял саласына солғұрлым терең бойлап кетуге тиіс болып шықты.

Ф.Энгельс. «Анти-Дюринг» (1876-1878). Полное собрание сочинений. 20-том, 269-бет. Москва. «Политиздат».

Утопистердің...утопистер болу себебі мынада — капиталистік өндіріс әлі соншалық нашар дамыған кезде олардың басқаша болуы мүмкін де емес еді. Олар жаңа қоғамның элементтерін қалай қарастыруды өздерінің бастарынан ойлап шығаруға мәжбүр болды, өйткені ескі қоғамның өз ішінде ондай элементтер әлі жұрттың бәріне бірдей айқын көрінетіндей дәрежеде емес еді; жаңа қоғам ғимаратының жалпы жоспарының нобайын жасауға кіріскен олар ақыл-ой құдіретіне жүгінумен шектелуге мәжбүр болды, оның нақты себебі — олар өздерінің заманындағы тарихқа әлі де жүгіне алған жоқ... Бірақ тап сол кезден бері қарай ірі өнеркәсіп жедел дамып, капиталистік өндіріс тәсілі қойнауында бұған дейін қалғып-мүлгіп келген қарама-қайшылықтарды дүр сілкіндіріп, күшейтіп жіберді, барып тұрған сорақы антагонизмді өршітіп жібергені сонша, тіпті әлгі өндіріс тәсілінің күйрейтін кезі таянып келе жатқанын, былайша айтқанда, қолмен ұстап сезіп-ақ түйсінуге болатын еді, ал жаңа өндірістік күштердің сақталып қалуы және дамудың қазіргі сатысына сай келетін жаңа өндіріс тәсілдерін іске қосу арқылы ғана одан әрі дами түсуі мүмкін бола алады. Бұл атап көрсетілген қарама-қайшылықтардың шиеленісіп, жоғары дәрежеге жеткені соншалық, тіпті екі таптың арасында қазіргі орын алып отырған өндіріс тәсілі тудырған күрес барған сайын күшейе түсетін антагонизммен үдемелі түрде ұдайы өсіп отыр және ол барлық өркениетті елдерді қамтып, күн өткен сайын асқынып келеді. Сондықтан да қазірдің өзінде-ақ ондай тарихи өзара байланыстарды түсіну, әлеуметтік өзгерістер жасаудың шарттары қандай екенін түсіну мүмкін болып отыр, сондай-ақ әлгі өзгерістің бәріне себепші болып отырған негізгі сипаттарын да түсінуге жағдай туды.

Ф.Энгельс. «Анти-Дюринг». (1876-1878). Полное собрание сочинений. 20-том, 276-277-беттер. Москва. «Политиздат».

болуын өздерінің санасы мен ерік-жігері мәжбүр етуден тыс әлдеқайда бұрын қалайтын болады.

Ф.Энгельс. «Анти-Дюринге әзірлік жұмыстарынан» (1876-1877). Полное собрание сочинений. 20-том, 639-бет. Москва. Политиздат.

Экономистердің буржуазия табының оқымысты өкілдері болып қызмет ететіндері сияқты, социалистер мен коммунистер пролетарийлер табының теоретиктері болып табылады. Әзірге пролетариат тап ретінде айқындалу үшін әлі онша жетілмей отырғанда, олай болса пролетариаттың буржуазияға қарсы күресінің әлі саяси сипаты болмай отырғанда және әзірге өндіргіш күштер пролетариатты азат ету үшін және жаңа қоғам орнату үшін қажетті материалдық жағдайларды табуға болатындай дәрежеге жетпей, буржуазияның өз қойнауында дами алмай отырғанда — осылай болып отырғанда бұл теоретиктер әзірге утопистер ғана болып табылады, олар езілген таптардың мұң-мұқтаждарына жәрдем ету үшін түрлі жүйелерді ойлап шығарады және қайта өрлететін әлдебір ғылымды іздеп табуға тырысады. Алайда тарих ілгері дамыған сайын, ал онымен бірге пролетариаттың күресі айқынырақ біліне түскен сайын, олар үшін өз бастарынан ғылыми ақиқатты іздестіру қажетсіз нәрсе болып шығады; оларға өз көз алдарында не болып жатқанын айқын түсіну ғана және сол жайтты саналы түрде білдірушілер болу ғана керек. Әзірге олар ғылымды іздестіріп, жүйелер жасаумен ғана шұғылданып жүргенде, әзірге олар күрестің басталу кезінде ғана болып отырғанда, олар қайыршылықтың ескі қоғамды құлататын революциялық, жойқын күшті жағын аңғармай, қайыршылықтан тек қайыршылықты ғана көреді. Ал оның осы жағы аңғарылысымен-ақ тарихи қозғалыс туғызған және оған мәселені толық біліп қатынасушы ғылым доктринерлік ғылым болуын қойып, революциялық ғылымға айналады

К.Маркс, «Философия қайыршылығы» (1847). [Төрт томдық «Таңдамалы шығармалар». 3-том, 76-77-беттер].

Капиталистік өндірістің әлі пісіп-жетілмеген жағдайына, әлі пісіп-жетілмеген таптық қатынастарға әлі пісіп-жетілмеген теориялар сәйкес келді. Қоғамдық қатынастардың дамып үлгермеген экономикалық қатынастар қойнауында жасырын жатқан қоғамдық міндеттерді шешу жолдарын баспен ойлап табуға тура келді. Қоғамдық құрылыс толып жатқан кемшіліктерден ғана тұратын сияқты көрінді, ол кемшіліктерді жою ойлай алатын парасатты ақыл-ойдың міндеті еді. Сөйтіп, қоғамдық құрылымның жаңа, неғұрлым жетілдірілген түрін ойлап табу және оны қазіргі өмір сүріп отырған қоғамға сырттан таңу талап етілді. Ол үшін насихатты өрістету, ал мүмкін болатын жерлерде көрнекі тәжірибенің мысалдарын қолдану қажет еді. Алайда ол жаңа әлеуметтік жүйелердің қай-қайсысы да утопия түрінде қалып қоятыны күні бұрын-ақ белгілі болатын. Олар неғұрлым егжей-тегжейлі етіп жасалған сайын кәдімгі тап-таза қиял саласына солғұрлым терең бойлап кетуге тиіс болып шықты.

Ф.Энгельс. «Анти-Дюринг» (1876-1878). Полное собрание сочинений. 20-том, 269-бет. Москва. «Политиздат».

Утопистердің...утопистер болу себебі мынада — капиталистік өндіріс әлі соншалық нашар дамыған кезде олардың басқаша болуы мүмкін де емес еді. Олар жаңа қоғамның элементтерін қалай қарастыруды өздерінің бастарынан ойлап шығаруға мәжбүр болды, өйткені ескі қоғамның өз ішінде ондай элементтер әлі жұрттың бәріне бірдей айқын көрінетіндей дәрежеде емес еді; жаңа қоғам ғимаратының жалпы жоспарының нобайын жасауға кіріскен олар ақыл-ой құдіретіне жүгінумен шектелуге мәжбүр болды, оның нақты себебі — олар өздерінің заманындағы тарихқа әлі де жүгіне алған жоқ... Бірақ тап сол кезден бері қарай ірі өнеркәсіп жедел дамып, капиталистік өндіріс тәсілі қойнауында бұған дейін қалғып-мүлгіп келген қарама-қайшылықтарды дүр сілкіндіріп, күшейтіп жіберді, барып тұрған сорақы антагонизмді өршітіп жібергені сонша, тіпті әлгі өндіріс тәсілінің күйрейтін кезі таянып келе жатқанын, былайша айтқанда, қолмен ұстап сезіп-ақ түйсінуге болатын еді, ал жаңа өндірістік күштердің сақталып қалуы және дамудың қазіргі сатысына сай келетін жаңа өндіріс тәсілдерін іске қосу арқылы ғана одан әрі дами түсуі мүмкін бола алады. Бұл атап көрсетілген қарама-қайшылықтардың шиеленісіп, жоғары дәрежеге жеткені соншалық, тіпті екі таптың арасында қазіргі орын алып отырған өндіріс тәсілі тудырған күрес барған сайын күшейе түсетін антагонизммен үдемелі түрде ұдайы өсіп отыр және ол барлық өркениетті елдерді қамтып, күн өткен сайын асқынып келеді. Сондықтан да қазірдің өзінде-ақ ондай тарихи өзара байланыстарды түсіну, әлеуметтік өзгерістер жасаудың шарттары қандай екенін түсіну мүмкін болып отыр, сондай-ақ әлгі өзгерістің бәріне себепші болып отырған негізгі сипаттарын да түсінуге жағдай туды.

Ф.Энгельс. «Анти-Дюринг». (1876-1878). Полное собрание сочинений. 20-том, 276-277-беттер. Москва. «Политиздат».

...Біз болашақты алдын ала болжап білуге догматтарша ұмтылмаймыз, тек қана ескі дүниені аяусыз қатты сынау арқылы жаңа дүниені тапқымыз келеді... Алайда егер болашақты ойша құрастыру және келешектегі барлық уақыт үшін мәңгілік дайын шешімдерді біржола жариялау біздің ісіміз емес екенін білгендіктен де, біздің қазіргі таңда не істеуіміз керек екенін неғұрлым айқынырақ білетін боламыз, - мен бұл жерде қазіргі өмір сүріп отырған нәрсенің бәрін де аяусыз қатаң сынау туралы айтып отырмын, аяусыз қатаң сын дегенді екі мағынада түсіну керек; біріншіден, бұл сын өзінің жасайтын қорытындыларынан тіпті де қорықпайды, екіншіден, қолдарында билігі барлардың алдында олармен ашық қақтығысып қалудан мүлде қаймықпайды, кері шегінбейді.

К.Маркс. «Deutschen-Franzosische Jani-Ьисһегден» жолданған хаттар». (1843) К.Маркс, Ф.Энгельс. Полное собрание сочинений. 1-том, 379-бет. Москва, «Политиздат».

Коммунистердің теориялық қағидалары дүниені жаңартушылардың қандайының болса да ойдан шығарған немесе тапқан идеяларына, принциптеріне ешбір негізделмейді.

Бұл теориялық қағидалар — болып жатқан тап күресінің шын қатынастарының жалпы көрінісі ғана, көз алдымызда болып жатқан тарихи қозғалыстың көрінісі ғана...

К.Маркс, Ф.Энгельс. «Коммунистік партияның манифесі». (1847- 1848) — 4-том, 438-бет [Үш томдық «Таңдамалы шығармалар». 1-том, 119-бет].

...Біздің әдіс әр нәрсені тарихи тұрғыдан қарастыруды қамту тиіс болатын пункттерді, яғни буржуазиялық экономика өндіріс үдерісінің тарихи түрі ғана болып табылатын пункттерді, айқын көрсетеді, сондай-ақ оның шеңберінен тыс шығып, өндірістің неғұрлым ерте кездегі тарихи тәсілдерін көрсететін нұсқауларды да қамтиды... екінші жағынан, мәселені бұлай дұрыс қарастыру өндірістік қатынастардың осы заманғы қазіргі түрлерін жоюды көздейтін пункттерге де алып барады және тап соның нәтижесінде алдағы болашаққа бағытталған өзгертуші қозғалыстың алғашқы қадамдарының қандай болатыны айқын байқалады. Егер, екінші жағынан, буржуазиялық дәуірге дейінгі кезеңдер тек тарихи жағдайлар ғана болып табылса, яғни қазірдің өзінде жойылған алғышарттар болып саналса, онда осы заманғы қазіргі өндіріс жағдайлары өздерін өздері жоятын алғышарттар ретінде бой көрсетеді, нақ сондықтан да жаңа қоғамдық құрылыс үшін тарихи алғышарттарға айнала алады деп ойлауға болатын жағдайлар, міне, осындай.

К.Маркс, Ф.Энгельс. «Саяси экономия сыны». (1857-1858). Полное собрание сочинений. 46-том, І-бөлім, 449-бет. Москва. «Политиздат».

Пролетариат өкіметке ие болғанда, өндіріс құралдарын, шикі материалдарды және күнкөріс заттарын жай күш жұмсау жолымен өз қолына алып ала ма, олар үшін ол дереу өтемақы төлей ме, әлде бұл меншікті шамалы ішінара төлем төлеп, бірте-бірте ала ма — жалпы алғанда, әңгіме мүлдем мұнда емес. Бұл мәселеге күні бұрын және барлық болуы мүмкін жағдайлар жөнінде жауап беруге тырысу — утопияларды қолдан жасау деген сөз болар еді, ал мен мұны істеуді басқалардың үлесіне қалдырамын.

Ф.Энгельс. «Тұрғын үй мәселесі жөнінде». (1872-1873). 18-том, .278-279-беттер. [Төрт томдық «таңдамалы шығармалар»].

... Болашақ қоғамның тамақ пен тұрғын үй болу ісін қалай реттейтіні туралы данасынушылық тура утопия саласына бастап алып Парады. Өндірістің бұрынғы барлық әдістерінің негізгі жағдайларын зерттеуге сүйене отырып, біздің айта алатынымыздың ең маңыздысы мынау: капиталистік өндірістің құлауымен бірге ескі қоғамға тән иемденушіліктің бұрыннан белгілі түрлері мүмкін болмай қалады

Ф.Энгельс. «Тұрғын үй мәселесі жөнінде». (1872-1873) — 18-том, .282-283-беттер. [Төрт томдық «Таңдамалы шығармалар». 4-том, 470-471-беттер].

Болашақтағы әлдебір белгілі кезеңде не істеу керек, тікелей істеу керек нәрсе не болмақ екені, әрине, сол әрекетті істеуге тура келетін нақты тарихи жағдайларға тұтасымен байланысты болмақ... Біздің өз шешімі элементтерінің берілген нақты деректері болмаған теңдеуді шеше алмайтынымыз айқын.

К.Маркс — Ф.Д.Ньювенгейске. 1881 жылғы 12 ақпан. К.Маркс, Ф.Энгельс. Полное собрание сочиненом, 35-том, 131-132-беттер. Москва, «Политиздат».

Маркстің бүкіл теориясы — даму теориясын неғұрлым дәйекті, толық ойластырылған, мазмұнға бай түрінде алып, қазіргі капитализм жағдайына қолдану. Маркс үшін бұл теорияны капитализмнің алдағы күйреуіне де, болашақ коммунизмнің болашақ дамуына да қолдану туралы мәселенің алға қойылуы - табиғи нәрсе.

Болашақ коммунизмнің болашақ дамуы туралы мәселені қандай деректердің негізінде қоюға болады?

Ол негіз мынау: коммунизм капитализмнен шығады, тарихи жағынан алғанда капитализмнен дамиды, капитализм туғызған қоғамдық күштің қимылдары жасаған нәтиже болады. Маркс утопия ойлап шығаруға ешқандай әрекет етпеген, білу мүмкін емес нәрсені беталды топшылап бал ашпаған. Жаратылыс зерттеуші, айталық, жаңа биологиялық түрдің дамуы туралы мәселені қалай қоятын болса. коммунизм туралы мәселені Маркс те тап солай қойып отыр. Өйткені биологиялық түрдің қалай пайда болатындығын және қандай белгілі бағытта өзгеретіндігін біз білеміз.

В.И.Ленин. «Мемлекет және революция». (1917) (33-том, 93-бет).

ТАРИХИ ЖОЛДЫ ТАҢДАУ

Тарихтың баламалылығы. Әлеуметтік прогресс жолдарын таңдау үшін жүргізілетін күрес шарттары. Бұқараның бастама көтеруі және революциялық авангардтың тарихи жауапкершілігі.

Марксизмнің барлық өзге теориялардан айырмашылығы мынада: марксизм істің объективті жағдайына және эволюцияның объективті барысына талдау жасағанда ғылыми жағынан толық байыбына жете талдау жасауды бұқараның, — сондай-ақ, әрине, белгілі бір таптармен байланыс жасауды барлап сезе білетін, іс жүзіне асыра білетін жеке адамдардың, топтардың, ұйымдардың, партиялардың да, — революциялық жігерінің, революциялық творчествосының, революциялық инициативасының маңызын батыл мойындаумен тамаша ұштастырып отырады.

В.И.Ленин. «Бойкотқа қарсы» (1907). [16-том, 25-бет].

Ағылшындардың қолында әлеуметтік революция жасау үшін қажетті материалдық алғышарттардың бәрі де бар. Жетпейтін нәрсе — рухани ой қорытындылары мен революциялық ынта құштарлығы. Бұл ол қылықтың орнын Бас Кеңес қана толтыра алуға, сөйтіп, сол елде, олай болса, басқа да барлық жерлерде шын мәніндегі революциялық қозғалысты шапшаңдатуға қабілетті...

К.Маркс. «Бас Кеңес — Роман Швейцариясының Федералдық кеңесіне». (1870). К.Маркс, Ф.Энгельс. Полное собрание сочинений. 16-том, 405-бет. Москва, «Политиздат».

Біз үшін бұл адамның теория саласындағы, сондай-ақ барлық қиын-қыстау шешуші кезеңдердегі практика саласындағы алатын орны қандай еді десеңізші! Мұндай жағдайды онымен барлық уақытта қоян-қолтық араласып, бірге болған адамның ғана көз алдына дұрыс елестете алуы мүмкін... Қозғалыс өз жолымен ілгері жүре берер-ау, бірақ нақ сондай сабырлы байсалдылықпен, дер кезінде дөп жасалатын, жан-жақты терең ойластырылатын басшылық енді қайтып бола қоймайды, ол бізді жалған жолдармен ұзақ уақыт бойы адасып жүруден осы кезге дейін сан рет сақтандырып келген болатын.

Ф.Энгельс — Э.Бернштейнге. 1883 жылғы 14 наурыз. К.Маркс, Ф.Энгельс. Полное собрание сочинений. 35-том, 386-бет. Москва, «Политиздат».

Адамзат терең ойлы перзентінен, соның өзінде де біздің заманымыздағы перзенттерінің ең елеулісінен айырылып, орны толмастай бір саты төмендеп қалды... Түпкілікті жеңіске жететініміз қамтамасыз етілген, бірақ онсыз да болмай қоймайтын, алыстан айналып өтетін, уақытша әрі жиі-жиі адастыратын жолдарға түсіп кетуіміз ендігі жерде әлдеқайда жиі ұшырасатын болады.

Ф.Энгельс — Ф.А.Зоргеге. 1883 жылғы 15 наурыз. К.Маркс, Э.Энгельс. Полное собрание сочинений. 35-том, 386мбет. Москва, «Политиздат».

Тарихтағы қозғалыс қарама-қайшылықтар түрінде, әсіресе жетекші халықтардың барлық қиын-қыстау дәуірлерінде ерекше айқын бой көрсетеді. Ондай кезеңдерде халық «немесе — немесе» деген екі дилемманың арасынан біреуін ғана таңдау жасап алады; соның өзінде мәселе барлық уақыттағы айлакерлікпен саясат жүргізетін ақымақ филистердің қалағысы келетініндей болып қойыла бермейді. Тіпті либерал неміс филистері 1848 жылы кенеттен және 1849 жылы ойламаған жерден өз еркінен тыс, оған кереғар мәселеге душар болды: не бұрынғысынан да бетер қатыгез сипаттағы ескі реакцияға қайта оралуы, не революцияны республика деңгейіне жеткенге дейін — бәлкім, тіпті соңғы жоспарында біртұтас әрі бөлінбейтін социализмге ұласқанға дейін жүргізе беруі тиіс болды. Ол көп ойланып жатпай-ақ неміс либерализмінің бетке ұстар үлгісі ретінде мантейфелдік реакция орнатуға қарай қолын созды. 1851 жылы француз буржуазиясы да өзі мүдде күтпеген жерден дәл осындай жағдайға тап болды—не империяның келемеж карикатурасын, преториандықты және Францияны мүттәйім қарақшы топтың тонауына беруді, не әлеуметтік-демократиялық республика құруды таңдауына тура келді. Сөйтіп, ол жұмысшыларды аяусыз қанауды мүттәйім қарақшы топтың қорғап қолдауымен одан әрі жалғастыра беруді көздеп, соңғылардың алдында бас иіп шыға келді.

Ф.Энгельс. «Табиғат диалектикасы». (1873-1883). Полное собрание сочинений. 20-том, 527-бет. Москва. «Политиздат».

«Тактика-жоспар марксизмнің негізгі рухына қайшы келеді!» Расында мұның өзі марксизмге жала жапқандық, марксизмді келемежге айналдырғандық, халықшылдар бізбен күрескенде бізге осыны қарсы қойған болатын. Бұл — саналы қайраткерлердің инициативасы мен қайрат-жігерін бәсеңдетудің дәл өзі, ал марксизм болса, мұның керісінше, социал-демократтың инициативасы мен қайрат-жігеріне орасан зор қозғау салады, оның келешегіне мейлінше кең жол ашады, «стихиялы» түрде күреске аттана бастаған миллион-миллион жұмысшы табының қуатты күшін (егер осылай деуге болатын болса) социалдемократтың қарамағына береді.

В.И.Ленин. «Не істеу керек?» (1901-1902). [6-том, 52-бет].

Сіздер өз практикашылдықтарыңызды айтып мақтанасыздар, бірақ әрбір орыс практигіне мәлім фактіні — революция ісінде үйірменің ғана емес, тіпті жеке адамның да жігері қандай кереметтер жасай алатындығын көрмей отырсыздар. Әлде сіздер 70-жылдарда болған кемеңгерлер сияқты кемеңгерлер біздің қоғамымызда болмайды деп ойлайсыздар ма?.. Нақ казіргі кезде орыс революционерлері нағыз революциялық теорияны басшылыққа ала отырып, стихиялық түрде оянып келе жатқан, нағыз революцияшыл тапқа сүйене отырып, ақыр соңында — ақыр соңында! — еңсесін көтеріп, аяғын нық басып, өзінің алып күштерінің бәрін көрсете алады.

В.И.Ленин. «Не істеу керек?» (1901-1902). [6-том, 117-118-беттер].

...Революциялар — езілгендер мен қаналғандардың мейрамы. Халық бұқарасы революция кезіндегідей басқа еш уақытта жаңа қоғамдық тәртіптердің белсенді жасаушысы бола алмайды. Бірте-бірте болатын прогрестің тар шеңберлі, мещандық өлшемі тұрғысынан қарағанда, мұндай уақыттарда халықтың керемет жасауға қабілеті жетеді. Бірақ мұндай уақытта революциялық партиялардың басшылары да өз міндеттерін барынша кең, батыл қоятын болулары керек, олардың ұрандары бұқараға шамшырақ болып қызмет етіп, біздің демократиялық және социалистік мұратымыздың бүкіл ұлылығын, бүкіл тамашалығын көрсетіп, толық сөзсіз, үзілді-кесілді жеңіске жеткізетін ең жақын, ең төте жолды нұсқап, әрқашан бұқараның революциялық талапкерлігінің алдында жүріп отыруға тиіс... Егер біз бұқараның осы қажырлы жігері мен революциялық ынтасын төте, батыл жол үшін аянбай, шексіз беріліп күресуге пайдаланбасақ, онда біз революцияға опасыздық, сатқындық жасаушы болып шығамыз.

В.И.Ленин. «Социал-демократияның демократиялық революциясындағы екі тактикасы» (1905). [11-том, 109-бет].

ТАРИХТАҒЫ РЕВОЛЮЦИЯЛАР МЕН РЕФОРМАЛАРДЫҢ ӨЗАРА ӘРЕКЕТТЕСТІГІ

Реформалар — революциялық, күрестің жанама өнімі. Реформалардың революциялық, үдеріске тигізетін ықпалы. «Төменнен» және «жоғарыдан» болатын революциялар. Эволюциядағы революция. Партия және өзгерістер жасау қызметінің нақты түрлерін айқындап алу.

...Әлеуметтік реформалар ешқашан күштілердің әлсіздігінен болмайды: оларды өмірге әлсіздердің күші алып келуі тиіс және тап солай болады да.

К.Маркс. «Протекционистер, фритредерлер және жұмысшы табы». (1847). Полное собрание сочинений. 4-том, 256-бет. Москва, «Политиздат».

... Революциялық өзгеріс өкімет негізін жояды. Реформистік өзгеріс ұлттық бағдарламада үстем ұлттың басы артық барлық жеңілдіктерін жоймайды, толық тең құқықтылық орнатпайды, ұлттық езгі атаулыны жоймайды. «Автономиялық» ұлт «державалық» ұлтпен тең құқықты емес... Автономиялы Норвегия 1905 жылға дейін Швецияның бір бөлшегі ретінде, ең кең автономияны пайдаланып келді, бірақ ол Швециямен тең құқықты болған емес. Норвегияның өз алдына еркін бөлініп шығуы ғана оның тең құқықтылығын іс жүзінде көрсетті және дәлелдеді... Норвегия автономиялы ғана болып тұрғанда швед аристократиясының басы артық бір ғана жеңілдігі болды және басы артық бұл жеңілдік «бәсеңдеген» емес (реформизмнің мәні кеселді жойып, одан құлан-таза айықтыруда емес, оны бәсеңдетуде ғана), ал бөлініп шыққан соң ол кесел мүлдем жойылды (—бұл бағдарламадағы революциялылықтың негізгі белгісі болып табылады).

Реті келгенде айта кетелік: реформа ретіндегі автономия революциялық шара болып табылатын өз алдына бөлініп шығу бостандығынан принципті түрде мүлде өзгеше. Бұл — күмәнсіз нәрсе. Бірақ реформа — жұрттың бәріне мәлім — практикада көбінесе революцияға қарай жасалған қадам ғана. Белгілі бір мемлекеттің шеңберінде зорлықпен ұсталып отырған ұлтқа ұлт болып біржола қалыптасуға, өз күштерін жинауға, тануға, ұйымдастыруға, норвегиялықтардың рухында... былай деп мәлімдеу үшін: біз пәлендей ұлттың немесе түгендей өлкенің автономиялық сеймі бүкіл ресейлік император поляк королі болудан қалды деп жариялаймыз, т.е. деп мәлімдеу үшін қолайлы кезеңді тандап алуға нақ автономия мүмкіндік береді.

В.И.Ленин. «Өзін-өзі билеу туралы айтыстың қорытындылары» (1916) [30-том, 47-48-беттер].

... Кімде-кім буржуазиялық үкіметтерге бітім жасасу туралы немесе «халықтардың бейбітшілікті көксеген еркін білдіру», т.е. туралы «талап қоюмен» ғана шектелсе, ол адам іс жүзінде реформалар жолына қарай құлдырайды. Өйткені соғыс туралы мәселе, объективті жағынан, тек революциялық тұрғыдан ғана қойылады.

Соғыстан құтылудың, демократиялық, зорлықсыз бітімге қол жеткізудің, халықтарды «соғыстан» байыған капиталист мырзалардың миллиардтаған пайыздарын арқалау кіріптарлығынан азат етудің пролетариат революциясынан басқа жолы жоқ.

Буржуазиялық үкіметтерден мейлінше сан алуан реформаларды талап етуге болады, талап ету керек те, бірақ маниловшылдыққа, реформизмге ұрынбайынша, империалистік капиталдың мыңдаған арқауларымен шырмалған осы адамдар мен таптардан сол арқауларды үзуді талап етуге болмайды, ал бұларды үзбей тұрғанда, соғысқа қарсы соғысу туралы әңгімелердің бәрі де алдамшы, құр жел сөздер ғана.

В.И.Ленин. «Біздің революциядағы пролетариаттың міндеттері» (1917) [31-том, 192-бет].

Барлық революциялар, оның ішінде орыстың XX ғасырдағы үш революциясы түгелдей растаған революцияның негізгі заңы мынадай: революция жасау үшін қаналған және езілген бұқараның ескіше тіршілік етудің мүмкін емес екендігін түсініп, оны өзгертуді талап етуі жеткіліксіз; революция жасау үшін қанаушылар ескіше тіршілік ете алмайтын, ескіше билей алмайтын болуы керек. «Төмендегілер» ескіні қаламаған күнде, «жоғарыдағылар» ескіше билей алмаған күнде, тек сонда ғана революция жеңіп шыға алады. Бұл ақиқат, басқаша айтқанда, былай болып шығады: жалпы ұлттық (қаналғандардың да, қаналушылардың да мүддесіне тікелей тиетін) дағдарыс болмаса, революцияның болуы мүмкін емес.

В.И.Ленин. «Коммунизмдегі «солшылдықтың» балалық ауруы». (1920). [41-том, 77-бет].

ПАРТИЯНЫҢ ӘЛЕУМЕТТІК-ЭКОНОМИКАЛЫҚ САЯСАТЫ.

ТАРИХ ТАҒЫЛЫМДАРЫ

Өркениеттілік факторы және бұқараның революциялық, творчествосы. Ғылыми социализм теориясының Ұлы Қазан революциясының тәжірибесімен баюы.

Социалистік құрылыс үдерісінің барысындағы сабақтастық пен жаңару: азық-түлік салғыртынан азық-түлік салығына, азық-түлік айырбасынан азық-түлік саудасына, азамат соғысынан азаматтық бейбіт өмірге көшу

Коммунизм дегеніміз—қатып-семіп қалған доктрина емес,қозғалыс. Ол қайдағы бір қағидалардан емес, нақты деректерден туындайды. Коммунистер өздерінің іс-әрекеттерінің алғышарттары етіп әлде бір философияны емес, бұған дейін болып өткен тарихтың бүкіл барысын, соның ішінде, әсіресе оның осы заманғы өркениетті елдердегі нақты нәтижелерін алады. Коммунизм дегеніміз ірі өнеркәсіптің және оның айнымас серіктерінің: дүние жүзілік рыноктың пайда болуының және соған байланысты тоқтаусыз өрши түсетін бәсекенің; барған сайын жойқын қиратушы, барған сайын сауда саласында жалпыға тән сипат алып бара жатқан, ал қазір дүние жүзілік рыноктың дағдарысына біржола айналып біткен айтулы дағдарыстардың; пролетариаттың тап ретінде қалыптасуының және капиталдың шоғырлауының; осыдан келіп, пролетариат пен буржуазия арасындағы тап күресі шиеленісуінің себепті салдары болып табылады. Коммунизм, ол өзі теория болғандықтан да, пролетариаттың осы күрестегі алатын орнын теориялық тұрғыдан айқындайтын және пролетариат езгіден азат ету шарттарының теория түрінде жинақталған қорытындылары болып шығады.

Ф.Энгельс. «Коммунистер және Карл Гейнцен». (1847). Полное собрание сочинений. 4-том, 281-282-беттер. Москва, «Политиздат».

«Меншікке қатысты әділетсіздік» осы заманғы еңбек бөлінісі, тауар алмасудың қазіргі түрі, өрши түскен бәсеке, капиталдың шоғырлануы сияқты т.б. салаларда орын алып отыр, ол буржуазия табының саяси үстемдігінің күштілігіне тіпті де байланысты емес, қайта, керісінше, буржуазия табының саяси үстемдігінің қайнар көзі буржуазиялық экономистер өте қажетті және мәңгі жасай беретін заң ретінде жақтары тынбай жар салып жүрген осы заманғы өндірістік қатынастарда жатыр. Сондықтан да, егер пролетариат буржуазияның саяси үстемдігін жоя қалған күннің өзінде, оның жеңісі тек қысқа мерзімді сипат алады, — 1794 жылы қалай болса, тап солай — буржуазиялық революцияға жәрдемдесетін кезеңге ғана айналады, бұл жағдай тарихтың даму барысында, оның «қозғалысы» кезінде буржуазиялық өндіріс тәсілін, ал олай болса, буржуазияның саяси үстемдігін де біржола жою қажеттігін туғызатын уақыт қашан келіп жеткенше тап солай болып қала береді.

Ф.Энгельс. «Моральдандырушы сын және сынға алушы мораль» (1847). Полное собрание сочинений. 4-том, 299-бет. Москва, «Политиздат».

Қоғамдық бірліктің сан алуан қыруар антагонистік түрлері бар. Алайда олардың антагонистік сипатын баяу метаморфоза тәсілі арқылы қырып-жойып, жарып жіберу ешқашан мүмкін бола алмайды. Екінші жағынан, егер тап сол қоғамда, оның дәл өзінде, өндірістік қатынастардың жасырын түріндегі нақты материалдық жағдайларын және тапсыз қоғам үшін қажетті соларға сәйкес тіл табысу қарым-қатынастары жоқ болса, онда антагонизмнің сипатын қырып-жойып, жарып жіберуге тырысу нағыз донкихоттық есуас әрекет болар еді.

К.Маркс, Ф.Энгельс. «Саяси экономия сыны». (1857-1858). Полное собрание сочинений. 46-том, І-бөлім, 102-103-беттер. Москва. «Политиздат».

Қоғамдық еңбектің өндіргіш күштерін дамыту — капиталдың тарихи міндеті және кәдесі. Міне, тап сондықтан да ол өндірістің неғұрлым жоғары түрінін материалдық жағдайларын ойланып жатпай-ақ, андамастан жасай береді.

Ф.Энгельс. «Капитал» Том третий. (1894). Полное собрание сочинений. 25-том, 1-бөлім, 284-бет. Москва, «Политиздат».

...Буржуазия езген және оған қарсы тұратын басқа таптардан пролетариаттың өзгешелігі, атап айтқанда, мынада: ол буржуазиялық дамуды бөгеуге емес, тап күресін бәсеңдетуге не жұмсартуға емес, қайта, керісінше, тап күресінің анағұрлым толық және еркін өрістеуіне, буржуазиялық прогрестің жеделдеуіне үміт артады.

В.И.Ленин. «Орыс социал-демократиясының аграрлық бағдарламасы» (1902). [6-том, 351-бет].

...Дәйекті демократия, бір жағынан, социализмге айналады, екінші жағынан - социализмді керек қылады...

Демократияны ақырына дейін дамыту, сондай дамудың түр-түрін жан-жақты терең іздестіру, оларды практикада сынап көру, т.т., осының бәрі — әлеуметтік революция жолындағы күрестің өзекті міндеттерінің бірі. Жеке алғанда, қандай демократизмнен болса да социализм шықпайды, ал өмірде демократизм ешқашан «жеке алынбайды», «бірге алынады», өзінің ықпалын экономикаға да тигізеді, оның қайта құрылуына түрткі болады, өзі де экономикалық дамудың ықпалына ұшырайды, т.т. Өмір тарихының диалектикасы, міне, осындай.

В.И.Ленин. «Мемлекет және революция» (1917). [33-том, 86, 87-беттер].

Демократиялық конституция енгізілген Америкада коммунистер осы конституцияны буржуазияға қарсы жұмсап, пролетариаттың мүддесі үшін пайдаланғысы келетін партияны, яғни ұлттық аграрлық реформаны жақтаушылар партиясын қолдауға тиіс болады.

Ф.Энгельс. «Коммунизм принциптері». (1847). [Үш томдық Таңдамалы шығармалар». 1-том, 93-бет].

...Революция дәйекті... Әуелі ол парламенттік өкіметті құлатуға мүмкіндік алу үшін оны кемеліне келтіреді. Енді бұған жеткеннен кейін, ол атқарушы өкіметті кемеліне жеткізеді, оны өзінің ең таза белгісіне жеткізеді, оны оқшаулайды, өзінің барлық қирату күштерін оған қарсы шоғырландыру үшін оны өзіне қарсы бірден-бір объект етіп қояды. Ал революция өзінің алдын ала жүргізетін жұмысының бұл екінші жартысын аяқтағанда Еуропа өзінің орнынан көтеріліп, салтанатты түрде: «Сен інді жақсы қазасың, кәрі көртышқан!» деп жар салатын болады.

К.Маркс. «Луи Бонапарттың он сегізінші брюмері». (1851-1852). [Үш томдық «Таңдамалы шығармалар». 1-том, 492-бет].

Коммуна шығынның ең үлкен екі бабын: тұрақты армия мен шенеуніктерді жойып, барлық буржуазиялық революциялардың үкімет арзан болсын дейтін ұранын шындыққа айналдырды. Коммунаның өмір сүруінің өзі монархияны теріске шығару болды; өйткені монархия, ең болмағанда Еуропада кәдімгі ауыртпалық және таптық үстемдік етудің сөзсіз орын алатын бет-пердесі болып табылады. Коммуна республика үшін шын демократиялық мекемелердің іргетасын қалады. Бірақ арзан үкімет те, «ақиқат республика» да оның түпкі мақсаты еместі; бұлар онымен қосарласа болатын құбылыстар ғана еді.

Коммуна туғызған түсініктердің әр түрлі болуы және сол Коммунадан өз бейнесін тапқан мүдделердің әр түрлі болуы оның өте-мөте икемді саяси түр болғандығын дәлелдейді, ал бұрынғы үкімет түрлерінің бәрі де, шын мәнінде езуші үкімет түрлері болған еді, Коммунаның нағыз құпиясы мынау болды: ол, істің шын мәніне келгенде, жұмысшы табының үкіметі болды, игілікті өндіруші таптың оны иемденуші тапқа қарсы күресінің нәтижесі болды; ол ақырында, еңбекті экономика жағынан азат ететін ашық саяси түр болды.

Осы соңғы шарт болмаған жағдайда, коммуналдық құрылыс мүмкін емес нәрсе, алдаушылық қана болар еді. Өндірушілердің саяси үстемдігі олардың әлеуметтік құлдығын мәңгі сақтаумен қатар өмір сүре алмайды. Сондықтан да Коммуна таптардың өмір сүруінің өзі негізделіп отырған экономикалық тіректерді, демек, таптық үстемдікті де жою құралы болып қызмет етуге тиіс еді.

К.Маркс. «Франциядағы азамат соғысы». (1871) [Үш томдық «Таңдамалы шығармалар». 2-том, 238-239-беттер].

Егер сен менің «Он сегізінші брюмерамның соңғы тарауына көз салсаң, онда мынаны көрген болар едің: мен онда француз революциясының келесі әрекетін былай деп жариялаймын: бюрократиялық-әскери машинаны, бұған дейін болып келгеніндей, бір қолдан екінші қолға бермеу керек, оны сындыру керек, континентте болатын әрбір шын халықаралық революцияға алдын ала қойылатын шарт та дәл осындай. Біздің Париждегі ержүрек жолдастарымыздың . әрекетінің өзі де дәл осы...»

К.Маркс - Л.Кугельманға. (1871). [Үш томдық «Таңдамалы шығармалар». 2-том, 451-бет].

Англия — жалпыға бірдей сайлау құқығын өзінің жеке мүдделеріне шын мәнінде пайдалануы үшін жұмысшы табы жеткілікті дәрежеде дамыған және ұйымдасқан бірден-бір ел.

К.Маркс. «Интернационалдың жеті жылдығы туралы». Лондонда 1871 жылғы 25 қыркүйекте өткен салтанатты жиналыста сөйленген сөздің тілші жазып алған нұсқасы. Полное собрание сочинений. 17-том, 438-бет. Москва, «Политиздат».

Тарихи даму қоғамдағы қолында өкімет билігі барлар сол дамудың барысына қашан күшпен кедергі жасап, қарсылық көрсеткенге дейі ғана «бейбіт» сипатта болып қала береді. Егер мысалға алатын болсақ, Англияда және Құрама Штаттарда жұмысшы табы парламентте немесе конгресте басым көпшілік бола қалса, онда ол өзінің дамуы қолында кесе-көлденең кедергі жасап тұрған заңдар мен мекемелерді заңды түрде ысырып тастай алар еді, бірақ соның өзінде де мұны қоғамдық дамудың қаншалықты қажет ететін мөлшерінде ғана жасай алған болар еді. Сөйтіп, дегенмен де «бейбіт» қозғалыс ескі тәртіптің і аяқталуына мүдделілердің ашық қарсылығына душар болғандықтан енді «күш қолданатын» қозғалысқа айналар еді. Ал егер әлгілер күшпен (басып-жаншыла жеңіліп қалса (американ қозғалысындағы және француз революциясындағы сияқты), онда олар «заңды» күшке қарсы көтерілген болып саналар еді.

К.Маркс. «Социалистерге қарсы заң туралы Рейхстагта өткен жарыссөз». (Мақаланың нобайы) (1878) Полное собрание сочинений. 45 том, 142-бет. Москва, «Политиздат».

Тәржімалаған Мыңбай Ілес





ЭДУАРД МЕЙЕР

(1855-1930 жж.)

Эдуард Мейер — немістің көне ғасырлар тарихын зерттеуші — тарихшы. Көне ғасырлар тарихының профессоры болып Лейпцигте, Бреслауда (Вроцлавта), Галльде, Берлинде қызмет еткен.

Өте құнды деректер мен мәліметтерді (археологиялық, эпиграфиялық, әдеби, нумизматикалық) жан-жақты талдай отырып, Эдуард Мейер Көне Шығыс, Грекия мен Рим тарихтарынан сомды еңбектер жазған.

Өзінің ең басты бес томдық «Көне ғасырлар тарихы» атты еңбегінде ол бүкіл әлемнің тарихын б.д.д. 355 жылғы көне шығыс өркениетінің пайда болуынан бастап Сициллиядағы гректердің билігінің құлауымен аяқтаған. Әлеуметтік және экономикалық тарихқа көп көңіл бөлгеніне қарамастан, Эдуард Мейер өз еңбектерін саяси оқиғалар мен мемлекеттілік тарихына негіздеген, себебі, оның пікірінше, халықтардың тағдырын мемлекеттің дәрежесі мен түрі шешкен.

Мейер халықтардың қоныс аударуын тарихи дамудағы өте маңызды фактор деп белгілеген (мысалы, гиксостардың Мысырды, касситтардың Бабылды жаулап алуы, б.д.д. ХІІ ғасырдағы тайпалардың көшіп-қонуы).

Мейер көне ғасырлар тарихын түгелдей циклдік пен модернизм теориясы бойынша баяндайды. Гомер өмір сүрген кезеңдегі Грекияны «гректердің орта ғасыры» деп атаса, классикалық және эллинділік Грекияны — капитализм кезеңі деп көрсетіп, ал Рим тарихымен көне дәуірдегі капиталистік кезеңнің аяқталуын байланыстырған.

Циклдік пайымдауға байланысты, Мейер тарихи даму барысының үдемелілігін жоққа шығарған, оның пікірі бойынша, қоғамның ең дамыған сатысы капитализм ғана, егер де ол құлайтын болса, онда мәдениеттің жойылуына әкеп соғады.

Эдуард Мейердің «Ежелгі тарих», «Ежелгі тарих зерттеулері», «Ежелгі дүниенің экономикалық дамуы», «Ежелгі әлемдегі құлдық» т.б. еңбектері 1896-1899 жылдардың бас кезінде неміс тарихшыларының ортасында орын алып, кейін біртіндеп басқа ұлт тарихшыларын өзіне тартқан пікір таластыру жаңғырығы болды. «Неміс халқының тарихы» еңбегінің авторы Лейпциг университетінің профессоры Лампрехттің әр түрлі мақалаларында айтылған пікірталасы тарихи таным және тарих философиясының негізгі принципті мәселелерін қозғады, сондықтан да ол оқырман арасында үлкен қызығушылық, тудырды. Пікірталас тудырған негізгі тармақтар жайлы ұсынылып отырған Эдуард Мейердің кітабы жан-жақты таныстырады.

Жаңа бағыттың тарихты зерттеуді, тарихи үдерісті баяндауды жаңа көзқарас тұрғысынан кеңейтіп және тереңдеткенін мойындай отырып, алайда оның кемшіліктеріне көз жұмып қарауға болмайды. Оның ең негізгі кемшілігі ескі мектепті жоққа шығарған бір жақтылығында болып табылады.

Эдуард Мейер жаңа бағыттың осы бір жақтылығының табанды қарсыласы болды. Күткеніндей оның еңбектері бұрынғы бағыт өкілдері тарапынан қарсылыққа ұшырады. Бірақ оппоненттері де Эдуард Мейердің жоғары беделін, оның еңбектерінің классикалылығын мойындады. Олар мұндай қарсыласпен санасуға мәжбүр болды. Эдуард Мейердің еңбегін оқу оларға айықтырушы сөз ретінде де қызмет етті. Эдуард Мейер өзінің «Ежелгі тарих» атты еңбегі арқылы жаңа бағытты қолдай отырып, бұл бағыттың ескіні жоққа шығармайтынын, онымен келісетіндігін, тарих ғылымының жемісті дамуының кепілі осы келісім, осы ескі мектепті талдауда екендігін көрсетіп берді.

Біздің қазақ оқырмандарына ұсынып отырған кітабында да Эдуард Мейер осы көзқарасты ұстанды. Мұндағы бейнеленген пікірлердің құндылығы оны тарихшы жұмысының үдерісімен жақсы таныс, тәжірибелі зерттеуші жазғандығында болып табылады.

Тарихтың теориялық мәселелерінің қазіргі кезде өте қатты қызығушылық тудыруы, бұл мәселелерді байыпты талқылаудың және шешудің толғағы жеткенін көрсетеді. Эдуард Мейердің бұл еңбегі — тарихи таным теориясы саласындағы маңызды қадам. Бұл еңбек кейбір мәселелердің шешімін бере отырып, тарихшылардың алдына шешілуі тиіс көптеген мәселелерді қояды.

Эдуард Мейер

ТАРИХТЫҢ ТЕОРИЯЛЫҚ ЖӘНЕ ӘДІСТЕМЕЛІК МӘСЕЛЕЛЕРІ

I

Тарих жүйелі ғылым емес. Оның қызметі бұрын орын алған оқиғаларды нақты баяндау және зерттеу болып табылады. Сондықтан қай тарихшы алдына қандай мақсат қойса да, тарих жекелеген фактілердің сансыз әр түрлілігінен бас тарта алмайды.

«Тарихи тәсілдердің бірлігі тарихи ғылымды жүйелі аяқтауды қамтамасыз етеді», - деп ойлау қателескендік болар еді. Бұлай ойлау бұл тәсілдің рөлін асыра өсіруді білдірер еді. Тарихшы еңбегі әр түрлі сәтте материалға тікелей бағынышты болады. Қандай да бір жағдайларда зерттеу жүргізуге және оның нәтижесін тұжырымдауға байланысты тәжірибе біз жалпы «тарихи тәсіл» деп атайтын белгілі әдістер мен тәсілдерді қалыптастырады. Бірақ тарихшы болу үшін осы ережелермен шектеліп қалу керек немесе тарихи зерттеуге әдістемелік параграфтар бойынша үйренуге болады деп ойлау қателік болады. Бұл жағынан алып қарағанда, тарих өнер және адамның шығармашылығымен байланысты барлық көріністерімен өзінін қатысу рөлін бөліседі. Бір қарағанда кәсіптік болып көрінетін барлық осындай салалардың жұмысын мұғалім тек бағыттаушы болып табылады, бірақ оларды жұмыс істеуге үйрете алмайды. Әрине, мұғалімнің басшылығымен зерттеудің сыртқы техникалық тәсілдерін үйренуге машықтануға болады, ал материалдың негізгі ішкі жағына тереңдеп еніп, тарихи мәселені қою және оны шеше білу — тек зерттеушінің жеке шығармашылығына байланысты. Мұғалім оқушының алдында оны өзі жасау арқылы, оқушыға зерттеу жолын көрсетіп, оқушының алдына қандай да бір мәселе қойып және оны шешуге итермелей алады. Бірақ тарихи еңбек жасауға, философиялық идеяларды ашуға немесе табиғат заңдарын ашуға үйрету мүмкін емес. Шығарманың техникалық жағы мен көркемдік шығармашылық жағы сәйкес келуі керек. Заттың сыртын өзгертуге болғанымен, оның ішкі мәніне біздің таным қол жеткізе алмайды, сондықтан ол ары қарай талдауға жатпайтын, адамзат табиғатының бастапқы фактісі болып табылады. Жеке шығармашылықтың өз тарапынан не қосатынына қарай, біз адамзат қызметі өнімінен көптеген мүмкін болатын ілгерілеушілікті ажыратамыз. Осы талаптарға ілгерілеушілік деңгейіне байланысты, адамның қызметі мен шығармашылығының құндылығы жоғарылай түседі. Бұл тармақ материалистік теорияда мүлде назардан тыс қалған.

Бірақ бастапқы кезден-ақ біз тарихты бір кезде орын алған жекелеген фактілердің есепсіз жиынтығын баяндау ретінде қарастыра отырып, біз оны басқа нысаналарды зерттеумен айналысып отырған адамзат білімінің басқа салаларынан бөліп алдық. Осыдан келіп, бұл ғылымның мәні мен басқа ғылымдарға қатысы жайлы мәселе нығаяды.

Тарихшы бұл мәселелерді анықтауға кіріскен кезде, ол өнердің мәні мен мақсаттарын және оның адамға ықпал ету себептерін шешуге тырысқан суретші сияқты, ол өзінің нақты міндетінің шекарасынан шығып кетеді. Бұл мәселелердің барлығы философия саласына жатады, сондықтан оған философия ғылымы ғана жауап бере алады. Ең нақты теориялық танымды игеру, адамды тарихшы ретінде мойындау кепілі бола алмайды. Тарихшының насихаттап жүрген теориясы оның жеке тәжірибесімен сәйкес келмейтін, өзінің тәсілі жайлы қате көзқарас қалыптасатын жағдайлар болады — ол түсінікті де, өйткені бұл екі мәселе де білімнің әр түрлі екі саласына жатады.

Алайда тарихшы бұл екі мәселені де нақтылауға деген күшті қажеттілікті сезінеді. Менің өзім 20 жыл бұрын «Ежелгі тарих» (1884) кітабымның I томына кіріспе жазатын кезде осындай мәселеге тап болдым. Ол менің философиялық қызығушылығыма байланысты емес, ол ежелгі тарихты басқа туыстас ғылымдардан, оның ішінде менің пікірім бойынша, осыған жақын келетін адамдар жайлы жалпы Ғылым — антропологиядан принциптік шектеу арқылы бөліп алуға тырысқан менің таза тәжірибелік қажеттілігімнен туындады.

Бұдан 20 жыл бұрын бұл мәселелерге деген қызығушылық қазіргідей болған жоқ. Бірақ одан кейін оның мәні артып, тұтас 10 жыл бойына ол қызу пікірталас пәніне айналды. Тіпті, соңғы кезде бүкіл тарихты жаңа теориялық көзқарас тұрғысынан реформалап, осылайша жаңа тұжырым жасауға ұмтылыс жасалды. Мұны жақтаушылар ескі тарихи мектепті артта қалған және ғылыми емес деп есептеп, оны архивке тапсырып, тек жаңа тұжырымдама ғана толық ғылыми және қазіргі заманға сай деп ойлады.

Жаңа теориялардың бір-бірінен айырмашылығы болғанымен, оның негізін жалпы бір ой құрайды. Бұл теориялар жаратылыстанудан ғылыми ұғым алып және бұл ұғымға бұрынғы тарихи тұжырымды енгізудің мүмкін еместігін айтады. Бұдан жаратылыстанудан енген ғылым ұғымы дұрыс емес немесе мағынасы тар, сондықтан оны өзгерту керек деген қорытынды жасамау керек. Алайда тарихшы үшін

- тарихтың бар екендігінің өзі жеткілікті. Бірақ жаңа теория өкілдері

- осыған дейін тарих жалған жолда болды, тарих жалпы барлық гуманитарлық ғылымдар сияқты, жаратылыс тану ғылымдарының тамаша үлгісі ретінде қайта құрылуы тиіс деп дәлелдеуге тырысады.

Барлық жаратылыс тану ғылымдары заңдылық идеяларын басшылыққа алады: олардың алдына қойған мақсаты — барлық құбылыстарда мүлтіксіз қайталанып отыратын қатаң қажетті себептік байланыстарды ашу. Жаңа теория өкілдері мұны жаратылыс тану ғылымынан, оның ішінде тарихтан талап етеді. Олардың пікірінше, тарих заңдылықтарды ашып, олардың жеке жағдайлардағы көрінісін көрсетуі керек. Осылайша, жаңа теория тарихшыдан жекелеген фактілерді жай ғана қарапайым жинақтап, фактілерді тек суреттеп берумен шектелмей одан адамзат тарихы өмірінің мәңгілік заңдылықтарын анықтауды талап етеді.

Осы көзқарастан келіп жаңа теория өкілдері бұрынғы тарихи тұжырымды жоққа шығаруға ұмтылған келесі 3 негізгі жағдай шығады:

I. Олар тарихи зерттеуден барлық жеке мезеттер кейінге шегерілуін талап етеді. Осыған дейін олар тарихи үдеріске бірінші кезектегі маңызды фактор ретінде орын берсе, енді олардың маңызын жоққа шығарады.

Бұл жеке мезеттер:

1) бұл сөздің кең мағынадағы мәні;

2) өзінің алдына белгілі бір мақсат қойған, сонымен бірге оқиға ағысын бағыттауға талпынған тарихи даму барысына белсенді ықпал ететін тәуелсіз ерік болып табылады. Тарихтағы жеке адамның рөлін анықтауда тәуелсіз ерікті біреулердің тарихи факті ретінде есептеуі және басқаларының мұны жоққа шығаруы олардың арасындағы пікірталас негізін құрады);

3) белгілі кезеңде адамдардың санасында билік еткен ойларына және әрекетіне ықпал еткен көзқарастар мен идеялар болды.

II. Бірінші кезекке жеке бастаманы қойған ескі мектепке қарама-қайшылық ретінде жаңа теория тарихи маңызды факті ретінде жаппай типтік құбылыстарды мойындап, адамзат тарихын тек қана адамзат қоғамының әлеуметтік топтарының тарихы ретінде мойындайды. Барт: «Тарихтың ғылым ретіндегі пәні адамзат қоғамы мен ондағы болып жатқан өзгерістер», — дейді. Эмпирикалық тарих жаратылыс тану ғылымдары сияқты, адамзат қоғамының жекелеген жақтарын зерттесе, ал философия тарихы — олардың негізгі түрлерін «қоғамдар типін» және «олардың даму заңдылықтарын» зерттейді. Осы автор: «Социология соңғы өндеуден өткен кезде — ол философия тарихына құйылып, бұл екі пәннің атауында ғана айырмашылық қалады», - дейді. Бұл, әрине, кезекті қорытынды болып табылады: біз бұған дейін білген тарих толығымен жойылса, онда онымен бірге тарихтың мәні жайлы мәселемен айналысатын ғылым да жойылып, оның орнында антропология немесе социология тұруы тиіс.

Тарих нақты қандай қоғамдық түрлермен айналысуы тиіс? Бұл жайындағы пікірлер әр түрлі. Жаңа бағыт өкілдерінің көпшілігі экономикалық топтарды, олардың дамуын және олардың арасындағы күресті - ғылымның қазіргі жағдайда тарихшылар көңіл бөлуі тиіс бірінші пән ретінде нұсқайды және осы факторлардан әлеуметтік өмірдің — саяси және діни сияқты басқа жақтарын шығарады, ал бұрынғы тарихта бұған бірінші орын бөлінген. Лампрехт сияқты осы бағытты жақтаушылар негізгі әлеуметтік бірлік ретінде ұлттарды және олардың дамуын — тарихтың негізгі пәні ретінде есептейді.

III. Көпшілік жеке адамдардан тұратын болғандықтан жаңа теорияның ең белсенді жақтаушылары да мұны айналып өте алмайды. Алайда, олардың бұған төзу себебі, оның тарихтың жаңа тұжырымында өзіне тән ерекшелігі бар, олардың тәуелсіз еркі тарихтың барысын анықтайтын дербес мөлшер ретінде емес, тек әлеуметтік топтардың жалпы құбылыстары мен жалпы заңдылықтарына негізделген типтер ретінде көрінуінен болып табылады. Психикалық фактордың маңызын жаңа теория өкілдері де жоққа шығара алмайды, өйткені ойлау тілегі мен ерік актісінің орнына, мида өтетін химиялық және механикалық үдерістер орын алған тарих әлі жазылған жоқ. Ол үшін алдымен ерекше тіл ойлап табу керек болар еді. Бірақ жаңа теория өкілдері психикалық үдерістердің заңдылықпен жүретіндігін де талас жоқ деп есептейді. Ал олар бағынатын қажетті нормаларды психология қалыптастырады деп ойлайды. Осылайша, осы теорияны жақтаушылардың пікірі бойынша, тарих қолданбалы психология болып табылады, егер оның өз мақсатына қол жеткізе алатын жағдайы жоқ болып, мәңгі жетілмеген жағдайға айыпталса, онда ол біздегі бар материалдардың бізге толық, аяқталған білім бере алмауынан болып отыр.

Жаңа теория өкілдерінің пікірі бойынша, шын мәнінде жеке тұлғалардың көпшілікпен салыстырғандағы мәні аз, сондықтан ол ғылыми зерттеу нысаны бола алады. Тарихтың шынайы пәні, көншілік психологиясы, әлеуметтік-психикалық факторлары болуы тиіс. Лампрехт: «Әлеуметтік-психологиялық даму фазасы — белгілі бір ретпен бірінен кейін бірі жүріп отырады, олардың ауысуы ешқандай жекелеген, жеке ырғақтарға негізделмеген, бірақ тұтас халықтың психологиялық қуатының үздіксіз өсу нәтижесі, сондықтан да әрбір фаза алдыңғысының себептік қажеттілігінен туындайды. Әлеуметтік-психологиялық даму фазасы жалпы кез келген ұлттық тарихтың фазасы екендігі осыдан белгілі. Олар бұған тән, сондықтан да саяси оқиға емес және кез келген ұлттың тарихын кезеңдерге бөлуге қатысы болмауы тиіс», — дейді. Лампрехт бұл тезистерді «Германия тарихында» келтірді, бірақ олардың әрбір ұлттың тарихында сөзсіз қайталамайтындығын мойындау арқылы, ол жалпы тарих ғылымында мүлдем жаңа дәуір қалыптасады деп үміттеніп, оны анимизм, символизм, типизм, конвенционализм, индивидуализм және қазіргі субъективизм сияқты мәдени кезеңдерге бөлді.

Лампрехтің пікірінше, адамзат рухы дамуындағы осы алты кезең экономикалық тарихтың келесі кезеңдеріне сәйкес келеді. Ол: ұжымдық басқыншылық шаруашылық, жекелей басқыншылық шаруашылық, ұжымдық-натуралды шаруашылық, жеке натуралдық шаруашылық, корпоративті ақшалы шаруашылық, жеке ақшалы шаруашылық болып табылады.

Жаңа тарихшылар тарихтың есепсіз әр түрлі мазмұнын осындай формулаларға телігісі келеді және сол үшін одан тірі бейнелерді қуып, оның орнына өңсіз елестер мен бұлдыр тұжырымдарды қойғысы келеді. Тіпті, бұл атаулар сәтті таңдалғанның өзінде, белгілі бір көзқарастарға ғана жауап берген болар еді, бұл жағдайдан біз өте аз ұтқан болар едік, өйткені бұл ұғымдар өте жалпы, сондықтан да шынайы өмір құбылыстарының бүкіл сансыз әр түрлілігін бейнелей алмайды. Бұл сол кездегі — «сөздермен төпелеу — білімге тең» — деген әуестікке негізделген. Осылайша, кейбір саяси-экономистер өздерінің натуралды, ақшалай және несиелік шаруашылыққа бөлген сызбасы арқылы оны бір формулаға қамтып, тарихи үдерістің құпиясына енуге қол жеткіздік деп ойлайды. Жақын келешектің Лампрехтікі сияқты көптеген формулалар сыйлайтындығында дау жоқ. Бұның неге бұлай екендігі түсінікті де, өйткені ол тарихи фактілерді зерттеуді анағұрлым жеңілдетіп, сонымен қатар бұл формуланы мойындаған адамды, өзін айналасындағылардан артық сезіну сезімін тудырады. «Жаңаша көзқарастағы адам» бұрынғы соқпақ жолмен келе жатқан «артта қалған саналарға» менсінбей қарайды және фактілерден бас тарту қажет деп есептейді.

Олардың, бақытсыздығы ең таңдаулы деген жаңа тарих өкілдері тарихты іс жүзінде жазған кезде, бұл фактілерге қанағаттанып, сонымен бірге тек жаппай құбылыстарды бейнелеумен айналыса алмайды. Сондықтан да Лампрехтің «Неміс ұлтының тарихы» атты еңбегінің алдындағылардан айырмашылығы шамалы. Ондағы материалдар негізгі сыртқы оқиғалар бойынша бөлінген, сондықтан оның кезеңге бөлу негізі ретінде — жаңа бағыт өкілдері жек көретін саяси тарих алынған. Оны төмендегі: Римдіктермен күрес, Ұлттардың қоныс аударуы, Каролингтер, Генрих I мемлекетінің негізделуі, Империяның қалпына келтірілуі сияқты тізімнен көруге болады, бұдан ары жеке императорлар бойынша материалдар беріліп, олардың әрқайсысына жан-жақты талдау жасалған, бұдан кейін саяси тарихқа арналған тарауларда бұрынғы тарихи шығармалардағы сияқты, мемлекеттік құрылысқа, экономикалық қатынастарға және әрбір кезеңнің мәдениетіне байланысты бөлімдер берілген. Мұның барлығына қарамастан, теория өзінікін дәлелдеуге тырысты. Біз жоғарыда Лампрехтің: «Әлеуметтік-психикалық даму фазасына... тән, сондықтан олар саяси оқиғалар емес, сондықтан кез келген ұлттың тарихын кезеңдерге бөлу негізі болуы тиіс», — деген сөзін келтірдік. Ол осы сөзі «өйткені әлеуметтік-психикалық даму фазасы, тарихқа тән нәрсенің алдында зерттелуі тиіс, тек сонда ғана соңғысы да жалпы жағдайлардан алынып тарихи зерттеле алады», — деп жалғастырады.

Бұл сөздерге түсініктеме беру үшін Лампрехтің тағы да қазіргі кезде кең таралған және талас тудыруға жатпайтын кейбір көзқарастарын келтірейін. 1897 ж. Лампрехт: «Жеке жағдайларды зерттеу ғылымы бола ала ма? Міне, бұл мен ескі мектепке қайшылық ретінде қарастыратын, бірақ ғылымның шынайы орнаған ұғымына толық сәйкес келетін ұғым ретінде үзілді-кесілді жоқ деп жауап беретін принципті мәселе. Ғылымның мақсаты — жекелермен жұмыс істеу, құбылыстардың айырмашылығын белгілеу емес, олардың арасындағы байланысты зерттеу. Басқа сөзбен айтқанда — бұл табиғаттан және тарихтан байқаған сансыз көп фактілерді жалпы ұғым жүйесіне келтіру болып табылмайды. Ғылымды бұлай анықтау тарихқа да, сонымен бірге басқа ғылымдарға да тән. Мұнда да жекелерді жалпы ұғымға көтеруге болады деп дәлелдеу тарих үшін типтік құбылыстардың жекелеген құбылыстарға қарағанда маңызы зор деген, тарих ғылымындағы жаңа бағыт, жеке ұғымдарды жалпы ұғымға көтеруге болады деп дәлелдеуге қызмет етеді. Ол тарихтың мәні мен мақсатын тарихи үдерістің сыртқы жағын бейнелеуден емес, дамудың типтік фазасынан көреді.

Соңғысының ерекшелігі олардың жеке дара ретінде емес, жалпы берілуінде болып табылады. Тек жекелеген фактілерден босаған осындай тарих, осы сөздің шынайы мағынасында ғылыми болып есептеледі... Тек жаңа бағыт қана дамудың белгілі шыңына көтерілген кез келген ғылымды сипаттайтын тарихшының, материалдан тәуелсіздігін қамтамасыз етеді», — деп жазды.

Лампрехт келтірген 4 тезистің ішінен екі жылдан кейін Below-қа қарсы екіншісі мен үшіншісінде былай айтылады:

2. «Ғылыми ойлау жалпы ойлаудың жеке түрі ретінде толығымен жалпы типтікке бағытталуы тиіс. Бұл талап әр түрлі шамада жаратылыстық ғылымдарға да, сонымен бірге гуманитарлық ғылымдарға да таралады. Осыдан келіп, мәдени тарих типтік құбылыстарды зерттеумен айналысатын болғандықтан, негізгі тарихи пән болуы керек, деген қорытынды шығарады».

3. «Жекелеген нәрсеге тек суретші ғана қол жеткізе алады, сондықтан тарихтағы ғылым ретінде оның маңызы екінші кезекте болуы керек».

Соңында Ранке насихаттаған идеялардың шығуының трансценденттік, құдіреттік іліміне қарсы айтысты қорытындылай отырып, Лампрехт: «Тарихи-мәдени тәсіл... тарихи оқиғалардың себеп пен салдарының бірыңғай үздіксіз тізбегін құрайды деген ойдан туындаған. Осы арқылы ол оқиғалардың рухани өмір саласына да абсолютті қатысы барлығын мойындайды... Бұл жорамалдың заңдылығы ешқандай күдік туғызбауы керек: өз мақсатына салмақты қарайтын ғалым қазіргі кезде қатыстылық принципін өткізбей мүмкін емес», — деп жазады.

Тарихшыларға бірнеше рет қойылып отырған - тарихты себеп пен салдардың үздіксіз тізбегін құрайтын, заңды үдеріс ретінде қарау жайлы мұндай талаптар тәуелсіз ерікке және тарихтағы кездейсоқтыққа қарсы бағытталған. Жаңа теория өкілдерінің пікірінше, бүл екі ұғым да барлық заңдылықтарға бағынбайтын иррационалды элемент ретінде себептікпен бітіспес қайшылықта болғандықтан, олар тарихи фактілермен түсіндіруде орын алмауы керек.

Жаңа теорияны қолдаушылар не айтса да, тәуелсіз ерік пен кездейсоқ жағдайдың адам өміріндегі рөлі зор екендігінде дау жоқ. Менің бұл кітапты жазуым, — ол менің тәуелсіз еркімнің нәтижесі, ал оқырманның оны оқуы — ол оның тәуелсіз еркіне байланысты. Мен үйден шыққанда жаңбыр жауып тұр ма немесе күн шығып тұр ма — мұның барлығы кездейсоқтықтың ісі.

Бірақ бұл барлық фактілердің өз себебі болатыны да түсінікті. Біз қандай да бір құбылысты кейбір себептердің салдары ретінде қараймыз - ол біз ойлауға қажетті заң, бірде-бір адам бұдан ары өтетін жағдайда емес, біз құбылыстарды абсолютті алғашқы себеп — Құдайға жатқызған кезде, бізге одан ары өткен сияқты болып көрінеді. Жағдай немесе тәуелсіз ерік себептік заңдарына бағынбай, бірақ оны жоққа шығарушы немесе бұзатын құбылыс ретінде әлемде өмір сүруі мүмкін емес екендігін бізге тәжірибе көрсетіп берді.

Егер бұл мәселе жайлы ойланатын болсақ, онда әшейіндегі түсініспестіктің барлық тамыры — ерік пен себептік байланыстылық, кездейсоқтық пен қажеттілік арасындағы қарама-қайшылықтың себебі құбылыста емес, зерттеушінің оларға деген көзқарасының әр түрлілігінде болып табылады.

Ұлтты тарих бірлігі ретінде есептеу және оның тағдырынан тарихи дамудың нормаларын шығару — өте қате пікір. Ешқандай тұйық ұлттық тарих болмайды: өзара ұзақ уақыт бойы саяси және мәдени байланыста болған барлық халықтар, олардың арасындағы байланыс тарихи даму барысымен бұзылмайынша, тарих үшін бірлік болып табылады. Жекелеген халықтардың, мемлекеттердің, ұлттардың тарихтары — бірыңғай жалпы тарихтың тек бөліктері. Жекелей қарастыруға болғанымен, оларды ешқашан тұтастықпен байланыссыз жеке алып қарауға болмайды. Тарихи зерттеудің, тарихи жұмыстың негізгі әрі жоғары мақсаты — тек жалпы тарих бола алады...

Тарих оқиғаны немесе нақтырақ айтқанда, уақыттағы болатын өзгерістерді бейнелеу болып табылады. Оның зерттеу нысаны үнемі өткен өмірге бағытталады, зерттеу кезінде бұл оқиғалар өткен тарихқа еніп, өмірлік жағдайларда оның тек өзгерістер әкелген салдары ғана кездеседі.

Егер іске таза дерексіздік тұрғысынан қарайтын болсақ, онда әлемдегі өзгеріске ұшырауға қабілетті барлық нәрсе тарихи зерттеу нысаны бола алар еді: мысалы, осылай қандай бір өзеннің, жанартаудың, минералдың, сонымен бірге қандай да бір жекелеген жануардың тарихын жазуға болады. Бірақ тарих ретінде тар мағынада біз адамзат ортасында болған оқиғалар жайлы баяндауды айтамыз. Бұл жерде бастапқы кезде тарихты кең мағынада алып қарайтын болсақ, оған саяси жағдайлармен бірге, мәдени тарихтың да барлық салалары кіреді.

Тарихшының алғашқы және негізгі мақсаты — бір кезде орын алған фактілерді анықтау. Егер тарихшы бұл мақсаттарды орындамаса, егер ол іс жүзінде материалдармен, жекелеген фактілермен жеткіліксіз таныс болса, онда оның барлық жұмысы негізсіз болып табылады. Ол оқырманды өзінің үйлесімділігімен тартатын тек қызықты комбинациялар мен теориялар жасай алады. Егер тарихшы фактіні білмейтін, не оны дұрыс бере алмайтын болса, бір сөзбен айтқанда, оның тарихи танымдылығы жеткіліксіз болса, мұның бәрінің ешқандай құндылығы болмайды, ол оқырманның адасуына ықпал етеді. Тарихи ғылымның іргетасын теория емес, фактілер қалауы тиіс.

Бірақ әр мезетте орын алған оқиғалардың саны шексіз, сондықтан да біз материалды нақты және жан-жақты жинақтағанымызбен, әрбір оқиға ешқашан толығымен танылмайды. Олардың кейбірі тарихтың зерттеу пәніне айнала ма, жоқ па — ол бәрінен бұрын оның таза сыртқы жағдайларына, оның іздерінің қаншалықты сақталғандығына байланысты. Мысалы, өнер туындысы, құжаттар немесе замандасының осы оқиғаны суреттеп жазуы сияқты себептерге байланысты болады. Сондықтан тарихтың өмір сүру мүмкіндігін жасайтын сыртқы жағдайларға бәрінен бұрын тарихи материалдың болуы жатады. Бұдан тарих ғылымының өмір сүруінің ең негізгі мүмкіндігі кездейсоқтыққа, қандай да бір оқиға өзіне көңіл аударта алды ма, ол бақылау бізге дейін жетті ме, соған байланысты екендігі белгілі. Мысал ретінде, XIX ғасырдағы ежелгі Шығыс және Грекия ескерткіштерінің ашылуынан біздің тарихи танымымыздың тұтас мыңжылдықтарға алға жылжығанын айта аламыз. Өз нысаналарын тарихи көзқарас тұрғысынан зерттейтін барлық ғылымдардың тағдыры осындай.

Қандай да бір кезең жайлы біздегі бар мәліметтер саны өте ауқымды болғандықтан, ол жеке зерттеу тұрғысынан шексіз болып көрінуі мүмкін — бірақ бұл материалдың тарихшы үшін құндылығы әр түрлі болады: оның көп бөлігіне ол көңіл аудармай, ал қалған бөлігіне тек көз жүгіртіп шығуы мүмкін. Осыған байланысты қандай фактілерді тарихи деп есептеуге болады? — деген сұрақ туындайды. Қазіргі кезеңге байланысты да осылай: әрбір мезеттен біз көптеген оқиғаларды байқаймыз; олардың арасында тарихилық бар ма? Бар болса, нақты қайсылары тарихи екендігін қалай білуге болады?

Бұл жалпы сипаттағы сұраққа: тек ықпал еткен және ықпал етіп отырған фактілер ғана тарихи болып есептеледі деп жауап беруге болады. Өмірге не ықпал етіп отырғандығын біз бәрінен бұрын осы ықпалдың нәтижесін бақылап отырған осы кезеңнен білеміз. Бірақ біз бұл фактілерді қазіргі кезеңде елестету арқылы өткен кезеңнен де анықтай аламыз. Екі жағдайда да біз кейбір бұрын болған оқиғаларға ықпал етуі мүмкін көптеген жағдайларды көреміз. Міне, осы біз бақылаған жағдайлардың себептерін тарихи оқиғалар деп атаймыз.

Бірақ тарихи материалдарға бұлай шектеу қою жағдайында, кейбір жекелеген фактілер саны әлі де өте үлкен болып қала береді. Бұдан тарихшы одан әрі фактілерді таңдау кезінде нені басшылыққа алуы керек? — деген сұрақ туындайды.

Бұл сұраққа жауапты тек қазіргі кезең беруі тиіс. Мұндағы таңдау қандай бір өмірлік құбылысты өз бойына сіңірген, сондықтан оның себебін зерттеу қажеттігін тудыратын тарихи мүддеге негізделеді. Нақты қандай құбылыстар қызығушылық тудырады - ол бірінші кезекке не саяси, не діни, не экономикалық мүддені, не әдебиетке немесе өнерге деген қызығушылықты т.б. қоятын қазіргі кезеңге байланысты. Бұл жерде ешқандай абсолютті норма болуы мүмкін емес.

Тарихи мүдде нысаны — жекелеген адам немесе адамдар қоғамы: ұлттар, мемлекеттер, тұтас мәдениет болуы мүмкін. Бірақ бұл нысаналардың бірде-бірі өздігінен қызығушылық тудырмайды, өйткені ол ешқашан жеке өмір сүрген жоқ, бірақ өмірге ықпал етті және ықпал етуін жалғастырып отыр.

Тарихи оқиға тараған шеңбер кеңейген сайын, соңғысы соғұрлым зор маңызға ие болып, неғұрлым біздің аса қызығушылығымызды тудырады. Қызығушылық жағынан бірінші кезекте бір жағынан

- мәдени-тарихи құбылыстар — дін, әдебиет, өнер жатады, екінші жағынан саяси салаға жататын оқиғалар тұрады, өйткені екеуінің де ықпал ету ауқымы кең.

Тарихтың барлық бөлімдері арасында, саяси тарих ең алдыңғы орын алады: өйткені саяси оқиғалар адамзат қызметі көріністерімен тығыз байланыста болады. Саяси одақ — мемлекет, адамзат өмірін сыртқы ұйымдастырудың маңызды формасы болып табылады, сондықтан мемлекетте болатын әрбір өзгеріс өмірдің қалған барлық саласына шешуші ықпал етеді. Алайда, соңғы кезде мұнда да жаңа көзқарасты ұстануға, салмақ орталығын мәдени және экономикалық тарихқа бұруға деген ұмтылыс байқалды. Ол үшін тәжірибе мәліметтерін теория үшін құрбандыққа шалуға тура келді. Оны жақтаушылардың барлық күш салуына қарамастан - адамзат өмірі түбірінен өзгермейінше - саяси тарих, тарихтан орталық орын алмайынша, бұл негізсіз болып табылады.

Біріншіден, тарих пәні ешқашан казіргі кездегі оқиғалар болмайды: тарихи жағынан олардың өздері емес, тек себептері зерттеледі, өйткені олардың ықпалының ірі өзгерістерге алып келуін тек болашақ көрсетеді. Білмей тұрып жазылған тарих одан әрі зерттеуді қажет етеді. Сондықтан қандай да бір кезеңге жататын материал қандай ауқымды болғанымен, келесі ұрпақ одан ешқандай көп нәрсе ала алмайды. Бұл біртіндеп жаңа мәдени, экономикалық және саяси ағымдарды зерттеген кезде үнемі қайталанады. Олардың қайсысының кейін маңызды мәні болатыны оның көрегенділігіне, оның келешектегі көзқарасының дұрыстығына байланысты. Алайда ол қандай көреген болғанымен, ол ұрпақтары білгісі келген барлық нәрсені қамти алмайды. Маңызды көптеген нәрселерге ол толық көңіл бөле алмайды, өйткені ол қандай оқиғаның кейіннен тарихи маңызды даму нүктесі боларын көре алмайды. Ол оны білгеннің өзінде оның өзі өмір сүрген жағдайда маңызды болып көрінбеуі мүмкін. Сондықтан ең көрнекті тарихи жұмыс — бәрібір — қазіргі кезеңнің талаптарына толық жауап беруге қабілетсіз. Өйткені әрбір кезең жаңа жағдай ықпалында өмір сүргендіктен, жаңа мәселелер қояды.

Екінші қорытынды - тарихи зерттеу ылғи да салдардан себепке қарай алмасады. Оның жақын нысаны өткен өмірдегі қандай да бір фактіні тиянақты түрде анықтау болып табылады. Бірақ қандай да бір фактіні тарихи факті ретінде есептеген бұл зерттеу - осы арқылы оның ықпалдылығын көрсетеді, — бұлай болмаса оны шынайы түрде анықтауға деген қызығушылық болмас еді.

Сонымен, кез келген тарихи зерттеу қандай бір әрекетті көрсетеді және оның себептерін анықтайды. Бірақ әрекеттен себепке қарай қорытынды жасайтын мұндай тарихи зерттеулер, ылғи да абсолютті нақты білім бере алмайды. Сондықтан тарихи оқиғалар біздің алдымызға жаңа мақсаттар қояды және оны шешудің жана талпыныстарын жасауға шақырады. Тарихи таным жетістіктерінің, бұрын үлкен көңіл бөлінген оқиғаларға кейіннен аз маңыз берілгендігі және шешуші ықпал басқа факторлар мен мотивтерге таңылғандығы белгілі.

Тарихи қорытынды ылғи да күмәнді болғандықтан, тарихи танымға барлық жерде шекаралар қойылған, зерттеуші қанша талаптанғанымен оны аттап өте алмайды, өйткені оның жолында ылғи да көптеген мүмкін болатын факторлар кездеседі, оның әрқайсысы өз кезегінде оның алдында жасаған басқалардың нәтижесі болып табылады, әрбір фактордың себептік қатарлары ағаштікі сияқты, шексіздікке дейін бұтақтанып кете береді. Себептер мен салдарлардың осы тізбегінде біздің танымымыз тарихи материал жағдайына қарай, олардың тек аздаған салаларын зерттеуге қол жеткізе алады. Егер біздің онымен шектелгіміз келмесе, онда біздің тарихи қорытындымыздың шынайы себепке құрылуы күдік туғызады. Онда ғылыми негізделген болжамның орнына тарихи құны жоқ солқылдақ болжам орын алады. Бұл жерде нақты шекараны табу және одан шықпау — тарихи зерттеудің өте маңызды мәселесі болып табылады. Тарихшының өз болжамы мен комбинацияларында қаншалықты терең зерттеуге болатынын анықтау шекарасы — әрбір жеке жағдайда тарихшының көрегендігіне және өзі жұмыс істеген материалды дұрыс бағалай білуіне байланысты.

Сондықтан да оқиғалар картинасы біз әрбір жаңа материал алған сайын өзгеріп отырады. Тіпті, біздің онсыз да ауқымды материалымыз бар жерде, мысалы, бізде Валленштейн, Ұлы Фридрих, Француз революциясы жайлы ауқымды материалдар болғанымен, егер ол материал екі еселенсе, оның маңызды оқиғалардың жекелеген бөліктерінде ғана емес, сонымен бірге тұжырым мен бейнелеуде де көптеген өзгерістерге алып келетіні күдік туғызбайды. Өте жиі зерттейтін материал өте көп түрлі салаларды зерттеушілер әлі де жеткіліксіз, оқиға жайлы нақты көрініс алу үшін және қорытынды болжам жасау үшін тағы да жаңа деректер керек деп хабарлап жатады.

Арнайы зерттеулердің дамуы осы мен ерекшеленеді:алдымен жоғары билік өкілдері — патшалар, мемлекеттік адамдар, қолбасшылар жайлы барлық қол жеткізе алатын материалдарды жинақтай отырып, біз оны дұрыс түсіну және олардың қызметін, табыстары мен сәтсіздіктерін дұрыс бағалау үшін олардың жеке басына, министрлер қызметіне, жоғары қолбасшыларға, тіпті, кеңсе алпауыттарына қатысты жаңа материалдарды қажет етеміз. Осы сияқты тұтас халықтармен және мемлекеттермен қатар, жекелеген жерлердің, қалалардың, өнеркәсіп түрлерінің, тіпті жеке көпес пен фабриканттардың да тарихын зерттеуге тура келеді. Жинау және кеңейту үдерісінің бір кезде ақырына жетуге болады деп ойлау өте қате болар еді. Шынайылық өзінің тұтастығында шексіз болып табылады.

Бірақ мұнда да зерттеу шегінен шықпауы тиіс шекаралар бар, ол зерттеушінің көрегендігіне және «тарихты сезінуіне» байланысты. «Minima non curat praetor» принципін тарихта да қолдануға болады. Тарихшы мақсатының мәні оқиға картинасын тұтас қамту және қалпына келтіру болып табылады. Сондықтан арнайы зерттеушіні қызықтыратын көптеген нақтылықтардың, жалпы көзқарас ұстанған сайын, біз үшін маңызы төмендейді. Тіпті, Берлиндегі наурыз революциясының басталуына белгі ретінде атылған екі оқтың да — тарихи жағынан алып қарағанда маңызы өте аз. Өйткені сол кезде кез келген себепті келтіруге болатын жағдай қалыптасты, сондықтан ол тарихи қызығушылықтан ада.

Жеке бөліктеріне тереңдеудің қаншалықты болатыны — зерттеушінің өз алдына қойған мақсатына байланысты. Жеті жылдық соғыс пен қандай да шайқастың пайда болуы біркелкі қаралмайтыны өз-өзінен түсінікті.

Біздің ықпал ете алады, сондықтан тарихи болып табылады деген оқиғаларымыз біздің басқаруымыздағы материалдарда: мысалы, аймақтық өзгерістерге ықпал еткен соғыстар, халықтың азаюына ықпал еткен эпидемиялар арқылы көрсетілген. Мұндай жағдайларда бар мәселе—қандай оқиғаны шешуші мезет деп есептеуге болатындығында. Бірақ бұл жағдай деректерде тікелей көрсетілмеген, сондықтан ол салдар арқылы ғана анықталады. Тарихи қорытындының дүдәмәлдық күші осы жерде көрінеді.

Өзіндік ерік орын алған жерде, зерттеушінің өзін қандай да бір жеке адамның қызметінде сезінуіне тура келеді, өйткені адамның ішкі әлемін бақылауға біз қол жеткізе алмаймыз. Ол жағына тек сыртқы көріністер арқылы, оның әрекеттері арқылы қол жеткізуге болады. Адамның әрбір әрекеті - оның ішкі еркінін нәтижесі екенін біз жақсы білеміз, бірақ бұл жасырын психикалық үдерістің мәнін ешқашан нақты тани алмаймыз, ол жайында тек болжам жасауға болады, өйткені біздің зерттеу нысанымыз болып отырған адам өз әрекетінің себебі жайлы өзі айтқанның өзінде — біз бұл адам толық шындықты айтып тұрғанына ешқашан сене алмаймыз. Сондықтан, біздің қолымызда бар материалдың көптігіне қарамастан, біз Ұлы Фридрих Жеті жылдық соғысты қорғаныс үшін жүргізді ме, әлде Жаулап алу мақсаты болды ма ол жайлы пікірталассыз айта алмаймыз. Біз қолдағы мәліметтерді қанша көбейткенімізбен, бұл сұраққа нақты жауап бере алмаймыз. Оны әрбір тарихшы, онда патшаның жеке басы жайлы қандай көзқарас қалыптасқандығына қарай, өзінше шешеді.

Кей жағдайда, біз қандай да бір оқиғаның себебін анықтаған тарихи қорытынды, біздің себебін түсіндіруге деген қажеттілігімізден туындаған оны генетикалық тұжырыммен ауыстыру болып, іс жүзінде бізге ешқандай жаңалық бермейді. Мысалы, біз қандай да бір жеңісті қолбасшының стратегиялық шеберлігімен түсіндіреміз, ал оның көрнекті қолбасшы болғандығын фактінің өзі-ақ білдіріп тұр. Мольтенің ұлы стратег екендігін бірінші рет 1866 ж. соғыс дәлелдеді, оған дейін бұл жайлы оның жақын адамдары да білген жоқ, өйткені қолбасшының даналығы теориядан емес, тек тәжірибеден көрінеді. Жекелеген адамдардың және тұтас халықтардың мінездемесі жайлы да осыны айтуға болады. Біз жекелеген оқиғалардан таныған әрекеттерді себепке жатқызамыз, содан кейін барып жекелеген істерін түсіндіреміз.

Сондықтан, ырғақтарды зерттеу және оңған психикалық талдау жасау ешқашан тарих ғылымының негізгі мақсаты бола алмайды, олар ылғи да танымның шекарасына әкеліп, кей жағдайларда оның шекарасынан шығып кетеді. Тарих ғылымының негізін шынайы танымды білдіретін фактілер құрайды. Біздің жағдайда ол - адамның ішкі еркі, қалғанының барлығы маңызды болғанына қарамастан, екінші жоспарға сырғытылады.

Тарихи қорытындының осындай дүдәмәлдігінің салдарында, барлық тарихи тұжырымда ешқашан жоюға болмайтын субъективті элементтер болады, тек шексіз деректерден жекелеген фактілерді тарихи бағалаудың нәтижесінде соңғысы тарихи оқиғаға айналады. Тарихшыға деректегі кездесетін қиындықтар, оның көмегі арқылы зерттеушінің фактілерді салыстырып және топтай алуына, тарихи мезеттерді белгілеуіне жол нұсқаушы арқау болып табылады. Осы мәселелерді шешу үшін ол тарихи қорытынды жасайды. Тарихшының өзіндік көзқарасы және оның өмір сүрген кезеңінің әлемі — бірден-бір тұжырымнан алып тастауға болмайтын мезеттер. Ең соңында тарихта қандай да бір түсіну — біздің түсінігіміз болады және біз оған ешқашан абсолютті мойындалған көлемге қол жеткізе алмаймыз.

Бұл соңғы қорытынды скептиктік болып көрінуі мүмкін, бірақ мәні жағынан жаратылыс тану ғылымдарында да, жалпы адамзат танымының барлық салаларында да жағдай осындай. Барлық танымдарда алғашқы факті танымдық субъект болып табылады.

Тәржімалаған Назарбек Қанафин





МОГИЛЬНИЦКИЙ БОРИС ГЕОРГИЕВИЧ

(1929 ж.)

Б.Г. Могильницкий 1929жылдың 18 сәуірінде Киевте туды. Томск мемлекеттік университетін бітірді (1957 ж.). Профессор, Ресей Федерациясына Еңбек сіңірген ғылым қайраткері. Ресейде тұңғыш шыққан жоғарғы оқу орындарына арналған «Тарих әдістемесіне кіріспе» (1989 ж.) оқулығының авторы.

Б.Г. Могильницкий «тарихи үдеріс тұрақты әрі баламалы» деген қағиданы ұстанады. Тарихи үдеріс өзінің басты бағытында, қоғамның экономикалық және әлеуметтік ілгерілеулерін тоқтатып болмайтындығын көрсететін бағытында, тұрақты болып табылады. Алайда бұл бағыт қоғамның өндірістік күштері дамудың белгілі бір деңгейіне жеткен кезде бірден жүзеге аса қоймайды, қарама-қарсы бағыттармен қызу күрес арқылы өзіне жол ашады. Соның өзінде, егер бүкіл әлемдік тарихи тұрғыдан алғанда, экономикалық және әлеуметтік ілгерілеуді тарихтың заңы ретінде айтар болсақ, бүл әрбір нақты жағдайда белгілі бір жерде және уақытта міндетті түрде прогресс жеңіске жетеді дегенді білдірмейді. Тарихта ұзақ уақыт кері кету (регресс) болған, тіпті бүтіндей өркениеттердің опат болған фактілері де аз емес.

Б.Г. Могильницкийдің пікірінше, тарихи үдерістің баламалы болатын себебі — «объективті тарихи заңдардың әрекет ету шеңберінде әр түрлі балама бағыттардың қарсыласуы үздіксіз жүріп жатады, олардың бәрінің де нақтылы өмірде өз негізі бар, сондықтан қай-қайсысының да жүзеге асуы үшін белгілі бір мүмкіндіктері бар». Бұл балама бағыттардың қай-қайсысының да түпкілікті жеңіске жетуі тарихи процестің өзінде жоспарланып қойылмаған, қашанда ол объективті және субъективті факторлардың күрделі өзара әрекетінің, адамдардың қызметі барысында қалыптасатын белгілі бір амал-әрекеттің нәтижесі ретінде көрінеді. Б.Г. Могильницкий «бұл орайда қоғамның толғағы жеткен қажеттіліктеріне өте-мөте сай келетін бағыт жеңуі керек деп ойлау үстірттік болады, нақ керісінше болып шығатын кезі аз емес» деп ескертеді. Нақ сондықтан да баламалылық мәселесі тарихта тек таза ғылыми маңызға ғана ие емес, ол саясатта да маңызды рөл атқарады.

Б.Г. Могильницкий

ТАРИХ ӘДІСНАМАСЫНА КІРІСПЕ

Тарих әдіснамасы тарихи танымның негізі мен әдістерін ерекше тарихи ғылым ретінде зерттейді. Ол өз жиынтығында оның әдіснамалық аппаратын құрайтын тарихи ғылымның негізгі ұғымдарымен әрекеттес болады. Олардың мақсаты тарихи ғылымның материалдарын ұйымдастыру және жүйелендіру, сонымен бірге талқылау әдістерін құру болып табылады. Мұндай негізгі ұғымдар санаттар, яғни шынайы өмірдің жалпылама және аса маңызды байланыстарын ашатын ұғымдар категория, яғни түсінік деп аталады, (мысалы, тарихи заңдылық категориясы) қағидаттар, яғни тарихтың жадығатын зерделейтін және бұрыннан қалыптасқан әдістерді анықтайтын бастапқы түсініктер (мысалы, тарихилық қағидаты), және әдістер деп аталады, яғни ғылыми зерттеудің арнайы тәсілдері (мысалы, салыстырмалы-тарихи әдіс).

Кез келген ғылымның әдіснамасының өркендеуі оның ұғымдық аппаратының дамуының белгілі бір дәрежесіне байланысты. Оның негізгі ұғымдарының ғылыми қаталдығы мен айқындылығы олардың әмбебаптығы мен дифференциалдығы, логикалық нақтылығы мен ішкі қарама-қайшылықсыздығы өз материалын теориялық тұрғыдан түсіндіруге талаптанған әрбір ғылымның жемісті қызмет етуінің алғышарттарын құрайды. Бүкіл ғылымның заңды өнімі болумен қатар, олар сондай-ақ оның танымдық қасиеттерінің одан әрі жетілдірілуіне ықпалын тигізеді. Міне, сондықтан да әдіснамалық мәселелердің әдістемесін жасау ғылымның ерекше назарын талап ететін, оның ілгерілеуінің алғышарты болатын тақырып болып табылады.

Тарихтың негізгі ұғымдары басқа да кез келген ғылымдағыдай, маңызды мазмұны мен танымның өзіне әдістерін бір-ақ рет және мәңгілік сипаттайтын қатып, семіп қалған нәрсе емес. Олар үнемі дамып, жетіліп, жалпы қоғам мен ғылымның дамуымен бірге байиды.

Олардың дамуы диалектикалық сипатқа тән, даму барысында бірдей көзқарастар, категориялар мен әдістер пайда болса, басқалары

— жоғалып жатады, ал үшіншілерінің — түрлері өзгеріп жатады. Бұл

— ғылымның әдіснамалық мүмкіндігін байытатын табиғи үдеріс болып табылады, себебі ол тарихнама дамуының ішкі заңдылықтарын қаншалықты білдірсе, ол тарихи танымға қоғамның өзінің сан алуан жолдарымен әсер ететін даму мақсатының жалпы беталысын да соншалықты білдіреді.

Әдіснама — әр ғылымның ол арқылы тарих ғылымының басқа ғылымдармен байланысқа түсетін, олардың ықпалын сынай келе және де өз кезегінде оларға да өз ықпалын тигізетін шекті аумағы. Әсіресе, философия ғылымымен тығыз байланысты қағидалар мен категориялар сияқты, кез келген ғылымның негізгі ұғымдары өздерінің жалпылығына және негізге алу сипатына байланысты, олар дүниетану ұғымдары болып табылады. Олар философияның түбегейлі мәселелерімен, қандай да бір қарым-қатынас, олардың мазмұндық жағын, тіпті негізгі қасиеттерін ашатын қарым-қатынастарға тікелей немесе жанама түрде байланысады. Атап айтсақ, философияның негізгі мәселелерінің әр түрлі шешімдері ғылымның категориалды аппаратын түсінуде түпкі айырмашылықты негіздейді. Егер материалист үшін ғылымның санаттары адамдардың санасында объективті шындықты көрсету болып табылса, субъективті идеалист үшін олар ақыл-ойдың шығармашылық қызметінің жемісі, шындықтың ретсіздігін қалпына келтіретін ойлау құрылымы болып табылады.

Философиямен тығыз байланыс кез келген ғылым әдістемесінің дүниетану сипатын анықтайды. Бірақ ол әлеуметтік таным заңдылықтарымен тікелей жұмыс істейтін қоғамдық ғылымдарда, оның ішінде тарихта ерекше орын алады. Қоғамның өзін-өзі тануы ретінде тарихи ғылым осындай өзін-өзі танудың осындай мүмкіндігін туғызатын әлеуметтік бағдарланған әдіснаманы қажет етеді.

Неміс тарихшысы Иоганн Густав Дройзен (1808-1884) тарих әдіснамасын жүйелі түрде оқып-үйрену және университеттерде білім берудің негізін салды. 1857-1883 ж.ж. ол Берлин университетінде тарих ғылымының әдістері мен міндеттерін дәлелдеуді көздеген «тарихтың энциклопедиялары мен әдіснамалары» бойынша дәрістерді ұдайы оқып отырған. Осы курстың материалдары бойынша жарық көрген зерттеулерде Дройзен алғаш рет тарих әдіснамасының мазмұнын құрайтын ауқымды мәселелердің шешімін табуға тырысып тұжырымдаған, Ол тарихшыға, ең алдымен, тарихи зерттеулердің «адамзат білімінің басқа да түрлері мен бағыттарына қатысы, олардың міндеттерінің өзгешеліктері, олардың іс-қимылдарының қаншалықты негізделгені туралы» мәселелерді шешіп алуы тиіс деп ерекше атап өткен.

Осы күнге дейін «тарихшылар ортасында арнайы» жан-жақты талқыланып келген мәселелер, міне, осындай.

Оларды жан-жақты зерттеу жұмыстарының барысы тек өткен ғасырдың соңында ғана алға басып, тарихи ғылымның заңды даму нәтижелеріне айналды. Тарихи зерттеулердің аумағының алға басуы мен тарихи ғылым арқылы шешімін табатын мәселелердің күрделенуі күн тәртібінде тарихи танымның негізгі қасиетін, оның мүмкіндіктерін шекараларының зерделенуін ұсынды. Сәйкес мәселелер еуропалық, әсіресе неміс және орыс, философиялық-тарихи әдебиеттерде қызу талқылау тақырыбына айналды, нәтижесінде біздің ғасырымыздың жүзжылдығында арнайы пән ретінде тарихи танымның табиғатын зерттейтін тарихтың әдіснамасы қалыптасуда. Тарихтың неоканттық философиясының шеңберінде (В. Виндельбанд, Г.Риккерт, М. Вебер) және «Өмір философиясы» (В. Дильтей) табиғи-ғылыми танымға қиюы келмейтін ғылыми танымның ерекше түрі сияқты, тарихтың өзгешелігі туралы ереже негізделді. Осылайша, XIX ғ. позитивисттік тарихтануға тән тарихи танымның негізін зерттеудегі нигилисттік көзқарас пайда болды. Басты әдіснамалық мәселелердің бірі ретінде танушы субъект (тарихшы) және (тарихи шындықпен зерделенілетін) танымға алынған нысан арасындағы қарым-қатынас мәселесі алға қойылды.

Нақты тарихи материалға ғана тән ұқсас ерекше мәселелерді, шамамен алғанда, сол бір кездері кейбір орыс тарихшылары (Н.И. Кареев, Д.М. Петрушевский, Р.Ю. Виппер және т.б.) белсенді талқылаған. А.С. Лаппо-Даниелевскийдің (1863-1919) «Тарихтың әдіснамасы» (1910-1913, 1-2 баспа) атты іргелі еңбегінде танымның ерекшеліктерін айқындайтын кең көлемді біраз мәселелерді жүйелі түрде зерттеген. Олардың ішінде бүгінгі таңда да өзінің өзектілігін жоғалтпаған мәселелердің бірі - тарихи білімнің негіздері тарихшыға материалдарды іріктеуге негіз болып табылатын тарихи баға берудің өлшемдері, тарихи ғылымның танымдық мақсаттары мен нысаны, тарихи деректердің ерекшеліктері, т.с.с. Сондай-ақ дереккөз әдіснамасына да ерекше көңіл бөлінген.

Осылайша, тарихтың әдіснамасын қалыптастыру барысында ерекше ғылыми пән ретінде қарастырылған тарихтың әдіснамасының құрылуы барысында тарихи танымның мәселелері негізделе бастады.

I бөлім.

Тарих пәні ғылым ретінде

«Тарих» ұғымы көне ғылыми түсініктердің қатарына жатады. Ежелгі грек тілінен аударғанда ол сұрастыру, мәнін ашу, білуге ұмтылу, өрістеу дегенді білдіріп, алғашқыда кез келген қоршаған ортаны танудың барлық түрінде қолданылған. Б.з.д. VII-VI ғ.ғ. өзінде-ақ бұл ұғымды Әлемнің шығу тегі мен мәніне байланысты, сонымен қатар магнетизм, Ніл тасқындары, күннің тұтылуы сияқты сирек болып тұратын, алыс та жұмбақ құбылыстарға қатысты ежелгі грек философтары Фалес, Анаксимандр қолданған. Б.з.д. VI ғ. Милетте және басқа да ионий қалаларында логографтар прозаиктер, яғни прозалық әңгімелердің авторлары) пайда болды, олардың ішіндегі ең атақтысы Гекатей Милетский еді. Эпикалық поэмаларды, аңыздарды, халық аңыз-әңгімелерін дереккөз ретінде пайдалана отырып, олар әр өңірдің, шіркеулердің шығу тарихын жазды және өздерінің бұл жазбаларын «тарих» деп атады. Ақырында, бұл атауды «тарих атасы» Геродот (б.з.б. V ғ.) кеңінен қолданды. Ол өзінің кітабын «тарих» деп атай отырып, оның негізгі әдісі — сұрастыру, танып-білу екендігін атап көрсетті. Алайда көптеген уақыт бойында «тарих» ұғымы әр түрлі салалардағы ғылыми жұмыстардың барлық түрін қамтып келген болатын, тек соңғы жылдары ғана оның қазіргі мәні нақтыланды.

Дегенмен қазіргі кездің өзінде «тарих» ұғымы көп мағыналы болып тұр. Мысалы, «тарихқа кіру» деп те, немесе «тарихта қалу» деп те айтуға болады. Осы екі тіркестегі «тарих» сөзінің мәні екі түрлі екені анық.

Бұл ұғымның бірнеше мағыналарының ішінде мына екі іргелі мағына ғана ерекшеленеді өткен кезең және ондағы болған оқиғалар және ауызша және жазбаша түрде берілген өткен кезең туралы әңгіме. Бұл екі мағынаның өзара байланыстары туралы сұрақ тарих ғылымының жаратылысын, мәнін ашатын, оның орталық әдістемелік мәселесі болып табылады. Буржуазиялық ғылымдағы кең таралған тарих шындығының өткені жайлы, біздің біліміміздің тұрақсыздығы туралы көзқарастарға қарсы, марксизм тарих ғылымын танудың құралдары арқылы объективтік шындық тұрғысынан адамзат қоғамының өткеніне көз жіберу деп есептейді.

Дегенімен де, бұл тарихты шындық және ғылым ретінде теңдестіру дегенді білдірмейді. Қоғамдық болмыс пен қоғамдық сананың тепе-теңдік теориясын талдай отырып, В.И. Ленин қоғамдық сана үшін адамдардың күнделікті іс-әрекеттерінен жинақталған даму тізбегін толық көрсету мүмкін еместігін атап көрсеткен және қоғамдық болмыстың жалпы және негізгі шеңберіндегі оның эволюциясының объективтік логикасын қамту үшін биік мақсаттарды көре білген. Толығымен алғанда, бұл жағдай шынайы өмірде болып жатқан құбылыстардың барлығымен дәлме-дәл таласа алмайтын тарихи ғылымға жатады. Ол адамзат қоғамының өміріндегі тарихи жағдайлардың барысына қандай да бір ықпал еткен және өз жиынтығында барлық өткен-кеткенді «жалпы және негізгі сипаттарда» көрсету мүмкіндігін беретін құбылыстарды ғана меңзей алады.

Кез келген ғылымды танудың пәні «зерделеу қажет болатын таным нысанының ең маңызды қасиеттері мен белгілерінің ғылыми-танымдық үдерістерде қарастыратын белгілі бір бүтін жиынтығы болып табылады... Ғылымның зерттеу анықтамасы — негізінен алғанда, бұл оның зерттеу мақсаттарының ауқымдылығы мен сипатының анықтамасы». Әрине, тарих адамзаттың өткен өмірінің «барлық нақтылығы мен әр алуандылығын» түгел қамти алмайды, тек осы әр алуандылықтың ішінен ең мағыналы құбылыстарын ғана айқын көрсетуі тиіс. Осы мағынада алып қарасақ, ол сайланбалы ғылым болып табылады және ол адамзат қоғамы өмірінің объективтік тарихын жасауға мүмкіндік беретін құбылыстарды тиімді іріктеуімен күрделеніледі.

Алайда тарих пәнін қоғам өмірінің маңызды тұстарын қамтитын құбылыстар ғана құрайды деген оймен шектелуге болмайды, себебі «маңызды» деген түсініктің өзі көптеген мағынаға ие. Әрбір құндылық жүйелерде маңызды және манызды емес құбылыстарды ажырата алатын өздерінің өлшемдері бар. Бұл түсінікке өз тарапымнан қосатыным, осылайша, қоғам тарихты әр дәуірдің даму сатысына қарай түсінуін іске асырады. Бұл түсінік, әрине, қоғамның тіршілік ету жағдайларының өзгеруіне қарай өзгеріп отырады. Тарихта маңызды оқиғалар түсінігі Геродот, Августин Блаженный немесе Вольтер замандарында әр түрлі қабылданды; олар бір дәуірдің өзінде-ақ әр түрлі идеологиялық жүйелерде әр алуан айтылады. Бірақ бұл тарих пәнінің ұғымы тарих және оның міндеттері туралы қоғам көзқарастарын көрсететін өзіндік айна сияқты дегенді білдіреді. Тарихи жазбалардың өмір сүру аралығындағы өткен өмірдің маңыздылығын ұғыну, яғни тарих пәнін түсінуінің өзгеруіне талдау жасай отырып, біздің ғылымымызға деген қоғам талабының эволюциясы жөнінде, сонымен қатар осы ұғымға негізделген оңды мазмұнның өсу көлемі жөнінде түсінік аламыз. Өзінің зерттеу пәнін, мысалы, Геродот қалай түсінгенін және дәл солай тарихшы-марксистер қалай түсінгендері жөніндегі айырмашылықтар тек әр түрлі әлеуметтік жағдайлар мен талаптарға ғана емес, сонымен қатар ғылымның өзінің прогрестеріне де негізделеді.

§6. Тарихи процестегі жалпының және ерекшенің диалектикасы

Тарих және әлеуметтану арасындағы нақты өзара қатынас тарихи процестегі жалпының, ерекшенің және жекенің диалектикасынан түсінікті болуы мүмкін. Әлеуметтанушыны адамзат дамуының жалпы заңдылықтары, қоғамдық процестің жылжымалы күштері, тарихи қозғалыстың жалпы мағынасы және оның негізгі кезеңдері қызықтырады. Әлеуметтанушының басты назарында тарихи процестің бүкіл суреті тұрады, оның мақсаты — өткен уақыт, қазіргі заман және болашақтан тұратын ажырамас біртұтас уақыт кезеңдерінде адамзат қоғамының тарихына жету болып табылатын оның мағыналық мазмұнынан алынған.

Тарихшыны белгілі бір шеңбердегі ғана мәселелер қызықтырады. Оны тіпті дүниежүзілік тарихты зерттеу қызықтыратын болса да, оның зерттеу пәні — белгілі бір кеңістік-уақыт үйлесімділігінен алынған нақты оқиғалар мен процестер болып табылады. Егер тарихшы нақты бір жағдайды зерттемей, қандай да бір елдің немесе бүкіл адамзаттың тарихын зерттейтін болса, онда ол, ең алдымен, өзінің кеңістік уақыт сипатындағы осы елдің немесе жалпы адамзат қоғамына қатысты нақты құбылыстарды зерттеуіне тура келеді.

Сондықтан да тарих ғылымының ажырамас бөлігі суреттеушілік болып табылады Ол тарихшының зерттеу тақырыбының бір оқиға болуы мүмкін екеніне шыдап бағу керек дегенге мәжбүр еткен жамандық (қастандық) емес, себебі суреттеушілік болмаса, адамзат қоғамының дамуы жөніндегі әңгіме сияқты, тарихтың өзі де жоқ болар еді, сол себептен суреттеушілік кез келген жасанды тарихи зерттеудің қажетті элементі екендігін атап кеткен жөн. Ал тарихтан суреттеушілікті жойып тастау дегеніміз тарихты өлтірумен тең және оның әлеуметтік қызметінен айыру дегенді білдіреді. Кез келген тарихи шығармадағы суреттеу материалы дәлелдемелік күш болумен қатар, оны кеңінен түсінуге мүмкіндік береді.

Нәтижесінде суреттеушілік болмаған жерде адамзат қоғамының даму тарихын толық суреттеу мүмкін емес және оны дәріптеу мүмкін емес екені анық. Тарих ғылымы осы өткен кезеңінің манызды оқиғаларын қаншалықты көркем суреттесе, адамзат өзінің өткен кезеңін оның дәрежесіне байланысты соншалықты есте сақтауы мүмкін тығыз байланыста.

Сондықтан да тарихи оқиға тарих ғылымының аса маңызды өлшем бірлігінің бірі болып табылады. Себебі тарихи оқиғалардың жиынтығы тарихи үдерістердің негізін құрайды. Олар болмас тарихтың өзі де болмас еді. А.И. Данилов «Дәл осы оқиғаларда адамдардың тарихтағы қызметі олардың экономикалық, әлеуметтік, саяси және басқа да байланыстары, қарым-қатынастары қарбаласқан. Тарих ғылымы — оқиғалар дүниесі. Олар болмаған жерлерде өзгерістер де, қозғалыстар да, даму да жоқ, яғни шындық ретінде тарих та жоқ», — деп атап кеткен болатын. Дәл сол оқиғаларда адамдардың тарихи қызметтері, олардың экономикалық, әлеуметтік, саяси және өзге де байланыстары мен қарым-қатынастары жинақталған.

Бірақ ешқандай оқиғаны математикалық үлгіге немесе теориялық формулаға толық келтіру мүмкін емес. Тарихи оқиғаны көріністеу дегеніміз - оны суреттеу. Әрине, мұндай көрініс теориялық тұрғыдан мағыналықты, тіпті қажет болған жағдайларда олардың математикалық үлгіленуі де қажет, алайда болған оқиғаның мән-жайын бейнелемесе, онда зерделеніп жатқан оқиғаның көрінісін келтіру мүмкін емес. Оның нақты сан алуандылығы бүкіл тарихи процесс сияқты, олардың жеке қайталанбайтын, қоғамдық танымның маңызды оқиғасын тек қана суреттеудің арқасында қайта құрып сақтауға болады.

Тарихи ғылымға тән суреттеушілік элементі өз пәнін бейнелеп көрсететін түрін негіздейді.Тарихи бейнелеу тарихи баяндауды болжайды. Тарихшы нені жазса да мейлі, ол екеуі қас жау мемлекеттер арасындағы соғыс әрекеттері немесе шиеленіскен әлеуметтік- экономикалық және идеологиялық саяси үдерістер болсын, ол өзінің зерттеуге алынған пәні туралы әңгімелейді.

Алайда тарихи бейнелеудің мәні баяндаумен қисыны келмейді. Тарихшы кез келген ғылыми жұмыс секілді, атқарған жұмыстарының қорытындыларын талдай және жинақтай отырып және де белгілі бір деректерден кейбір заңдылықтарды болжай отырып, ойын баяндама түрінде білдіреді. Осы мәселерді шешу тек тарихшыны қызықтыратын пәнді қарапайым баяндау арқылы ғана жету мүмкін еместігі анық. Оның әңгімесі тарихи шындықтағы ғылыми танымның әр алуан тәсілдер мен құралдардың жиынтығын пайдалану арқылы жасалатын зерттеудің шоғырланған өнімі болып табылады. Баяндама негізінде тарихи дамудың белгілі бір заңдылықтарын ашып, оларға түсініктеме беретін зерттеу болып табылады. Сондықтан да Батыста таралған оқиғалы тарихты құрылымдық немесе ғылыми деп те аталатын тарихқа қарсы қою мәселелері орын алмаған.

Тарихи бейнелеудің түрі және мазмұн диалектикасы тарихтағы жалпы және ерекшенің диалектикалық біртұтастығын көрсетеді. Ерекшелікті тарих ғылымының пәні ретінде нақтылау аса маңызды. Алайда кез келген ерекшеде тарихи мән бола бермейді, сондықтан ол тарихшының назарын талап етеді. Ерекшенің құрамында жалпының маңызды сипаттары берілгендігі де тарихшыны қызықтырады. Ал өзі болса жалпының құрамындағы ерекше буынды құрайды. Біз қандайда бір оқиғаны тарихи немесе тарихи мәні бар деп айтқанымызда, шын мәнінде оның қазіргі және одан әрі қоғамның дамуына ықпалын тигізгендігін білдіреміз. Ықпалдың дәрежесі мен көлемі осындай оқиғаның мәндік шамасын анықтайды, яғни тарихи ғылымның да қызығушылығын анықтайтындығы анық.

§7. Тарихи заңдылықтың тарих ғылымының пәні ретінде берілуі

Қоғамдық үдерістегі ерекшені басты назарға ала отырып, тарихи ғылым, ең алдымен, адамдардың атқаратын қызметін, әсіресе уақыт аралығындағы қызметін зерттейді. Егер де адамзат қоғамы статистикалық сипатқа ие болатын болса, онда тарих ғылым ретінде танылмаған болар еді. Ол адамның қызметін және оның дамуындағы қорытындыларын өз жиынтығында әйгілі себептік тергеу қатарын құрайтын уақыт аралығында болған оқиғалардың тізбегі ретінде қарастырады. Кейбір кеңістік уақыт шеңберімен шектелген адамның қызметі тарихи зерттеудің тақырыбы болып табылады.Осы әрекеттің нәтижесі болатын кез келген әлеуметтік жағдай алдыңғыларымен салыстырғанда, қандай да бір жаңа құбылысты өзінің құрамына жатқызады. Белгілі бір кезеңдердегі адамзат қоғамының даму тенденциясын аңғаруға талпынатын дәл осы құбылыс тарихшының назарын өзіне аудартады.

Осылайша, тарих пәні — оның динамикасында қарастырылатын адамның қызметі болып табылады. Бірақ та бұл әлеуметтік жанама түріндегі әрекет. Өмірде адам белгілі бір қауымдастықтың таптық, ұлттық және т.б. құрамды бөлігі болып табылады. Оның шеңберінде белгілі бір қатынастар жүйесінде белгілі бір тұтас іс-әрекеттер жасай отырып, өзінің мақсаттарын жүзеге асырады (немесе жүзеге асырмайды). Бұл шеңберлерде барлық тарихи дамулар болып жатады. Демек, қоғамдық дамудың заңдылықтарын анықтаумен негізгі байланысы болғанда ғана адамның тарихи қызметін зерттеу ғылыми өнімді болады. Олай болмағанда, тарих қандай да бір субъектілердің пікірлерінің негізінде құралған әлдебір жүйедегі тарихи баяндауда біріккен кездейсоқ деректердің былыққан ретсіздігін көрсеткен болар еді. Адамдардың әрекетін жүзеге асыру шеңберінде және осы әрекеттердің барысында болатын қоғамдық дамудың заңды сипатын мойындау және нақты тарихи оқиғаларды анықтайтын жағдайлар ғана тарихты ғылыми тұрғыдан зерттеудің қажетті шарты болып табылады.

Тарихи заңдылық дегеніміз — нақты тарихи шындыққа айналған құбылыстар арасындағы белгілі бір қажетті байланыс деп түсінеміз. Өз жиынтығында тарихи ғылымның аса маңызды түрінің ерекше мәнін сипаттайтын бірнеше белгілерді атауға болады.

Біріншіден, тарихи заңдылық нақты сипатта және нақты анықталатын кеңістік уақыт координаттарына ие болып отыр. Тарихи заңдылық «мүлдем» жоқ. Тек Ұлы Қазан социалистік революциясының Кубадағы социалистік өзгерістердегі немесе басқа да кез келген маңызды құбылыстарда заңдылық бар. Кез келген осындай заңдылық белгілі бір жерде және уақытта пайда болатын нақты жағдайлардың өнімі болып табылатындықтан, адамзат қоғамы дамуының жалпы қатарындағы қажетті буын тарихи шындықты құрайды. Сондықтан да өз ғылымының ерекше танымдық құралдарды пайдалана отырып, оны оқып-үйрену тарихшы-марксисттің басты мақсаты болып табылады.

Екіншіден, өзінің нақты сипатына қарай, тарихи заңдылық өзінің ізін қалдырып қана қоймай, оның өміріне де едәуір ықпал ететін адам қызметімен тығыз байланыста. Бұқаралық, таптық, партиялар, діни және өзге де ұйымдар және де жеке тұлғалардың қызметіндегі мұндай іс-әрекеттер шығармашылық сипатта болғандықтан, «тарихты жасайтын» шығармашылық сипатқа ие.

Адамның тарихи іс-әрекеттері — тарихтың «күрделілігінің» нақты мазмұнының тіпті ең даусыз, тура нобайына келмейтін басты себебі болып табылады. Тікелей тарихи іс-әрекетке қатысқан адам қаншалықты көп және олардың рөлдері белсендірек болса, қандай да бір тарихи заңдылықта орын алған олардың қызметтерінің нақты қорытындылары да соншалықты өзгешелеу және күрделілеу болады. В.И. Ленин былай деген екен: «Тарих, негізінен, ең үздік партияларға, алдыңғы қатарлы санаттардағы ақылгөй авангардтардың пайымдауынан әлдеқайда мазмұнымен байырақ, әр алуанырақ, жан-жақтылау, жандырақ, «қулау» болып келеді. Бұл түсінікті де, өйткені ең үздік авангардтар өз сана-сезімдерін, күш-жігерін, құштарлықтары мен он мыңдаған қиялын білдіретін болса, ал революция таптық шиеленіскен күреске дем беріп, арпалысқан адамзаттың қабілеттіліктері, сана-сезімі, күш-жігері, құштарлығы мен он миллиондаған қиялдары ерекше көтерілгенде және қысым көрсеткен кезде оны жүзеге асыратындықтары баршаға мәлім».

Ақыр соңында, үшіншіден, тарихи заңдылық адамдардың тарихи іс-әрекеттерінің шекараларын анықтайтын объективті элементті өзінің құрамына жатқызады. Осы іс-әрекеттің шығармашылық сипатын мойындау марксистік ғылымдағы қоғам өмірінің материалдық жағдайларында орын тепкен объективті ұйғарымдар туралы сұрағын алға тартып қана қоймай, оны тікелей көздейді. Кез келген тарихи заңдылық объективтік және субъективтік факторлардың күрделі өнімі болып табылатындықтан, олар тарихтың зерттеу пәнін құрайды. Егер оның екіншісінің толық бағаламауы ол тарихты суреттеу кестесіне әкеп соқтырса, біріншісінің елеңсіздігі — асыра сілтеушілікке және субъективтілікке әкеп соқтырады. Адамдардың жүзеге асырып жатқан тарихи іс-әрекеттерін объективті пайымдауы мен жағдайларын бөліп алып қарастыру қоғамдық дамудың заңдылық сипатын жоққа және тарихты кездейсоқтықтар мен қателіктердің ретсіз қарбаластықтарына айналуы әбден мүмкін дегенге әкеледі.

Осындай пайымдаулар мен жағдайлардың қатарындағы басты орынға тарихи процестің материалдық жағы жатады. Адамдар олардың мақсаттары мен мұраттарын, әдістері мен құралдарын тура немесе жалпылама анықтайтын әйгілі әлеуметтік-экономикалық қарым-қатынастарда өмір сүріп, іс-әрекеттерді жүзеге асырады.

Сонымен, жоғарыда айтылғандардың негізінде, біз марксистік тарихи ғылымның пәнін былайша анықтай аламыз: Тарих адамдардың іс-әрекеттерімен (тарихи заңдылықтарымен) байланысты кеңістік-уақыт шеңберімен анықталған нақты қоғамдық заңдылықтардың дамуын, сондай-ақ осы іс-әрекеттердің объективті ұйғарымдары мен қорытындыларын зерттейді.

Осылайша, тарихшының назары қоғамдық процестің объективтік және субъективтік жақтарына да бөлінеді. Осы аталған жақтардың шынайы өмірде диалектикалық біртұтастығы тарихи ғылымнан органикалық қарым-қатынаста қарастыруларын талап етеді. Әрине, нақты тарихи тәжірибеде әр түрлі оқымыстылар өздерінің ғылыми қызығушылықтарына байланысты, тек арасындағы біреуіне ғана ерекше көңіл бөлуі мүмкін. Алайда тарихи шындықтың тура ғылыми көрінісіне, ғылымның қызығушылығына қарамастан, екі жақ бірдей қарастырылғанда ғана жетуге болады. Егер де, мысалы, объективтік заңдылықтар шеңберінде тарихи тұлғаның жүзеге асырылып жатқан іс-әрекеттері анықталмаса, олардың ғылыми жариялануына үміт артуға болмайды. Бірақ, дәл осылайша, оның тұтас құрылуына тікелей әсер ететін кейбір тұлғалардың, бұқаралық, әлеуметтік топтардың, саяси партиялардың іс-әрекеттерін зерделеместен бұрын объективтік тарихи заңдылықтардың негізі мен сипатын зерттеу мүмкін емес. Міне, осы себептен тарихи белсенді бұқаралықтың әр алуан тұрпаттарын зерделеу оның нәтижелелері ретінде тарихтың ғылыми тұрғыдан ерекше белгілерін құрайды және оның зерттеу пәнінің тұжырымдамасында атап көрсетілуі тиіс.

Тарихи заңдылық өлшем тарихи таным жүйесінде басты орын алуда, сондықтан да ол арнайы қарастыруды талап етеді.

Тарихи қажеттілік пен тарихи кездейсоқтықтың өзара қатынасы туралы мәселе аса маңызды әрі дүниежүзілік тарихи философиялық әдебиетте басты назарда болуда, себебі ол тарихи процестің жалпы сипаты мен адамның тарихтағы орнын түсінумен тікелей байланысты.

Осы мәселені талқылауда марксистік емес әдебиеттерде бірін-бірі жоққа шығаратын көзқарас қалыптасқан. Олардың бірі кездейсоқтықты тарихтан мүлдем жоққа шығарса, екіншісі, керісінше, тарихи процесті кездейсоқтық дүние ретінде қарастырады. Біріншісіне мысал ретінде тарихта ешқандай кездейсоқтыққа орын берілмейтін христиандық құдіретті күшті жатқызуға болады. Тарихтағы гегельяндық және позитивизм сияқты әсерлі философиялық жүйелер де кездейсоқтықтың рөліне бас имеген. Ал екінші көзқарас француз ағартушыларының, әсіресе Вольтердің философиялық-тарихи пікірлерінде орын алған. Оның ойынша, тарих кездейсоқтықтардың жай ғана ойыны болып табылады.

Тарихта кездейсоқтықтың рөлін асырмалау қазіргі заманғы буржуазиялық тарихтануға да тән. Бірақ егер де сол кездегі ағартушылар тарихтағы кездейсоқтықтың рөлін тарихта орын алған құдіретті күшке негізделген христиан философиясына қарсы күресте алға тартқан болса және бұл олар үшін жалпы рационалды түсіндіруге келмейтін құдайды тарихтан жою құралы болса, онда қазіргі заманғы тарихи кездейсоқтықтың аполегеттерінің пікірлері тіптен өзгеше бағыттардан бастау алады. Рационалды құралдармен «тарихтың жұмбағын түсіндіру» мүмкін еместігі буржуазиялық ғалымдарды тарихи процестердің басты факторы ретіндегі кездейсоқтыққа ниеттендіреді. Тарихшы үшін «нақтының, ерекшенің және кездейсоқтықтың мәнін атап көрсетуге» қайта кез келгендігін ескере отырып, JI.Стоун мұны «адам ретіндегі өзгеше, қайталанбас және иррационалды жаратылыспен» жұмыс істеуге тура келетіндігімен тікелей байланыстырады.

Марксистік қажеттілік пен кездейсоқтық арасындағы арақатынас түсінігі тарихта еркін орын алған. Ол диалектикалық байланысты растаудан және тарихтағы қажеттілік пен кездейсоқтықтың өзара байланысынан шығады. Өзінің маңызды қасиеттері мен бағытының қажеттілігіне орай, тарихи үдеріс керемет жоспармен немесе абсолюттік рухпен немесе қоғамның өндіруші күштерінің дамуымен алдын ала анық талмағандығы анық. Оның ағымының әрбір қадамында адамзат қоғамының жалпы қадам басуына өзінің маңызды түзетулерін енгізетін әлдеқандай кездейсоқтық, жоспарлан баушылық баса көктеп еніп жатады. Жоспарланған нәрсе шынайы өмірмен әрдайым сәйкес келе бермейді. Оларға көптеген факторлар себептерін тигізеді, олардың қатарында манызды орын алып жатқан тарихи кездейсоқтық та бар.

Тарихтағы кездейсоқтықтың нақты орнының кең түрдегі ғылыми анықтамасын К.Маркс бере білген: «Тарих егер де «кездейсоқтықтар» оның тіршілігінде ешқандай рол атқармағанда, онда ол мистикалық сипатта болар еді. Бұл кездейсоқтықтар, әрине, басқа кездейсоқтықтармен тепе-тендікке түсіп, дамудың жалпы барысының құрамды бөлігіне айналады. Бірақ жылдамдату мен баяулату, әсіресе осы «кездейсоқтықтарға» олардың ішінде бастысы — қозғалыстың бастамасында тұратын адамдардың мінездері сияқты «жағдайға» да байланысты». Бұл тұжырымнан көбінесе кездейсоқтық тарихта қажеттілік сияқты заңды зерттеу пәні болып табылатындығын түсінуге болады.

Тарихшымен байланысқа түсетін кездейсоқтықтың бірнеше тұрпаттары болады. Біріншіден, кездейсоқтық деп жұмбақ, оғаш, қанағатанарлық, орынды түсініктемеге келмейтін құбылыстарды айтады. Бұлардың қатарына тарихтың «қалыпты» беталысын бұзатын аппараттарды жатқызуға болады.

Екіншіден, кез келген тарихи заңдылық әр түрлі себепші тергеу қатарларының (яғни кездейсоқ — талдап қорытуға келмейтін тізбек) іс-әрекеттерінің жинақталған өнімі болып табылады. Дегенмен де бұл заңдылық неғұрлым маңыздылау болса, соғұрлым себептілік буыны әр алуан әрі бір-бірінен алшақтау болады. Осының салдарынан, себептілік тергеу қатарына қажетті құбылыс басқа қарастырылатын дәл сондай қиылысында да бар сияқты көрінеді. Ұлы географиялық жаңалықтар ортағасырлық Еуропаның экономикалық, әлеуметтік, саяси, мәдени дамуының қажетті салдары болды. Алайда Америкада немесе Африкада еуропалық теңіз жүзушілерінің пайда болуы сол континенттерде орын тепкен халықтың тарихи дамуы салдарынан болған жоқ, бұл жағдайлар олар үшін кездейсоқтық болды.

Тарихтағы баламалықты марксистік тұрғыдан түсіну дегеніміз — тарихи процестің баламалылығы мен тұрақтылығының бірмезгілділігін айтамыз. (Тұрақтылық — қандай да бір өзгерістер кезінде басқа өзгерістерге ұшырамайтын өлшем қасиеттерін білдіретін математикалық термин. Философиялық энциклопедиялық сөздікте тұрақтылық «қатынастар жүйесіне арналған кейбір маңыздылардың белгілі бір өзгерістер кезінде өзгеріске ұшырамауы» дегенді білдіреді. Тарих тұрғысынан алып қарағанда, бұл термин тарихи процестің, оның біржақтылылығының қайтымсыз процесі ретінде қолданылады).

Тарихи үдеріс бүкіл әлемдік-тарихи көлемде қаралған әрі адамзат қоғамының экономикалық және әлеуметтік өсуінің тежелмейтіндігін көрсететін өзінің басты тенденциясында тұрақты болып есептелінеді. Алайда бұл тенденция қоғамдағы өндірістік күштің дамуының белгілі бір өлшемдегі нәтижесімен қатар автоматты түрде жүзеге аспайды, керісінше, қарама-қарсы тенденциямен күреске түсудің арқасында жүзеге асады. Егер бүкіл әлемдік тарихи жоспарда үдемелі экономикалық және әлеуметтік дамуды тарихи заң ретінде қарастыратын болсақ, онда әрбір белгілі жағдайларда (нақты орын және уақыт жағдайларында) міндетті түрде прогресс жеңе беруі тиіс дегенді білдірмейді. Тарихта әлеуметтік экономикалық ұзақ кері қайтудың, тіпті өркениеттің күйреуінің көптеген деректері мәлім.

Мұндай деректерді тарихи процестердің баламалылығын ескере отырып қана ұғынуға болады. Өзінің қайтымсыздығындағы тұрақтылық пен тарихи үдеріс — тарихи дамуының осы қайтымсыздығы мен жалпы бағыттылығын анықтайтын жалпы әлеуметтік заңдардың қызметіндегі мағынада — баламалы да болып табылады, ол осы дамудың әр түрлі тенденциялар баламаларының тіршілік етулеріне арналған қомақты шеңбер жасайды, ал оларға қарсы күрес кезінде тарихтың нақты қозғалысы да жүзеге асырылады. Осы баламалардың әрқайсысы, нақты өмірде, яғни қоғам өмірінің объективті жағдайларында оның одан әрі дамуы үшін қандай да бір мүмкіндік туғызатын өзінін негіздемесі болатындығын ерекше атап өткен жөн.

Тарихи процесте бір-біріне қарама-қарсы объективті тенденциялық баламалардың қолданылуы олардың ішкі қарама-қайшылықтығымен түсіндіріледі. Болашақ дамудың оған сәйкес әр түрлі баламаларын туғызатын шынайы тарихи болмыста тіршілік ететін және бір-бірімен өзара күреске түсетін экономикалық және әлеуметтік жүйелер бар. Бірақ осы құрылымдардың өзі тарихта баламалықтың шекараларын анықтайды.

Басқаша айтқанда, тарихи шындықта қоғам өмірінің объективті жағдайларынан туындайтын тарихи дамудың баламалары ғана бар. Феодализмге балама ретінде, мысалы, ежелгі орта ғасырда капиталистік құрылыс бола алмайтын еді, себебі ежелгі орта ғасырлық шыңдылықта буржуазиялық қарым-қатынасты тудыратын әлеуметтік және экономикалық құрылымдар болған жоқ. Есесіне, бұл кезде алғашқы қоғамдық құрылыс пен құл иеленушілік құрылыс өмір сүрді, олар Еуропа қоғамының тарихи дамуындағы сәйкес тенденциялардың пайда болуына себептерін тигізді. Бұл үш балама тенденцияның қайшылық күрестерінің негізінде (алғашқы қоғамдық құрылыс, құл иеленушілік, феодалдық құрылыс) орта ғасырдағы Еуропаның бейнесі жасалды.

Нәтижесінде феодалдық баламаның жеңіске жеткені бізге мәлім: Еуропада феодалдық құрылыс билік етті (феодалдық балама бірден емес, тек Х-ХІ ғғ. ғана түпкілікті жеңіске жеткен еді). Бірақ оның әр аймақтарында феодалдық қарым-қатынастар өзіндік ерекшеліктерімен сипатталды. Мұндай ерекшеліктерді аталған тенденцияның өзара өзіндік қатынастарын және Еуропаның әр түрлі бөліктеріндегі белгіленген тәртіпті ескере отырып, түсінуге болады. Мысалы, Солтүстік Еуропадағы феодалдық дамудың баяулығын бұл жерде ұзақ уақыт бойы сақталған алғашқы қоғамдық құрылыс тәртібімен түсіндіруге болады. Мұндағы түпкілікті орнығып қалған балама тенденция басым болмағанымен, құрылымдыққа шақырған табандылықтың арқасында мұндағы феодалдық қарым-қатынастардың түрін белгілі бір көлемде өзгерте отырып, біршама мағыналық мәнге ие болды. Еуропадан тыс жерлерде феодалдық қарым-қатынас әлдеқайда өзіндік мағынаға ие. Оларды тарихи дамудың баламасы туралы ұғымды түсінгеннен кейін ғана түсіндіруге болады.

Келтірілген мысалдар басқа жағынан да көрсеткіш болып табылады. Көбінесе, жеңіліс тапқан балама із-түзсіз жоғалып кетпейді, қоғамның дамуындағы жеңген тенденцияға азды-көпті өз ізін қалдырады. Алдыңғы қатарлы қоғамдық қатынастардың, ең алдымен, қауымдастық ұйымның, «қалдығы» ретінде емес, жаңа қоғамдық құрылыстың қажетті құрылымдық жаңа элементі ретінде қоғамдық қатынастағы элементтерді әр түрлі дәрежеде қабылдаған феодализмнің түрлері дәл осылай қалыптасқан болатын.

Әрине, тек феодализм ғана өзінің нақты нысандарының әр алуандылығымен сипатталмайды. Сондай-ақ әр алуандық кез келген қоғамдық-экономикалық формацияларға да тән. К.Маркс атап көрсеткендей, «...бірдей экономикалық базис — эмпирикалық шарттардың, табиғи жағдайлардың, нәсілдік қарым-қатынастардың, бұрыннан қалыптасқан тарихи ықпалдың шексіз әр алуандылығының арқасында — негізгі шарттар жағынан бірдей болып табылады — өзінің көрінісінде осы эмпирикалық жағдайларға талдау жасау арқылы ғана түсінуге болатын шексіз варияциялар мен градацияларға тап болуы мүмкін» .

Нақты тарихи заңдылықтарды іске асыратын дәл осы «шексіз вариациялар мен градациялар» және олар тарихты ғылым ретінде зерттеу пәнін құрайды. Бұл қоғамдық құрылысты емес, қоғамдық құрылыс шеңберіндегі нақты тарихи заңдылықтарды айқындайды, бірақ оны ешқашан «таза» күйінде көрсетпейді. Негізінен алғанда, әр түрлі тарихи заңдылық осы формацияның әр түрлі даму тенденцияларын білдіретін, К. Маркс жазған шексіз әралуан эмпирикалық жағдайларды туғызатын баламаларының нақты қарсы күресінін нәтижесі болып табылады. Әрбір нақты жағдайдағы мұндай қарсыластықтың бастапқы себебінің әр алуандылығы көп жағдайда тарихтың «алуан түрлілігін» анықтайды. Осының салдарынан, белгілі бір балама тенденциялардың жемісін қамтамасыз ететін факторлар мен жағдайлар туралы сұрақтар туындайтын үлкен ғылыми мәнге ие болып отыр, демек, айқындалған нақты заңдылықты бекіту жүзеге асқан тарихи мүмкіндіктер ретінде есептелінеді. Бұл сұраққа жауап берудің қиындығы тарихи процесте қарсыласқан балама тенденциялардың біреуінің де жеңіске жетуі жоспарланбағандығына байланысты.

Ол барлық уақытта объективті және субъективті факторлардың, адамдар іс-әрекеттерінің әр түрлі нысандарынан пайда болған нақты комбинацияларының нәтижелері ретінде көрінеді. Бұл жөнінде қоғам дамуының жетілген қажеттіліктеріне көп жағдайда жауап беретін тенденция жеңуі қажет деп жорамалдауға болар еді. Алайда көп жағдайларда керісінше болып жатады. Бұл жөнінде Италия мен Германиядағы фашизм жеңісі мен Чилидегі әскери фашистік диктатураны еске алудың өзі жеткілікті.

Өткен тарих туралы шындық оны танып-білудің әр уақытында салыстырмалы болып келеді, бірақ осы салыстырмалы шындықтан келіп адамзатты шексіз тану процесінде абсалюттік шындық шығады. «Ғылым дамуындағы әрбір қадам абсолюттік шындықтың қоржынына жаңа түйін қорын құяды, бірақ әрбір ғылыми жағдайдағы шындықтың шеңбері салыстырмалы, ол білім өсуіне орай, бірде кеңейеді, бірде тарылады».

Тарихи танымның үдемелі дамуы ғылымның қол астынан табылған сенімді дерек материалдарының ілгері жинақталуынан білінеді. Тарихи деректер кез келген тарихи білімдердің негізін құрайды. Барлық тарихи көзқарастар мен концепциялар оларға тарих ғылымы жасаған адам қоғамы дамуының жалпы суреті сияқты негізделеді. Біздің бұл шындықты қабылдауымыз осы деректер қаншалықты сенімді екенін және тарихи шындықты қандай деңгейде білдіреді, демек, оның жетекші тенденциялары мен заңдылықтарын қатар түсінуімізге байланысты. Сондықтан да тарихи танымның объективтілігі туралы мәселе ең ақырында тарихи деректердің объективтілігіне келіп тіреледі, ал оның табиғатын түсіндіру тарихи ғылымдардың танымдық мүмкіндіктерін айқындауына септігін тигізетін лакмус қағазы секілді.

Әр түрлі субъективті түсіндірудің қарама-қайшылықтарын маркстік ілім ғылыми танымға негізделген объективті тарихи деректерге сүйене отырып түсіндіреді.

Релятивистердің пайымдауларына қарамастан, тарихшы әрбір зерттеуші кез келген мәнін қосып жазуға құқығы бар «факт белгімен» ғана істес болмайды, сонымен бірге оған бағынбайтын өмірде бар объективті шындықпен де бетпе-бет істес болуына да тура келеді. Дереккөздермен расталған әрбір сенімді түрде анықталған деректер өздерінің құрамдарына оның түсініктемесі санасатын объективті шындықтың элементі болады. Тарихшы бұл дерекке қандай да бір мағына беруі мүмкін, бірақ ол шындықтың шеңберінде қалғысы келмесе, оның кез келген талқылауының бастапқы материалы дәл осы деректі құрайтын дереккөздердегі мәліметтер болып табылады.

Объективті табиғатты мойындау тарихи фактілерді көрсетпейді, әйтсе де марксист зерттеулердің дұрыс көзқарастарға оралуы олардың ғылыми таным процесіндегі пайымдау орны. Тарихшы мен оның деректері арасындағы қатынастар, шындығында, позитивисттердің пайымдауларына қарағанда әлдеқайда күрделі болып келеді. Тарихи деректер берілген қалпында барлық уақытта мәңгілік, өзгеріссіз болып қала бермейді. Олар тарихи танымның жетістіктеріне қарай, ғылыми айналымға түсіп отырады, бірақ олардан жоқ болып, « дерек емес» болып кетуі де мүмкін.

Мысалы, XIX ғ. Еуропалық ғылымда батыс Еуропадағы ортағасырлық өмірде болған патшалық беделдің түсуі, қалалардың өсуі, рыцарьшылдықтың өсуі сияқты құбылыстары орын алған «крест жорықтарының Батыс Еуропаға ықпалы» атты тарихи дерек жалпыға бірдей қабылданған болатын. Алайда өткен жүзжылдықтың соңында тарихшылар үшін осы құбылыстардың ешқайсысының крест жорықтарымен еш байланысы жоқ екендіктері анық болды. Бірақ бұл тарихи ғылымда XIX ғ. тарихнамасында үстемдік еткен ықпал дерегінің өзі де болмысын жойды дегенді білдіреді.

Екінші жағынан, XVI-XVII ғ.ғ. тарихында орын алған, жерлерден шаруаларды қуу, экспропириацияланғандарға қарсы қанды заңнама, капиталистік өндірістің пайда болуы отаршылдық экспансия, «бағалар революциясы» т.б. құбылыстар ғылымға ежелден белгілі болса да, «Англиядағы капиталдың бастапқы жиналымы» тарихи дерегін ашу үшін К. Маркстің данышпандығы қажет болды.

Келтірілген мысалдар, әрине, тарихи деректер тарихшының субъективтік шығармашылығынан пайда болған еркін құрылымдар екендіктерін білдірмейді, әйтсе де, мұнда тарихи шындықта нақты, болған құбылыстары туралы сөз қозғалған. Себебі К.Маркс өзінің әдебиеттерінде англиялық орта ғасырлардан кейінгі жылдары орын алған және сол кездегі әр түрлі тарихи дереккөздерде өзінің құрамды элементтерімен жазылып қалған деректі, яғни Англиядағы капиталдың бастапқы жиналымы «дерегін жасаған жоқ, ол оны ашты». Екінші жақтан қарасақ, егер ғылыми айналымнан «Батыс Еуропаға крест жорықтарының ықпалы» тарихи дерегі жоғалып, дәстүрлі талдауға салынбаса, онда батыс еуропалық ортағасырлық шыңдылықта қалалардың өсуі, патшалықтың құлдырауы және т.б. сияқты құбылыстардан тұратын құрамды болмыстар мүлдем болмаған деп есептелмейді. Мұның басты себептерінің бірі — тарихи білімнің жетілуімен қатар, аталған құбылыстардың түбірін батыс еуропалық ортағасырлық шынайылықтан бастайтын, әлеуметтік-экономикалық және идеялогиялық-саяси қозғалыстардың тереңірек себептерінің анықталуы болып табылады.

Осылайша, біз тарихи деректі марксистік және позитивисттік тұрғыдан түсіну деп екіге бөлінетін ортақ мәселеге — тарихи түсініктемелеу мәселесіне жақындап келеміз. Тарихшы дайын дереккөздерден көшіріп алып, алынған мәліметтерден өзінің концепцияларының берік ғимаратын адал құрастыратын, деректерді жай ғана тіркеп қоятын тұлға емес. Позитивистік көзқарастарға қарамастан, ол өткен кезеңде болған деректерді келтірумен ғана шектеліп қоймай, оларды өзінің көзқарастарына, құштарлықтарына және жалпы рухани уақытпен сәйкестендіре отырып, өрбітеді (талқылайды). Мұндай өрбітудің нәтижесінде өткен уақыттың шындығын бейнелейтін және өздерінің жиынтығымен ғылымның деректерін және кез келген ғылыми теорияның жанды түйінін құрайтын ғылыми ұғымдар пайда болады.

Ал біздің тіліміздегі «тарихи дерек» термині нақты өмірде орын алған құбылыстың өзін және тарихи әдебиеттерде оның бейнесіне барабар ғылыми ұғымдар екендігін білдіреді. Терминнің мұндай көп мағыналылығынан тарихи танымның сипатын, әсіресе тарихи деректің негізін түсінуде қосымша қиыншылықтар туындайды.

Егер де шындық дерегі объективті шындық болатын болса, онда оған тән мағына да шындық болып табылады. Және, керісінше, егер тарихшы дерекке белгілі бір мағына беріп жатса, онда ол оны жасайды, яғни дерек мағынасыз болуы мүмкін емес екендігін білдіреді.

Белгілі бір тұғырнама шеңберінде тарихшымен жасалған ғылымның дерегі туралы сөз қозғау мүлдем басқа жағдай. Мұндай дерек тарихшының өзінің идеялогиялық-теориялық және жалпы ғылыми көзқарастарына сәйкес берілген мағынаға ие болады. Бірақ дәл осы себеппен мұндай дерек объективтік шындық болып танылмайды.

Кейінгі жылдардағы марксистік әдебиеттерде «тарихи дерек» ұғымын пайдалануда саралап жіктеу жеткіліксіз болумен қатар, оны меңгеру де нақты қарастырылған. М.А. Баргтің әдебиеттерін олардың арасындағы ең сәттісі деп айтуға болады. Ол мағыналарын толық анықтап, түсіне келе және ғылымның дерегіне айналдыра отырып, «тарихи дерек» ұғымын «тарихтың дерегі» деген ұғыммен, ал «ғылыми-тарихи дерек» деген ұғымды «дереккөз мәліметі» деген ұғыммен ауыстыруға ұсыныс білдіреді. Бірінші жағдайда дерек дегеніміз — тарихшыға еш байланысы жоқ, объективті шындық, ал екінші жағдайда — оның көрінісі, таным процесінің нәтижесі болып табылады. Басқаша айтқанда, тарихи дерек — бұл бастапқы, ал ғылыми-тарихи — екінші орында тұрады.

Өзінің ойын өрбіте келе, М.А. Барг былай деп жазады: «Тарихи деректің — тарихи шындық «үзіндісінің» — анықтау қасиеті оның тұжырымдамалығында және онтологиялық сарқылмастығына негізделген. Ғылыми-тарихи деректің анықтау қасиеті оның танымдық шикілігіне, мазмұнының әрдайым өзгеріп тұруына, тұрақсыздығына, тарихтың болашағымен және тарихи ғылымның прогресімен қатар, шексіз баю және даму қасиетіне негізделген».

Тарихи деректі тарихшыға байланысты емес объективтік шындық ретінде, ал танымдық үдеріс барысында танымдық танытқан субъектіге басты назар аудара отырып, ғылыми-тарихи деректі оның танымдық іс-қимылдарының нәтижесі ретінде дара қарастырылған ұғымдар осы процестің объективтік жағын айрықша белгілейтіндігі байқалады. «Белгі дерек», «құрылмалар деректері» туралы субъективтік көзқарастарға қарай, тарихи ғылым тарихи шынайылықтың дерек - «үзіндімен» тікелей қарым-қатынасына түседі. Тарихи деректердің жиынтығы оның объективтік негіздемесін құрайды. Олар ғылыми-тарихи деректердің ақиқаттығын тексеретін аса маңызды критерийлері болумен қатар, қайта құрылуының негізін құрайды. «Тарихи дерек», «ғылыми-тарихи дерек» ұғымдарын жіктеу оларды өзара қарсы қою дегенді білдірмейді. Кез келген дұрыс ғылыми-тарихи дерек сенімді тарихи деректердің берік негізінде жасалады. Тарихшы оған қандай да бір мән бермесе де, ол тарихи дереккөздерде орын алатын объективтік куәлар қанағаттандырылуына байланысты, ғылымда тіршілік етуге құқылы және оларға мүлдем қарама-қарсы емес.

Осыған орай, дұрыс ғылыми-тарихи деректермен қатар, зерттеушінің жеке көзқарасынан пайда болған, тарихтағы деректердің объективтік деректерді толық ашып бермейтін жалған ұғымдар да бар екенін атап кеткен жөн. Мұндай «жалған ғылыми-тарихи деректер», әрине, біздің қарастыру шеңберінен тыс қалатыны сөзсіз. Алайда олардың тіршілік ететіндіктерін назардан шығармағандығымыз да жөн болар. Дәл осы ұғымдар ғылыми таным идеясының объективтілігін жоққа шығаратыны да рас.

Тарихшы өзінің деректеріне мән беретіндігі туралы ойын нақтылауды қажет етеді. Бұл мәселені қарастыра отырып, біріншіден, ғылыми-тарихи деректер туралы сөз қозғалуы тиіс. Екіншіден, мұндай жағдайда да оның мүмкіндіктері шексіз емес екендігі анық. Ғылыми деректі қайта қарау арқылы тарихшы оған еркін мағынаны бекітіп қоймайды. Оның мақсаты — ғылыми-танымдық көріністерде зерттеуге алынған құбылыстарға барабар мән беру. Дәл осы объективтік мән, ең ақырында, сәйкес ғылыми-тарихи деректерге берілетін негізгі мәнін ашуы тиіс.

Тарихшы, шынында да, қайта қарастырып жатқан ғылыми-тарихи деректі белгілі бір ғылыми көзқарастар жүйесіне енгізе отырып, оған белгілі мән береді. Бұл мағына тарихшының идеялогиялық-теориялық және жалпы ғылыми көзқарастарды көрсете отырып, өзінде оның тұлғалық мөрін сақтайды. Сондықтан да көзқарастардың әр түрлі жүйелерінде сол бір тарихи дерек әр түрлі талқылануы мүмкін, яғни әр түрлі мағынаға ие болуы мүмкін. Бірақ олардың ішінде біреуі ғана анық — яғни тарихи деректердің мазмұндарына сәйкес келетін барабар мағынаны ашатын болады.

Тарихи деректердің және оларға сәйкес ғылыми-тарихи деректердің арасында түсініктемелеу болуы қажет. Дәл сол арқылы ғана тарихтың деректерін тарихи дерекке айналдыра алады. Сол ғана тарихи танымға тіршілік етудің субъективтік элементін енгізе алады. Дәл сол арқылы ғана қазіргі заманның өткенін зерттеуге түрткі болады. Алайда мұның бәрі бола тұра, ғылыми-тарихи деректерді қайта құру барысындағы түсініктемелеу рөлі белгілі бір жеке меншік тарихи деректердің объективтік мазмұндарымен құрылатын шеңберде ғана жүзеге асырылады. Қазіргі заманғы түсініктемелеудің өткен кезеңді жіктеуге әсерін тигізудің маңыздылығы қаншалықты зор болса да, оның кейпін тек тарихтың объективті деректеріне ғана сүйене отырып жасауға болады. Әрине, ғылымның дамуымен қатар, бұл деректер де терең әрі жан-жақты көрініс таба бастады, бірақ мұның бәрі олардың объективтік мазмұндарына толық, жетілген түсініктеме беруіне байланысты айқындалады.

Осыдан шығатыны, түсініктемелеудің мәні тарихи ғылыммен объективтік-ақиқат білім алуымен байланысты. Ол оның заңдылықтарының қоғамдық дамуының жалпы қадамын нақты айқындайтын ғылыми дерекке айналдыратын тарихи деректерінде берілген нақты мағынаны ашады. Ғылыми прогресс өткенді зерттей отырып, қоғамда орын алған идеологиялық-теориялық және жалпы ғылыми көзқарастардың жетілуіне негізделген түсініктеме берудің жетілдіру жолына айналады. Ал түсініктемелеуді жетілдіру арқылы өткен туралы жалпы білімнің батыл қадам басуына ықпалын тигізеді.

Өткенді талқылаудың кез келген жаңа жолын анықтай келе, сол сәтте алдында болып кеткенді жоққа шығару нақты белгіленген тарихи деректердің қаншалықты деңгейде негізделгеніне қарай, ғылыми деп есептелінеді. Бір түсініктеменің орнын басқасы басу дегеніміз тарихи деректердің негізіңде жатқан мағынаны «шеттету» дегенді емес, оны терең түсіну дегенді білдіреді. Олай болмағанда, тарихи ғылымының тарихы, презентисттердің пайымдағанындай, әрдайым қайталап көшіріліп отыратын, қазіргі заманмен негізделген өткеннің субъективтік түсініктемесінің буыны болатын еді.

Тарихи танымның объективтілігі түсініктемелеудің тарихи деректердегі объективтік мағынаға барабар сәйкес болу дегенді білдіреді. Біздің біліміміздегі прогресс осы сәйкестіктің дамуына негізделген. Ол, әдетте, оның нақты негізін мүлдем өзгертілмеген немесе аса өзгертілмеген түрін сақтай отырып, осы құбылыстың терең әрі жан-жақты толық түсініктемелеуінің арқасында толық немесе жартылай жүзеге асырылады.

Яғни, көбінесе, көне тарихтың құбылыстарымен жұмыс жасау қажет болады, ол туралы біздің білімдеріміз бұрын және берік тұрақталған, көне саяси тарих аясына жататын, көнермейтін объективтік тарихи деректер шеңберіне негізделген. Осы салада қызмет ететін қазіргі заманғы зерттеушілер өзге де ауқымды нәтижелерге жетпесе де, жұмыс барысында олардың алдындағылар жолыққан тарихи деректер мен дереккөз қорына сүйенеді.

Бірақ та өткен кезең туралы жалпы объективтік білім кеңейтудің басқа да жолы бар. Ол -ғылыми айналымға қандай да бір құбылыстардың мәнін қосымша мәнін ашатын, соның арқасында әлеуеттік шындықты барабар жол беретін жаңа ғылыми-тарихи деректердің пайда болуына мүмкіндік беретін жана тарихи деректерді енгізу болып табылады. Осы көзқарастағы тарих ғылымының бүкіл тарихы оның қарамағындағы тарихи деректердің үздіксіз жинақталуы және оларды талқылау әдістерінің жетілдірілуі болып табылады. Әрбір жаңа кезең өткен кезеңнің жаңа шеңберлері мен аспектілерін ашып, олардың жаңа түсініктемелерін ұсынып қана қоймай, сонымен қатар осы түсініктемелер негізделген нақты негізді одан әрі байытады.

Сонымен, тарихи танымның объективтілігі оның үдемелі дамуы арқылы жүзеге асырылады. Жалғыз ұрпақта ғана жарамды тарихи ақиқаттар болуы мүмкін емес. Әрбір ұрпақтағы ғалымдарды бірлескен еңбектерінен пайда болатын жалғыз ақиқат бар. Олардың әрқайсысы абсолюттік білімнің қандай да бөлігін енгізеді, осы білімдерді меңгеретін келесі ұрпақтардың тарихи тәжірибесі оның объективтік сипатын растайды. Табиғи-ғылыми таным да дәл осылайша жүзеге асырылады.

Ғылым қатаң қағидалы пікірлердің жиынтығынан құралғандықтан және онда «ешқашан соңғы тарауы жазылмайтындығымен» — ғылым болып табылады. Бұл тарау әрбір жаңа ұрпақтың зерттеушілерімен шексіз жазылу үстінде және олар шындықты объективтік тануға қаншалықты жетсе, ғылымның прогресі де соншалықты байланысты.

Тарихи танымның ерекшеліктерін қарастыра отырып, біз қазіргі заманның тарих ғылымының дамуына қаншалықты күшті және жан-жақты жоспарлы ықпал ететіндігін байқадық. Осы ретте, тарихи танымның әлеуметтік өзіндік таным ретінде жүретіндігін де ұмытпаған жөн. Дәл осы ықпал тарихтың қоғамдағы орнын анықтайды. Адамзат тарихындағы әр түрлі кезеңде ол, әрине, бірдей болған емес, бірақ қоғамның тарихи ғылымға көзқарасы оның өмірінің әр түрлі қырларына әсер ету қабілеттерінің шамасымен анықталған.

Біздің заманымызда дәл солай. ҒТР технократиялық қиялдарға қарамастан, ол гумманитарлы, оның ішінде тарихи ғылымдарға деген талаптарды әлсіретпей, керісінше, көбейтуде. Тарих табиғи ғылымдарға қарағанда, ешқашан тікелей өндіріс күші болмайды, бірақ оның зерделеу пәні ретінде басты өндіріс күшінің - адамның әлеуметтік іс-әрекеттерін ала отырып, қоғамға берік әрі жан-жақты ықпал етуде.

Бұл ықпал қоғамның сана-сезімін, оның идеологиясы мен саясатын біршама жасай отырып, қоғамдық өмірдің аса маңызды аяларын қамтиды. Ықпал ету аяларының ауқымдылығынан және оның сипаты мен тиімділігінен рухани ахуал өктемдік ететін қоғам өз мәселелерін жетістікпен шешуіне әсерін тигізеді. Біз бұдан кейін де қазіргі заманның әлеуметтік маңыздылығын анықтайтын тарихи ықпалдың әсер ету механизмін жалпылама сипаттайтын боламыз.

Тарих қоғамда оның негізі түрінде тіршілік етеді. Өзінің маңызды құрамды бөліктерінде ол тарихи ғылымның деректерінде негізделеді, олай болмағанда кез келген қоғам өзін-өзі жеке өткені мен жалпы адамзаттың даму процесіндегі орнын білу шеңберінде ғана тануы мүмкін. Қоғамның санасын құрайтын барлық элементтер — көзқарастар, идеялар, саяси және басқада теориялар, т.с.с—тарихилық, маңызды. Олар әрбір құбылысты оның жаратылысы мен дамуы ретіндегі нақты жағдайларда қарастыратын тек қана тарихи әдіс арқылы танылады. Барлық үш уақыттың диалектикалық бір тұтастығына қарай өткенге қайта келу (және оның бағасы ) қазіргі заманның маңызды мәселелері бойынша барлық пікірталастарда және оларға түсініктеме беруге талпынған барлық әлеуметтік мәселелерде сөзсіз орын алады. Өткенге көзқарас қазіргі заманғы идеологиялық жүйелерде тікелей көрініс табуда. Ол туралы естеліктер әрбір дәуірде болашақ туралы ойларды айтарлықтай анықтап отырады. Осылайша, қоғамдық санада уақыт арасындағы тығыз байланыс түрі тұрақтала бастайды, соның нәтижесінде қазіргі заман жалпы тарихи болашаққа енгізіледі.

Қоғамдық сананың маңызды құрамды бөліктерінің бірі — тарихи сана, яғни жалпы қоғамға және оның әрбір әлеуметтік топтарына қатысты өзінің өткен шағы және жалпы адамзатың өткені туралы көзқарастар жиынтығы болып табылады. Әрбір ұлттық және әлеуметтік қауымдастықтың өзіне тән, ең алдымен, өзінің пайда болу ойлары, қоғамдық, өткен кезеңнің аса маңызды жағдайлары мен ағартушылары туралы, олардың басқа қауымдастықтармен және бүкіл адамзат қоғамымен өзара қатынастары туралы тарихи көріністері болады. Әрбір халықтың рухани өмірінің ажырамас бөлігін құрайтын бұл «тарихи аңыз әңгімелер» оның өзін-өзі көрсету, таныту әдісінің бірі.

Таптық қоғамда тарихи сана таптық болып табылады, яғни оның жарыққа шығуы бірізді таптық көзқарасты талап етеді. Мұндағы маңызды әдістемелік мән капитализм кезіндегі әрбір ұлттық мәдениеттегі екі мәдениет туралы әйгілі лениншілдік жағдайға ие. Мазмұны бойынша өте ауқымды бұл жағдай таптық бітіспестік қоғамдағы тарихи сананы зерделеу үшін бастапқы мәре болып табылады. Қазіргі заманның және болашақтың одан кейінгі әр түрлі мақсаттарын қудалайтын қарама-қарсы таптар өзара бөліне отырып, бұл қоғам оның барлық құрамды әлеуметтік топтарына арналған бүгінгі мен өткенді қатар бір мезгілде қарастыра алмайды. Қазіргі заманда әрбір таптар өзінің жағдайына сәйкес, тарихтан, жиынтығында оның тарихи санасын құрайтын белгілі бір шеңбердегі көріністерді шығарып алады. Тіпті, белгілі бір ұлттық қауымдастықты құрайтын бітіспестік таптың тарихи санасы өзінің құрамына бірдей көзқарастарды жатқызады, олар әр түрлі таптармен әр түрлі қабылданып, бағаланады. Мысалы, бүкіл орыс қауымының санасында XVII-XVIII ғ.ғ. шаруалар соғысының іздері қалған. Ал С.Т. Разин мен Е.И. Пугачевтың есімдері оның әр түрлі қабаттарының тарихи санасында мәңгі сақталды. Алайда шаруалардың тарихи санасында бұл есімдер олар бейнелеп жатқан оқиғалар ретінде, дворян санасынан гөрі өзгеше естілетін болған. Бір оқиғаларда олар еңбекші қауымдарды, олардың әлеуметтік бостандықтарын аяққа таптаған, қанаушыларына өшпенділік сезімдерін туғызған халық батырлары, қорғаушылары ретінде қабылданса, ал екінші бір оқиғаларда — мемлекеттік және қоғамдық қасиетті бастауларға озбырлық танытып, өктемдік еткен таптарды қан құйлы қатерлі әрекеттер жасайтын халық жауы ретінде қабылданған.

Келешек таптық категорияларының бірі бола тұра тарихи сана, өз мазмұны бойынша, тұрақтылықтың өлшемі болып табылмайды. Керісінше, оның өзі тарихи, осы таптың және бүкіл қоғамның жағдайында болып жатқан өзгерістермен бірге эволюция жолымен бірте-бірте едәуір дамып отырады. Тарихи сана күрделі құрамға ие болады. Адамдар күнделікті өмірде басшылыққа алатын кәдімгі сана және әлем тануды түсінудің жоғары нысаны болып табылатын ғылыми сана арасындағы айырмашылықты табу сияқты күнделікті ғылыми-тарихи сананы айыруға болады. Адамның тарихпен кездесуін және белгілі бір тарихи сананың сатыларына сәйкес келетін кем дегенде үш деңгейді белгілеуге болады.

Бірінші саты ретінде ешкім де құтыла алмайтын, кей кездері тіпті түсіне де бермейтін тарихпен тікелей кездесуін айтуға болады. Бұл тарихи сананың қарапайым нысаны оның білімі мен тәрбиесіне байланысты емес, бұлыңғыр түрде болатын өткен кезең туралы сезіммен көркемделген, тарихи ескерткіштер мен символдармен, әдеби кітаптармен, кинематографпен және театрмен, радио-телехабарлармен, әуен көркемөнерімен, бейнелеу өнерімен тікелей араласуы арқылы алынған әрбір адамға тән тарихи танымның қарапайым түрі. Осы деңгейде тарихи сана тарихи үдеріс туралы жүйеленген білімді өзіне қоспайды. Одан шығатын тарихи көзқарастар түсініксіз, байланыссыз, көбіне субъективті болып табылады. Олар, әдетте, көркемділігі мен және беріктігімен бытыраңқы өзгешеленетін тарихи әсерленушілік түрінде кездеседі. Мұндай жағдайлар әсіресе әйгілі суретшінің ойынан туған, үлкен сезімдік ықпал ете алатын әсерленушілікке тән. Пушкиндік кемеңгермен пайда болған Борис Годуновтың кейпін еске түсірсек, жеткілікті болғаны.

Өз жиынтығында өткен уақыт туралы көзқарастардың әйгілі жүйесін құрайтын жеке тарихи білімдер тарихи сананың екінші сатысын құрайды. Мұндай білімдер тарихты жүйелі түрде зерделеудің нәтижесінде пайда болады. Мектеп қабырғасындағы тарих сабағынан ең алғаш рет жалпы тарихи үдеріс туралы жүйеленген білім алынады емес пе. Сонымен қатар көпшілік үшін, яғни жоғары мектепте тарихты зерттейтін адамдар үшін тарихпен танысу осы деңгеймен ғана шектеліп қалады. Әрине, олар өздерінің белгілі бір мәселелер бойынша өздерінің тарихи білімдерін одан әрі де жетілдіруі мүмкін. Бірақ тарих туралы жалпы түсінік мектепте меңгеріледі. Осыған орай, тарих сабағын өткізудің, оның ішінде осы сабақты өткізетін мұғалімнің өзіне қоғамның қоятын барлық талаптары да түсінікті. Оның кәсіби және педагогикалық шеберлігінен, идеялогиялық сенімділіген және де адамгершілік қасиеттерінен туындайтын көзқарастары пен пікірлерінен оқушылардың тарихты қабылдау тереңдігі, көркемділігі және беріктілігі, яғни оқушының тарихи сананы қабылдауы тығыз байланысты. Үшінші, яғни тарихи сананың ең жоғары сатысында — заң шеңбері деңгейінде өткен жағдайларды теориялық тұрғыдан жан-жақты түсіну жүзеге асырылады. Тарихи тәжірибе тарих көрінісін қайта өңдейтін табиғат және адамзат қоғамының қозғалмалы күштері арқылы оның негізгі кезеңдері мен заңдылықтары туралы аз да болса аяқталған ғылыми көзқарас — дүниетаным болып қайта өңделеді. Тек осы жағдайда ғана барлық күрделілігінің және қарама-қайшылығының мәнін аша отырып, Адамзат дамуының барлық нақты тарихи жалпы заңдылықтары мен оның барлық күрделілігі жағынан қолданылатын адамзаттың өткенін түсіндіре алатын жағдайда ғана тарихи сана туралы сөз қозғауға болады.

Тарихи сана өзінің барлық деңгейлерінде тарихи сананың алынатын тарихи ғылымының белгілі бір шеңберінде негізделеді. Оның бірінші сатысында әдебиеттерден, кинофильмдер мен телехабарлардан және басқа да ұқсас шығармашылықтардан алынған кейбір тарихи оқиғалар немесе тұлғалар туралы жалпы да бұлыңғыр көзқарастары қалың бұқараның санасына оның зерттеулерінің нығаю нәтижесі болып табылатын тарихи ғылыми деректерден бастау алады. Мысалы, Борис Годуновтың бейнесінің пушкиндік суреттеуінде орыс халқының тарихи санасына ене отырып, көптеген ұрпаққа едәуір ықпалын тигізді. Алайда осы сәтте С.А. Пушкиннің өзі Годуновтың іс-әрекеттерін бағалауы кезінде, әсіресе «Ресей мемлекеті тарихы» кітабында өрбіген Дмитрийдің өліміндегі оның рөлін анықтауда Н.М. Карамзиннің тұжырымдамасына сүйенген, оны оқи отырып, ақынның өзі кейін мойындағанындай, оның әйгілі трагедиясы туралы ойы пайда болғанын ұмытуға болмайды.

Тарихи сананың сатысы қаншалықты жоғары болса, тарихи ғылымның рөлі оның қалыптасуы барысында соншалықты маңыздылау болады. Әсіресе қоғамның жалпы тарихы туралы жүйелі ғылыми білімнің бар-жоқтығын анықтайтын, ғылыми тарихи санасын жасауда оның орны бөлек. Тек тарих материалында ғана қоғамдық дамудың озық беталыстары мен заңдылықтарын анықтау мүмкіндігімен ғылыми тарихи сананың негізін құрайтын түсінік бар.

Мұндай мақсатқа қоғам дамуының нақты заңдарымен қаруланған тек марксистік тарихи ғылым ғана жете алады. Яғни тарихтың материалистік түсінігінің берік, орнықты негізіне сүйенген социалистік тарихи сананы нағыз ғылыми деп айтуға болады.

Қоғамның тарихи санасын қалыптастыра отырып, тарихи ғылым өзінің идеологиялық сипатын анықтайды. Буржуазиялық әдебиеттерде идеологиялық көзқарасқа шақыру кенінен таралған болатын. Тарихи ғылымның табиғатын бөгде кез келген әсерлерден арылту мақсатындағы мұндай үндеулер анық марксистік бағыттылықты құрайды. Олардың дұрыс мағынасы марксистік тарихнаманы ғылыми емес, толығымен идеологияланған және саясатталған деп беделін түсіруге негізделген.

Өзінің жеке пәнінің тарихына жәдігөйлене көзін жұмып қарап, мұнда шақырулардың авторлары идеология мен нақты ғылыми тарих арасындағы өтуге болмайтын тұңғиық бар екендігін ақпараттандырады. Шындығында, тарих ғылымы, әу бастан-ақ қоғамда белгілі бір идеологиялық мақсаттарға жететін қоғамдық ғылым түріндегі идеологиялық ғылым болып табылған.

Тарих және идеология өзара бөліп жаруға келмейтін өте тығыз байланыста. Кез келген идеология екі ұшты мағынада тарихи болып табылады. Біріншіден, ол әрқашан өзінің пайда болуының және таралуының нақты тарихи жағдайларына негізделген. Барлық таптар мен уақытқа бірдей абсолюттік идеология болған емес және болмайды да. Әрбір идеологиялық жүйе белгілі бір таптың мүдделерін білдіріп, сол кезеңнің белгісін алып жүреді. Екіншіден, тарихи білімдер қоғамдық сана ретінде кез келген идеологияның қажетті элементін құрайды. Отан, бостандық, демократия және өзге де ұғымдар өзінің табиғатымен тарихи болып табылады. Тарихи негіздемесін жоғалтқан ұғымдар мағынасыз абстракцияға айналады.

Осы идеология мен тарих арасындағы тығыз байланыс соңғысының идеологиялылығын анықтайды. Тарихты идеологиядан «босату» дегеніміз — оны өзін-өзі «босату», оның қоғамдық ғылым ретінде тіршілік ету мағынасынан айыру дегенді білдіреді. Тарихтың деидеологизациясы қоғамға өткен уақыт туралы бүтіндей антиквар мәліметтер қорына айналдыруына әкеп соқтырады, өйткені тарих туралы мәліметтер идеологиялық мысалдардағы қазіргі заманның талаптарына байланысты, қоғамдық маңыздылыққа ие болуда.

Әрдайым, кез келген қоғамда және уақытта тарихи ғылым өз нәтижесінде сәйкес әлеуметтік жүйені қорғауға және нығайтуға келетін маңызды идеологиялық міндеттерді атқарады. Біз марксистік, буржуазиялық немесе феодалдық тарихнама туралы сөз қозғағанда, ең алдымен, маңызды ерекшеліктерін анықтайтын идеологиялық бағыттарына тоқталып өтеміз. Өзінің тарихнамалық тәжірибесінде әрбір ғалым оның тарихи прогресс және жеке ғылым міндеттері ұғымдарына шешімді ықпал ететін белгілі идеологиялық көзқарастарды басшылыққа алады. Алайда тарихшы идеологиялық құндылықтардың жай ғана тұтынушысы емес. Өзінің бүкіл қызметімен, мейлі ол зерттеу жұмысы немесе тарихи білімдерді тарату немесе жариялау болсын, ол өз табының идеологиясын пайымдайды. Сондықтан тарихшының идеологиялық ұстанымдарының нақтылау талабы, оның тарихи ғылымның әлеуметтік қызметін тиімді жүзеге асырылуының қажетті шарты ретінде идеологиялық сенімдері заңды болып табылады. Ол тарихи ғылымның бірі қалмастан барлық өкілдеріне — тарихшы зерттеушіге қарағанда, мектеп мұғаліміне қатысы аз шамада.

Бұл, алайда, тарих идеологияның қарапайым функциясы емес деген оның қосымшасы. Тарихи ғылымның қоғамдағы орны, көбінесе, оның идеологияны тарату мен оны қорғаумен байланысты, анықталмады. Егер біз қандай да бір әйгілі ғалымды өз табының идеологы деп сөз қозғайтын болсақ, онда біз оның өз қызметіне сәйкес идеологиялық ұрандарды жүргізіп қана қоймай, ең алдымен, ол өзінің еңбегімен осы идеологияны жасап шығаратындығын білдіреміз. Қалпына келтіру кезеңінде француз тарихшыларымен пайда болған таптық күрес теориясы елдегі саяси өктемшілдікке қарсы күресте үлкен рөл атқарған, сол кездегі француз буржуазиясы идеологиясының маңызды элементін құрайды. Тарихи ғылымға қоғамдық идеологияны өндеуде оған әйгілі мағына тән, себебі онымен қиюы келмейді, ол басқа идеологиялық нұсқауларымен толық анықталмайтын зерттеу тәжірибесінде өзінің зерттеу әдісімен нәтиже беретін өзінің жеке аппараты бар. Кез келген ғылым сияқты, тарихтың мақсаты да объективтік ақиқаттық білім алу болып табылады және ол осы мақсат қаншалықты сәтті жүзеге асырылса, идеологиялық мақсаттар да соншалықты тиімді орындалады. Тарих және идеология арасындағы байланыс әрбір тарихшымен зерттеліп жатқан өткеннің құбылысына немесе оны зерделеуден белгілі бір идеологиялық нәтижелер шығаруда идеологиялық баға беруді талап ету мүмкін емес. Тарихи ғылым адамзаттың іс-әрекетінің идеологиялық сипатқа ие болмайтын жақтарын да зерттейді. Осының салдарынан тарихшы жұмысының кез келген қорытындылары идеологиялық айқындылыққа ие болмайды. Мысалы, Пелопоннис соғысын немесе дамыған батыс еуропалық орта ғасырдың ауылшаруашылық техникасын зерттеу қазіргі заманғы идеологиялық күрес үшін қандай да бір маңызды мәні бар қорытындыларға әкеп соқтырмайды, дәл осылай, соңғысы да қазіргі заманғы осы мәселелерді пайымдауға да онша ықпалын тигізбейді. Осыған ұқсас мысалдарды келтіре бермей, мұндай жағдайларда, әдетте, болашақтың қандай да бір аясына жол таба алмайтындықтан, өздерінің әлеуметтік өзектіліктерін жоғалтқан, өткен кезеңде болған құбылыстар туралы соз қозғалып жатқандығын ерекше атап өткен жөн.

Екінші жағынан, маңызды зерттеу жұмыстарының қорытындылары әйгілі идеологиялық мақсатқа тікелей байланысты болған жағдайларда да және оған себепті болғанның өзінде де, басқа идеологиялық жүйенің шеңберінде де, өзінің мәнін жоғалтпауы мүмкін. Мысалы, француз тарихшылары ашқан Қалпына келтіру кезеңіндегі қалалардың феодалдық мырзаларға қарсы күресі француз либералды буржуазиясының идеологиясына маңызды элемент ретінде енген, өзін ортағасырлық азаматтардың ұрпағы деп есептеген, көркемделген идеологиялық таңдауға ие болды. Бірақ орта ғасырдағы Еуропадағы «коммуналдық революция» ашылғаннан бері, өткен біржарым ғасыр ішінде ол тарих ғылымының жалпы қазынасына айналды, бүгінгі таңда оны әр түрлі идеологиялық бағыттағы ғалымдар да растауда.

Тарих идеологиямен қиюласпайды деген ой қазіргі заманғы ғылымның берік қадам басу мүмкіндігін растайды. Қоғамдағы өктемдік етуші идеологиялар кезеңі бұрын өктемдік еткен барлық тарихи идеологияларды мүлдем жоққа шығармайды. Олардың өңделген түріндегі бірталай бөлігі тарихи ғылымның артықшылықтарын ашатын жаңа тарихи теорияларға енгізіліп отырады. Мұндай көзқарастарда ғылымның идеологиялық қайта қарулану процесінде «жойылмайтын» объективтік ақиқаттың тұсы беріледі.

Идеологияның тарихқа әсер ету сипаты тарихи ойға ықпал ететін идеологиялық жүйенің негізімен анықталады. Тарих - идеологиялық ғылым. Бірақ тарихи идеологиялық ғылым дәл осы формуланың өзінде ғылыми тарихтың мұндай сипаты оның танымдық қасиеттеріне қалай әсер етеді және шындықты объективтік ақиқаттың түрін ашуға ықпалын тигізе ме, әлде оған бөгет бола ма деген сұрақтарға жауап бола алмайды. Мұның себебі — тарихшының қандай идеологиямен байланыстылығында. Көп ғасырлы тарихнама тәжірибесі реакциялық идеологияның тарихи танымға, әдетте, бұрыс ықпалын тигізуі озық идеологиялық жүйесінің әрбір кезеңінің дамуымен қатар, оның ең маңызды жетістіктері тарихи ғылымды меңгерумен тікелей байланысы бар екендігін бұлтартпай куәландырады. Ғылыми танымдылығын көрсете отырып, өз уақытының ең озық әлеуметтік және саяси идеяларына шоғырланған түрде өткен кезеңге ену мүмкіндігін ашады. Осының нәтижесінде идеологиялық тарихқа әсер етуін қарастыра келе, әр түрлі тарихи оқиғалар мен әрекеттердің нақты бағалауы төңірегінде шектелмеу керек. Оның мәні, ең алдымен, дүниетаным аясында ашылады. Қоғам идеологиясы, өткен шынайылықты талдау әдістемелерін анықтайтын, жалпы тарихи көзқарастардың құрылуына шешуші ықпалын тигізеді. Бірақ, біздің байқағанымыздай, дәл осы салада тарихтың идеологияға кері әсер етуі де орын алған. Осы соңғысымен бірігіп кетпестен, көп жағдайда, ол дәл сол арқылы өзіндік баға беру мен оның дүниетанымын құрумен қатар, қоғамның өзіндік танымына ауқымды ықпалын тигізеді. Яғни тарих пен идеологияның өзара қарым-қатынасы өзара әсер ету сипатына ие бола отырып, өзіндік терең диалектикалық сипатқа ие болады. Осы өзара әсер етуде қоғамдық сана тарихының маңызы мен мәні айқын көрінісін табады.

Тарихтың қазіргі заманға әсері қоғамдық сананың өрісімен шектелмейді. Ол сондай-ақ адамдардың тәжірибедегі іс-әрекеттеріне, әсіресе саясатқа, яғни таптар, ұлттар, мемлекеттер арасындағы қатынастар аясына да елеулі ықпалын тигізуде. Мұндай ықпалдарда біздің ғылымымыздың іс-әрекеттік сипаты оның қоғамдық-саяси өмірге және оз уақытындағы күреске тікелей қатысу қабілеті анық білінеді. Кез келген маңызды саяси шешім ұйғарымдар, әдетте, өзінің алғышарты бойынша өткен шындықтың сипатына ие және сонымен қатар өзінің негіздемесі үшін тарих деректемелерін көбірек қажет етеді. Тарих пен саясаттың көрнекі байланысы, тіпті буржуазиялық ғылымға да құпия емес. Өткен жүзжылдықтың өзінде әйгілі ағылшын зерттеушісі Э. Фримен, осы байланысты ерекше атай отырып, былай деп жазған: «Тарих — бұл өткеннің саясаты, ал саясат қазіргі заманның тарихы». Осы көзқарасты өрбіте келе, тарихты саяси ғылым ретінде сипаттай отырып, қазіргі заманғы буржуазиялық тарихи-теориялық ойға басшы орталар тарапынан қажетті қолдау көрсетілсе, капиталистік қоғамның беріктігіне арналған саясатқа белсенді ықпал ете алатын тарихи ой тарихи сана мен саяси іс-әрекеттер арасындағы өзара қарым-қатынастарды негіздеуге тырысады.

Батыстағы «Тарих және теория» атты беделді халықаралық журналының редакциясы тарих пен саясат арасындағы байланысты жан-жақты қарастыру үшін арнайы шығарылым арнағаны бекер емес. Шығарылым Т. Шидердің тарихи санадан саяси іс-әрекет пайда болатындығын дәлелдейтін бағдарламалық мақаласынан басталған. Осыған сәйкес, тарих «болашаққа арналған жолды жалғастыруға көмектесу мүмкіндігі бар компас» ретінде анықталады. Осы шығарылымдағы басқа мақалада батыс германдық әдіскер К.-Г. Фабер тарих өз пәнінің көрнекі әлеуметтік-саяси мәнін мақұлдай келе, «қазіргі уақыттағы іс-әрекеттер немесе болашақты жорамалдау үшін формулалар» бере алмайтындығы туралы жағдайға қарсы пікір таластырады.

Алайда тарих пен саясат арасындағы байланыстың бар екендігін растау қазіргі заманғы буржуазиялық әдебиеттерде кең тараған тарихи сананың әділеттілігіне оның кері ықпалы туралы көзқараспен астасады. А.Марвиктің пайымдауынша, тарих ғылымының «аса маңызды жетістіктерінің бірі» «тарихшының өзінің саяси құштарлықтарына қарсы тұра алатын өспелі қабілеттері» кездейсоқ жағдай емес. Мемлекеттің тарих ғылымына тікелей қысым көрсетуіне қарсы шағымдар көбеюде. Жаңа американдық автор былай деп пайымдаған: «Осы ракурста — түсініктемелеудегі бостандықты іздеу үкіметтің қарсыласу мәселесіне айналуда».

Осылайша, буржуазиялық дүниетанымда тарихтың саясатшылдығы және оның ғылымилылығы метафизикалық тұрғыдан қарама-қарсы қойылуда. Осының салдарынан тарих пен саясаттың өзара қатынас проблемасы оның ғылыми шешіміне, сонымен қатар қоғам өміріндегі тарихи ғылымның шынайы орнын түсінуге кедергі келтіретін өзгертілген түрге айналуда.

Осы проблеманы шешу көзі — тарихи таным мен қоғамдық тәжірибе арасындағы органикалық байланыста жатыр. Адамзат қоғамында не болғандығын көрсететін ғылым ретінде оқшаулап қарастырыла алмайды немесе қазіргі заманға белсенді ықпал ететін әлеуметтік қимыл факторы ретінде тарихқа қарсы қойыла алмайды. Өткенді тану қазіргі заманға ықпал ету үшін, әсіресе саясат саласында беделді қызмет атқаратын қажетті ұйғарым болып табылатын бір ғылымның екі өлшемі болып табылады.

Әр уақытта өткен кезең қазіргі заманның саяси шешімдеріне едәуір ықпал ететін фактор болып табылған. Әр түрлі нақты жағдайларда өткенге көзқарас — оның апологиясынан оның толық жоққа шығарылуына дейін — әр түрлі болуы мүмкін, бірақ барлық жағдайларда ол қазіргі заманға өтетін өзінің барлық мәселелері мен осы мәселелерді шешуге тырысқандардың арқасында тұрған секілді. Солай десек те, сөз саяси ағартушылар туралы ғана емес. Әр әлеуметтік топтарда құрылған тарих туралы көзқарастар олардың саяси ойлауына және мінездеріне тікелей әсер етеді. Сан алуан әлеуметтік қозғалыстардың саяси бағдарламаларында өткенге шағымданудың ерекше орын алуы кездейсоқ нәрсе емес.

Өткен уақыт біртекті емес; әр түрлі саяси күштерде өзіндік өткен кезеңдері болады, олар арқылы қазіргі заманның саяси өміріне әсер ету бір мағыналы емес. Сондықтан да «өткеннің ізбасарлары» қазіргі заманға дұрыс не кері әсерін тигізу мәселесі басты назарда болуда. Нақты қандай ізбасар туралы сөз болып жатқандығын және ол қазіргі замандағы саяси бағдарламаларда қандай орын алғандығын анықтау өте маңызды. Осыған орай, тарихтың қазіргі замандағы орнын және оның саясатпен байланыстарын сипаттау қажет.

Адамдардың ойлары мен сезімдеріне ықпал етудің ерекше күшінің арқасында, тарих әрдайым өктемдік жасай бермейтін саясаттың әсершіл қаруы болып табылады. Тарихтың бұрмаланған деректері әр уақытта да бір мемлекеттердің агрессивті саясатының екіншілеріне қарсы негізделуіне, күштілердің әлсіздерді, байлардың кедейлерді басуына, әлеуметтік және саяси әділетсіздіктердің мәңгі сақталуына түрткі болып отырған. Әр түрлі талқыланатын тарихи деректер өз аралық күдіктілікке әкеп соқтырған, мемлекетаралық және халықаралық шиеленістердің көздеріне айналып отырған.

Алайда тарих деректері қолданылған және әлі де қолданылып келе жатқан мардымсыз саяси мақсаттар тарих пен саясаттың өзара қатынасының тура сипатын жоққа шығармайды. Олар тарихи ғылымның негізгі мәніне одан да аз үміттенуі мүмкін. Осы жерде жаратылыс ғылымдарымен қатар үйлесуі де орынды. Егер, мысалы, Хиросимо мен Нагасакидің атом бомбасымен бомбаланғаны үшін кінәні физикаға ғылым ретінде жүктеу мүмкін емес, алайда оның деректері болмаса, атом бомбасын жасау мүмкін болмайтын еді. Оның жапон қалаларындағы бейбітшілік өмір кешкен халықтың үстіне тасталғаны үшін жауапкершілігі, әдетте, ғылымға емес, бомбалау туралы шешім қабылдаған АҚШ саяси және әскери қайраткерлерінің мойнында. Осыған ұқсас жайттар тарихта да бар. Ол ғылым ретінде, қандай да бір тарихшылармен және саясатшылармен оның материалдарында көрсеткен адам баласының жек көрушілік қорытындылары үшін ол ғылым ретінде жауапкершілікке тартыла алмайды. Қоғамдағы тарихтың орнын мұндай қорытындыларға әкелу — Хиросимо трагедиясының негізінде ғана физиканың әлеуметтік мәнін білумен ғана тең.

Алайда қатарластыра отырып, осыған жарыстыра одан әрі де жалғасын табуы мүмкін. Бүгінгі таңдағы ғалымның әлеуметтік рөлі, оның зерттеу жұмыстарының қорытындыларын қоғамның пайдалануы бойынша. оның жауапкершілігі туралы өзекті мәселелер тарихшының өзіне де қатысы бар. Белгілі мағынада, тарихтың деректері физиканың деректерінен гөрі өте қиратқыш не қауіпті болып келмейді. Басқаша айтқанда, тарих пен саясат арасындағы өзара қатынас туралы мәселе тарихшының қоғам және өз уақытының алдындағы жауапкершілігі туралы одан да ауқымдырақ мәселенің аса маңызды құрамды бөлігі болып табылады. Тарихшы өз ғылымының саяси сипатын анық сезінуі және өз дәуірінің озық ойларына қызмет етуге саналы түрде ұмтылуға тиіс.

Сондықтан да тарих пен саясат арасындағы өзара қатынас туралы мәселенің тура шешімі тек таптық көзқарастарда ғана табылуы мүмкін. Таптық қоғамда саясат әрдайым таптық болып табылатындықтан, ол тарихи ғылымның өзара қарым-қатынастарын анықтайды. Бұл мәселенің екі қыры бар — саясаттың тарихқа ықпалы және кері ықпал. Екі жағдайда да мұндай ықпал оң және бұрыс сипатта болады. Барлығы да қандай саясат және қандай тарих туралы сөз қозғалып жатқандығына байланысты. Нақты өмірде осы мәселенің екі қыры өзара тығыз байланысып, әрдайым бір-бірін толықтырып отырады. Тарих пен саясаттың осындай тығыз өзара байланысынан біздің ғылымымыздың барлық даму процестері жүзеге асырылады. Осы айтқанды естен шығармастан, біз түсініктемелеуді ыңғайлату үшін екі қырды бөлектетіп, әрқайсысын жеке-жеке қарастыратын боламыз.

Ең алдымен, саясаттың тарихқа ықпалынан бастайық. Таптық қоғамда белгілі бір «әлеуметтік тапсырыс» яғни белгілі бір қоғамдық таптың немесе әлеуметтік топтың саяси идеялары мен ұрандарын қорғау және негіздеу қызметін атқаратын тарихи ғылымның табиғатында астасқан. Ең таза күйінде бұл «тапсырыс» кез келген тарихи зерттеудің бастапқы орнын құрайтын саяси ұйғарымдарында пайда болады. Нақты тарихнамалық тәжірибеде саяси ұйғарым нақты белгіленген ережелер күйінде кездесе бермейтіндігі рас. Ол белгілі саяси қызығушылықтарда және жаратпаушылықтарда, бағалауда, өткенге жорықтарда, кей жағдайларда зерттеу тақырыбын таңдаудың және оның қорытындыларының негіздемелерін жасаудың өзінде жиі кездеспейді.

Бірақ тарихшы өзінің саяси көзқарастарын қалай көрсетсе де, олар оның таптық көзқарастарының айнасы болып табылады. Өздерінің еңбектерінде әйгілі саяси сенімдерін білдіре отырып, тарихшы осылай белгілі бір таптың мүдделерін қорғайды, оның көзқарастарының нығаюына, ықпалына т.б. қолдау көрсетеді. Алайда ол өз еңбектерінің тура таптық бағыттарын әрдайым сезіне бермейді. Тіпті, кей жағдайларда, тарихшының зерттеу тәжірибесіндегі субъективтік сенімдері мен объективтік саяси ойлары арасында қарама-қайшылықтар туып жатады. Мысалы, О. Тьерри өзінің «үшінші сословинесінің» мүдделерін қорғайтындығына шын көңілімен сенген. Бірақ ол жүргізген саяси зерттеулердегі саяси идеялар елдегі саяси өктемшілдіктің бекуіне едәуір қолдау көрсете отырып, француз буржуазиясының таптық мүдделерін көрсете білген. Сонымен қатар өткен жүзжылдықтың соңғы ширегінде халық атынан басқа да орыс либералдық тарихшыларда сөз сөйлеген, бірақ олар өз еңбектерінде қорғаған объективтік саяси идеялар Ресейдің буржуазиялық өзгерістері туралы болған. Алайда дәл осы жағдай тарих және саясат арасындағы нақты сипат тек таптық талдау арқылы ғана ашылуы мүмкін екендігін білдіреді. Таптық көзқарас саясаттың тарихқа әсер ету сипатын анықтау үшін сенімді өлшемді береді. Ғалымның саяси идеологиялары прогрессивтік таптың мүдделерін көрсететін жерде олар тарихи танымға да қайырымды ықпалын тигізеді және керісінше. Мұның куәгері ретінде таптар кезеңдері — қоғамдық прогресті тасымалдаушылармен әрдайым тығыз байланыста болатын, берік қадамы бар біздің ғылымымыздың барлық тарихы болып табылады.

Саясаттың тарихқа ықпалына негізделген іргесін қалай отырып, «әлеуметтік тапсырыс» сонымен қатар осы ықпал арналарының барлық жан-жақтылығын жоққа шығарады. Олардың арасында ғалымның ұлттық (мемлекеттік) тиістілігін ерекше атаған жөн. Бүкіл тарихнамалық тәжірибе куә болғандай, бұл арна зерттеушінің таптық ұстанымдарымен қатар, саясаттың тарихқа әсер етуі ерекше сезімтал болып табылады. Ол афиндік бағдарымен бірге Геродоттың «Тарихында» өз анықтамаларында және олардың авторларына тән ұлттық мемлекеттікке тиісті бұйым мөрді алып жүретіні тарихи зерттеулердің одан әрі дамуында анық аңғарылады. Бұл тарихи зерттеудің негізінде жатқан саяси тұжырымдаманы толықтырып қана қоймай, сонымен бірге оны күрделендіретіндігі заңды нәрсе, олай болмағанда тарихшының ұлттық-мемлекеттік құрамда болуы оның таптық көзқарасына қисыны келмейтін еді. Бір таптық көзқараста тұрған тарихшылар әр түрлі ұлттық-мемлекеттік құрамда болуының салдарынан бір материалды әр түрлі талқылағандары туралы көптеген мысалдар бар. П.Г. Виноградов ерекше атап кеткен XIX г. Батыс еуропалық буржуазиялық тарихнамасында орын алған көнеліктен орта ғасырға көшу мәселесі анық ұлттық көкейкесті мәселелердің бірі болды.

Сонымен, тарихи ғылым өзінің ерекше құралдарымен ол белгілі бір саяси дамудың бағытын жүргізетіндіктен, біржақты болып табылады. Осы біржақтылық өткенді зерделеуге қолдау көрсететіндігіне әлде, керісінше, бөгет болатындығына қарамастан, ол тарихи танымның қажетті құраушысы болып табылады. Яғни сөз тарихи ғылымның саяси бір жақтылығынан ажырау туралы емес, өз уақытының озық идеяларын білдіре отырып, адамзат қоғамының объективтік ақиқатты тануына қолдау көрсететін біржақтылықтың бар екендігін хабарлау туралы қозғалуы тиіс.

Саясаттың өспелі ықпалын сезіне отырып тарих өз кезегінде дәл солай әсерлі ықпал етеді. Тарих арқылы белгілі бір саяси міндеттер шешіледі, бұқаралықтың санасына белгілі бір саяси көзқарастар мен бағалар жүргізіледі, оны белгілі бір саяси идеологиялық рухта тәрбиелеу жүзеге асырылады. Сондықтан да тарихшылар өз ғылымдарының саяси маңыздылықтарын және өздерінің кәсіби құралдарының көмегімен қазіргі заманның саяси идеологияларына саналы түрде қызмет етуі қажет.

Алайда тарих саясаттың жай құралы ғана емес. Оның қоғамдағы орны белгілі бір дәрежеде саясаттың өзін құрумен және оны негіздеумен анықталады. Көне замандардан бері тарих өткенді зерделеуінің негізінде қазіргі заман мен болашаққа пайдалы ұсыныстар беру үшін «өмірдің оқытушысы» болуға үміттенген. Тарих және саясат арасындағы өзара қатынастың жоғары тұрпаты — марксистік тарихнама мен социалистік саясат арасындағы өзара қарым-қатынас болып табылады. Оның сапалы өзгешелігі — тарихта ең алғаш рет пайда болған, қоғамды ғылыми тұрғыдан басқарудың факторына айналған нақты мүмкіндіктің пайда болуымен негізделген. Ғасырлар бойы аңсаған мақсат еткен уақыт социалистік қоғамда тұрақты тәжірибе ретінде жүзеге асырылды.

Осы міндетке табысты жету үшін екі өзара байланысқан ұйғарым қажет. Ол үшін, біріншіден, өткеннің заңдылықтарын зерттеу негізінде қазіргі заман үшін құнды, объективтік ақиқат сипатындағы саяси ұсыныстар бере алатын ғылым, екіншіден, осы ұсыныстарды саяси бағыттардың жетілдірілуінде пайдалана отырып, қабылдау үшін дамыған қоғам керек.

Тарихи ғылымның саяси міндеттері өзінің өзектілігінен көрініс табады. Тарихи ғылымның өзектілігі оның пайдалылығын, қоғамға қажеттілігін, оның зерттелген нәтижелерінің мәнділігі мен маңыздылығын білдіреді. Басқаша айтқанда, өз айла-тәсілдерімен кез келген мәселелерді шеше алатын тарихты қоғамдық ғылымға қызмет ете алатындай шаралар туғыза алады. Атап айтқанда, оның қазіргі заманмен байланысы, оған тікелей қойылған сұрақтарға жауап беру қабілеттіліктері арқылы тарихи зерттеулердің өзектілігі анықталады. Барлық тарихи зерттеулер өз заманына сай өзекті бола бермейді, бірақ тарих ғылымын тұтас өзекті емес деп айтуға тағы болмайды. Бұлай болмаса, оның әлеуметтік мағынасы жойылады, ал сонымен бірге — қоғамның сенімі де әлсірейді.

Тарихи ғылымның өзектілігі қазіргі заманның талабына сай әр түрлі саладағы сұрақтарға, мейлі ол идеология мен адамгершілік болсын, мейлі заң тақырыбы немесе басқа салалар бол сын, өткенімізге байланысты кез келген сұрақтарға жауап бере алатындығымен көрініс табады. Осы сұрақтарға жауап бере отырып, тарих қазіргі заманға «жұмыс істейді» және осы сұрақтар қаншалықты маңызды болып, оларға жауаптар сенімдірек болса, оның қоғам өміріндегі орны да соншалықты маңызды болып табылады.

Әсіресе тарих ғылымының саяси өзектілік мәселесі ерекше назарда тұр, себебі дәл осы саясат саласындағы қоғам өміріне тарихтың ықпалы тікелей әсерлі болып табылады. Мәселенің барлық мазмұнын жоққа шығармай-ақ, бұл мәселе қоғамның біздің ғылымымызға деген талаптарын анық айқындап бере алады. Осы мағынадағы тарихтың өзектілігі — белгілі бір саяси жолдарды жасауға, негіздеуге және оны жүргізуге әсерлі қор енгізу қабілетінде жатыр.

Тарихи ғылымның саяси өзектілігі сол қоғам мен сол замандағы ең өзекті деген мәселелерді реттейтін жеке зерттеулер бойынша ғана емес, сонымен қатар оның жалпы бағыттары, өзі жасаған өткен күндердің бейнелерінен келіп шығатын саяси тұжырымдары бойынша анықталады. Бұл соңғысы объективті шындыққа қаншалықты жақын болса және оның зерттеулері қаншалықты негізделген болса, ол қазіргі заман үшін саяси маңызды соншалықты болып қалыптасады. Өткен күндердің осындай бейнесін жасай отырып және тарих ғылымының басты міндеттерін құрастыра отырып, ол барлық уақытта да зор саяси маңызға ие, қоғамның негізгі тірлігінің мәні болып табылады.

Тарихтың өзектілігін бір сәттегі саяси міндеттер шешумен қарастыруға болмайды. Қоғам дамуының озық заңдылықтарын түсінуге қабілеті бар зерттеулер саяси өзекті болып табылады. Осы заңдылықтарды жарыққа шығару мүмкіндігіне қарай, ол өткен күндердің ғылыми қайта құрылуына ықпалын тигізеді, демек, берілген тарихи көріністердің жүйесіне сүйенген сәйкес саяси жолдарды негіздеуге де ықпал етеді.

Тарихтағы «өзектілік» және «көкейкестілік» сияқты ұғымдардың өзара тепе-тең еместігі осыдан келіп шығады. Өзекті болу дегеніміз замандастарын толқытатын тақырыптар туралы жазу дегенді ғана білдірмейді. Қай тақырыпқа, тарихтың қай саласына қатысты болмасын, мейлі олар қазіргі замандағы халықаралық қатынастарға немесе ежелгі дәуірдегі материалдық салаларға байланысты болса да, өзінің тұжырымдамаларымен және нәтижелерімен қазіргі замандағы маңызды мәселелерді шешуге көмектесетін зерттеулер саяси өзекті болып есептеледі.

Тарихи зерттеулер тақырыбының өзектілік дәрежесі оның қазіргі заманға хронологиялық жақындығымен өлшенбейді. Уақыттың нақты жағдайлары өткен күндерге тұрақты қоғамдық және ғылыми қызығушылық туғызады, ал зерттеулерінің тереңдігі оларды зерттейтін тарихшылардың талаптары өткен күндердің саяси өзектілігіне әкеп соқтырады, белгілі бір саяси бағыттағы жаппай пікірталас көзіне айналады. Мысалы, мұндай пікірталастар XIX ғ.соңы мен XX ғ.басында орын алған қауымдастық жериеленушілік және көне заманнан орта ғасырларға көшуге байланысты мәселелердің айналасында да едәуір өрбіді, бұл ежелгі дәуір марксизм және социализмге қарсы күресте реакциялық буржуазияның өте әсерлі саяси қаруына айналған сияқты болып көрінді.

Бұл мысал басқа қырынан да үлгі бола алады. Тарихтағы өзектілік белгілі бір тарихи құбылыстарға біржолата тиісті болатын абстрактілі ұғым емес. Тарихты тану процесі барысында өзекті мәселелер ұдайы жаңарып отырады. Бұл дәуірге ғана қатысты қоғамның аса бір қызығушылығын тудыратын мәселелер екінші бір дәуірде олар өз өзектілігін жояды немесе керісінше. Мысалы, тарихи әдебиеттердің қызу пікірталасына айналған орта ғасырлардағы жер иелену нысандары туралы саяси және идеологиялық өзекті болып есептелінген мәселелер біздің заманымызда өз өзектілігін жойған. Орта ғасырлардың орта ширегінде орын алған қауымдық жер иелену туралы қазіргі замандағы зерттеулердің құрамында бұрынғы әдебиеттерде қарастырылған саяси және идеологиялық қорытындылар жоқ .

Ал біздің заманымызда ерекше өзектілігі бар мәселелерге мәдени мәселелерді жатқызуға болады. Көне және орта тасырлардағы мәдени өмірдің әр қырларына арналған әдебиеттер тізімі өсе бастады. Ерте замандағы адамдардың ішкі жан дүниесі, оның сезімі мен ақыл-ойы, оның күнделікті өмірі мен қоршаған ортамен қарым-қатынасы зерттеушілерді күннен күнге қызықтыруда. Бұл мәселелердің барлығы термоядролық қауіп пен экологиялық ғасырдағы адам өміріне деген аса қызығушылықтың нәтижесінен, сондай-ақ мәдениет пен жалпы адамзаттың тағдырлары үшін жанашырлықтан қазіргі заманның өзектілігіне айналып отыр.

Осылайша, өзектілік осы құбылыстың ерекше белгісі болып табылмайтын қазіргі заманға көшкен қасиет ретінде қарастырылады. Дәл қазіргі заман ғана өзінің әр түрлі мәселелерімен өткеніміздің қандай да бір құбылыстарының өзектілігін анықтайды. Сондықтан да бір ғана мәселе ғасырлар бойы өзінің саяси өзектілігін сақтағанмен, әр дәуірдің өзіне тән жаңашыл сұрақтарына байланысты, алдыңғы қатарға оның әр түрлі қырлары шығарылады.

Алайда өткен күндердің өзектілігі оның объективті жарыққа шығуына әрдайым көмектесе бермейді. Өткенімізге реакциялық әлеуметтік-саяси күштер шағымданған жерде, қоғамдық қызығушылық оның шынайы мазмұнын бұрмалау жайты орын алады. Реакциялық тарихнамада бұл мәселе өзектірек болған сайын, ол қазіргі кездегі белгілі бір таптық қызығушылықтардың пайдасына қарай бұрмаланады. Оған қазіргі заманғы батыс Германия тарихнамасындағы гитлерлік деп аталатын толқын мысал бола алады. ГФР-да өте өзекті болып табылатын неміс империализмін ақтауға тырысу соғыс алдындағы Еуропа тарихының шынайы тарихын бұрмалайды.

Егер тарихи зерттеулердің өзектілігі өткен күндердегі алдыңғы қатарлы қоғамдық күштердің қызығушылығының көрінісі болып табылса ғана, оның объективті нақты көрініс табуына ықпалын тигізеді. Мысалы, мұндай сипатқа марксистік ілімде жүйелі түрде терең танып білуге, тарихи процестерінің нақты заңдылықтарын көрсетуге жетелейтін езуші таптың тарихы және олардың әлеуметтік бостандықтары үшін күрестері ие.

Тарихтағы өзектілікті конъюктуралықпен шатастыруға мүлдем болмайды. Әр уақытта өзекті мәселелерге жауап іздеген маңызды тарихи зерттеулермен қатар, конъюктуралық ұсақ-түйектер де еркін тіршілік етіп жатты. Мұндай жалған жазбалардың авторлары шындықтың көзін табу үшін емес, өздерінің жеке пайдасын көздеп, басшыларға жағу үшін қам жеген. Өкінішке орай, осы тектес жұмыстар советтік тарих ғылымында да орын алып жатты. Конъюктуралық көзқарастар бойынша, өткеннің едәуір бөлімдері қайта көшіріліп жатты; тарихтан кейбір есімдер мен оқиғалар еркін түрде алынып жатты, кейбіреулерінің мәндері шектен тыс асырылса, екіншілері - толық бағаланбай жатты. Ағымдағы күннің қандай да бір ұрандарына үн қату мақсатында тарихшы конъюктурашылар өздерінің өткен күндерді сұғанақ шолуларымен осы ұрандарды сыннан өткізді. Конъюктурашылдық әсіресе тарих ғылымына көп залалын тигізді. Өткеннің объективтік зерделенуін оның алдын ала белгілі болған жауаптарымен алмастыра отырып, тарихты сенімсіздендірді, ол туралы еріксіз және көзқарастары жоқ саясаттың күңі ретінде танытты, осылайша қоғамның сенімділігіне, яғни оның әлеуметтік маңыздылығына терең күмән келтірді.

Алайда тарих «өткенді үндеген» саясаттың қарапайым функциясы болып табылмайды. Тарих пен саясат арасындағы өзара қатынастың маңыздылығына қарамастан, тарихи танымның табиғаты бұл байланыспен толық ашылмайды. Тарихты саясатқа біріктіру салдары біріншінің тарихын толық ашып қана қоймай, соңғысына да залалын тигізеді. Мұндай жағдайларда өткенді «өзектілеу» оның ғылыми тура мағынасына бөгет болумен қатар, өзі мақсат тұтқан міндеттерді жүзеге асыра алмайды.

Тарих саясаттың шынайы негізін қалауы үшін, оның саясатпен бірігуіне жол бермеу керек. Тек ғылым болып қана, ол шынайы өзекті бола алады. Ол өзінің зерттеу пәніне, әдістеріне, деректеріне, дамудың ішкі логикасына ие. Кез келген ғылым секілді, ол да әрдайым шынайы өмірдің әділетті заңдылықтарын танып-білуге тырысады. Бұл танудың тереңдігі оның саясатқа жемісті ықпал етуін анықтайды. Әрине, сондықтан да саясат тарихқа өз ұстанымдарын жүктемей, өткенді барынша объективті оқып-үйренуді көздеуі тиіс, себебі ғылыми емес ықпалдан тыс жүргізілетін еркін зерттеу ол үшін анық пайдалы болуы мүмкін.

Тарих адамзат қоғамы дамуының аса зор көрінісін оның сансыз бояулары мен реңдерін қоса жан-жақты зерттей отырып, адамзаттың әлеуметтік есте сақтау қызметін атқарады.

Осы қасиетімен тарих адамзат өркениетінің озық дамуы мен тіршілік етуінің ажырамас алғышарты болып табылады. Ешбір ұрпақ өз қызметін нөлден бастамайды, әрқайсысы тарихтың іс-әрекет сахнасына қандай да бір дәрежеде өткен күндер тәжірибесін меңгеріп, өзінің әлеуметтік тәжірибесінде оған сүйене отырып шығады. Тарихи ғылым - өткен мен қазіргі заманның арасындағы делдал. Ол арқылы берілетін білімдер рухани мәдениеттің қажетті элементін құрайды, ал бұларсыз рухани мәдениет маңызды жетістіктерге жете алмайтыны анық.

Міне, осы себептен де бүкіл білімпаздық және мәдениет жүйесіндегі маңызды орын тарихи білімдерге берілді. Олар өмірге қадам басқан әрбір ұрпаққа адамзаттың тарихи өткен күндері туралы белгілі бір мөлшерде білім беріп қана қоймай, сонымен қатар қазіргі заманда бағытталу үшін белгілі бір бағалы талқылау жүйесін де қоса беріп, мектеп білімінің негізгі элементін құрайды. Олар оның дамуындағы артықшылықтарды жүзеге асыра отырып, әрбір ғылымда, мәдениеттің әрбір саласында тіршілік етеді. Тарихи мәлімет адамзат қоғамының өмірінде оған қажетті тұрақтылыққа, ал тарих парақтарында сақталған «байырғы заманғы аңыз-әңгімелері» — таусылмайтын, өзін-өзі дәлелдеп беру көзіне айналған.

Тарихи есте сақтаудың жеке адам және бүкіл адамзат қоғамы өміріндегі мәнін А.С. Пушкин нақты көрсете білген:

Бізге екі сезім өте жақын —

Олардан жүрек нәр алған —

Туған күлге махаббат,

Отандық табытқа махаббат.

Оларға ғасырлар бойы,

Құдайдың еркімен,

Адамның дербестігі мен

Оның үстемдік кепілі негізделген.

Мұндай таңғажайып ақындық шығармада тарих естелігі, тарих сезімі кез келген адамзат өркениеті үшін өмірлік мәні бар элемент ретінде көрініс алған. Бұл сезімнен арылған қоғамға қасірет төнсін! Оның сырттай гүлденуі, материалдық мәдениеті жоғары деңгейде дамып, ең жетік технологияларға ие болуы мүмкін, бірақ өзінің өткен күндерімен байланысын жоғалтқандықтан, ол еріксіз дағдарысқа және құлдырауға ұшырайды.

Өткен кезеңнің қазіргі заманмен тікелей байланысты болуы тарихи естеліктің қоғам өмірінде тіршілік көзі ретінде орын алғандығында. Адам өміріндегі оның жеке естелігінің орнымен тарихи естелікті кең түрде салыстыру асыра айтылмаған. Ақыл-есін жоғалтқан адам, егер тіпті ол барлық жағынан дені сау болғанымен де, негізінен, адам болудан қалады, себебі ол өзінің «Менің» жоғалтып, өзін тұлға ретінде сезінбейді. Мұндай адамеместің әсерлі бейнесін әйгілі совет ақыны Шыңғыс Айтматов көрсете білген. Өзінің «Боранды бекет» («Күн ғасырдан да ұзақ созылуда») атты әйгілі романында ол: өздерін адамзат болмысы ретінде есептемейтін күндерді бірнеше тәуліктерге созылған қорқынышты азаптарға шалдықтырып, жантүршігерлік тағдыр кештірген, оларды есінен айыртып, малға айналдырған көшпенді жуанжуан тайпалары туралы әңгімелейді.

Баласы жуанжуандарға қолға түскен және олармен бірге мәңгүртке айналған, баласын жоғалтқан әйел туралы әңгімелейді. Ол оны үлкен еңбекпен іздеп табады, бірақ адамзаттық сана-сезімін жоғалтқан, не өз есімін, не өз тумасын білмейтін бала мәңгүрт өз анасын танымайды. Анасы баласының күйреген ақыл-естің ойсыраған есігін ашып кіру үшін қайта-қайта талпынды, ана махаббатының шексіз күші мәңгүрттің адамзаттық сана-сезімін ояту мүмкін емес жағдайды жүзеге асыруға сәл-ақ қалған еді. Алайда ешқандай да ғажайып нәрсе болған жоқ. Бұл әйелдің шын мәнінде кім екенін есіне түсірмеген күйде, мәңгүрт оны өлтіріп салады.

Мәңгүрттің айуандық бейнесі ескерту белгіге айналады: тарихи сананы жоғалту адам мен адамзат үшін өзін-өзі өлтірумен тең. Адамзат қоғамы өзінің өткенін жүйелі еске түсіруге қабілетті болғанда ғана сезінуі мүмкін. Мұндай естелікті қазіргі заманда ауқымды қабылдауға мүмкін болатын өткеннің құбылыстарын жан-жақты шексіз ұйымдастыратын, ұғымдар жүйесі бар тарихи ғылым ғана бере алады. Болмыстан өткен күндерді жандандыру арқылы тарихи ғылым қоғамның дұрыс тіршілік ету шарты ретінде өзін-өзі тану қажеттілігін қанағаттандырады. В.О. Ключевский: «ата-бабаларымыздың өмірін зерттеу арқылы өзімізді танып-білеміз. Тарихты білмесек, біз өмірге қалай және не үшін келдік, онда біз қалай және не үшін өмір сүреміз, неге талпынуымыз керек екенін білмейтін кездейсоқтықтар деп тануымыз керек...», — деп атап айтқан.

Өткен күндер туралы естеліктерді жинап, сақтап және оларды тарата отырып, тарихи ғылым көбінесе қоғамның рухани бейнесін құрастырады, оған шексіз уақыт ағымындағы өз орнын анықтауға көмектеседі, ол — қоғамның ұжымдық естелігі.

Жоғарыда айтылып өткендей, әлеуметтік сананың қызметі тарихи жазбаға тікелей қатысты. Оның ең дамыған сәтінде анық аңғарыла отырып, ол ғылыми тарихтың барлық кезеңдерінде де кездеседі, өйткені әрбір қоғам өзін тек өзінің өткен күндері шеңберінде ғана қабылдауы мүмкін. Бұл әр түрлі әлеуметтік жағдайларда қарастырылып жатқан міндеті бірдей рөл атқарады дегенді білдірмейді. Керісінше, әрбір қоғам өткеніне өз сауалдарын қоюына орай, тарихтың осы сұрақтарға беретін жауаптарынан құралатын әлеуметтік санаға талаптар әр түрлі болады.

Өзінің әлеуметтік негізінен шығатын өткен күндер туралы сана таңдамалы. Әрбір қоғамда тарихи ғылым кең әлеуметтік мұра жасайтын, құбылыстың сұрыпталу ұстанымдарын анықтайтын құндылар иерархиясы болады. Мысалы, XIX ғасырға дейін тарихи шығармаларда халықтық бұқаралықтың жоқ болу дерегі кездейсоқ жағдай емес, олардың өмірлері, еңбек жолдары көптеген «Тарихтың» және «Хабарлардың» авторлары үшін өздерінің «төмен тумысы» үшін әлеуметтік санаға сақтауға тұрмайтындықтан, олардың пәні болып табылды. Бірақ халық бұқарасы кей кездері өктемдік еткен таптар үшін қауіпті сипаттағы мінез-құлықтар көрсеткенде ғана, олар осы еңбектердің беттеріне мақалалар ретінде шығып отырған.

Тәржімалаған А.С. Сағымова





ЛЬЮИС ГЕНРИ МОРГАН

(1818-1881 жж.)

«Ежелгі қоғам немесе адамзат дамуының жабайылықтан анайылық арқылы өркениетке өту сызығын зерттеу» — ұлы американдық этнолог Льюис Генри Морганның негізгі жұмысы. Ол 1877 жылы жарыққа шықты.

«Ежелгі қоғамның» пайда болуы адамзаттың тарихқа дейінгі өткені жайлы көзқарасқа шынайы революция жасады және алғашқы қоғам тарихының негізін қалады. Қоғамның алғашқы қоғамдағы жайы туралы көптеген дәлелсіз болжамдардың орнына, ауқымды іс жүзіндегі материалмен негізделген, адамзат дамуының шынайы зерттеуін көрсететін ілім пайда болды.

Алғашқы қоғам тарихы саласындағы Морганның еңбегінің маңызы Дарвиннің биологиядағы еңбегінің маңызынан кем болған жоқ «Ежелгі қоғам»: 1) өнер тапқыштықтың және жаңалықтың нәтижесінде интеллектің дамуы; 2) басқару идеясының дамуы; 3) жанұя идеясының дамуы; 4) меншік идеясының дамуы сияқты төрт бөліктен тұрады. «Ежелгі қоғам» қолжазбасында үй ішілік архитектураның дамуы жайлы 5-ші бөлігі болды. 1881 жылы Морган «Ежелгі қоғамның» бесінші бөлігіне бірнеше қосымша жазбалар жазды. Ол «Америкалық жергілікті адамдардың үйі» және «үй ішілік өмірі» деп аталды.

«Ежелгі қоғамның» бірінші бөлімінде Морган алғашқы қауымдық құрылысты қырық жыл бойы зерттеуі нәтижесінде қорытынды жасаған бірнеше жағдайды қалыптастырады.

Морган бұл еңбегінде қоғамның: алғашқы коммунистік, яғни таптар пайда болғанға дейінгі және өркениетті, яғни таптық, екі типі арасындағы айырмашылықты өте нақты келтіреді. Біріншісі — уақыт бойынша жеке адамға және олардың арасындағы қарым-қатынасқа негізделеді. Оны қоғам деп атауға болады. Екіншісі — жоспарлы территорияға және жеке меншікке негізделеді. Оны мемлекет деп атауға болады.

Қоғамдық құбылыстардың ауқымды шеңберін Морган екі қатарға орналастырады: бір жағынан — ойлап тапқыштар мен олар ашқан жаңалықтар; екінші жағынан — өмір сүру құралдарын өндіру, басқару, тіл, жанұя, дін, үй ішілік өмір және архитектура, меншік. Морган: «Бұл мекемелер, ойлап тапқыштар мен олардың ашқан жаңалықтарының өткен жолын бейнелейтін негізгі фактілерді бізге сақтады. Оларды қатар қою және салыстыру адамзаттың шығу тегінің бірлігін, бір кезеңдегі адамзат қажеттіліктерінің ұқсастығын және бірдей қоғамдық құрылыстағы адамзат санасы қызметінің бірлігін көрсетеді».

Адамзат өзінің өмір сүру деңгейін дамудың ең төменгі сатысынан бастап және ұзақ тәжірибе жинақтау нәтижесінде жабайылық жағдайдан өркениетке қарай жол салды. Адамзат дамуының бүкіл тарихын Морган: жабайылық, дөрекілік және өркениет деп үш дәуірге бөлді. Олардың әрқайсысын өмір сүру құралдарын өндірудегі жетістіктеріне байланысты - төменгі, ортаңғы және жоғары басқару деп бөлді. Морганның анықтауы бойынша, этникалық кезеңнің әрқайсысы қоғамның белгілі бір жағдайын бейнелеп және осы кезеңге тән қасиетімен ерекшеленді. Этникалық кезеңдерді бұлай болу — әрбір қоғамды оның салыстырмалы даму жағдайына сәйкес қарастыруға және оны жеке зерттеу пәніне айналдыруға мүмкіндік берді.

Морганның кезеңге бөлуі жайлы айта отырып, Энгельс: «Адамзаттың бұрынғы өткеніне, істің байыбына бара отырып, белгілі бір тәртіп енгізуге ұмтылған алғашқы адам болды. Көлемді жаңа материал жинау бұл кезеңге өзгеріс енгізуге мәжбүр еткенге дейін, оның материалды орналастыруы өз күшінде қалады», — деді.

Энгельстің тамаша бағалауы бойынша Морган «Ежелгі қоғамда» «алғашқы қауымдық қоғам және оның коммунизмін өте шеберлікпен ашқан. Стихиялы түрде Маркстің тарихи теориясын қайта ашып және бүгінгі күннің коммунистік талаптарымен аяқтайды». «Морган мүлде жаңа көзқарас қалыптастыруға мүмкіндік береді. Ол өзінің тарихқа дейінгісі арқылы бұған дейін болмаған іс жүзіндегі негізді береді», — дейді.

Ұзақ уақыт бойында пайда болған өмір сүру құралының әр түрлі түрлері адамзат жағдайына ықпал етіп, мұндай бөлініске қанағаттанарлық негіз береді. Алайда бұл бағыттағы зерттеулер бізге қажетті мәліметтер беру үшін жеткілікті терең зерттелген жоқ. Біздің қазіргі заманға сай білімімізде өнер тапқыштар мен жаңалықтарды реттік этникалық кезеңді анықтауға жеткілікті даму көрсеткішін беретін өнертапқыштар мен жаңалықтар ең жақсы нәтиже береді. Салыстырмалы түрде қабылдана отырып, бұл кезеңдер жарамды және пайдалы болады. Мұндай белгіленген кезеңдердің әрқайсысына белгілі мәдениетті қамтып, ерекше өмір бейнесін көрсетеді.

Ең бастапқы кезеңі жайлы өте аз белгілі жабайылық кезеңді салыстырмалы түрде 3-кіші кезеңге бөлуге болады, оларды ежелгі, орта және кеш жабайылық кезеңі деп атауға болады. Олардың әрқайсысындағы қоғам жағдайын осыған сәйкес жабайылықтың төменгі, орта және жоғарғы сатысы деп бөлуге болады. Осылайша, жабайылықтың кезеңі 3 жартылай кезеңге бөлінеді. Олардың әрқайсысындағы қоғам жағдайы осыған сәйкес төменгі, орта және жоғарғы жабайылық деп атауға болады.

1. Жабайылықтың төменгі сатысы.

Бұл кезең адамзат нәсілінің сәбилігінен болады және барлық тағамдарын енгізгеннен және отты пайдалануды үйренген кезең болды.

2. Жабайылықтың орта сатысы.

Ол тамаққа балықты қолдана бастағаннан және отты қолдануды үйренгеннен басталып және садақ пен жебе ойлап табылған кезеңмен бітті. Адамзат бұл жағдайында өзінің алғашқы тіршілік еткен жерлерінен жер бетінің үлкен бөлігіне тарады. Өмір сүрген тайпалардан жабайылықтың орта кезеңінде тайпалы австриялықтар және каленизиалықтардың үлкен бөлігі қалды. Осы екі сатының әрқайсысына бір немесе бірнеше мысал келтіру жеткілікті.

3. Жабайылықтың жоғарғы сатысы.

Ол садақ пен жебені ойлап табудан басталып және қыш өндірісін ашумен аяқталды. Жабайылықтың жоғарғы сатысында Гудсон шығанағындағы атапаск тайпалары Колумбия жазығының тайпалары және солтүстік және оңтүстік Американың жағындағы кейбір тайпалар болды. Осымен жабайылық кезең аяқталды.

4. Дөрекіліктің төменгі сатысы.

Қыш өндірісін ашу немесе қолдану басқа элементтерге қарағанда шынайы және көз жеткізерлік белгі болды, оны шекаралық сызықты орнату үшін таңдауға болады. Осы екі жағдайдың айырмашылығы бұрыннан мойындалған, бірақ осыған дейін ешқандай әлі бір жағдайдан екінші жағдайға өту дамуының ешқандай критериі анықталмаған. Осылайша, анықталмаған барлық тайпалар қыш өндірісіне жетпеген. Барлығы жабайыларға жатқызылды. Ал бұл өндірісті игерген, бірақ фонетикалық алфавитке және жазуды қолдануға жетпеген тайпалар дөрекілерге жатқызылды.

Дөрекіліктің бірінші кезеңі не өз бетімен, не басқалардан үйрену арқылы қыш ыдысын жасаудан бастады. Оның соңында оның орта сатысының басын анықтауға ұмтылған кезде екі жарты шардың табиғи байлықтарының әр түрлілігі жайлы қиындыққа жолығамыз.

Шығыс жарты шарында — жануарларды үйрету, ал батыс жарты шарда — суғару арқылы маис пен көкөністерді өндіру, үй салуда күйдірілмеген кірпішті және тасты пайдалануды біз төменгіден жоғары сатыға өтудің жеткілікті куәсі ретінде алдық. Мұндай жағдайда төменгі сатыда мысалы АҚШ-ғы Мисиссури өзенінің шығысындағы үнді тайпалары және қыш өндірісін білетін, бірақ жануарларын ұстамаған Еура мен Азия тайпалары қалды.

5. Дөрекіліктің ортаңғы сатысы.

Жоғарыда айтылғандай, ал шығыс жарты шарында басталып, жануарларды үйретуден, ал батыста — суғару арқылы өсімдіктер өсірумен және құрылыста күйдірілмеген кірпішпен тасты пайдаланудан басталды. Оның соңы ретінде темір кенін балқытуды табуды есептеуге болады. Ол ортаңғы сатыға жаңа мексиканың үндістерін, Мексика, Орталық Америка және Перудің отырықшы үндістерін және шығыс жарты шарының үй жануарлары бар, бірақ темірді білмейтін тайпаларын жатқызды. Ежелгі бриттер темірді қолданумен таныс, сондықтан осы жағдайға жатады. Құрлықтың дамыған тайпалары арасының жақындығы олардың өндірісінің үлкен мөлшерде дамуына ықпал етті. Олардың үйлік мекемелерінің дамуына сәйкес келеді.

6. Дөрекіліктің жоғарғы сатысы.

Ол темір өңдеуден басталып және фонетикалық алфавитті ашумен және оны жазба әдеби шығармаларда қолданумен аяқталады. Осы жерден өркениет басталады. Жоғарғы сатының мұндай жағдайына Гомер кезеңіндегі грек тайпалары, Рим негізделгенге дейінгі итальян тайпалары және Цезарь кезеңіндегі герман тайпалары жатты.

7. Өркениет сатысы.

Жоғарыда айтылғандай, ол фонетикалық алфавитті қолданудан және әдеби ескерткіштер жасаудан бастап, ежелгі және қазіргі заманғы деп бөлінді. Фонетикалық хаттың эквиваленті ретінде иероглификалық хатты есептеуге болады.

Тізімі:

Кезеңдер:

I. Тағылықтың ежелгі кезеңі.

II. Тағылықтың орта кезеңі.

III. Тағылықтың соңғы кезеңі.

IV. Жабайылықтың ежелгі кезеңі.

V. Жабайылықтың ортаңғы кезеңі.

VІ. Жабайылықтың соңғы кезеңі.

Жағдайлары:

I. Тағылықтың төменгі сатысы.

II. Тағылықтың орта сатысы.

III. Тағылықтың соңғы сатысы.

IV. Жабайылықтың төменгі сатысы.

V. Жабайылықтың ортаңғы сатысы.

VI. Жабайылықтың жоғарғы сатысы.

Льюис Генри Морган

ЕЖЕЛГІ ҚОҒАМ НЕМЕСЕ АДАМЗАТ ДАМУЫНЫҢ ЖАБАЙЫЛЫҚТАН АНАЙЫЛЫҚ АРҚЫЛЫ ӨРКЕНИЕТКЕ ӨТУ СЫЗЫҒЫН ЗЕРТТЕУ

I БӨЛІМ

ОЙЛАП ТАПҚЫШТЫҚ ЖӘНЕ ЖАҢАЛЫҚ АШУ НӘТИЖЕСІНДЕ ИНТЕЛЛЕКТІҢ

ДАМУЫ

І ТАРАУ

Этникалық кезең

Төменгі сатыдағы адамзат дамуы. Ол ойлап тапқыштық, жаңалық ашу және мекемелер арқылы көрініс табады. Басқарудың негізгі екі формасы: біріншісі — қоғамды құратын рулық және әлеуметтік; екіншісі — мемлекетті құратын саяси басқару. Біріншісі — жеке тұлғаларға және рулық бастамаларға негізделеді, соңғысы — территорияға және меншікке негізделеді. Біріншісі — Ежелгі қоғамның басқару формасы, екіншісі өркениеттік қоғамның басқару формасы, адамзат тәжірибесінің біркелкілігі. Белгіленген этникалық кезеңдер: I. жабайылықтың төменгі сатысы; II. жабайылықтың ортаңғы сатысы; III. жабайылықтың жоғарғы сатысы; IV. дөрекіліктің төменгі сатысы; V. дөрекіліктің ортаңғы сатысы; VI. дөрекіліктің жоғарғы сатысы; VII. өркениет сатысы.

Адамзат нәсілінің ертедегі жағдайын жаңаша зерттеу — адамзаттың өз өмір сүруінің ең төменгі сатысынан басталады және өркениетке ұзақ тәжірибе жинақтаудың нәтижесінде өзіне жабайылық жағдайдан өркениетке өтудің жолын салды деген қорытындыға әкеледі.

Адамзат жанұясының бір бөлігі жабайылық жағдайда, екінші бөлігі дөрекілік жағдайда, ал үшіншісі — өркениет жағдайында өмір сүргендігі талассыз болғандықтан, бұл әр түрлі үш жағдайдың бір-бірімен табиғи және қажетті прогрессивтік сабақтастықпен байланыстылығы да даусыз. Сонымен бірге бұл сабақтастық барлық адамзат жанұясының әрбір жеке бұтағы қол жеткізген даму деңгейіне дейінгі тарихи факті болып табылады. Бұл кез келген прогрестің жүзеге асу жағдайларынан, сонымен бірге көрсетілген екі немесе одан да көп жағдайлар арқылы өткен адамзат жанұясының көптеген бұтақтарының дамуынан шығады.

Келесі баяндауда — адамзаттың бастапқы жағдайының жабайылығын, оның санасының және адамгершілік күштерінің тәжірибе жинақтау арқылы біртіндеп дамуын және оның өркениетке жету жолындағы кездестірген кедергілермен жүргізген ұзақ күресі көрсеткен, дәлелдерді келтіруге тырысамыз. Бұл дәлелдер жартылай адамзат дамуының барлық жолы арқылы созылып жатқан ойлап тапқыштықтарымен және жаңалықтарынан алынады. Ал негізінен біз оларды белгілі идеялар мен ұмтылыстардың үй ішілік мекемелерінен аламыз.

Егер біз дамудың әр түрлі сызықтарынан адамзат дамуының алғашқы ғасырына шығатын болсақ, оларды бір жағынан бір-бірінен пайда болуына қарай, ойлап тапқыштықтары мен ашқан жаңалықтарына қарай, екінші жағынан мекемелер арқылы ажырататын болсақ, онда біз біріншілері бір-бірінен даму қатынасында болса, екіншілерінің бір-бірімен өрістеу қатынасында болатынын көреміз. Бірінші топтың құбылыстары бір-бірімен тікелей байланысты болса, соңғыларының құбылыстары алғашқы туындаған ойды дамытты. Жабайылық кезеңдегі заманға сай мекемелердің өз тамыры бар. Ол барлық бұрынғы кезеңнің тікелей сызығы бойынша, бір жағынан ұрпақтан ұрпаққа берілу арқылы, екінші жағынан — өзінің жеке логикалық дамуы арқылы өтті.

Осылайша, бізді зерттеудің екі дербес сызығы қызықтырады. Біріншісі — ойлап тапқыштықпен жаңалық ашуды қамтыса, екіншісі - алғашқы қауымдық мекемелерді қамтыды. Екеуін де зерттеу арқылы біз адамзат дамуының негізгі кезеңдерін анықтауға үміттене аламыз. Оған сәйкес дәлелдерді үй ішілік мекемелерден аламыз, ал таза интеллектуалдық типтің жетістіктеріне сілтеме жалпы және бағынышты маңызға ие болады.

Фактілер белгілі бір идеялардың, талаптардың және ұмтылыстардың пайда болуын және реттілік дамуын көрсетеді. Олардың ең көрнектісі жекелеген идеялар өсуінің өнімі ретінде түсініледі. Ойлап тапқыштық пен жаңалық ашудан басқа олар мынадай құрамлас бөліктерден тұрады:

I. Өмір сүру құралы

II. Басқару

III. Тіл

IV. Жанұя

V. Дін

VI. Үй ішілік өмір және архитектура

VII. Меншік.

Біріншісі — ұзақ уақыт бойында ретпен енгізіліп отырған өркениеттің тұтас қатары негізінде өмір сүру құралдары көбейтіліп және дамып отырады. Ол қандай да бір деңгейде ойлап тапқыштық пен жаңалық ашуға байланысты болды.

Екінші — басқару ұрығы жабайы жағдайдың рулық ұйымдастырылуынан табылып және форманың саяси қоғам орнатуға дейінгі даму формасында көрініс табады.

Үшіншісі — Адамзат сөзі сезімді білдірудің ең дөрекі және қарапайым формасы арқылы дамиды. Лукрецийдің атап көрсеткеніндей, ишара немесе белгі тілі ойлаудың тілге ықпал еткені сияқты, нақты тілге ықпал еткен болуы керек. Бір буынды сөздерден көп буынды сөздерге, одан кейіні тұтас сөздердің пайда болуына ықпал етті. Адамдарда біріккен сөздердің пайда болуына ықпал етті. Адамзат интеллекті — дауыс дыбыстарын қолдану арқылы санасыз түрде тұтас сөздерді дамытты. Білімнің ерекше саласын құрайтын бұл көлемді пән біздің зерттеуіміздің сыртында қалады.

Төртінші — Жанұяға келетін болсақ, онда оның даму сатылары рулық жүйеге және оның қасиетіне, сонымен бірге некеге қатысты тәртіпте көрініс тапты. Бұл мәліметтер негізінде оның әр түрлі реттік формасы арқылы жанұяның дамуын белгілі бір дәрежеде анықтай аламыз.

Бесінші — Діни идеялардың дамуы өте күрделі үдеріс болып табылады... Дін кең мағынада адамның қияли және эмоционалдық табиғатымен байланысты, сондықтан да білімнің белгісіз бөлігі болып табылады. Барлық жабайы діндер түсініксіз. Бұл пән де менің зерттеуім шегінің сыртында қалады. Бірақ кейбір жағдайлардағы сәйкес мәліметтер бізге кейбір қосымша нұсқаулар беруі мүмкін.

Алтыншы — тұрғын үй архитектурасы. Ол жанұя формасымен және үй ішілік өмірдің құрылысымен байланысты. Ол жабайылықтан өркениетке дейінгі дамудың толық картинасын береді. Оның дамуын жабайының күркесінен, тағылардың қауымдық үйлерінен өркениетті жеке жанұя үйіне дейінгі даму аралығын көруге болады. Бұл мәселеге де біз ат үсті тоқталамыз.

Жетіншісі — меншік идеясы. Бұл идея адам санасында өте баяу қалыптасты және ауқымды кезең барысында ұрық сатысында қалып және әлсіз даму жағдайында болды. Ол жабайылық кезеңінде пайда болды және тағылықтың осы кезеңі мен келесі кезеңіне қажет болды. Басқа әуестіктерге оның билігі өркениеттің басталуын білдірді. Ол адамзатты өркениеттің тууына қол байлау болып отырған барлық кедергілерді жеңуге, сонымен бірге территория мен меншік негізіндегі саяси қоғамның бекітілуіне әкелді. Меншік идеясының даму сатысын зерттеу кейбір мағынада адамзаттың саналы даму тарихының маңызды бөлігін құрайды.

Менің мақсатым — соңғы реттік этникалық кезеңнің әр түрлі салаларындағы адамзат дамуының кейбір дәлелдерін келтіру және оның өнертапқыштыққа және жаңалық ашуда, сонымен бірге басқару идеяларында, жанұяда және меншікте қалай ашылатынын көрсету.

Бұл жерде барлық басқару формаларының негізгі жоспарға әкелетінін, мұндағы жоспар сөзі ғылыми мағынада қолданылатынын ескерткім келеді және бұлардың екеуі де өз негіздерінде әр түрлі болады. Біріншісі уақытқа жеке тұлғаларға және таза жеке қатынастарда негізделеді және оны қоғам деп атауға болады. Ру бұл ұйымның бірлігі болып табылады. Архаикалық кезеңде дамудың реттік сатысы ретінде ру, тайпа және тайпалардың конфедерацияларын береміз. Олар халықты немесе ұлтты құрайды. Анағұрлым кейінгі кезеңде тәуелсіз территорияларда мекендеген тайпалар конфедерацияларының орнына тайпалардан бір ортақ территорияға біріккен ұлттар пайда болды. Рулық қоғамнан соң ұзақ ғасырлардан кейін осы Ежелгі қоғамдық жалпы мекеме пайда болды. Ол өркениет пайда болған кезде гректер мен римдіктерде сақталды. Екінші жоспар территорияға және жеке меншікке негізделді және оны мемлекет деп атауға болады. Осы жерде орналасқан меншіктегі қалалық қауым немесе округ, оның көлемінде және шекараларында мемлекет бірлігін немесе негізін құрайды, ал саяси қоғам оның көрінісі болып табылады. Саяси қоғам территориялық бастамада ұйымдастырылған және оның меншікке қатысты қатынасы территориялық қатынастармен анықталады. Бұл формадағы интеграцияның реттік сатылары мынадай: қалалық қауым немесе округ бұл мекеменің негізгі бірлігін құрайды; ол кантон немесе қалалық қауымдар немесе округтардың бірігуін білдіреді, ұлттық облыс немесе территория кантондар мен провинциялардың бірігуін көрсетеді. Бұл барлық бірліктердің халқы бір саяси тұтастыққа ұйымдастырылған. Гректер мен римдіктер өркениетке жеткеннен кейін, қазіргі кезге дейін өркениетті ұлттарда сақталған екінші негізгі басқаруды негіздеп, оларды қалалық қауымға немесе округқа біріктіруге үлкен күш салуды талап етті. Ежелгі қоғамда бұл территориялық жоспар белгісіз болды. Оның пайда болуы ежелгі және қазіргі қоғам арасындағы шекаралық сызықты құрады.

Жабайылардың үйлік мекемелері, тіпті адамзаттың жабайы ата-бабаларында қазірге дейін адамзат жанұясының жекелеген бұтақтарында кездеседі. Мұндай дамудың әр түрлі сатылары өте жақсы сақталды. Олар қазір де әр түрлі жыныстық қоғамды ұйымдастыруда, одан әрі — туыстық негізінде, ақырында — территориялық негізде байқалады. Оны некенің реттік формасынан және осы соңғы жүйе құрған жанұядағы қандық туыстықтан, үйдегі өмірден және архитектурадан және меншікті иеленуге қатысты тәртіптің дамуынан байқауға болады.Жабайылар мен дөрекілердің өмір сүруін түсіндіретін адамзаттың туу теориясы қалуы тиіс. Ол Моисейдің космогениялық қорытындысы негізінде пайда болып және қазір жоқ, ойдан шығарылған қажеттіліктен қабылданды. Ол теория ретінде жабайылардың өмір сүруін түсіндіре алмаумен бірге, адамзат тәжірибесінің мәліметтерінде бекітілмейді.

Ариялық ұлттардың алыс бабалары, қазіргі дөрекі және жабайы тайпалар болып отырған сияқты жағдайлар арқылы өтті деп ойлауға болады. Бұл ұлттардың тәжірибелерінде өркениеттің ежелгі және қазіргі кезеңін бейнелеудің барлық қажеттіліктері бар. Жабайылықтың соңғы кезеңі сияқты, олардың ертедегі тәжірибесі элементтер мен қазіргі бар мекемелердің және жаңалықтардың арасында ашылатын негізгі үлгісімен ашылуы тиіс және осындай элементтер арқылы қазіргі жабайы және дөрекі тайпаларда сақталған.

Адамзаттың дамуы барлық жерде бірдей дерлік жолмен жүрді. Мұндай жағдайлардағы адамзаттың қажеттіліктері шын мәнінде бірдей болды. Барлық адам нәсілдерінде мидың дамуы мен сана қызметінің көрініс табуы да бірдей болды. Бірақ бұл нәтижеліктердің бірдейлігі туралы жекелеген түсіндірулер ғана. Негізгі мекемелер мен өндірістердің ұрықтары, адам әлі жабайы болған кезде дами бастады. Жабайылық пен өркениеттің соңғы кезеңінің тәжірибесі көп мөлшерде осы бастапқы идеялардың дамуына бағытталды. Заманға сай мекемелер мен оның ұрықтары арасында байланыс болуы тиіс барлық әр түрлі құрлықтарда халықтардың өзінің жалпы бастапқы діңгегі пайда болуы туралы қорытынды жасауға болады.

Бұл әр түрлі фактілер топтарын зерттеу этникалық кезеңнің белгілі санын анықтау арқылы жеңілдетіледі. Олардың әрқайсысы қоғамның белгілі бір жағдайын білдіреді және осы кезеңнің өміріне тән бейнеге байланысты ерекшеленеді. Дат археологтары анықтаған: «тас дәуірі», «қола» және «темір дәуірі» деп аталған терминдер белгілі мақсаттар үшін өте пайдалы болды және ежелгі өндіріс пәнін топтауда да маңызды болып табылады. Бірақ ғылымның дамуы басқаша болу қажеттілігін тудырды. Тас құралдарды темір және қола құралдар толық ығыстырып шығара алмады. Темір рудасын қорытуды табу этникалық кезеңді құрды, бірақ біз жаңа кезеңді қоланы өндіруден бастай алмаған болар едік. Тас құралдар кезеңі қола мен темірден ұзақ болғандықтан, ал қола дәуірі дәл осындай темір кезеңінен ұзақ болғандықтан, бұл кезеңдер бір-біріне тәуелсіз және оқшау болып қала алмайды.

Ұзақ уақыт пайда болған өмір сүру құралынын әр түрлі түрлері адамзат жағдайына ықпал етіп, мұндай бөлініске қанағаттанарлық негіз береді. Алайда бұл бағыттағы зерттеулер бізге қажетті мәліметтер беру үшін жеткілікті дәрежеде терең зерттелген жоқ. Біздің қазіргі заманға сай білімімізде ойлап тапқыштар мен жаңалық ашуларда реттік этникалық кезеңді орнықтыруға жеткілікті даму көрсеткішін беретін жаңалықтар ең жақсы нәтиже береді. Салыстырмалы түрде қабылдана отырып, бұл кезеңдер жарамды және пайдалы болды. Мұндай белгіленген кезеңдердің әрқайсысы белгілі бір мәдениетті қамтып, ерекше өмір бейнесін көрсетті.

Ең бастапқы кезең жайлы деректер өте аз. Жабайылық кезеңді шартты түрде үш кіші кезеңге бөлуге болады. Оларды ежелгі, орта және соңғы жабайылық кезеңі деп атауға болады. Олардың әр қайсысы қоғам жағдайын осыған сәйкес жабайылықтың төменгі, орта және жоғарғы сатысы деп бөлуге болады.

Осылайша, жабайылық кезеңі үш кіші кезеңге бөлінеді. Оны ежелгі, орта және соңғы деп атауға болады. Олардың әрқайсысында қоғам жағдайын осыған сәйкес - төменгі, орта және жоғарғы жабайылық кезеңі деп атауға болады.

I. Тағылықтың төменгі сатысы

Бұл кезең адамзат нәсілінің сәбилігінен басталды. Қоректенуге балық тағамдарын енгізген және отты пайдалануды үйренген кезден басталды.

II. Тағылықтың орта сатысы

Ол тамаққа балықты қолдануды және отты қолдануды үйренгеннен басталып, садақ пен жебе ойлап табылған кезеңмен бітті. Адамзаттың бұл жағдайында өзінің алғашқы тіршілік еткен жерлерінен жер бетінің үлкен бөлігіне тарады. Өмір сүрген тайпалардан жабайылықтың орта кезеңінде, мысалы, австриялықтар және полинезиялықтардың үлкен бөлігі қалды. Осы екі сатының әрқайсысына бір немесе бірнеше мысал келтіру жеткілікті.

III. Тағылықтың жоғарғы сатысы

Ол садақ пен жебені ойлап табудан басталып, қыш өндірісін ашумен аяқталды. Жабайылықтың жоғарғы сатысында Гудсон шығанағындағы атапаск тайпалары, Колумбия жазығын мекендеген тайпалар, Солтүстік және Оңтүстік Американың жазығын мекендеген кейбір тайпалар болды. Осымен жабайылық сатысы аяқталды.

IV. Жабайылықтың төменгі сатысы

Қыш өндірісін ашу немесе қолдану басқа элементтерге қарағанда шынайы және дәлелді белгі болды. Оны шекаралық сызықты орнату үшін таңдауға болады. Осы екі жағдайдың айырмашылығы осыған дейін мойындалған жоқ бірақ әлі бір жағдайдан екінші жағдайға өту дамуының ешқандай критерий де анықталмады. Қыш өндірісіне жетпеген барлық тайпалар жабайыларға жатқызылды, ал бұл өндірісті игерген бірақ фонетикалық алфавитке және оны жазуда қолдануға жетпеген тайпалар тағылыққа жатқызылды.

Жабайылықтың бірінші кезеңі не өз бетімен, не басқалардан үйрену арқылы қыш ыдысын жасаудан басталды. Оның орта сатысын анықтауға ұмтылған кезде екі жарты шардың табиғи байлықтарының әр түрлілігі жайлы қиындықты кездестіреміз. Шығыс жарты шарында — жерді суғарып өндеу арқылы маис пен көкөністерді өндіру, күйдірілмеген кірпіштен және жалпақ тасты пайдалану арқылы үй салуды біз төменгі сатыдан жоғарғы сатыға өтудің жеткілікті куәсі ретінде анықтадық. Мұндай жағдайда төменгі сатыда мысалы, АҚШ-тағы Миссури өзенінің шығысындағы үнді тайпалары және қыш өндірісін білетін, бірақ үй жануарларын ұстамаған Еуропа мен Азия тайпалары қалды.

V. Жабайылықтың ортаңғы сатысы

Жоғарыда айтылғандай, ол шығыс жарты шарында жануарларды үйретуден басталып, ал батыста — жерді суғарып өңдеу арқылы көкөністер өсірумен және құрылыста күйдірілмеген кірпіш пен тасты қолданудан басталды. Оның соңы темір кенін балқытуды ойлап табумен аяқталды. Мұндай ортаңғы сатыға, мысалы, Жаңа Мексиканың үндістерін, Мексика, Орталық Америка және Перудің отырықшы үндістерін, және шығыс жарты шарының жануарларды қолға үйреткен, бірақ темірді білмейтін тайпаларын жатқызады. Ежелгі бриттер темірді қолдану арқылы осы жағдайға жататыны даусыз. Құрылықтың дамыған тайпалары арасының жақындығы олардың өндірісінің үлкен мөлшерде дамуына ықпал етті. Ол бұлардың үй ішілік мекемелерінің дамуына сәйкес келді.

VI. Жабайылықтың жоғарғы сатысы

Бұл кезең темір өндеуден басталып, фонетикалық алфавитті ашумен және оны жазба әдебиет шығармаларында қолданумен аяқталды. Жоғарғы сатының осы жағдайынан өркениет басталады. Мұндай жағдайға Гомер кезеңіндегі грек тайпалары, Рим негізделгенге дейінгі итальян тайпалары және Цезарь кезіндегі герман тайпалары жатты.

VII. Өркениет сатысы

Ол фонетикалық алфавитті қолданумен және әдеби ескерткіштер жасаудан басталып, ежелгі және қазіргі деп бөлінді. Фонетикалық хаттың эквивалент ретінде тастағы иероглифтік хатты есептеуге болады.

ТІЗІМІ

Кезеңдер

Жағдайлары



I.Тағылықтың ежелгі кезеңі

I.Тағылықтың төменгі сатысы



II.Тағылықтың орта кезеңі

II.Тағылықтың орта сатысы



III.Тағылықтың соңғы кезеңі

III.Тағылықтың жоғарғы сатысы



IV.Жабайылықтың ежелгі кезеңі

IV.Жабайылықтың төменгі сатысы



V.Жабайылықтың орта кезеңі

V.Жабайылықтың орта сатысы



VI.Жабайылықтың соңғы кезеңі

VI.Жабайылықтың жоғарғы сатысы





VII.Өркениет сатысы



I. Тағылықтың төменгі сатысы

Адамзат нәсілінің сәбилік кезеңінен келесі кезең басталғанға дейін



II. Тағылықтың орта сатысы

Тамаққа балықты қолдана бастағаннан бастап, отты қолдануды үйренгенге дейін



III. Тағылықтың жоғарғы сатысы

Садақ пен жебені ойлап тапқаннан бастап



IV. Жабайылықтың төменгі сатысы

Қыш өндірісін ойлап тапқаннан бастап



V. Жабайылықтың орта сатысы

Шығыс жарты шарында жануарларды қолға үйреткеннен, ал батыста жерді өңдеу арқылы маис пен көкөністерді өсірген және күйдірілмеген кірпішті және тасты үй салуға қолданғаннан бастап



VI. Жабайылықтың жоғарғы сатысы

Темір кенін балқытуды ойлап тапқаннан, оны қолданысқа енгізгеннен бастап



VII. Өркениет сатысы

Фонетикалық алфавитті ойлап тапқаннан және оны қолданудан бастап қазірге дейін.



Осы кезеңнің әрқайсысының ерекше мәдениеті және өзіне ғана тән ерекше өмірлік құрылысы бар. Этникалық кезеңдерді бұлай бөлу әрбір жеке қоғамды оның жағдайына сәйкес қарауға және оны өз бетінше зерттеу пәніне айналдыруға мүмкіндік береді. Алынған нәтиже өз негізінде, бір құрлықтағы әр түрлі тайпалардың және ұлттардың бір уақытта әр түрлі жағдайда болуынан зардап шекпеді. Өйткені біздің мақсат үшін — әрбір тайпаның жағдайы маңызды тәртіп фактісі болып табылады.

Қыш ыдысын пайдаланудың үй жануарларын өсіруге қарағанда маңызы аз болғандықтан, темірді қолдану немесе фонетикалық алфавитті қолданудың маңызы мал өсіруден жоғары болғандықтан, біз бір-бірінен кейін келетін этникалық кезеңдердің бастамасын анықтау үшін осы белгілерді қабылдайтын негіздерді келтіреміз. Қыш ыдысын қолдану отырықшы өмірді және қарапайым өндірістің анағұрлым дамығанын көрсетті. Тас құралдар қыш ыдысынан көне, өйткені біріншілерінің қалдықтары көптеген жағдайларда соңғысының ізін сіз табылды. Көптеген ойлап табулар төменгі жағдайға сәйкес келді. Олар қыш ыдысына қажеттілікті сезінгенге дейін пайда болса керек. Отырықшы өмірдің басталуы өмір сүру құралдарына биліктің басталуы болды. Ағаш ыдыстар, ағаш қабығы талшықтарынан тоқылған тоқыма, садақ пен жебе — мұның бәрі қыш өндірісінің пайда болуына ықпал етті. Тағылықтың орта сатысында болған отырықшы үндістер, мысалы, цундар, ацтектер, чолубалар үлкен мөлшерде жоғары сапалы және әр түрлі қыш ыдыстарын дайындады. Тағылықтың төменгі сатысындағы, мысалы, ирокез, чокта және чирактар қыш ыдысын аз мөлшерде дайындады. Жабайылық сатысындағы және бақша өндеумен айналыспаған үндістер, мысалы, атапаскілер, Калифорния және Колумбия жазығының тайпалары оны қолдануды білген жоқ.

Лебокканың «Тарихқа дейінгі уақытында», Тэйлордың «Адамзаттың бастапқы тарихында» және Пешелдің «Адамдар нәсілі» зерттеулерінде АҚШ-тағы қыш өндірісі және оның таралу шегі зерттеу ауқымының кендігімен тамаша баяндалған. Қыш өндірісі Полинезияның Гонга және Фиджи түбегінен басқа жерінде, Австралияда, Калифорнияда және Гудсон шығанағында белгілі болды. Тэйлор: «Тоқыма өндірісі Азия материгінен алыста орналасқан түбектердің көп бөлігінде және Тынық мұхитындағы түбектердің де көпшілігінде қыш өндірісі белгісіз болды», — дейді. Австралиядағы ағылшын миссионері Лоример Файеон автордың сұрағына «Австралиялықтарда не тоқыма, не қыш өндірісі болған жоқ, олар садақ пен жебені білмеді», — деп жауап берді. Адамзат ашқан жаңалық керамикалық өнерді енгізу адамдардың өмір сүру жағдайын жақсарту және үй ішілік ыңғайлықтарды арттыру мағынасында манызды болды. Бұрын пайда болған және ұзақ уақыт қолданыста болған тас құралдары адамға ағаш ыдыс пен құралдармен, тақтайлар мен бөренелерден жасалған үймен ауысты. Қыш өндірісі — тамақ пісіруге арналған мықты ыдыс берді. Тамақ пісіру ыстық тастар арқылы жүзеге асты.

Тағы қыш ыдыстары отқа кептірілді ме, әлде құр кептірілді ме деген сұрақ туады. Индианополистік профессор Э.Т.Кокс ежелгі қыш ыдыстардың қорытындысын және гидравликалық цементті салыстыру арқылы «қыш ыдыстар өзінің химиялық құрамы арқылы гидравликалық известпен өте ұқсас екенін көрсетті». Ол бұдан әрі қарай: «мен көрген барлық қыш ыдыстар, аллювиалды топырақтан және құмнан немесе топырақтың ұнтақталған тұщы судағы қабыршақтарымен араластырылған. Осындай қоспадан алынған топырақ жоғары дәрежелі гидравликалық пуцуоландық және портландық цементтің қасиетіне ие болды. Сондықтан да одан дайындалған ыдыс күйдірмей-ақ қатты болды. Мұны қазіргі қыш өндірісі де көрсетті. Ұсақталған қабыршақтар қазіргі кезде жасанды тас алуда қолданылып жүрген гидравликалық известь сияқты ұсақ тастың орнына қолданылды. Индиялық қыш ыдыстардың гидравликалық цементпен ұқсас құрамы осы өндірісті игеру жолында көп қиындыққа кездесті және адамзат тәжірибесінің даму барысында оның кейін пайда болуы осымен түсіндіріледі», — деді. Профессор Косктың үйлесімді болжауына қарамастан, қыш ыдыстың жасанды түрде шынықтырылуы мүмкін. Кейбір жағдайларда бұл факті да жоққа шығарылмайды. Эдер: Мексикан шығанағындағы тайпалар туралы айта отырып, «олар екіден он галлонға дейін сыйымдылығы бар әр түрлі қыш ыдыстар, суға арналған үлкен құмыралар, кеселер, табақтар, мескелер т.б. көптеген ыдыстар жасайды, олардың бәрін суреттеп шығу үшін оған сәйкес келетін атау табу мүмкін емес. Оларды жылтырату тәсілі, қыш ыдысты шырша ағашы жағылған отқа ыстау арқылы жүзеге асады. Ол ыдысты тегіс, қара және мықты жасайды», — деп жазады.

Белгілі бір этникалық кезеңді анықтаудың басқа артықшылығы, ол әрбір сатының жақсы көрінісін беретін тайпалар мен ұлттарды зерттеуге мүмкін береді. Ол әрқайсысын өзіне тән белгісімен және көрнекті түрде көруге ықпал етеді. Кейбір тайпалар мен жанұялар географиялық жағынан оқшау жағында болды. Сондықтан да даму мәселесін өз ақылының күшімен шешуі тиіс болды. Сондықтан олар өз өндірістері мен мекемелерін таза және тұтас күйінде сақтады. Бір-бірімен араласқан тайпаларда ол сыртқы ықпалға ұшыраған болатын. Осылайша, Африка тағылық пен жабайылықтың этникалық араласуын бейнелесе, Австралия мен Полинезия анайы жабайылық жағдайда болып, осы сатыға сай өндірістер мен мекемелерге ие болды. Осы сияқты, Американың үндіс жанұясы, басқа жанұядан ерекше адамзаттың жағдайын үш реттік этникалық кезеңде бейнелейді. Ауқымды құрлыққа ие болғандығына алаңдамай, шығу тегі жағынан бірдей болып, бірдей мекемелерге ие бола отырып, оларды ашу дәуірінде олар әсіресе жабайылықтың төменгі және орта сатысында болды. Шеткі солтүстік үндістері мен Солтүстік және Оңтүстік Американың жағалауындағы тайпалар жабайылықтың жоғарғы сатысында болса, Миссисипиден шығысқа қарай өмір сүрген жартылай отырықшы үндістер жабайылықтың төменгі сатысында, ал Солтүстік және Оңтүстік Американың отырықшы үндістері — орта сатысында болды. Адамзат тәжірибесі және өндірістер мен мекемелердің даму прогресі жайлы мұндай толық және жан-жақты мәліметтер алудың сәтті мүмкіндігі бүкіл тарихи кезең барысында кездескен жоқ. Біздің ірі ол қылықтарымыз аталған кезеңдердің соңғысына байланысты жіберілді.

Шығыс және Батыс жарты шарындағы бір кезеңнің мәдениетіндегі айырмашылықтар екі құрлықтағы табиғи байлықтардың бірдей еместігінің нәтижесі болды, бірақ бірдей сатыдағы қоғам жағдайы негізгі белгілері бойынша ұқсас болу керек еді.

Грек, рим және герман тайпаларының бабалары біз көрсеткен барлық сатылардан өтті. Бірақ тарих жарығы оларға тек соңғы сатының ортасында түсті. Тұтас қаптаған жабайылықтардың ішінен олардың бөлінуі, жабайылықтың ортаңғы кезеңінің басында болса керек. Бұл тайпалардың тәжірибесі мекемелер, жаңалықтар және ойлап табуда бейнеленбегендері жоғалып кетті. Гомер мен Ромул кезеңіндегі грек және латын тайпалары жабайылықтың жоғарғы сатысының тамаша суреттемесін берді. Олардың мекемелері үндістердікі сияқты, қоспасыз болды, олардың тәжірибелері өркениеттің жоғарғы жетістіктеріне жетті.

Біз осылайша, австриялықтар мен полинезиялықтардан бастап, одан кейін Американың үндіс тайпаларына өтіп, римдіктермен және гректермен аяқтайтын болсақ, олардың барлығы адамзат дамуының алты сатысының тамаша бейнесін беретінін көреміз. Осының нәтижесінде арий ұлттары, австралиялықтар мен полинезиялықтардан өздерінің алыс бабаларының жағдайлық кезеңдегі үдерістерінде ол жағдай тағылықтың төменгі сатысында болса, отырықшы үндістерде — ортаңғы сатыда болып, оған олардың жеке тарихының жоғарғы сатысы жалғасады. Бірдей уақыттағы өндірістер, мекемелер және өмір сүру бейнесі барлық құрлықтарда шын мәнінде бірдей сатыда салтанат құрды. Гректер мен римдіктердің үй ішілік мекемелерінің негізгі архайстік формасын америкалық жабайылардан қазір де кездестіруге болады. Ол осы зерттеуде көрсетілетін болады. Бұл факті жинақталған деректердің бір бөлігін құрайды. Бұл адамзаттың негізгі мекемелерінің бірнеше ойдың бастапқы ұрығынан дамығанын, олардың даму барысы алдын ала анықталғанын, сонымен бірге адамзат ақылының табиғи логикасына байланысты тар шеңбермен шектелген дегенді дәлелдейді.

Осы әр түрлі этникалық кезеңдердің тайпалары мен ұлттарының жағдайын зерттей отырып, біз ежелгі тарихпен және біздің бабаларымыздың бұрынғы жағдайымен істес боламыз.

IV бөлім

МЕНШІК ИДЕЯСЫНЫҢ ДАМУЫ

I тарау

Зерттеудің үш тәртібі

:

— Тағылық кезеңіндегі меншік. — Баяу даму барысы. — Мұрагерліктің бірінші тәртібі. — Мүліктің руластар арасында бөлінуі. — Жабайылықтың төменгі сатысындағы меншік. — Мұрагерліктің екі тәртібінің бастаулары. — Агнатикалық туысқандар арасындағы бөлініс. — Адам мінезінің жақсаруы. — Жабайылықтың ортаңғы сатысындағы меншік. - Бұл кезеңдегі мұрагерлік тәртібі жеткілікті дәрежеде нақты емес. Агнаттарың мұрагер болу мүмкіндігі.

Бізге енді әр түрлі этникалық кезеңдегі меншіктің дамуын, меншік пен мұрагерліктің пайда болуына байланысты тәртіпті және меншіктің ежелгі қоғамға ықпалын қарастыру қалды.

Меншіктің ең ертедегі идеялары адамзаттың бірінші қажеттілігін құрайтын өмір сұру азығын табумен тығыз байланысты болды. Меншік нысаналарының саны әрбір этникалық кезеңде өмір сүру құралдарына байланысты болған өндіріс санының өсуімен байланысты артып отырды. Меншіктің дамуы осылайша ойлап тапқыштықпен және ашылған жаңалықтармен қатар дамыды. Әрбір этникалық кезең өзінің алдындағысынан тек ойлап табу арқылы емес, сонымен бірге меншіктің әр түрлілігімен және көлемімен ерекшеленді. Меншік формасының көптігі иелік пен мұрагерлікке байланысты белгілі бір жағдайдың пайда болуымен бірге жүрді. Бұл иелік нормалары негізделген дәстүрлер әлеуметтік ұйымның дамуымен және жағдайымен анықталып және өзгеріп отырады. Осылайша, меншіктің дамуы ойлап табумен, ашылған жаңалықтармен және әлеуметтік мекемелерді жетілдірумен тығыз байланысты. Мұның бәрі адамзат дамуының әр түрлі этникалық кезеңін сипаттайды.

I. Тағылық кезеңіндегі меншік

Бұл өмір сүрудің ерте кезеңіндегі адамзаттың жағдайы туралы барлық қатынастар жағынан түсінік құрастыру қиын. Бұл кезеңде оларда ойлап табу және жаңалық ашу жолымен қол жеткізгендерде жетістіктер болған жоқ. Осындай толық надандық және тәжірибесіздік жағдайдан адамның дамуы баяу жүрді. Бір-бірімен байланысты ой тұжырымының тізбегімен біз отты білмейтін, өз ойын сөзбен жеткізе алмайтын, жасанды қарулары болмаған, адамның жабайы жануарлар сияқты, жердің жабайы өскен жидектерімен қоректенген уақытына ауысамыз. Бұл кезеңде адамдар баяу сөзбен сөйлеуге, бірінші қару шоқпар мен темір ұшы бар сүңгіге, соңында садақ пен жебеге, тас пышақтан таспен жасалған балта мен балғаға, қамыс ыдыстан отқа қойып тамақ жасауға болатын қыштан жасалған ыдысты ойлап тауып, пайдалануға дейін өсті. Тамақтану жағынан жабайы жемістерді теріп жеуден теңіз жағасындағы балықпен және қабыршақпен, соңында құспен қоректенуге дейін жетті. Ағаш талшығынан жіптер дайындау, өсімдіктен мата дайындау, тері өндеу және шатырды жабу, соңында жіңішке ағаштардан үй соғып, төбесін ағаш қабығымен немесе тақтаймен жабуға дейін жетті. Осының барлығы тұтас алғанда тағылық кезеңіне жатады.

Бұл кезеңнің соңына қарай адамдар топтарға біріге отырып, қорек табуға үйренді. Олар жер бетіне таралып, материктердегі адамзат дамуының барлық қолайлы мүмкіндіктерін меңгерді. Әлеуметтік ұйымдастыру саласында олар туыстастық бойынша руларға бірікті. Осылайша, олар басқарудың негізгі ұйымының ұрығын қалады. Адамзат нәсілі енді өзінің ұлы жолы өркениетке жемісті кірісті. Оған өз ойын сөзбен жеткізу, қыш өндірісін ашу, руларға бірігу арқылы негіз қаланған болатын.

Тағылық кезеңі адамзат жағдайына көлемді өзгерістер енгізді. Оның озық бөлігі рулық қоғам ұйымдастырып, ықшамды тайпалар құрды. Олар әр түрлі мекендерге орналасты. Ол ойлап табуға деген қабілетті ынталандырды. Олардың алғашқы қауымдық қуаттары мен дамымаған өндірісі, негізінен, өмір сүру құралына бағытталды. Олар бұл кезде әлі тұрған жерін қорғау мақсатында қоршаған аула орнату және үнмен тамақтануға дейін жеткен жоқ. Көрсетілген өндірістер, ойлап табулар мен мекемелер тағылық кезеңіндегі адамзаттың қол жеткен жетістіктерін көрсетеді. Жалпы алғанда, олар аз ғана сияқты көрінеді, бірақ мұнда өте үлкен мүмкіндіктер: тілдің, басқарудың, жанұяның, діннің, тұрғын үй архитектурасының және меншіктің ең бастапқы негіздері қаланды. Бұл жетістіктердің барлығын оның ұрпақтары жабайылық дәуірінде одан әрі дамытты, ал олардың өркениетті ұрпақтары оны қазірге дейін жетілдіруде.

Бірақ тағылардың меншігі мардымсыз болды. Жетілмеген қарулар, қолөнер бұйымдары, ыдыстары, киімдер, тастан жасалған құралдар және жеке әшекейлер — тағылық жағдайындағы негізгі меншіктерді құрады. Жер ұжымдық қолданыста болды, ал тұрақтар оны мекендеушілердің ортақ иелігінде болды. Құнды деп есептелетін заттар, оның иесімен бірге қорымға салынды, өйткені ол рухтар елінде оларды пайдаланады деп ойлады. Рудың құрылуына байланысты мұрагерліктің бірінші негізгі тәртібі пайда болды. Ол тәртіптер бойынша, қайтыс болған адамның мүлкі руластар арасында бөлінді. Шын мәнінде ол жақын туыстарына берілді. Бұл принцип гректер мен латын руларында өркениетке дейін сақталды. Балалары шешеден қалғанды мұрагер ретінде алды, бірақ әкесінен қалған мұрадан ештеме алмады.

II. Жабайылықтың төменгі сатысындағы жеке меншік

Қыш өндірісін ойлап тапқан кезден, жануарларды қолға үйреткен кезеңге немесе суғару арқылы маис пен бақша көкөністерін алған кезге дейінгі кезең тағылықтан қысқарақ болды. Егер қыш өндірісін, қолмен тігудің Америкадағы ұн өнімін берген жер өндеуді есептемесек, онда бұл этникалық кезеңде ешқандай көрнекті ойлап табу мен жаңалық ашу болған жоқ. Оның дамуы үшін маңызды негізі мекемелерді дамытуда болды. Қолмен тоқу негізі осы кезеңге жатады. Ол осы кезеңнің ірі жаңалықтарының бірі болды. Алайда бұл өндіріс тағылық кезеңде белгісіз болды деп есептеуге болмады. Осы сатыдағы ирокездер т.б. Америка тайпалары ағаштың жіңішке жібін өндеу арқылы әдемі белдіктер жасады. Бұл ұлы жаңалықтан кейін адамды киіндіру принциптері толық жүзеге асырылды, бірақ бұл тайпалар оны киім өндірісіне әлі енгізе алған жоқ. Осы кезде сонымен бірге бейнелеуші хат пайда болды. Бұл фонетикалық алфавит ойлап табумен аяқталды. Бұл саладағы жаңалықтар мынадай тәртіппен дамыса керек. 1). Ишара тілі немесе шартты белгілер; 2) бейнелеуші хат немесе идеографиялық белгілер; 3) иероглифтер немесе шартты белгілер; 4) фонетикалық мәндегі иероглифтер немесе сызба бойынша қолданылған фонетикалық белгілер; 5) фонетикалық алфавит немесе жазылған дыбыстар. Жазылған дыбыстар тілі реттік сатыдан өткен даму өнімі болғандықтан жазудың бұдан кейінгі тәсілдерінің пайда болуын қадағалауы маңызды болып табылады. Копан ескерткіштеріндегі жазулар шартты белгіге жататын иероглифтер болса керек. Ол үш бірінші форманы білген америкалық шет жерліктер өз бетімен фонетикалық алфавитке келгендігін көрсетеді.

Ауылды қорғау құралы ретінде шарбақпен қоршау, жебеден қорғану үшін өңделген теріден жасалған қалқанды, басына тас байланған шоқпарды т.б. ойлап табу да осы кезеңге жатса керек. Бұл жаңалықтар жабайылықтың төменгі сатысында болған америкалық үндістерде кеңінен қолданыста болды. Ұшы тас немесе ағаш сүңгілер орман тайпаларында қолданылған жоқ. Садақ пен жебенің шығуына ықпал еткен бұл қару тағылық кезеңіне жатады, жабайылықтың жоғарғы сатысында қайтадан маңызды құралға айналды. Өйткені бұл кезеңде сүңгінің ұшына мыс орнатылды немесе қоян-қолтық ұрыстың бір тәсіліне айналды. Американың шер жерлік тайпаларында жабайылықтың төмеңгі сатысында садақ пен жебе және әскери шоқпар негізгі қару болды. Үй ішілік архитектурада тұрақтардың көлемінде үлкен ілгерлеушілік болды. Маңызды жаңалықтарға — құстарды атуға арналған үрмелі қару, маисты ұнға айналдыруға арналған ұрық, бояуларды дайындауға арналған тас, топырақтан және тастан жасалған құбырлар, сүйек пен тастан жасалған жетілдірілген және жайраның инесімен өрнектелген белдіктер болды.

Маис пен бақша өнімдерін өсіру адамға үндістердің тұщы наны «секкотсии» мен «хомининді» берді. Бұл меншіктің жаңа түрінің атап айтқанда жерге немесе бақшаға қатысты меншікке әкелді. Жер бұрынғыдай тайпалардың ұжымдық пайдалануында болса да, енді жеке адамның немесе топтың иелігіндегі жер мойындала бастады, ол кейін мұрагерлік нысанаға айналды. Біріккен шаруашылықтағы топ бір руға жатты, ал мұрагерлік тәртібі жердің басқа руға өтуіне жол бермеді.

Ерлі-зайыптылардың жеке заттары мен мүліктері бөлініп, олар өлгеннен кейін қайтадан руға қайтарылды. Әйелі мен балаларына әкесінен мүлік берілмеді, күйеуінен әйелі де мұрагерлік алған жоқ. Ирокездерде егер еркек қайтыс болса, оның артында әйелі мен балалары қалса, оның мүлкінің үлкен бөлігін жігіттің әпкелері мен анасы жағынан ағалары алды. Өз балалары аз бөлігін ғана алды. Егер әйел қайтыс болса, оның мүлкіне балалары, анасы жағынан әпкелері немесе сіңлілері мұрагер болды. Бірақ, мүліктің басым бөлігі балаларына беріледі. Оджибвелерде анасының заттары балаларына берілді, олар оны жас ерекшеліктеріне қарай пайдаланды. Егер балалары болмаса оның әпкелеріне немесе анасы жағынан туыстарына берілді. Оджибвелерде шығу тегі әке жағынан есептелсе де, мұрагерлікте басымдылық әйел жағына берілді.

Жабайылықтың төменгі сатысында меншіктің көлемі ұлғайып және түрі көбейді. Бірақ әлі де болса мұрагерлікке қатысты қызығушылық танытуға жеткіліксіз болды. Бұл кезде мұрагерліктің екінші негізгі тәртібі пайда бола бастады. Бұл тәртіп бойынша, мүлікті бөлуде басқа туыстар араластырылмай, мүлік әке жағынан шығу тегіне қарай бөлінетін болды.

Қазіргі кезде анағүрлым дамыған үндіс тайпаларында рулардың мұрагерлігіне теріс көзқарас байқалуда. Кейбіреулерінде бұл тәртіп жойылған, мұрагерлік құқығы балаларына берілген. Біз мұндай теріс көзқарасты қатынастың мысалдарын ирокездерден, крик, чирок, чокта, меномини және оджибеден келтірдік. Бұлардың барлығында мүлікті өз балаларына беру мүмкіндігі қарастырылған.

Мейрімсіздік тағылық дәуірінің бұл жеккөрінішті бәлесі жабайылықтың ежелгі кезеңінде қысқарды. Ол тұрақты құбылыс ретінде жоғалды, бірақ әскери дәстүр ретінде сақталды. Бұл формада ол АҚШ-та, Мексика мен Орталық Америкада кездесті. Ұн тағамдарымен танысу адамзаттың жабайы дәстүрден арылуының маңызды құралы болды.

Біз екі этникалық кезеңге көз жүгірте шолуды аяқтадық. Бұл кезең адамзаттың жер бетінде өмір сүру уақытының төрттен бес бөлігін қамтыды. Жабайылықтың төменгі сатысында адамзаттың жоғарғы қасиеттері көріне бастады. Жеке қасиеттер, тіл шеберлігі, діни сезімдер, тік жүру, батылдық пен ержүректік мінездің жалпы сипаттары болды. Бірақ осындай дәрежеде қатыгездік, сатқындық қасиеттер де таралды. Апатты діннен күту, жеке құдайлар жайлы бұлыңғыр түсінік, қауымдық үйлер мен маистан алынған нан осы кезеңге жатты. Ол сонымен бірге синдимиастикалық жанұяны және руларға ұйымдастырылған тайпалар конфедерациясын берді. Қиялдау — ұлы қасиет, адамзаттың дамуына қиял көп ықпалын тигізді, кейін қиялдау арқылы адамға күшті ықпал еткен аңыздар пайда болды.

III. Жабайылықтың үшінші сатысы

Адамзат жағдайының бұл этникалық кезеңін ашу дәуіріндегі Солтүстік және Оңтүстік Американың отырықшы тайпаларынан көруге болады. Бұл кезбен бірге шындық үзінділері мен теңізде ағып бара жатқан адасулардан басқа ештеме жетпеген.

Бұл саты шығыс жарты шарында жануарларды қолға үйретуден, ал батыста күйдірілмеген кірпіштен салынған үлкен ауқымды үйлерде тұрған отырықшы үндістердің пайда болуымен басталды. Бұл сатыда біз маис пен бақша өсімдіктерін суғару жолымен өндіруді кездестіреміз. Бұл суды тоқтатуға арналған ортасы жал боп көтерілген төрт атызды және жасанды каналдарды талап етті. Ашу дәуірінде бұл тайпалар жабайылықтың ортаңғы кезеңінде болды. Олардың бір бөлігі қола өндірді. Бұл олардың жоғарғы саты — темір кенін балқытуға жақындатты. Әскери өнер жағынан олар қорғануға арналған үлкен үйлер салды. Жебеден қорғану үшін мақта қағазы толтырылған қалқан ойлап тапты.

Маис, ірі бұршақ, асқабақ және темекіге, енді мақта, бұрыш, қызанақ, какао және т.б. жеміс ағаштары қосылды. Пиво агаваның ашытылған шырынынан жасалды. Қыш өндірісін, тәсілдерін жетілдіру арқылы жақсы безендірілген сыйымдылығы бірнеше галлон ыдыстар жасалды. Қымбат металдарды бас кезінде әшекейлер үшін, кейін ыдыс және қарулар үшін өндеу осы кезеңге жатады. Мысалы, мыс балта өндірілді. Бұл металдарды ағаш көмір арқылы балқыту және қалыптарға құю, қола өндірісі, ұсқынсыз тас мүсіндер, мақта қағазынан тоқылған киімдер, жұқа тастардан қаланған үйлер, календар және күнге қарай жыл мезгілін белгілеуге арналған тас бөренелер, циклоптық қабырғалар, қолға үйретілген ламалар, иттер, индүк қоразы т.б. осы кезеңге жатады. Иерархиялық ұйымдастырылған және ерекше киінумен ерекшеленетін абыздар, жеке құдайлар мен оны бейнелейтін идолдар мен адам құрбандықтары бірінші рет осы этникалық кезеңде пайда болды. Осы кезде екі үлкен үнділік пуэбло: Мексико мен Куцко пайда болды, олардың әрқайсысында ол кезге дейін ешкім естіп көрмеген, жиырма мыңнан астам адамдар өмір сүрді. Қоғамдық ақсүйектік элементтер азаматтық және әскери көсем ретінде әлсіз формада пайда бола бастады. Оның басқаруындағы олардың билігі адам санының өсуімен, қоғамдық істердің ұлғайу күрделілігімен артып отырды.

Шығыс жарты шарына қарай отырып, біз бұл жерден нақты осы кезеңдегі шет жерлік тайпаларды көреміз. Бұлар ет және сүт тағамдарын беретін үй жануарларын ұстады. Бірақ бақша өңдемеді және ұн тағамдарын пайдаланбады. Олардың қол жеткен жетістіктері жабайы жылқылар, сиыр, қой, есек, шошқа және ешкі үйретуге бейімделгендері болды. Оларды табынмен өсірген кезде олар тұрақты тамақ көзін беріп, адамзаттың дамуына қуатты импульс берді. Бірақ оның әрекеті мал табынын ұстауға бағытталған оларды жайып бағу дамығанша толығымен көрінбеді. Орманды ел болып табылатын Еуропа малды жайып бағуға жарамсыз болды, керісінше, мал бағуға Орталық Азияның шөпті даласы, Эфрат, Тигрдің жағалауы және басқа да азиялық өзендердің жағалауы қолайлы болды. Сондықтан көшпелі тайпалар осы жерлерді мекендеді. Бірақ бұл жерлерде олар өздері сияқты малмен айналысқан тайпалар - семиттермен қақтығысты. Нан дақылдарын және бақша дақылдарын өндеуді үйрену олардың шөпті далалардан Батыс Азия мен Еуропаның орманды аймақтарына көшуіне ықпал етті. Бұған оларды тамақтануға қажетті үй жануарларының қажеттігі итермеледі. Сондықтан біз нан дақылдарын өндеу арий тайпаларының батысқа көшуіне ықпал етті деп айта аламыз. Осы дәуірде шығыс жарты шарында зығырдан және жүннен алынған маталар, сонымен бірге қола ыдыстар мен қарулар пайда болды.

Жабайылықтың ортаңғы сатысын сипаттайтын ойлап табулар мен жаңалықтар осындай болды. Енді қоғам анағұрлым дамыған мекемелерге ие болды, оның істері де күрделене түсті. Осы сатыда олардың табиғи байлығының әр түрлілігі салдарынан, екі жарты шардың да әр түрлі мәдениеттері анықтала бастады. Бірақ дамудың негізгі ағымы темірмен танысу және қолдану бағытында жүрді. Жабайылықтың ортаңғы сатысын жоғарыдан бөлетін шекарадан өту үшін өткірлігі мен үшкірлігін сақтауға қабілетті металл құралдар қажет болды. Темір бұл талапты қанағаттандыратын жалғыз металл болды. Анағұрлым дамыған тайпалар темір кенін балқытуды ойлап табуды тосып, осы шекарада тоқтады.

Жоғарыда баяндалғаннан осы уақытта жеке меншіктің жиынтығы көбейгені белгілі, жерге қатысты да кейбір өзгерістер болды. Жер барлық тайпалардікі болды, бірақ белгілі бөлігі басқаруды ұстау үшін, басқасы — діни мақсатқа, үшінші, халықты асырауға қызмет ететін анағұрлым көп бөлігі жекелеген рулардың немесе адамдар қауымының арасында бөлінді. Бірақ бұл кезеңде қандай да бір жерлерді немесе үйлерді сатуға немесе жалға беруге құқық беретін жеке меншік дәлелденген жоқ. Жерге, қауымдық үйлерге немесе туыс жанұялардың тұрақтарына деген рулық немесе қауымдық ұжымдық меншік жерге немесе үйге деген жеке меншікті жоққа шығарады. Бұл жердегі өз үлесін басқа адамға беру немесе сату олардың өмірінің бүкіл құрылысын бұзған болар еді. Қауымдық үйлер және жерге ұжымдық меншік жеке меншікке қарама-қарсы құрылысты бейнелейді.

Отырықшы үнділіктер «моктар» өздерінің жеті үлкен тұрақтары мен бақшаларынан басқа, енді табын қойға, жылқыға және малдарға ие болды. Олар әр түрлі көлемдегі және сапасы жоғары қыш ыдыстар жасап, тігу станоктарында өздері жасаған жіптерден жүн көрпелер жасады. Майор Дж Пауэль, Орайбе тұрағында болған, күйеуінің әйелінің немесе балаларының мүлкіне ие болуға құқығы болмағандығы жайлы мынадай жағдайды келтіреді. Бір цуни-үндіс Орбайте мекеніндегі әйелге үйленді, олардың үш баласы болды. Ол бұлармен бірге Орайбеде әйелі қайтыс болғанша тұрды. Әйелдің туыстары оның балаларын және үйдегі заттарын алды, ал күйеуіне оның жылқысын, киімдерін және қаруын қалдырды. Оған тағы да бірнеше көрпе алуға рұқсат етілді, бірақ әйелінің көрпелерін ол тастап кетуі тиіс болды. Ол бұл елді мекеннен майор Паэльмен бірге кетіп, кейін өзінің Цуньиіне оралды. Бұл мысал балалардың әкесіне емес, анасына тиесілі болғанын, күйеуінің әйелі қайтыс болғаннан кейін балаларын алуға құқы болмағанын көрсетті. Ирозектерде т.б. солтүстік тайпаларда осындай тәртіп болды. Мексиканың отырықшы үндістерінде де осындай тәртіп болды.

Мексика мен Орталық Американың кейбір тайпалары әлі де болса шығу тегін әйел жағынан есептеді, бірақ көп бөлігі бұл кезде шығу тегін әкесі жағынан есептеуге көшкен болатын. Бұған меншік ықпал етсе керек. Маяларда шығу тегі әкесі жағынан есептелді, ал ацтектерде, тецкуктарда, тлакоптарда және тласкалаларда қай жағынан есептелгенін айту қиын.

Отырықшы үндістерден біз меншіктің екінші негізгі тәртібін таптық. Бұл тәртіп бойынша, меншік агнатикалық туыстар арасында бөлінді. Еркек жағынан есептеген кезде агнаттардың басында қайтыс болған адамның балалары тұрды. Олар мұрагерліктің үлкен бөлігіне ие болды.

II тарау

МҰРАГЕРЛІКТІҢ ҮШ ТӘРТІБІ

(аяғы)

Жабайылықтың жоғарғы сатысындағы меншік. — Құлдық. — Грек тайпаларының жерге иелігі. — Осы кезеңнің мәдениеті. — Оның жарқырауы. — Мұрагерліктің үшінші тәртібі. — Балаларға берілген құқықтар. — Еврей тайпалары. — Мұрагерлік тәртіптері. — Салпааданың қыздары. — Мураның фратрияда, қауымда қалуы. — Мұрагерлік кезектегі. — Афиналықтардың мұрагерлігі. — Тек қана балалардың құқығы. — Мұрагерлік кезектігі. Мұраның қауымда қалуы. — Мұрагерлер. — Өсиеттер. — Римдіктердегі мұрагерліктер. — Мұрагерлік кезектігі. — Мұраның қауымда қалуы. — Ақсуйектердің пайда болуы. — Адамзаттың меншіктің соңына түсуі. — Адамзаттың шығу тегінің бірлігі.

Жабайылықтың ұлы соңғы сатысына американдық шет жерліктер қол жеткізе алмады. Біз қабылдаған сызбаға сәйкес, ол батыс жарты шарында басталып темірді өндіруден және қолданудан басталды.

Темір кенін балқыту маңызы жоғары жаңалық болды. Қоламен таныс болғанына қарамастан, металл құралдардың және металды механикалық қолдануға арналған қатты және берік металды білмегендігінен, адамзат өз дамуында кешеуілдеп қалды. Бұл сапалардың барлығын адамзат бірінші рет темірден тапты. Бұл этникалық кезең адамзаттың барлық тәжірибе жинақтау кезеңі барысындағы көптеген қатынастар жағынан ең тамаша кезең болды.

IV. Жабайылықтың жоғарғы сатысындағы меншік

Бұл кезеңнің аяғында жеке қолдарда әр түрлі мүліктердің жиналуы қалыпты жағдайға айналды. Бұл отырықшы егіншілік пен өнеркәсіп дамуының,яғни ішкі және сыртқа сауданың салдары болды. Бірақ жерге ұжымдық меншік бұрынғы қалпында қалды. Бұл сатыда көптеген жерлерді құлдық пайда болды. Ол байлықтың жинақтауымен тікелей байланысты болды. Осыдан келіп, еврей типіндегі патриархалдық жанұя пайда болды. Бұл себептер суармалы егіншілікпен айналысудың арқасында өмір сүру құралдарының өсуіне ықпал етті. Осының нәтижесінде халықтың саны өсті, енді бір басқарудың қол астында мыңдаған адамдар істеді. Белгілі бір облыстарда және қалаларда тайпалардың шоғырлануы жақсы территорияларды иеленуге деген күресті күшейтті. Бұл әскери өнердің және жеке батылдық үшін сыйлықтың өсуіне ықпал етті. Өмір құрылысындағы мұндай өзгерістер қауымдық құрылысты аяқтап, саяси қоғам негіздеуі тиіс өркениеттің жақындағанын білдірді.

Біз енді қарастырылған сатыдағы меншік идеясының дамуын, яғни иелікті реттеу және мүлікті мұрагерлік ету ережесін бақылауымыз қажет.

Жабайылық кезеңінің соңында жерге иелік етуде ірі өзгерістер болды. Ол біртіндеп екі меншік бағытта: атап айтқанда мемлекеттік және жеке меншік бағытында дамыды. Бірақ бұған сәйкес нәтижелер өркениетке қол жеткеннен кейін көрініс тапты. Біздің жоғарыда көргеніміздей гректерде: жердің бір бөлігі рулардың меншігі, екіншісі - діни мақсатқа арналған, үшіншісі — қауымның меншігінде болса, енді бұл кезеңде жердің үлкен бөлігі жеке меншікке өтті. Рим тайпаларында отырықшы болған кезінде қоғамдық жер, бұдан басқа діни мақсатқа арналған жерлер, бұдан кейін рулық жерлер және жеке меншіктегі жерлер болды.

Жер иелігінің мұндай әр түрлі формалары, бастапқыда жер тек тайпаның ұжымдық иелігінде болып, отырықшы егіншілік басталғаннан кейін ол рулар арасында бөлінгенін, біраз уақыт өткеннен кейін жерге жеке адамдар ие бола бастағанын көрсетеді. Жерге жеке меншіктің дамуы жалпы сипатта алғанда осындай болды.

Осы кезде грек тайпаларында орын алған меншік түрлері жайлы мәліметті бізге Гомер поэмалары мен ежелгі дәстүрлерді бейнелейтін өркениет дәуірінің бірінші заңдары береді. Иллиада да өңделген жердегі «қоршаулар», «елу акр қоршалған участок» жайлы, оның жартысы жүзім өсіруге, ал қалғаны егін егуге арналғандығы жайлы айтылады . Тидей жайлы «байлық толы сарайда өмір сүріп, ауқымды егіншілік жердің иесі болды деп жазады». Сондықтан сол кездің өзінде жердің қоршалғандығы, өлшенгендігі және жеке меншік иесінің қолында болғандығы талас тудырмайды. Монета соғу болған жоқ. Алайда құйылған алтын болғандығы, оның салмақпен қабылданып, бағаланғандығы, алтыннан, күмістен, қоладан және темірден жасалған заттар, бай мүлікке толы үйлер мен сарайлар жайлы айтылады. Келтірілген көріністер жабайылықтың жоғарғы сатысында қоғамның қандай биіктікке жеткенін көрсетеді.

Үйлердің және өңделген жерлердің, мал басының және тауарлар санының өсуіне байланысты, енді олар жеке меншік пәніне айналды. Архайстік тәртіп жаңа көзқарас бойынша өзгеруі тиіс болды. Үй жануарлары құнды мүлікке айналды. Мал тамақ та болды, тауар айырбасы орнына да жүрді.

Суармалы егіншілік жердің бүкіл үстін жеке меншік нысанасына айналдыруға болатынын көрсеткен кезде және жанұя егесі бүкіл байлық жинаудың табиғи ортасына айналған кезде, адамзат меншік жинау соңына түсті. Көптеген деректер тағының санасындағы әлсіз ақылдың, жабайылық сатысындағы грек кезеңінде қалай қатты әуестікке айналғандығын көрсетті.

Еврей тайпаларында жерге жеке меншік оларда өркениет басталғанға дейін орын алды. Оған Аврамның Эфроннан Махзация үңгірін сатып алуы бұған мысал бола алады. Өркениет алдында еврейлерде қауымдық мекемелер басым болды. Оларда әкесі өлгеннен кейін мүлікке алдымен ұлдары ие болды, ал ұлдары болмаған жағдайда ғана оны қыздар алатын болды. Ру ішіндегілерге некелесуге тиым салынды. Сондықтан мүліктің ұлдарға берілу себебі мұраға берілетін мүлікті ру ішінде қалдыруға деген ұмтылыстан туды.

Бұл жерде мұрагерлердің үш табы көрсетілген: біріншіден, өлген меншік иесінің балалары; екінші - туыстық реті бойынша агнаттар; үшінші — қайтыс болған адамның жақын туыстары. Мұрагерлердің бірінші табын — балалары құрады, мүлік ұлдарға берілгеннен кезде олар қыздарды асырауы тиіс болды. Басқа жерде үлкен ұлдың екі үлес алатыны жайлы да мәліметтер бар. Ұлдары болмаса, мұрагерлік қыздарға берілді. Екінші тапты екі категорияға бөлінген агнаттар құрады: бірінші қайтыс болған адамның бауырларына немесе ағаларына берілді. Үшінші тапты руластар жақын туыстықтарына қарай ие болды.

Кейінгі уақытта Левиттер заңы некені жаңа негізде құрды. Ол некені еркін деп жариялады. Ол еврейлердің некеге қатысты тәртібін түбірімен жұлып, кейін христиандық ұлттардың заңына айналды.

Солондағы мұрагерлік құқықпен таныса отырып, оның шын мәнінде Мойсейдің құқығымен ұқсас екенін көреміз. Бұл ұқсастықтар афиндіктер мен еврейлердің бұрынғы тәртіптері, дәстүрлері және мекемелері ұқсас болғандығын көрсетеді. Солон кезінде афиндіктерде мұрагерліктің үшінші негізгі құқығы берік орнады. Әкесі қайтыс болғаннан кейін оның мүлкі ұлдарына теңдей бөліп берілді. Бірақ олар қыздарды асырап, тұрмысқа шыққан кезде жақсы енші беруі тиіс болды. Ұлдары болмаған жағдайда мұрагерлік қыздарына берілді. Бірақ Солон өз руының қызы ру ішіне ғана тұрмысқа шығуы тиіс деген талап қойды. Мұндай жағдайда қыз тұрмысқа өзінің мүлкімен бірге ұзатылды. Бұл афиндық құқықтың берік жағдайына айналды. Де Куланж өзінін тамаша, маңызды еңбегінде: «мұра агнатқа егер ол міндетті түрде мұраға ие болған қызға үйленген жағдайда ғана берілді» — деген пікір айтылған.

Меншік идеясының біртіндеп дамуы Солон енгізген өсиеттік нұсқаулармен енуіне әкелді. Плутарх Солонның аты «осы өсиет жайлы заңды енгізуіне байланысты» әйгілі болды дейді. Солон меншікті оның иесінің заңды меншігіне айналдырды. Меншік иесінің құқығын мойындауы, оған өз меншігін өсиет бойынша қалдыруға мүмкіндік берді. Осылайша, біз әрбір аттаған сайын, қоғамды басқарушы принциптер енді біртіндеп жетіліп отырғанының куәсі болдық.

Б. з.д. 449 ж. жарыққа шыққан жиырма таблицадан тұратын рим заңдары сол кезде қалыптасқан мұрагерлік тәртібін бейнеледі. Бұл кезде мүлік ең бірінші балаларына берілді, оған тең дәрежеде әйелі құқықты болды, егер балалары немесе әке жағынан жақын туыстары болмаса, ол шеше жағынан жақын туыстарына берілді, ал шеше жағынан туыстары болмаса, руластарға тиесілі болды . Бұл жерден де мүлік руда қалуы тиіс деген негізгі принципті көруге болады.

Жабайылықтың соңғы кезеңінде жаңа элементтер - ақсүйектер анағұрлым дамыды. Жеке адамдардың қолында байлықтың жиналуы жеке ықпалдың негізін құрады. Құлдық тұрғындардың бір бөлігінің үнемі азғындығын тудыра отырып, бұрынғы этникалық кезеңдерде белгісіз болған қоғамдық жағдайларды қалыптастырды. Құлдық, жеке меншік және қызметтік жағдай біртіндеп ақсүйектік рухты дамытты. Кейін мұның бәрі қоғамдық тепе-теңдікті бұзып, бір ұлттың адамдары ортасына әр түрлі сатыдағы артықшылықтарды енгізді. Ол күрес пен қайшылықты тудырды. Жеке меншік пен қызмет ақсүйектер өсіп шыққан негіз болды.

Өркениеттің тууына байланысты меншіктің өсуі ауқымды көлемге ие болып, оның формалары да түрленіп, оны меншік иелерінің мүддесіне қолданудың кеңеюіне байланысты, бұл халықтың күші жетпейтін күшке айналды. Өркениет басталғаннан бергі уақыт адамзаттың өткен өмірінің тек бір кесіндісін құрады.

Біз адамзат санасында меншік идеясы дамуының тек кейбір принциптері мен нәтижелерін баяндадық. Бұл тақырып жеткілікті зерттелген жоқ, алайда біз оның адамзат дамуындағы маңызын көрсетуге тырыстық.

Ақыл мен әрекеті және физикалық құрылымның бірлігіне қарай, адамзат тәжірибесінің нәтижесі барлық елдерде бірдей этникалық кезеңде сондай дәрежеде болды. Ақыл әрекеті белгілі тар мағынада алғанда бірдей болмаса да, оның бір ғана идеалға ұмтылатыны белгілі. Сондықтан оның қызметі адамзат дамуының барлық сатыларында бірдей болды. Бұдан артық адамзаттың шығу тегі жайлы дәлел табу мүмкін емес. Біз тағылардың, жабайылардың және өркениет адамының бірдей ойлау тәсілін кездестірдік. Сондықтан адамзат ұқсас жағдайларда бірдей құралдар, бірдей бастапқы идеялардан ұқсас мекемелер жасай алды. Әлсіз ұрықтардан үздіксіз күш салудың нәтижесінде өркениет жасап: жабайының ойлауын бейнелейтін жебенің ұшынан, жабайының анағұрлым дамыған санасын білдіретін темір кенін балқытуға дейін, соңында өркениет салтанаты болып табылатын рельспен жүретін пойыз ойлап табуға дейін жетті.

Адамзаттың бір бөлігінің шамамен бес мың жыл бұрын өркениетке жетуі таңданыс тудырады. Семитилер және арийлер деп аталатын екі жанұялар ғана бұған тәуелсіз даму арқылы қол жеткізді. Арий жанұялары адамзаттың жоғарғы типін бейнелейді және ол біртіндеп өзінің ықпалына бүкіл жерді бағындыруы арқылы ішкі артықшылыққа қол жеткізді. Алайда өркениеттің тууы белгілі бір жағдайлар нәтижесінде жүзеге асты. Бұған жету жолында адамзаттың көптеген қиындықтарды жеңуіне тура келді. Олардың еңбектері, қол жеткен жетістіктері тағыда жабайы, ал жабайыдан - өркениетті адам жасау жөніндегі — Жоғарғы Құдіреттің ойының бір бөлігі болды.

Тәржімалаған Назарбек Қанафин





ДЖАВАХАРЛАЛ НЕРУ

(1884-1964 жж.)

Джавахарлал Неру — үнді ұлт-азаттық қозғалысының көсемдерінің бірі, Үндістанның саяси және мемлекет қайраткері.

1905-1912 жылдар аралығында Джавахарлал Неру ақсүйектерге арналған Харроу мектебі мен Кембридж университетінде білім алған. Осы жылдар аралығында үнді ұлтшылдығының ойларымен танысады. 1912 жылы Үнді Ұлттық Конгресіне (ҮҰК) мүшелікке өтеді. Жас Нерудің қоғамдық-саяси көзқарастарының қалыптасуына Б.Тилак пен Үнді Ұлттық Конгресі әсер етеді. 1918 жылы ҮҰК-нің басшылығына М.К.Гандидің келуімен Джавахарлал Неру оның жақтаушысына айналады.

Нерудің пікірі бойынша, ұлт-азаттық көтерілістің табысқа жетуі үшін, ол Үндістанның болашақта түбегейлі әлеуметтік өзгеруі жөніндегі ұранның астына көптеген халық бұқарасын тартып, өтуі керек. Джавахарлал Нерудің айтуы бойынша, оның негізгі элементі — ұлттандыру, ол мемлекеттегі экономика мен халық шаруашылық жоспарын дамыту, антифеодальді аграрлық реформалар мен ауылшаруашылық кооперациясын дамытуда жетекші рөл атқарады. Джавахарлал Неру Үндістанның болашағын социализмнен көрді, алайда оған бастайтын жолды таптық күрес арқылы емес, Гандидің ізімен әлеуметтік келісім аркылы жүргізу керек деп санады.

Джавахарлал Неру Үндістанның тәуелсіздік алған күнінен бастап (1947) өмірінің соңына дейін Премьер-Министр мен Сыртқы Істер Министрі қызметтерін атқарған. Оның есімімен «Неру беталысы» деп аталатын Үндістан Республикасының ішкі және сыртқы саясатының негізгі ұстанымдарын жасау мен оны іске асыру тікелей байланысты. Джавахарлал Нерудің бастамасымен ҮҰК-нің негізгі бағдарламалық құжаттары жасалып, ол экономика саласындағы мемлекеттік сектордің өсуі мен халық шаруашылығының мемлекеттік бақылауының ұлғаюына ықпал ететін «аралас экономиканы» дамытуды қарастырды.

Сыртқы Істер саясатында Джавахарлал Неру «позитивті бейтараптылық» саясатын жүргізді, ол дегеніміз бейбітшілік үшін, халықаралық ынтымақтастық, соғыс қаупіне, неоколониализм мен расизмге қарсы күрес. Ол «Панча шила» деп аталатын мемлекет аралық қарым-қатынастың бес ұстанымын жасауға қатысып, 1955 жылы Бандунг конференциясының жетекшілерінің бірі болады.

Джавахарлал Неру қазақ үнді қарым-қатынасының дамуына көптеген еңбек етті. 1955 жылы Джавахарлал Неру қызы Индира Гандимен Алматыда болған. Іс-сапарынан кейін ол Үндістанға Қазақстанның белгілі қоғам қайраткерлері мен жазушыларын арнайы шақырған. Олардың ішінде М.О. Әуезовте болған.

Саяси және мемлекеттік қайраткер ретінде Джавахарлал Неру танымал ұлттық көсемге айналып, тарихқа «жаңа Үндістанның қалаушысы» ретінде енді. Ол өте ерекше ойшыл, керемет шешен, публицист, үнді және жалпы әлемдік тарихтағы сомды, белгілі еңбектердің авторы болған.

Джавахарлал Неру

ҮНДІСТАННЫҢ АШЫЛУЫ

I кітаптан

Іс-әрекетке деген құштарлық — маған ежелден тән нәрсе. Бірақ ол іс-әрекет ақыл-ойдан бөлек емес, қайта, ең дұрысы, сол ақыл-ойдан туындайтын және үздіксіз жүйе бойынша одан әрі жалғасын табатын іс-әрекет болуы тиіс. Ал ілуде бір жағдайда, бұл екеуінің арасында сирек кездесетін толық үйлесімділік орнай қалған кезде, ақыл-ой іс-әрекетке құлшындыра түскен және өзінің нақты нәтижесін тапқан, іс-әрекет жаңа ойларға жетектеген, сөйтіп, неғұрлым толық түсінік танытқан жағдайда, мен өз өмірімнің соншалықты толық тынысты екенін сезінемін әрі тіршілігімнің тап сол бір минуттеріндегі бүкіл жарқын көрінісін айқын түсінемін. Алайда, өкінішке орай, ондай кездер аз. Тіпті өте аз десем де болады. Әдетте ақыл-ой мен іс-әрекет бірінен-бірі алма-кезек басып озып отырады, олардың арасында үйлесімділік сақтала бермейді, ал оларды ортақ пікір келісімге келтіруге тырысқан әрекеттердің барлығы да бос әурешілік болып қала береді. <...>

Іс-әрекетке деген мұндай қажеттілік, өмірдегі тіршілік тынысын іс-әрекет арқылы түйсінуге ұмтылыс менің ой жүйемнің бүкіл құрылысына және барлық қызметіме өз ықпалын тигізді. Ұзақ уақыт ойға шомғанның өзі де белгілі бір іс-әрекеттің түрі болып табыла тұра ол сонымен қатар болашақ іс-әрекеттің белгілі бір бөлігіне айналады. Ойға шолу қайдағы бір бос қуыста өтіп жататын және тіршілік тынысы мен қызмет түрінен бөлек мейлінше дерексіз әлдебір нәрсе болып табылмайды. Өткен кез бүгінгі кезге, әлдебір болашақ туындап жататын іс-әрекеттер кезіне бастайтын бейнебір нақты нәрсеге айналады және бұл үшеуі бір-бірімен астаса шырмалып, өзара тығыз байланыста болады. <...>

Мен өзімнің белсенді іс-әрекет жасау мүмкіндігім қалмаған шақта өткен кезге және тарихқа өзім үшін белгілі бір мазмұнға толы болатындай тұрғыдан келу мүмкіндігін іздестіремін. Өз басымнан кешкен тәжірибем көп жағдайда тарихи оқиғалармен тікелей байланысты болғандықтан, ал кейде тіпті өзімнің де белгілі бір дәрежеде, өз қызметіме қатысты салада, ондай тарихи оқиғаларға белгілі мөлшерде ықпал ете алғандығымнан да тарихты жанды үдеріс түрінде көз алдыма қайта елестету мен үшін тіпті де қиынға соққан жоқ және өзімді ол процеспен белгілі бір дәрежеде байланыстыра алдым.

Мен тарихқа кешірек ден қойдым, бірақ сонда да болса оған әдеттегі дайын тұрған төте жолмен — қыруар деректер мен даталарды мұқият зерттеумен және, соларға қарап отырып, өзімнің өткен өмір жолыммен ешқандай да байланысы жоқ қорытындылар мен түйіндемелерді тізіп, көшіріп алумен тікелей тартқан жоқпын. Олай еткен алғашқы кезде мен үшін тарихтың мәні шамалы сияқты еді. Табиғаттан тыс күштерді немесе о дүние проблемаларын білуге деген ынтам тіпті төмен болды. Ғылым және бүгінгі күн мен қазіргі өміріміздің проблемалары мені әлдеқайда көбірек қызықтырды.

Өзімнің санамда көмескі елес қана беретін әлдебір ақыл-ойдың, сезім мен қызбалықтың әлдебір аралас қоспасы мені іс-әрекет жасауға құлшындыра түсті; ондай іс-әрекет, өз кезегінде, менің жаңа ақыл-ойларымды туындатты және бүгінгі өміріміздің мәнін тереңірек түсінуге деген құмарлығымды арттырды.

Бүгінгі заманымыздың ондай терең тамырлары өткен заманда жатыр. Мұның өзі мені өткен өмірден ізденістер жасау, одан бүгінгі өмірімізді түсінудің кілтін іздеп табу (егер ондай кілттің шынында да бар екені рас болса) сапарына аттануға мәжбүр етті. Бүгінгі күннің проблемалары менің еңсемді езіп, қысымға алғанын ешқашан қойған емес, тіпті сонау өткен заманның оқиғалары туралы, өзімнің кім екенімді және қайда екенімді ұмытып кетіп, сонау алыстағы атам заманда өмір сүріп, дүниеден өтіп кеткен адамдар туралы терең ойларға біржола беріле шомған кездерімде де солай болып қала берген. Егер кей-кейде мен өзім де өткен заманның адамы сияқты көрінетін болсам, ондай кезде маған бүкіл өткен заман бүгінгі заман аясында түгелдей өзіме ғана тән сияқты сезінетінмін. Өткен тарих осы заманғы тарихпен астаса қосылып кететін; өткен тарих адамдардың жан ауыртатын азабының да, жанын жадыратар қуанышын да, сезімін оятатын нақты шындықтың өзі болып шыға келетін.

Өткен заман бүгінгі заманға айналуға бейімделе бастаса, онда бүгінгі осы заман да кей-кейде сонау алыс қалған өткен заманға қарай кері шегінгендей болатын, оның қатып-семген, қозғалыссыз кейіпке енген бейнесі әсер ететін. Қызметтің әбден шиеленісіп, қатты қызған шағында кенет әлдебір өткен заманның оқиғасына тап болғандай сезімге бөленіп, оны, былайша айтқанда, өткен заман оқиғаларына шолу жасағандай тұрғыдан қарастыра бастайсың.

Өткен заманның құпиясын бүгінгі заман оқиғасына қатыстыра отырып ашуға деген тап осындай талпыныс бұдан он екі жыл бұрын қызыма өзім түрмеде отырып жолдаған хат түрінде «Glimpses of World History» («Дүниежүзілік тарихқа көзқарас») деген кітабымды жазуға түрткі болды. Мен ол кітапты едәуір үстірт әрі барынша қарапайым етіп жаздым, өйткені оны әлі жасөспірім қызыма арнаған едім. Дегенмен өзімнің хаттарымды жазу барысында мені әлдебір тың жаңалықтар ашуға деген құштар құмарлық пен ізденіс атаулы біржола баурап алғандай болатын. Менің бүкіл жан жүрегімді әлдебір шытырман оқиғалар рухы жайлап алғандай еді. Сөйтіп, мен әр түрлі ғасырлар мен дәуірлерді жүйелі түрде басымнан кешіргендей сезіндім, атам заманғы адамдар арасында өмір сүріп жүргендей күйге түстім. Түрмеде отырғанда менің бос уақытым барынша жеткілікті болды, асығып аптығу, қандай жұмыстың түрі болса да белгілі бір мерзімде сөзсіз орындап шығу деген қажеттілікті мүлде білген жоқпын. Сонымен мен өз ойымды сан-саққа жүгіртумен немесе белгілі бір уақыт бойы, өзімнің көңіл күйімнің ауанына қарай, мықты бір мәселеге шоғырландыра түсіп кідірумен, одан алған әсерлерімнің толық қалыптасып, өткен заманның әлдеқашан қурап қалған қаңқа сүйектеріне жан бітіруге тырысумен болдым. <...>

Менің дүниеге көзқарасымның мәні неде еді? Мен оны өзім де білген емеспін. Бұдан бірнеше жыл бұрын мұндай мәселеге басымды қатырып, абыржып әуреге түспеген де болар едім. Солай бола тұрса да менің ой-пікірлерім мен ынта-жігерлі талпыныстарым өзінің айқындығымен ерекшеленетін еді, ал қазір одан біртүрлі айырылып қалғандай сезінемін. Соңғы бірнеше жыл ішінде Үндістанда, Қытайда, Еуропада және бүкіл дүние жүзінде болып өткен басқа да оқиғалар мені қысылып ұялуға, жанымды жегідей жеп, қиналтқан әрі терең тебіренткен жағдайға душар етті. Сөйтіп болашақ дегеніңіз әлдебір белгісіз де бұлдыр нәрсеге айналды, бір кезде менің санамда болған бейнесінің айқын көріністерінен айырыла бастады. Аса маңызды мәселелерге қатысты мұндай күмәнді жайлар мен қиындықтар, егер менің қызметімді біршама мұқалта түскенін санамайтын болсақ, жалпы алғанда оған тікелей кедергі келтірген жоқ. Мен тек қана енді өзімнің баяғы жалын атқан жас жігіт кезімдегідей, бейне бір садақтың сұр жебесі сияқты екпіндей атылып, өзім көздеген нақты нысанаға, яғни өзге нысана атаулының бәріне алаңдап назар аудармай, тіп-тіке зулайтын халде емеспін. Дегенмен де мен іс-әрекет етуден танған жоқпын, өйткені іс-әрекет етіп, қимыл жасауға деген ұмтылыс өз бойымда әлі де сақталып қала берген болатын. Сөйтіп, бұл қызметім нақты өмір шындығымен немесе өз қиялымдағы мақсат-мұрат елесімен үйлесім тауып отыратын. Алайда қазіргі көз алдымда жүзеге асырылып жатқан түріндегі жексұрын саясатқа араласуға деген күшті жиіркеніш сезіміне бой алдырдым. Сонымен менің өмірге деген көзқарасым бірте-бірте түгелдей өзгере бастады.

Өткен заманның мақсат-мұраттары мен алға ұмтылған іс-әрекеттері қазіргі заманда да сақталып қалып отыр, бірақ олардың бұрынғы көз тартатын жарқын көріністері едәуір көмескіленіп қалды. Біз өзімізді сол мақсат-мұраттармен алға ұмтылыс жасау жолында келе жатқан сияқты сезінгенімізбен де, олар өзінің бұрынғы жарқыраған, біздің жүрегімізді жалындата жылытқан, тәнімізге сенімді сергектік берген ғажайып көркем көрінісінен айырылып сала берді. Зұлымдық атаулы барған сайын үсті-үстіне үстемдік құра бастады. Ал бәрінен де сорақысы — сол бұрмалаушылық пен жол бұзушылықтың қай-қайсысы да әлдебір жақсартылып, жетілдірілген, кемеліне келген нәрсе түрінде ұсынылатындығын да. Адамдар өздерінің ақыл-парасатына сай өмір сүре алуы және бүгінгі таңда душар болып отырған шектен тыс әдепсіз құймырлықтың, қатыгездіктің және жалған айтып, өтірік-өсекке беру шіліктің санасыз мақұлыққа тән деңгейінен жоғары көтерілуі үшін ғасырлар бойы азапқа түсу және қайғы-қасірет шегу «тәрбиесінен» өтуі талап етілетіндей-ақ адамзат табиғаты шынымен-ақ соншалықты сұрқия зұлымдыққа толы болғаны ма? Адамзат табиғатын тап қазіргі заманда немесе тіпті таяу болашақта тиімді түрде түбірімен өзгертуге бағытталатын күш-жігер атаулының бәрі де шынымен-ақ сәтсіздікке ұшырағаны ма? <...>

Мен үшін өмірге әлдебір әдептілік тұрғысынан қараудың орасан зор тартымдылық күші бар. Бірақ мен оны қисынды түрде негіздеп беруге қиналған болар едім. Белгілі бір мақсатқа жету жолында тиімді құралдарды тандап алу қажеттігі туралы кезінде Ганди барынша күшті насихаттап, атап көрсеткен қағида мені әрқашан қызықтырады. Ал мен ол қағиданы біздің қоғамдық өмірімізге енгізілген аса ірі рухани үлестердің бірі деп санаймын. Идеяның өзіне келетін болсақ, ол тіпті де жаңалық емес еді. Бірақ ондай этикалық доктринаны кең көлемді қоғамдық қызметке қолдану, сөз жоқ, әлдебір жаңалық болып көрінеді. Бұл ретте көптеген қиындықтар да кездесті. Мұның өзі, бәлкім, жалпы алғанда мақсат пен құралдың бір-бірінен бөлінбей, әлдебір біртұтас органикалық бірлікте болатындығынан да шығар. Құрал атаулыны елеп-ескермей, тек қана мақсат туралы дерлік ойланатын әлемде құрал түрлерін таңдауға күш салу ақылға қонбайтын оғаш әрі кісі таңғаларлық нәрсе сияқты. Мен бұл принциптің Үндістанда қолданылуы қаншалықты сәтті болғанын дәл айта алмаймын. Бірақ көптеген адамдардың ақыл-ойына терең де өшпес із қалдырып, күшті ықпал еткеніне кәміл сенемін.

Маркс пен Ленин ілімін оқып үйрену менің сана-сезіміме орасан зор әсер етті әрі тарих пен қазіргі өмірге жаңаша тұрғыдан қарап, оны айқын көре білуіме көмектесті. Тарихи оқиғалар мен қоғамдық дамудың шексіз ұзақ тізбегіндегі әлдебір мән-мағынаны, әлдебір жүйелілікті аңғардым. Ал болашақ өмір ендігі жерде тіпті де бұрынғысынша бұлдыр елес болудан қалды. Кеңес Одағының іс жүзінде қол жеткізген нақты табыстары да барынша күшті ықпал етті. Бірақ бұл елдегі кейбір құбылыстар маған көбінесе ұнай қойған жоқ және түсініксіз қалпында қала берді, әр кезеңнің өзінін және күш қолдану саясатының талаптарына бейімделе түсуге шектен тыс көп көңіл бөлінетін сияқты болып көрінді. Алайда ондай келеңсіз құбылыстардың бәріне де, бәлкім, адамды кемеліне келтіре жетілдірудің алғашқы кездегі күшті ынтамен басталған ұмтылысынан едәуір ауытқып, баяу тартып қалғанына қарамай, мен кеңестік революцияның адамзат қоғамын әлдеқайда ілгері жылжытқанына және енді қайтып өшіру мүмкін емес алаулаған жарқын от-жалын тұтатқанына еш күмән келтірген жоқпын. Ол революция бүкіл дүниені өзіне еліктіре алатын жаңа өркениеттің іргетасын қалап берді. Мен шамадан тыс шектеуді тіпті де ұнатпаймын. Өйткені жеке дара өз көзқарасым тым күшті әрі жеке адамның өз бостандығына ие болатынына барынша сенетін жанмын. Дегенмен де күрделі әлеуметтік организмдегі жеке адамның бостандығы шектеулі болуы тиіс екені және әлеуметтік саладағы ондай шектеудің, бәлкім, жеке адамның бостандығын қамтамасыз ете алатын бірден-бір тиімді жол болып табылатыны маған мейлінше айқын сияқты көрінді. Бостандық деген сөздің неғұрлым кең мағынасындағы мүддесі тұрғысынан қарайтын болсақ онда екінші дәрежелі бостандықтарды шектеу көп жағдайда өте-мөте қажет болып шығады.

Мен дүниеге маркстік философия тұрғысындағы көзқарастан көп нәрсені — ондағы монизмді, рух пен материяның бірлігін, материяның ұдайы қозғалыста болатын, себеп пен салдардың тезис, антитезис, синтез формуласы бойынша әрекет жасауы және өзара әрекеттесуі нәтижесінде эволюциялық даму жолымен де, сондай-ақ бір қалыпты емес, секірмелі түрде де болып жататын үздіксіз өзгерістер диалектикасын ешқандай қиындықсыз, оп-оңай қабылдадым. Алайда мұның өзі мені толық қанағаттандыра алған жоқ; ол менің санамда пайда болған кейбір сұрақтарға жауап бермеді. Сөйтіп, менің өзім үшін де елеусіз дерлік жағдайда санамда, шамасы, ведантаға таяу жақындай түскен қайдағы бір күңгірт идеалистік көзқарастар пайда бола бастады. Бұл жерде мәселе рух пен материяның бір-бірінен өзгешелігінде емес, қайта мұның өзі, ең алдымен, ойлау қабілетінен тыс жатқан әлдебір белгісіз нәрсеге қатысты болатын. Оның үстіне, бұл жерде этикалық әдептілік мәселелері де қамтылған еді. Мен бұл мәселеге моральдық тұрғыдан келудің құбылмалы, тұрақсыз болатынын, өйткені оның ойлау қабілеті мен мәдениеттің даму дәрежесіне байланысты екенін, сөйтіп, белгілі бір дәуірдің рухани ахуалын қалай да айқындап берерлік көрсеткіш тәрізді болып табылатынын түсіндім. Әйтсе де онда әлдебір зорырақ нәрсенің — аса күшті тұрақтылығымен ерекшеленетін белгілі бір терең тамырлы ұмтылыстардың жатқанын байқадым. Маған коммунистер мен басқа да біреулердің практикалық іс жүзіндегі нақты іс-әрекеті мен осы негізгі ұмтылыстарының немесе принциптері арасындағы жиі-жиі байқалатын алшақтық ұнаған жоқ. Соның салдарынан да менің санамда өзім мән-мағынасын ұғып болмайтын шатасқан түсініктер пайда болды. Менің жалпы алғандағы ұстанған бағытым қаншалықты маңызды бола тұрса да, түйіні шешілмей табылмайтындай көрінетін қиын мәселелер туралы көп ойлана беру емес, қайта оның есесіне, өзімнің бүкіл назарымды өмірлік маңызы бар проблемаларға көбірек шоғырландыру еді. Өйткені осы бір неғұрлым тар көлемді және күнделікті тікелей қатысы бар проблемаларды барынша тереңірек түсіну және оларды шешудің ықтимал жолдарын іздестіріп табу керек болатын.

Бастапқы нақты жағдай қандай болып көрінсе де және оны әйтеуір бір кезде толық көлемінде немесе оның кейбір бөлшектерін ғана танып-білудің сәті түсетін түспейтініне қарамай, адамдардың білімін, тіпті ол мейлі жоғары немесе төмен дәрежедегі субъективтік білім ғана бола қойсын десек те, бәрібір сол білімді арттыра түсу үшін және оны адамның өмірі мен қоғамдағы ұйымның жағдайларын жақсарту мен жетілдіруге пайдалану үшін мейлінше мол мүмкіндіктер ашылатыны күмәнсіз.

Өткен заманның ауыртпалығы, ондағы жақсы мен жаман атаулының еңсе басар зіл батпан салмағы сезіледі де тұрады, ал кей кейде мұның өзі тынысыңды тарылтып, тұншықтыра түседі. Бұл жағдай әсіресе ежелгі заманда қалыптасып, берік орнығып қалған үнді және қытай өркениетіне жататындардың ішінде бізге тікелей қатысты. Ницше былай деп тегіннен-тегін айта салмаған: «Біздің бойымызда өткен ғасырлардың кемеңгер даналығы ғана емес, сонымен қатар есуас шалалығы да лапылдап жанып тұрғаны көрініс беруден танбайды. Мұрагер болу - өте қатерлі нәрсе».

Мендегі мұраның мәнісі қандай? Мен қандай нәрсенің мұрагерімін? Мен адамзат ондаған ғасырлар бойы не нәрсеге қол жеткізе алса, соның бәрінің де, ол нені ойлап, нені мақсат мұрат тұтса, нені сезінсе, неден азап шегіп, не нәрсеге қуана білсе, соның бәрінің де — салтанатты сәттерді басынан кешкен және жеңілістің удай ащы азабының дәмін татқан кездері ұрандата салған қағидалардың, адамзаттың сонау есте жоқ ерте замандарда басталып, әлі күнге дейін жалғасып, бәрімізді өз соңынан еліктіре ертіп келе жатқан ғажап ерлігінің заңды мұрагері болып таныламын. Барша жұртпен бірге мен де осының бәрінің және басқа да қыруар нәрсенің мұрагерімін. Сонымен қатар біз, үнділер, тағы бір ерекше мұраның иесіміз. Алайда ол мұра тек біздің ғана игілігіміз болып табылмайды, өмірде ондай мұра болған емес, әрі атымен жоқ. Өйткені ол мұра бүкіл адамзаттың ортақ игілігін құрайды. Дегенмен қалай айтсақ та, бізге барынша қатысты мұра болып табылады. Біз өзіміздің тәніміз бен қанымызға сіңген, өзіміз дәл қазір қандай болсақ, өзімізді тап сондай еткен әрі алдағы кезде қандай бола алатынымызды айқындайтын және бір мұраның иесіміз. <...>

Езіп жаншылудан көз ашпай келе жатқан кез келген елдің ең бірінші кезектегі және негізгі талпынысы өз азаттығына қол жеткізуге ұмтылу болуы тиіс. Мұның өзі басқадан бөлек дара ерекшелігін және ежелден сақталып келе жатқан қасиетті мұрасын барынша айқын сезінетін Үндістан үшін бір емес, екі есе әділетті. <...>

Ұлтшылдық интернационализм мен пролетарлық қозғалыстардың тегеурінді тепкісі мен жойылады-мыс деген пікір мүлде қате. Ол халықтың ынта-жігерін оятып, оны ілгері бастайтын қуатты күштердің бірі ретінде бұрынғысынша сақталып қала береді. Өйткені ұлтшылдық әр халықтың өз сана-сезімімен, дәстүрімен, тіршілік тынысының және өмірлік мақсат-мұратының жағдайлары ортақ екендігін терең түсінуімен тығыз байланысты. Буржуазиялық зиялы қауым саналатын әлеуметтік топ ұлтшылдықтан бірте-бірте аулақ кеткен немесе аулақ кетіп бара жатырмыз деп ойлаған кезде интернационализм принциптеріне саналы түрде арқа сүйеген жұмысшылар мен пролетарлық қозғалыс атаулы ұлтшылдыққа қарай барған сайын көбірек ойыса бастады. Өйткені сұрапыл соғыс барша жұртты барлық жерде де ұлтшылдық торына түсіріп, шырмап алған еді. Ұлтшылдықтың мұндай аты-шулы қайта күшеюі немесе, дұрысырақ айтқанда, оның жаңа қыр-сырларының ашылуы мен өмірлік маңызы зор мағынасын мойындатуы тың проблемаларды туындатты, ал бұрыннан бар ескі проблемаларға жаңаша сипат пен түр берді.

Ежелден қалыптасып қалған дәстүрлерді былайырақ ысырып қоя салу немесе біржола жойып жіберу тіпті де оңай нәрсе емес. Белгілі бір сын сағаттарда олар қайта бой көтеріп, адамдардың сана-сезімін билеп ала бастайды және, өзіміз көріп жүргеніміздей, ол дәстүрлер халықты шектен тыс күш-жігер жұмсауы, тіпті сол жолда құрбан болуға дейін жігерленуі үшін саналы түрде айдап салу әрекеттері ретінде жиі-жиі пайдаланылады. Өмірде бар дәстүрлермен елеулі түрде санасуға, оларды жаңа жағдайлар мен жаңаша ойлау жүйесіне қарай түр-түсін өзгертіп, бейімдей түсуге тура келеді, сонымен қатар жаңа дәстүрлерді де қалыптастыру қажет. Ұлтшылдық принциптерінің тамыры әрі терең, әрі мықты; ол уақыты әлдеқашан өткен, болашағы үшін маңызын жойған әлдебір елеусіз нәрсе емес. Алайда бүгінгі күннің жоққа шығаруға тіпті де болмайтын нақты деректеріне неғұрлым күшті арқа сүйейтін басқа да принциптер — интернационализм принципі мен пролетарлық принцип пайда болды. Ал егер біз дүниедегі тепе-теңдікке қол жеткізуді және ондағы жан түршіктірерлік ушыққан шиеленісті бәсеңдетуді қалайтын болсақ, онда ол принциптерді бір-бірімен әйтеуір бір белгілі дәрежеде ұштастыруға тиіспіз. Адамзат рухы үшін ұлтшылдықтың әрдайым тартымды күш болатынын мойындауға және оған қолдау көрсетіп отыруға тиіспіз, бірақ ол қолдаудың өрісі мен қарқыны неғұрлым тар шеңберде шектеулі болуы қажет. <...>

Үндістан күшінің қайнар көздерін, сондай-ақ оның құлдырауы мен күйреуінің себептерін іздестіру — ұзақ та күрделі нәрсе. Алайда таяуда ғана болып өткен ол құлдыраудың себептері жеткілікті дәрежеде ап-айқын. Үндістан техникалық даму жағынан артта қалып қойды, ал бұған дейін ұзақ уақыт бойы көп жағдайда мешеулік пен кейін қалып келген ежелгі Еуропа ендігі жерде техникалық прогрестің даңғыл жолына түсіп, суырыла алға шықты. Ендігі жерде техникалық прогресті алға бастырып, дами түсуге жігерлендірген күш ең алдымен ғылым болды. Ол прогрестен өмір мен рухтың тасқын атып қайнаған күші адамзат қызметінің алуан түрлі саласынан және жаңа жерлерді ашу мақсатымен жүрек жұтқан ерлік жасаған жиһангездік саяхаттардан айқын көрінді. Жаңа техника Батыс Еуропа елдерінің әскери күш-қуатын еселеп арттырды, олардың Шығысқа қарай ентелей екпіндеуін және Шығысты бағындырып алуын жеңілдетті. Мұның тек Үндістанға ғана емес, сонымен қатар бүкіл Азияға дерлік қатысы болды. <...>

Тарих ежелгі және мықты дамыған өркениеттердің бірте-бірте жойылуының немесе кенеттен күйреп, апатқа ұшырауының, ал олардың орнын жаңа, неғұрлым күшті өміршең мәдениеттер басқанының толып жатқан мысалын жақсы біледі. Дүниеде белгілі бір өркениетке және халыққа олардың болашағы қандай болатынын күні бұрын хабарлайтын әлдебір өмірлік күш-қуат, ондай күш-қуаттың әлдебір ішкі қайнар көздері бар ма? Онсыз адамдардың жұмсаған күш-жігерінің бәрі де өзін әлдебір жас жігітпін деп көрсетпек болған қаусаған қарт адамның бос әурешілігі болып шықпай ма?

Қазіргі дүниедегі барлық халықтардың арасында мен ондай өмірлік күш-қуатты, негізінен алғанда үш халықтың бойынан — американдықтардың, орыстардың және қытайлардың бойынан байқадым. Былай қарап тұрсаңыз, кісі таң қаларлық сәйкестік! Американдықтардың Ескі дүниемен байланысының тамыры қаншалықты терең десек те, олар ешнәрсенің де торлаған шырмауында қалып қоймаған, еңсені езетін ауыртпалықтан, байырғы нәсілдердің бір кездегі әдет-ғұрыптары мен дәстүрлері атаулыдан азат жаңа халық болып табылады. Сондықтан да олардың өмірлік күш-қуатының арнасынан асып түсіп, тасқын ата қайнап жатуы әбден түсінікті.

Канадалықтар, австралиялықтар және жаңа зеландиялықтар туралы да тап осылай деуге болады. Бұлардың барлығы Ескі дүниеден елеулі дәрежеде қол үзген және өмірдің барлық жаңалықтарын жатсынбай қабыл алғандар деп саналады.

Орыстар жаңа халық болып табылмайды. Бірақ олар ескілік атаулыдан апатты ажал тәрізді қиыншылықты бастарынан кешіре отырып қол үзді. Содан кейін түр-тұрпатын өзгертіп, қайтадан құлпырып шыға келді. Тарих өзгерістің мұндай үлгісін бұрын-соңды көріп білген емес. Олар қайта жасарып, шын мәнінде ғажайып ынта-жігерге әрі өміршең күш-қуатқа ие болды. Олар өздерінің байырғы тамырларының кейбіреулерін іздеп тауып, иемденуге қаншалықты тырысып баққанымен де іс жүзінде жаңа халық, жаңа нәсіл, жаңа өркениет иесі ретінде қайта қалыптасты.

Орыстардың бұл үлгісі, егер әр халық қажетті шығынның есесін өтеуге әзір болып, бұқараның бойындағы ынта-жігер мен күш-қуаттың бұрқанып сыртқа шығуына мүмкіндік беретін болса, онда жаңа өмірдің тіршілік тынысын сезініп, қайта жасара алатынын көрсетеді. Бәлкім, ондай жойқын соғыс қаншалықты жан түршіктірерлік әрі қатыгез масқаралыққа толы бола тұрса да, әйтеуір, сол апаттан аман қалатын өзге халықтардың да қайта жасара түсуіне алып барып соқтыратын шығар.

Ал қытайлықтардың жағдайы басқаларға қарағанда тіпті өзгеше. Олар жаңа нәсіл болып табылмайды. Өйткені қытайлықтар Ресейдің маңдайына жазылған түбірлі қопарылысты бастарынан кешірген жоқ. Жеті жылға созылған қатыгез соғыс, әрине, оларды өзгертуге тиіс болды және өзгерткені де күмәнсіз. Бұл өзгерістің қаншалықты дәрежеде соғыстың немесе әлдебір неғұрлым тұрақты факторлардың салдары, немесе осының екеуінің де қосарланған салдары болып табылатынын мен жете білмеймін. Бірақ қытай халқының өмір сүруге деген қабілеті мені соншалықты таң қалдырады. Осындай орасан зор күш-қуатқа ие халық апатқа ұшырап, жойылып кете алады дегенге мен сенбеймін, тіпті ондай жағдайды көз алдыма ойша елестете де алмаймын. <...>

Тіпті бір ұлттық топтың өз ішінде, мейлі ол іштей қаншалықты берік топтаса тұрса да, әлдебір елеулі немесе ұсақ-түйек өзгешеліктердің болатыны әрқашан байқалады. Алайда оны өзге ұлттық топтармен салыстырған кезде оның елеулі түрде ерекше өзіндік тәсілмен топтасқандығы айқын көрінеді. Дегенмен де шекаралас жатқан екі топтың арасындағы ондай өзгешеліктер көп жағдайда бір-бірімен араласып, бірте-бірте жігі жойылып, білінбей кетеді. Оның үстіне, қазіргі прогресс оларға қай жерде болса да белгілі бір мағынада өзара бірігіп, айырмашылықтарын жойып жіберетіндей дәрежеде ықпал етеді. Ежелгі және орта ғасырлық замандарда ұлт туралы қазіргі қалыптасқан ұғым болған емес. Оның есесіне феодалдық, діни, нәсілдік немесе мәдени қарым-қатынас тораптарының алатын маңызы зор еді. Қалай десек те, менің ойымша, шамасы, әр үнділіктің бізге белгілі кез келген тарихи дәуірдің қай қайсысында да Үндістанның барлық кез келген бөлігінде өздерін-өздері азды-көпті емін-еркін, өз қара шаңырағында отырғандай түйсінгені, ал бөтен елдің бәрінде де өздерін өздері жат жерлікпіз, бөтен біреулерміз деп жатырқай сезінгені сөзсіз. <...>

Неғұрлым кейінгі дәуірде орын алғанындай, өзге тайпалар мен халықтар Үндістанға солтүстік-батыс жақтан бірте-бірте көптеп еніп, осы жақтағы байырғы жергілікті халыққа біржола сіңісіп кетті. Біз ең алғашқы зор мәдени аралас-құралас қосылу осында баса-көктеп келген арийлер мен дравидтер арасында, шамасы, Инд өзені алқабында орналасқан өркениетті елдердің өкілдері арасында, орын алған сияқты. Осы синтез бен қосылыстың жемісі үнді халықтарына және екі жаққа да тән айрықша сипаты бар байырғы үнді мәдениеті болып табылады. Одан кейінгі ғасырларда басқа да көптеген халықтар: ирандықтар, гректер, парфиялықтар, бактриялықтар, скифтер, ғұндар, түркілер (исламға дейінгі), сондай-ақ алғашқы христиандар, еврейлер, зороастриялықтар келіп қосылды. Олар осылай келе берді, келе берді, ортақ мәдениетке өздерінің әлдебір үлестерін қоса берді, қоса берді. Ақырында жергілікті байырғы халық арасына сіңісіп, бірте-бірте өз ерекшеліктерінен біржола айырылып қалды. Додуэлльдің сөзімен айтар болсақ, Үндістан «тамшыны бейне бір мұхит сияқты жұтып жіберудің шексіз қабілетіне ие болды». Өзіндік касталық жүйесі және мейлінше күшті өзгешелігі бар Үндістанның жатжерлік халықтарды және олардың мәдениеттерін жұтып жіберерлік қабілетке ие болғаны таң қаларлық нәрсе сияқты көрінеді. Бәлкім, мұның өзін оның жеке дара өзіне ғана тән өмір сүру қабілетін сақтап қалғанына және уақыт озған сайын бірте-бірте жасара түскеніне байланысты деп түсіндіруге болатын шығар. Үндістанға келген бойда мұсылмандар да оның күшті ықпалын сезінген болатын. «Жат жерліктер (мұсылман түркілер),— деп жазады Винсент Смит, — өздерінен бұрынғы сақтар мен юэчжилер сияқты, қалыптасқан қағида бойынша, индуизмнің бірте-бірте өзіне сіңістіре жұтып жіберетін ғажайып ықпалына оп-оңай берілді және тез арада-ақ үнділіктерге айналып кетті». <...>

Жат жерліктердің езгісінен діңкесі құрып қалжыраған ел күнделікті жексұрын шындықтың шырмауынан қайтсе де құтылуды көксеп, әлдеқашан өтіп кеткен дәуірді армандап, бос қиялға беріледі де, бір кездегі өз ұлылығын көз алдына елестетуден әлдебір жұбаныш тапқандай болады. Біздің көпшілігіміз берілуге бейім тұратын мұндай әрекет шектен шыққан есуастық әрі қауіп-қатері мол әрекет. Біз, үнділер, басқа салаларда кенже қалып қойсақ та, өзіміздің рухани ұлылығымызды бейне бір әлі күнге дейін сақтап келе жатырмыз деген жалған сезімге бой ұрушылықтың да зияны зор. Өйткені рухани, сондай-ақ басқа да кез келген ұлылық атаулы бостандық пен мүмкіндіктер жоқ немесе аштық пен жоқшылық жайлаған жерде негіз қалай алмайды. Батыстың көптеген авторлары үнділер бүл дүниеге үйлесімді де лайықты адамдар болып табылмайды-мыс деген лақап таратумен келді. Ал маған дүние жүзінің кез келген барлық елдеріндегі сіңірі шыққан кедейлер мен бақытсыз бейшара адамдардың қай-қайсысы да, егер олар революциялық даму жолын таңдамаса, белгілі бір дәрежеде бұл дүниеге лайықсыз жандар болып қала беретін сияқты көрінеді. Өйткені бұл дүние олардың игілігіне арналмағаны айдай айқын. Мұның езілген халықтарға да тікелей қатысы бар. <...>

Арийлердің Үндістанға келуі нәсілдік және саяси тәртіптің жаңа проблемаларын туындатты. Бағынышты халге душар болған дравид тайпаларының ежелгі бай мәдениеті бола тұрса да оларды жаулап алған арийлердің өздерін өздері ең жоғары нәсілміз деп санағаны күмәнсіз. Сөйтіп бұл екі халықтың арасында түпсіз терең, орасан зор алшақтық пайда болды. Оның үстіне, дамудан артта қалып қойған жергілікті тайпалар да, көшпелі халықтар да, орман тұрғындары да болды. Халықтардың мұндай шиеленісті өзгешеліктер мен өзара қарым-қатынастарының салдарынан бірте-бірте касталық жүйе қалыптасып, күшейе түсті. Бұл жағдай Үндістанның кейінгі қасырлардағы өміріне соншалықты күшті ықпал етіп, терең із қалдырған тағдырына айналды. Ал, кастаның арийлік те, дравидтік те институт болмауы әбден ықтимал нәрсе еді. Мұның өзі әр түрлі халықтардың әлеуметтік ұйымын құрудың, әр нәрсенің нақты іс жүзіндегі жағдайын қалыптастырудың әрекеттері болғаны мәлім. Ақыр аяғында ол өзінен-өзі азып-тозып, құлдырауға ұшырағанымен де, бәрібір содан кейінгі кезде еңсені езетін ауыртпалық пен қарғыс атқан қырсық болып қалып келеді. Алайда біздің оған ең соңғы кездегі өлшемдердің немесе соңғы оқиғалардың тұрғысынан қарап, оны өзгертуге мұршамыз келе қоймайтын да шығар. Каста өз заманының рухына сай қызмет етті, сондай-ақ қоғамның бөлінісінің әлдебір түрі ежелгі өркениеттердің көпшілігінде өз орнын алды. Дегенмен, қалай болғанда да, Қытай бұл қырсықтың қармағына іліккен жоқ. Төрт топқа бөліну арийлердің басқа тармағы -Сасанидтер дәуіріндегі ирандықтарда да болды, бірақ олар кастаға айналған жоқ. Ежелгі өркениеттердің көпшілігі, соның ішінде грекиялық өркениет те, жаппай құл иеленушілік құрылысқа түгелдей тәуелді болды. Үндістанда құл еңбегін соншалықты кең көлемде пайдалану орын ала қойған жоқ, үй ішінде ұсталатын құлдардың салыстырмалы түрде алғандағы азын-аулақ мөлшері ғана болды. Платон өзінің «Республика» деген еңбегінде негізгі төрт кастаға бөлінуге ұқсас тағы бір дара бөліністің болғанын атап көрсетеді. Ондай бөлініс ортағасырлық католицизм кезінде де болғаны белгілі.

Касталардың пайда болуы арийлер мен арий еместердің бір-бірінен айқын бөлінуінен басталды. Арий еместер де өз кезегінде дравидтер мен байырғы жергілікті тайпаларға бөлінді. Мысалы, арийлер өз алдына жеке бір тапты құрады. Олардың арасында әлдебір бөлінушілік бола қойды деп айту қиын. Арья деген сөздің түбірі «жер жыртушы диқан» деген магына береді. Сөйтіп, арийлер жалпы алғанда егіншілікпен айналысатын диқандар болып шығады. Ал егіншілік ізгілікті шаруа саналатын еді. Егіншілер абыздардың, жауынгерлердің немесе көпестердің рөлін атқара беретін; ол кезде абыздар айрықша артықшылық құқығы бар сословие саналмайтын. Алғашқыда арийлердің арий еместерден айырмашылығын білдіру үшін ғана жасалған бөліну келе-келе арийлердің өздеріне де елеулі ықпалын тигізді. Сөйтіп, атқарылатын қызмет түрлері мен мамандандырылу ерекшеліктеріне қарай бөлінудің күшейе түсуі салдарынан пайда болған жаңа таптар касталық түрді қабылдады.

Сонымен, басқыншылардың сол кездегі әдет-ғұрпы бойынша өздері жаулап алған халықтарды қырып-жою немесе құлдықта ұстау болып табылатын дәуірде касталарға бөліну неғұрлым бейбіт жолмен шешім табуға мүмкіндік берді. Мұның өзі атқарылуы тиіс қызмет түрлерінің барған сайын күшейе түсіп келе жатқан мамандандырылу ерекшеліктеріне мейлінше сай келді. Қоғам өмірінде басқа да бөлінулер пайда болды: егіншілер бұқарасы арасынан вайшийлер - диқандар, қол өнершілер және саудагерлер, кшатрийлер — басқарушы әкімдер мен жауынгерлер, брахмаңдар — елдің ұстанатын саясатын айқындаудың жоғары рухани принциптерін сақтау және одан әрі дамыта түсу міндеттері жүктелетін абыздар мен ойшылдар бөлініп шықты. Бұл үш кастадан төменгі сатыла шудралар немесе батрактар (жалшы малайлар) және маманданған біліктілігі жоқ бүкіл жалдамалы қызметкерлер (диқандардан өзге) тұрды. Көптеген байырғы жергілікті тайпалар олармен бірте-бірте араласып, біржола сіңісіп кетті де, оларға әлеуметтік сатының ең төменгі басқышынан, яғни шудралар арасынан орын тиді. Мұндай сіңісіп кету (ассимиляция) процесі үздіксіз жүріп жатты. Касталар ұдайы өзгерістер жағдайында болуға тиісті саналатын еді; біржола қатып-семіп қалыптасу әлдеқайда кеш басталды. Шамасы, елді басқарушы таптың әрқашан өзіне тән зор төзімділігі болған сияқты. Өйткені өкімет билігін жеңіп алған немесе оған әлдебір басқа жолмен ие болған топтың қай-қайсысы да өзінің қалауы бойынша иерархиялық билік сатысына кшатрийлер ретінде қосыла алатын және абыздарды ежелгі арийлердің белгілі бір атақты қаһарманынан тарайтын лайықты ата-тегінің өзіндік шежіресін ойдан шығарып, құрастырып беруге мәжбүр ететін.

Арья деген сөз өзінің бұрынғы «халық» деген мағынасынан айырылып, ендігі жерде «текті адам» деген мағынаға ие болды, сондай-ақ «анарья» деген сөз «ең төмен» деген мағынаның орнына, ендігі жерде әдетте көшпелі тайпаларға, орман тұрғындарына және басқаларға қатысты қолданылатын болды.

Үнділіктердің ақыл-парасатына әр нәрсеге терең талдау жасауға әдеттегіден тыс бейімділік пен идеяларды, ұғымдарды, тіпті күнделікті өмірлік маңызы бар қызмет түрлерін рет-ретімен белгілеп қоюға деген құштарлық тән болды. Арийлер қоғамды тек төрт топқа бөліп қана қойған жоқ, сонымен қатар адамның өмірінің өзін де төрт сатылы кезеңге бөлді. Бірінші кезең есею жылдары мен жалын атқан жастық шақты, оқып-үйрену, білім арттыру, өзін-өзі лайықты ұстай білу, байсалды сабырлылық таныту және ұстамдылық көрсете білу тәртібін бойға дарытуды қамтыды. Екінші кезең өз алдына шаңырақ көтеріп, отау тіккен, тату-тәтті тұратын отбасына ие болуды, үшінші кезең - яғни өзінің терең байсалдылығымен және әділетті турашылдығымен атағы шыққан, сондай-ақ өзін тек қоғамдық кызметке түгелдей арнаған, одан жеке басының мүддесіне пайда табуды ғана ойлап, қанағатсыздық пен тойымсыздық танытып, неғұрлым мол қарпып қалудан аулақ мемлекеттік қайраткердің өмірін қамтиды. Ең соңғы төртінші кезең — бұл дүниедегі кез келген қызметтен де, қызықтан да біржола безінуге бел буған тақуаның өмірі. Арийлер осы тәсілді жүзеге асыра отырып, адамның бойында көбінесе қатар кездесетін бір-біріне қарама-қайшы екі бағытты — өмірдің тәттілігін толық көлемінде сезініп, бастан кешіру мен одан біржола безініп, бас тартуды бір-бірімен өзара үйлестіріп, ұштастыра білді.

Ғалымдық пен жан-жақты білімдарлық Қытайдағы сияқты, Үндістанда да әрқашан зор құрметке ие болып келді. Өйткені ғалымдық ең жоғары дәрежедегі мол білімді де, қайырымдылық қасиеттерді де қамтитын. Ел билеуші әкім де, беделді жауынгер де ғалым адамның алдында әрқашан ізетпен бас иіп тұратын. Ежелгі Үндістанда билік басындағы адамдар толық көлемді туралық таныта алмайды деген теориялық қағида болатын. Олардың жеке басының мүдделерін жоғары санап, әр нәрседен пайда табуға бейім тұратындығы өздерінің атқаратын қоғамдық қызметіне қарсы қарама-қайшылыққа, сөз жоқ, әйтеуір бір соқтыратын болуы тиіс деп саналатын. Сондықтан да рухани қымбат қазыналарды айқындау және әдептілік нормаларын сақтауды қадағалау міндеті, материалдық мұқтаждығы жоқ және, қаншалықты дәрежеде мүмкін болғанынша, ешқандай да міндеттерді атқарудан азат тапқа немесе ойшылдардың тобына жүктелетін. Өйткені олар өмірдегі алуан түрлі проблемаларға бұл дүниенің қызығынан безіну тұрғысынан қарай алатын болуы тиіс деп саналатын. Сонымен, ойшылдардың немесе философтардың бұл тобы әлеуметтік сатының ең биік басқышында тұрған және жалпы жұрттың сый-құрметіне лайықты бөленген жандар деп танылатын. Әрекет етуші іс-қимыл адамдары да, ел басқарушы әкімдер де, беделді жауынгерлер де, өздерінің қолдарында жеткілікті күш-қуат бола тұра өздері халықтың сый-құрметін азырақ көретіндіктен де ойшылдар мен философтардың айтқанын тыңдап, олардың соңынан оп-оңай еріп жүре беретін. Байлыққа белшесінен батқандарға көрсетілетін сый-құрмет бұдан да кем болатын. Жауынгерлер сословиесі әлеуметтік сатының ең жоғарғы басқышында тұрмағанымен де, әйтеуір, жоғары сатыдан орын алатын. Мұның өзі жауынгерлер сословиесіне жиіркенішті жек көру сезімімен қарайтын Қытайдағы жағдайдан мүлдем өзгеше еді.

Басқа да жерлерде белгілі бір дәрежеде кездесіп қалатын теорияның түрі осындай болатын. Мысалы, ортағасырлық Еуропада христиан діні дәуірлеп тұрған кезде Рим шіркеуі барлық рухани, әдептілік және моральдық мәселелер саласындағы басшылық ету қызметтерін, сонымен қатар тіпті мемлекетті басқарудың жалпы принциптерін белгілеп беруді де өз қолына алып қойған еді. Соның арқасында Рим іс жүзінде ақсүйектік зайырлық билікке зор көңіл бөле бастады, ал шіркеу князьдары өз алдарына бөлек тәуелсіз меншік иелері болып алды. Үндістанда ойшылдар мен философтар өз арасынан шығып отыратын брахмандар сословиесі бұрынғы жағдайының үстіне абыздардың қуатты сословиесіне айналып, өздерінің бүкіл артықшылықтарын жандарын сала қорғаумен болды. Солай бола тұрса да, бұл теория үнділіктердің өміріне күшті ықпалын тигізді. Соның нәтижесінде олардың аңсаған асыл мұраты ғалым әрі ізгі ниетті кішіпейіл, қайырымды да ұстамды әрі өзгелердің жолында өздерін-өздері құрбан етуге әрқашан әзір адам болып қала берді. <„.>

Үндістан ақыл-ойды және ақыл-ой иелерін, ғалымдарды әрқашан барынша құрмет тұтты, солдаттардың немесе ақшалы қапшық иелерінің олардан жоғары тұрарлық артықшылығы болуына ешқашан келіскен емес. Тіпті қандай қатты құлдырау кезінде де ақыл-ойдың тереңіне шомып, одан өзіне жұбаныш боларлық әлдебір нәрселерді таба білді.

Бірақ Үндістан қашан болса да, әйтеуір, бір кезде буырқанған дауыл алдында бас иіп, төзімділік танытқан немесе шетелдік басқыншы легионерлердің баса-көктеп кіріп келуіне жайбарақат немкеттілікпен қараған емес. Оларға, рас, көбінесе сәтті, кейде сәтсіз қарсылық көрсетуден ешқашан танған жоқ, тіпті уақытша жеңілістің ащы дәмін татқан кезде де дұшпанға соққы беруді ұмытқан емес — жаңа шайқастарға әзірленумен болды. Ондай шайқас екі түрлі тәсілмен жүргізілді: біріншіден, басқыншыларға қарсы жан қиярлық ерлікпен шайқасып, оларды елден біржола қуып шығу болса, екіншіден, өйтіп қуып шығу мүмкін болмаған жағдайда оларды елдің байырғы халқымен араластырып, оған біржола сіңістіріп жіберу еді. Үндістан кезінде Александрдың (Ескендір Зұлқарнайынның) басқыншы легионына жеткілікті дерлік күшті қарсылық көрсетті, ал ол қайтыс болғаннан кейін Үндістанның солтүстігіндегі грек горнизондарын бірден қуып шықты. Кейінірек Үндістан үнді-гректер мен үнді-скифтерді өз халқы арасына араластыра сіңістіріп жіберді де, ақыр соңында өзінің ұлттық үстемдігін қайта орнатты. Бірнеше ұрпақтар тұсында ол ғұндармен де шайқасты, оларды ығыстыра қуып жіберді. Ал олардың қалып қойғандары жергілікті байырғы халықтың арасына біржола сіңісіп кетті. Арабтар келген кезде оларға Инд өзенінің маңында тосқауыл қойып, ілгері жылжуын тоқтатты. Түркілер мен ауғандар тек бірте-бірте ғана алға жылжи алды. Олардың Дели тағына берік орнығып, жайғасып алуы үшін бірнеше жыл қажет болды. Мұның өзі тым ұзаққа созылған шиеленісті шайқасқа ұласты, сонымен қатар және бір үдеріс - байырғы жергілікті халықтар арасына сіңісіп кету, сөйтіп, үнділену процесі тоқтаусыз жүріп жатты. Соның нәтижесінде басқыншылар кәдімгі байырғы жергілікті халық сияқты, нағыз үнділерге айналып тынды.

Ежелгі үнді мұратының жүзеге асқан ең ұлы ғажайып үлгісінің — әр түрлі элементтерден түзіліп, олардың бір ұлтқа айналуының мысалы ұлы Ақбардың тұсында көрініс тапты. Ол өзін-өзі Үндістанға лайықты тең тұлға санады, оны, мейлі ол келімсек болса да, Үндістан да барынша жақсы көріп кетті. Соның арқасында Акбар елді ойдағыдай сәтті басқарды, болашақ тамаша империяның берік іргетасын қалады. Оның мұрагер ұрпақтары осы саясатты берік ұстанып, байырғы жергілікті халықтың рухын құрметтеуден танбаған кезге дейін олардың империясы жап-жақсы өмір сүре берді. Ал олар халықтан қол үзіп, өздерін ұлттық дамудың бүкіл барысына қарама-қарсы қойған кезде қатты қалжырап, қажып шыға келді — ұлы империяның күл-талқаны шықты. Өздерінің идеялары жағынан шектеулі тар шеңбердегі жаңа қозғалыстар пайда болды, бірақ олар қайта өрлеп келе жатқан ұлтшылдықты мықтап қолдаған еді. Олардың жаңа қоғам құруға мұршасы жеткіліксіз болды. Дегенмен де Монғолдардың империясын жойып жіберетін күш-қуат таба білді. Олардың ісі біраз уақытқа дейін табысты болды, алға ұмтылу орнына өткен өмірге тым көбірек көз тігіп, оны қайта орнатуды көксеуден арылмады. Олар бүгінгі күні елеп-ескермеуге немесе одан айналып өтуге тіпті де болмайтын қыруар өзгерістердің орын алғанын жете түсінбеді, өткен өмірдің қазіргі жаңа өмірді ешқашан да алмастыра алмайтынын, тіпті өздерінің Үндістандағы қазіргі күндерінің тоқырау мен құлдырап күйреу екенін мойындамады. Сөйтіп, Үндістан тоқтаусыз құбыла өзгеріп жатқан өзге дүниеден қол үзіп, тым кенжелеп, артта қалып қойды. Олар сонау Батыста өмірге тың көзқарастар мен озық техникаға негізделген жаңа дүниелердің туындап жатқанын сезінбеді. Ал бұлар көз алдарына жөнді елестете алмайтын, ол жаңа дүниені жасаушы ағылшындар екенін аңғара алмады. Сөйтіп, ағылшындар жеңіске жетіп, салтанат құрып шыға келді. Бірақ олар елдің солтүстік бөлігінде енді ғана нық орын тебе бастаған кезде атақты ұлы көтеріліс бұрқ ете түсті. Мұның өзі елдің тәуелсіздігі жолындағы күреске ұласып, ағылшындардың билеп-төстеген үстемдігін жойып жібере жаздады. Шетелдік езгінің үстемдігіне бас иіп мойындамау қандай болса, бостандыққа, тәуелсіздікке қол жеткізу жолындағы ұмтылыс та тап солай ұдайы жалғаса берді. <...>

Біз өзінің өткен тарихы мен бай мұрасын мақтаныш тұтатын және оларды мұқият сақтап қалу үшін ұлы қорғандар мен қоршаулар тұрғызуға барынша тырысып, әрекет жасауға ерекше құштар халықпыз. Алайда, өзіміздің шығу тегімізді және барған сайын күшейіп келе жатқан касталық томаға-тұйықтығымызды мақтаныш тұтатынымызға қарамастан, біз, өз нәсілінің тазалығынан асқан тәкаппарлықпен соншалықты босқа даңдайситын өзге халықтар сияқты, әр түрлі нәсілдердің — арийлердің, дравидтердің, тұрандықтардың, семиттердің және монғолдардың адам таң қаларлықтай мөлшерде араласып кеткен құрамасына айналдық. Арийлер мұнда жүйелі соққан тынымсыз толқын тәрізді келіп, дравидтермен араласа сіңісіп кетті. Олардан кейін де мыңдаған жылдар бойына осында қоныс аударған өзге халықтар мен тайпалардың — мидиялықтардың, ирандықтардың, гректердің, бактриялықтардың, парфиялықтардың, сақтардың немесе скифтердің, құшандардың немесе юэчжилердің, түркілердің, түркі-моңғолдардың, сондай-ақ азды-көпті топ-тобымен Үндістанға келіп, оны өздерінің туып-өскен отаны еткен тайпалардың толқыны толассыз соғып жатты. <...>

Бұл жерде үнді өркениетінің дамуы негізінде жатқан әлдебір өмірлік серпіліс немесе идея туралы айту ақылға онша қона қоймайтын әрі дәлелдеуге болмайтын нәрсе сияқты көрінуі ғажап емес. Тіпті әрбір жеке адам өмірінің өзі де жүздеген қайнар көзден нәр алады емес пе? Ал тұтас бір ұлттың немесе өркениеттің өмірі бұдан әлдеқайда күрделі болып көрінетіні рас. Үндістандағы рухани өмір толқындарында бейне бір өткен заманның қираған қалдықтары сияқты сансыз көп идеялар бірге қалқып, бірге жүзіп жүр және олардың көпшілігі бір-біріне өлердей өш. Белгілі бір тезисті негіздеп, дәлелдеп шығу үшін сол идеялардың әлдебір тобын оп-оңай іріктеп алуға болады, ал тап сол тезисті теріске шығару үшін де олардың басқа бір тобын тандап алу оншалықты қиынға соқпайды. Мұның өзі белгілі бір дәрежеде кез келген елде кездесе береді, ал әлдеқашан өмірден өткен өлі дүние бүгінгі өміршең жанды дүниеге тісті бақадай жармасып, қалмай келе жатқан Үндістан сияқты ежелгі әрі алып елге ерекше тән және әділ құбылыс болып саналады. <...>

Үндістан халқының арасында нағыз үнділіктерге мейлінше ұқсас болып табылатын әрі ежелгі үнділік мәдениет пен оның ғажайып бай дәстүрлерін барынша мақтан тұтатын раджпуттар сияқты ешкім де жоқ. Олардың өткен замандарда жасаған теңдесі жоқ ерлік істері сол дәстүрлердің ажырамастай біртұтас бөлігіне айналған. Солай бола тұрса да раджпуттардың көпшілігі өзіміздің шыққан арғы тегіміз үнді-скифтер деп, ал енді бір тобы кезінде Үндістанға келген ғұндар деп атап көрсетеді. Үндістанда джаттардан асқан тегі таза әрі тамаша, өз өмірін жер-анамен барынша тығыз байланыстырған және өз жерлеріне өзге біреулердің озбырлықпен сұқтана көз тігіп, қол сұғуының қандай түріне болса да ешқандай төзе алмайтын шаруалар жоқ. Олар да өздерін скифтерден таралғанбыз деп санайды. Катхияванның сұңғақ бойлы, келбетті сұлу шаруалары катилер туралы да тап осылай деуге болады. Біздің халқымыздың бір бөлігінің нәсілдік тұрғыдан алғандағы шығу тегін белгілі бір дәлдікпен шолып шығуға әбден болады, ал енді бір бөлігінің шыққан тегін анықтау еш мүмкін емес. Алайда олардың бәрі де, өздерінің шыққан тегі қандай екендігіне қарамастан, ешқандай күмәнсіз кәміл сеніммен нағыз үнділіктерге айналып үлгерді. Олар Үндістанның мәдениетіне өздерінің жалпы ортақ үлесін қосып келеді және оның ежелгі дәстүрлерін бәрімізге тән ортақ қазына деп санайды. <...>

Үндістанды түркілердің, ауғандардың және Моғолдардың жаулап алуы оның Орта және Батыс Азиямен байланысын тез дамыта түсті. XV ғасырда (шамамен еуропалық Қайта өрлеу дәуірі кезінде), Ақсақ Темір ұрпақтары тұсында Иранның күшті ықпалында болған Самарқан мен Бұхарда мәдениеттің гүлденуі басталды. Ақсақ Темір ұрпақтары династиясының билеушісі Бабыр ол ортадан шығып келген бойда Дели тағына отырды. Бұл оқиға XVI ғасырдың бас кезінде, парсы өнерінің алтын ғасыры ретінде белгілі болған, Сефевидтер тұсындағы өнердің ғажап қарқынмен қайта өрлеуі кезінде орын алған еді. Бабырдың баласы Хумаюн Сефевидтер шаһынан баспана іздеп барып, оның көмегімен Үндістанға қайта оралған болатын. Үндістанның монғолдық билеушілері Иранмен өте тығыз байланыс орнатты. Ұлы Моғолдың тамаша сарайы тұсында өздеріне атақ-даңқ пен байлық іздеген көптеген ғалымдар және суретшілер шетелдерден Үндістанға ағыла келіп жатты.

Сөйтіп, Үндістанда өз бойында үнділік мұраттар мен парсылық сарындар өзара ұштасқан жаңа сәулет өнері пайда болды. Агра мен Делите салтанатты алып та ғажайып ғимараттар ерекше көрік беріп, оларды абаттандыра түсті. Солардың ішіндегі ең атақты ғимарат Тәжімахал туралы француз ғалымы Груссе мұның өзі «Иранның Үндістан тәнінен жай тапқан жан дүниесі» деген болатын.

Өздерінің шыққан тегі мен тарихтың бүкіл барысы нәтижесінде Үндістанның халқы мен Иранның халқы сияқты бір-бірімен өте-мөте тығыз байланысқан халықтар дүниеде онша көп емес. Осы бір ұзақ та тығыз әрі ізгі ниетті байланыстар туралы біздің тамаша естеліктеріміз, өкінішке толы сорымызға қарай, елімізге Надир-шахтың осыдан екі жүз жыл бұрын баса-көктеп кіріп келген, аз ғана уақытқа созылған, бірақ барынша жан түршігерлік қатыгездікпен жасалған шабуылымен аяқталады.

Содан кейін бізге ағылшындар келді. Олар біздің елімізді Азиядағы көрші елдермен байланыстыратын барлық қақпаны біржола тарс жауып, барлық жолды күшті тосқауыл қойылған кедергілермен кесіп тастады... Азияның өзге бөлігінен тап осылай кенеттен қол үзіп қалу ағылшын билеп-төстеушілерінің Үндістанда жасаған өктемдігінің ең бір елеулі әрі қасіретті салдарларының бірі болды. <...>

Тіл — грамматика мен филологияға қарағанда өзінше кесіп пішіп өлшеуге келмейтін кең ауқымды әлдебір рухани әлем. Мұның өзі халық рухы, оның бай мәдениеті қалдырған поэтикалық өсиет және солардың қалыптасуына күшті ықпал еткен ақыл-ой мен бейнелердің жанды көрінісі болып табылады. Сөздердің мағынасы ғасырдан ғасыр өткен сайын өзгеріп отырады, ал ескі идеялар, көбінесе өзінің байырғы түрін сақтай отырып, жаңа идеяларға айналады. Олардың, әсіресе байырғы көне сөздердің немесе сөз тіркестерінің мәнін бірден ұғу оңай емес. Егер біз ол сөздермен сөз тіркестерінің байырғы мәнін және сол тілде сөйлейтін адамдардың не айтайын деген ойын шын мәнінде жете түсінуді қалайтын болсақ, онда оларға белгілі бір романтикалық және поэтикалық тұрғыдан келуіміз керек.

Өркениет атаулы сырттан жасалған шабуылдан гөрі көбінесе өзінің әлсіздігі салдарынан құлдырауға ұшырайды. Оның әлсіреу себебі кейбір мағынада өзін-өзі жоя бастайды, сөйтіп, ұдайы қозғалыстағы дүниеге қажет ешнәрсе де бере алмай қалады немесе ол өркениеттің иесі болып табылатын халық сапалық тұрғыдан қайта туындап, өзінің еңсесін езетін зіл батпан ауыртпалықты бұдан былай көтеріп жүруді лайық көрмейтін дәрежеге жетеді. Сондай-ақ әлеуметтік құрылыстың өзі де аршындап алға баса дамуға кедергі бола бастауы әбден мүмкін. Ал ондай даму әлгі кедергі алып тасталған немесе әлгі құрылысқа әлдебір елеулі сапалық өзгеріс енгізілген кезде ғана бола алады. <...>

...Жатжерліктерге деген өшпенділік сезімі, әлбетте, болды және ол жыл өткен сайын күшейе түсті. Бірақ мұның өзі әлі де жалпыға бірдей немесе кеңінен етек алған ұлттық сезімге тіпті де айнала қоймаған еді. Оның феодалдық құйтырқы сыры болды, ал ашықтан-ашық адал ниеті жергілікті көсемдерге дегенде ғана байқалатын. Әскери диктатуралар билеген кездегі Қытайдағы сияқты қайыршылық ахуал мұнда да жаппай орын алды, адамдарды кез келген әскери қолбасшының жасағына барып қосылуға мәжбүр етті. Өйткені ол жасақтарда қызмет ету жүйелі түрде ақы алып тұруға немесе халықты тонап-талауға мүмкіндік беретін. Ост Инд компаниясы әскерлерінің едәуір басым бөлігі үнділік-синайлардан тұрды. Бұл ретте тек маратхалардың ғана белгілі дәрежеде ұлттық сезімі бар еді, ол сезім өздерінің көсеміне деген сезімнен әлдеқайда күштірек болды. Бірақ соның өзінде де едәуір тар көлемде әрі шектеулі сипат алды. Олар осы қылығымен жаужүрек раджпуттарды өздеріне қарсы қойып алуға дейін барды. Оларды өздерінің одақтас жақтаушылары етіп алу орнына маратхалар раджпуттарды бейне бір қас дұшпандары сияқты жек көрді немесе өздеріне ежелден риза емес наразы вассалдар ретінде санады. Оның үстіне, пешваның тікелей басшылығымен орнатылған көмескі, тиянағы жоқ әлдебір әлсіз одақтың болғанына қарамай, маратхалардың өз көсемдері арасында да шиеленіскен күрес, тіпті кей-кейде өзара жауласқан қиян-кескі соғыс жүріп жатты. Шешуші сын сағаттарда олар бір-біріне өзара қолдау көрсетпеді. Соның салдарынан да дұшпандары оларды бір-бірінен бөліп тастап, жеке-жеке қырып салып отырды. <...>

Екінші кітаптан

...Тарихты барлық уақытта дерлік тек жеңімпаздар мен жаулап алушы басқыншылар жазып келді және ол солардың ғана көзқарасын білдірді немесе, қалай болғанда да, жеңімпаздар ұсынған нұсқаға артықшылық беріліп, ақыр-аяғыңда сол нұсқа үстемдік алып отырды... Өзінің туған халқының көзқарасынан біржола толық қол үзуге және өз халқы мәдениетінің тар шеңберінен оны бұзып-жара шығып кетуге ешкімнің де мұршасы келмейді. Ал халықтардың және елдердің арасында дау-жанжал туа қалған жағдайда объективті шындыққа болмашы ғана бүйрек бұрудың өзі де туған халқына жасалған опасыздық ретінде қарастырылады. Ондай шиеленісті дау-дамайдың ең жоғары денгейдегі көрінісі болып табылатын соғыс атаулының бәрі де жауласқан дұшпан ұлтқа қатысты барлық нәрседе болса да әділдік пен объективті шындықтан алдын ала қасақана бас тартуға мәжбүр етеді; адамдардың ақыл-ойы мен мінез-құлқы қатыгезденіп, мәселеге бір ғана тұрғыдан келуден өзге тәсілдердің бәрінен де бас тартындырады, оны кері ысырып тастауға соқтырады. Мұндай кезеңнің ең басты қажет нәрсесі — қайткен күнде де өз әрекетіңді түгелдей ақтап, жаудың әрекетін түгелдей қаралап, айыптап шығу. Ондай жағдайда ақиқат әлдебір шыңырау құдықтың түбіне түсіп кеткендей болады, ал бүкіл дүниені ашықтан ашық ар-ұяттан жұрдай өсек-өтірік жайлап алады.

Тіпті нағыз соғыстың өзі болмаған кезде де өзара бәсекелес, бақталас елдердің және бір-біріне қарама-қайшы келетін мүдделердің арасында да құпия соғыс пен шиеленісті дау-дамай жиі-жиі жүріп жатады. Жатжерлік басқыншылардың өктем тепкісінде қалған елде ондай шиеленісті дау-дамай ішкі жағдайларға байланысты болады әрі тұрақты сипат алады. Адамдардың ақыл-ойы мен мінез құлқыңа, іс-әрекетіне ықпалын тигізе отырып, олардың ниеті мен құлқын бұза түседі; сөйтіп, адамдар соғысты аңсаған көңіл-күйден оңайлықпен арыла алмайды. Баяғы заманда, соғыстың зардапты салдарларына, қатыгездігіне, өзге аумақтарды жаулап алуға және басқа халықтарды құлдыққа түсіруіне қарамай, оны оқиғалардың болмай қоймайтын табиғи заңды барысы ретінде қабылдайтын кезде, әлдебір жат көзқарастан туындайтын мұндай құбылыстардың бетін бүркемелеп, шын сырын жасырудың немесе оларды ақтауға тырысып бағудың пәлендей қажеті болған жоқ. Ал бірте-бірте неғұрлым жоғары деңгейдегі моральдық нормалардың пайда болып, дамуына байланысты мұндай әрекеттің өзі де нақты деректердің бұрмалануына, кейде көрер көзге қасақана, ал көбінесе санадан тыс, еріксіз бұрмалануына алып барып соқтырды. Сөйтіп, монтаны екіжүзділік ізгі адамгершіліктен үстем болып шығады, сонымен қатар ар-ұяттан жұрдай, барып тұрған жексұрын, жүрек айнытарлық өсек-өтірікке толы жалған ізеттілік қылмыстық іс-әрекеттермен қоян-қолтық араласып, өзара одақ құрып алады. <...>

Батыс мәдениетінің Үндістанға тигізген ықпалы динамикалық қоғаммен «осы заманғы» сананың әлі де ортағасырлық ойлау жүйесінің шырмауынан шыға алмаған, едәуір жетіле түскен әрі өзіндік жолмен дамыған, бірақ өзіне тән тар шеңберлі шектеулер салдарынан одан әрі прогресс жолымен алға баса алмаған қоғамға тигізген ықпалы еді. Бірақ, бәрібір, мұның өзі қаншалықты таң қаларлық нәрсе болса да, осы бір тарихи процесті жақтап жүргізушілер, Үндістанда өздерінің қандай міндет атқаратынын саналы түрде мүлде түсіне алмағаны былай тұрсын, тіпті тап ретінде бұл процесті іс жүзінде көз алдарына да елестете алған жоқ. Англияда олардың табы бұл тарихи прогреске қарсы жанталаса күресіп бақты. Бірақ қарсыласушы жақтың күші мейлінше мол еді, сондықтан да олардың жолын кесіп, біржолата тоқтатып тастау мүмкін болмады. Ал Үндістанда ағылшындар бүкіл билік өз қолдарында тұрған күшті қожайындар болды және олар әлгі өзгерістерді, енді неғұрлым кең мағынада түсінікті бола бастаған процестің өзін де түрлі кедергілер қойып, тежей түсті. Ағылшындар үнді қоғамындағы әлеуметтік тұрғыдан алғандағы реакциялық топтарға қолдау көрсетіп, олардың жағдайын нығайтып отырды. Сондай-ақ саяси және әлеуметтік өзгерістерге қол жеткізуге ұмтылғандардың бәріне де қарсы әрекеттер жасады. Ал егер ондай өзгерістер дегенмен де орын алған болса, онда мұның өзі олардың еркінен тыс жүзеге асты немесе олардың қызметіндегі кездейсоқ, алдын ала болжап, көріп білу мүмкін емес әрекеттердің нәтижелері еді. Бу машиналары мен темір жолдардың пайда болуы ортағасырлық құрылысты өзгерту жолында ілгері басқан орасан зор қадам болды. Бірақ ағылшындар мұның өзін Англияның билеп-төстеуші үстемдігін нығайту және өздерінің байлыққа белшелерінен батуы үшін Үндістанның табиғи байлығын сүліктей сорып, қанауды жеңілдету мақсатымен жасады. Ағылшындардың Үндістанда жүргізген саясатының арам ниеттері мен оның алдын ала болжап, көріп білу мүмкін болмаған кейбір нәтижелері арасындағы бұл қарама-қайшылық белгілі бір дәрежеде шатасқан былық тудырды және әлгі саясаттың бетін бүркемелеп, мәнін жасыруды көздеді. Өзгерістер Үндістанға Батыстың осындай ықпалы нәтижесінде келді. Бірақ олар шын мәнінде ағылшындардың Үндістандағы құйтырқы арам ниеті еркінен тыс қарама-қарсы дерлік жағдайда келіп жетті. Бірақ олардың мұндай өзгерістердің қарқынын барынша төмендете алғаны сонша — ол өзгерістердің аяқталар кезі тіпті күні бүгінге дейін тым алыс.

Үнділіктерді билеп-төстеу үшін Англиядан арнайы келген феодал помещиктер мен соларға ұқсас басқа да сілімтіктер мұндағы дүниенің бәріне помещиктердің мүддесін көздеу тұрғысынан ғана қарады. Олар үшін Үндістан Ост-Инд компаниясының меншігіндегі орасан зор жер үлесі ғана, ал помещиктің өзі оның осындағы жері мен жалға жер алушылардың ең жақсы әрі нағыз табиғи өкілі деп саналатын. Бұл көзқарас Ост-Инд компаниясы өз меншігіндегі бүкіл жерін Үндістанның есебінен орасан зор көлемде алып (Ост-Инд компаниясының акционерлеріне Үндістанның бюджетінен, яғни үнділік салық төлеушілердің есебінен, 3 миллион фунт стерлинг мөлшерінде өтем ақы төлеген болатын), Британия тәжіне өткізгеннен кейін де қала берді. (Үндістанның мемлекеттік қарызы осылай пайда болды. Мұның өзі Үндістанның өзіне өзі төлеген сату бағасы еді). Англияның Үндістандағы үкіметі тап сол кезде помещик (немесе помещиктің агенті) болып шыға келді... Үндістанда бұрыннан тұрып, еңбек етіп келген миллиондаған адамдар бейне бір әлгі помещиктен жалға жер алған, оған рента және жер салығын төлеп тұруға міндетті жандарға айналды әрі сол феодалдық құрылыстың құрсаулы қыспағында қала берді. Олардың бұл құрылыстың құқығына қол сұғып, қарсылық жасауы бүкіл әлемнің қалыптасқан моральдық бастауларын қорғауға және Құдайдың құдіретімен әдейі жолданған сынаққа қарсы білдірілетін наразылық саналды.

Ағылшындардың Үндістандағы мұндай билеп-төстеу үстемдігінің сипаты туралы едәуір метафизикалық түсінік түбегейлі өзгеріске ұшырай қойған жоқ, тек қазір ғана басқаша түсіндіріліп жүр. Өлшеусіз мол, өте жоғары жалгерлік төлемді ашықтан-ашық алып отырудың ескі тәсілі ендігі жерде неғұрлым құйтырқы әрі қулық-сұмдыққа толы әрекеттермен алмастырылды. Помещик өзіне жалданушыларға ізгі ниетті болуы, сөйтіп, олардың мүддесін қорғауға атсалыса тырысуы тиіс деген қағида пайда болып, ол мойындала бастады. Тіпті кейбір неғұрлым адал, қожайынына шын берілген жалгерлердің кейбіреулеріне, өздері бағынышты жағдайда жүріп-ақ, помещиктің иелігіндегі жерді басқаруға рұқсат берілуі тиіс деген пікір туындады. Бірақ мұндай шаралардың ешқайсысы да жер иеленудің жүйесін өзгерте алмайтын еді. Жер иелену құқығы бір қолдан екінші қолға өткен күнде де бұрынғысынша сақталып қала беруге тиіс болды. Оқиғалардың барысы осындай өзгерістердің орындалмай қоймайтынына соқтырған кезде мынадай жағдай қалыптасты: жер иелігінде шын беріліп, адал қызмет етіп жүргендердің бәрі де өз орындарында істей береді, помещиктің барлық ескі және жаңа достары, қолдаушылары мен қарамағында жүріп күн көретіннің бәрі де толық қамқорлықпен қамтамасыз етілуі, зейнеткер қарттардың бәрі де зейнетақыларын бұрынғысынша алып тұруы, ал бұрынғы помещиктің өзі бұдан былай да сол жер иелігіндегі ізгі ниетті қамқоршы әрі ақылман кеңесші ретінде қала беруі тиіс болды. Сөйтіп, елеулі өзгерістер жасау әрекеттерінің бәрі де іске аспай, аяқсыз қалды.

Үндістанды өз мүдделеріне сай өзгерту бағыты түгелдей ағылшындар ғана қызмет ететін жоғары әкімшілік орындарында неғұрлым күштірек байқалды. Кейінгі жылдары олар Үнді азаматтық қызметі деп аталған, тығыз топтастырылып, бірауызды ынтымаққа берік бірлестірілген қауымдастыққа айналды. Оны ағылшын жазушыларының бірі «дүние жүзіндегі сіресе қатып қалған ең мықты кәсіподақ» деп атады, бұлай атау тіпті де тегін емес еді. Үндістанды сол адамдар басқарды, Үндістанның бейнесін сол адамдар танытты. Ол адамдар өздерінің мүдделеріне сай келмей, қысым жасайтын нәрселердің бәрін де

Үндістан үшін зиянды деп санаудан ешқашан танбады. Ағымдағы оқиғалар туралы Үнді азаматтық қызметінің шенеуніктерінен және солардың айтуымен түсіп жататын хабарлар арқылы бұл идея азды-көпті дәрежеде ағылшын халқының әр түрлі топтары арасына таратыла берді. Билеуші тап өкілдерінің бұл идеяны толық қабылдағаны, әрине, әбден табиғи нәрсе. Ол ол ма, тіпті бұл идеяның ықпалына белгілі бір дәрежеде ағылшын жұмысшылары мен фермерлердің өздері де берілгені белгілі. Олар, өздерінің туып-өскен отанында бағынышты жағдайда болғанына қарамай, енді әлдебір мол меншік иесі немесе билеп-төстеуші ретінде мақтаныш сезіміне бөленетін болды. Өйткені тап сол жұмысшылар мен фермерлер Үндістанға келе қалған жағдайда билеп-төстеуші үстем таптың қатарына сөзсіз қабылдана беретін еді. Олар Үндістанның тарихы мен мәдениетінен мүлде бейхабар болатын және ағылшындардың Үндістандағы билеп-төстеуші үстем идеологиясын бірден қабылдай салатын. Себебі олар мұндай жағдайда әр нәрсені өзара салыстырудың немесе бағалаудың басқаша өлшемін білмейтін. Ең жақсы деген жағдайдың өзінде сол жүйенің шеңберінен шығып кете алмайтын әлдебір бұлыңғыр мейірмандық сезіміне бой алдыратын. Осы идеология жүздеген жылдар бойы ағылшын халқының барлық топтарына сіңіп, былайша айтқанда, ұлттық дәстүріне, ағылшындардың Үндістанға деген көзқарасын анықтайтын біржола қатып-семіп қалған, енді қайтып өзгерместей дерлік түсінігіне айналды. Мұның өзі байқаусызда бірте-бірте олардың ішкі саясатында да із қалдыра бастады. Ағылшын лейборист партиясының біздің тұсымыздағы қазіргі басшылары не қалыптасқан нормалары, не принциптері, не сыртқы дүние туралы елеулі білімі жоқ өзінше бөлек топ қана болды. Олар Үндістандағы қазіргі бар тәртіпті табан тіреп, аянбай қорғаушылардың тап өзі. Англияның ішкі және отаршылдық сыртқы саясаты арасында, өздерінің мәлімдемелері мен іс-қимылдары арасында қарама-қарсы алшақтық пайда бола бастағанын байқап, ойлануға тура келетін кейбір кездері оларда әлдебір күңгірт алаңдаушылық сезімі оянады. Бірақ олар сонда да өздерін ең әуелі ақыл-парасаты мол пысық та іскер адамдармыз деп санап, ар-ожданын мазалай түскен нәрсенің барлығын қатыгездікпен басып тастап отырды. Ал ақыл-парасаты мол, пысық та іскер тұрпатты жандар қайткен күнде де қалыптасқан әрі жақсы мәлім деректерді, орын алып отырған нақты жағдайды ғана басшылыққа алуы тиіс. Олар қайдағы бір негізсіз принципке немесе сыннан өтпеген, тексерілмеген теорияға бола бас көз жоқ, ойланбастан белгісіз құрдымға өздерін-өздері бостан-бос құлатпауы тиіс. <...>

Үндістандағы нәсілшілдік ағылшындарды үнділіктерге қарсы қою ғана емес, ол бүкіл еуропалық болмысты, бүкіл азиялық болмысты қарсы қою да болып табылады. Үндістан да әрбір еуропалық адам, мейлі ол не неміс, не поляк, не румын болғанына қарамай, қалыптасқан дағды бойынша бірден билеп-төстеуші нәсілдің қатарына қабылданады. Темір жол вагондарында, вокзалдардың күту залдарында, саябақтардағы орындық отырғыштарда, тағы басқа да жерлерде «Тек еуропалықтар үшін» деген масқара жазулар тұрады. Мұның өзі Оңтүстік Африканын өзінде де немесе басқа елдерде де мейлінше жиіркенішті сезім тудырады, ал өзінің туып-өскен елінде, ата мекенінде тұрып жатқан адамдардың мұндай масқаралықты ылажсыз мойындауға мәжбүр болуы барып тұрған қорлық және олардың езілген құлдықта жүргенін адам төзгісіз қатыгездікпен ұдайы еске салып отыру болып табылады.

Рас, империалистердің нәсілдік артықшылықтары мен кемсіте жек көрушілігінің мұндай сыртқы көріністері бірте-бірте түрін өзгертіп келеді. Бірақ бұл процестің тым баяу, көптеген жағдайларда соншалықты үстірт, қалай болса солай жүріп жатқаны аңғарылады. Саяси қысым мен жауынгер ұлтшылдықтың буырқана өрши түсуі ондай өзгерістерді тудырмай қоймады және бұрынғы нәсілшілдік пен агрессияшылдықты саналы түрде жұмсарта түсу әрекеттеріне алып барып соқтырды; бірақ мұндай саяси қозғалыс шырқау шегіне жеткен және нәсілшілдікті жоюға бет алған кезде бұған дейінгі бүкіл империалистік және нәсілшіл ор көкіректік атаулыны барынша қатаң түрде күшейтеді. <...>

Ірі-ірі жер иеленушілерді ағылшындар өздеріне тән ағылшындық үлгімен өз қолдарымен қалыптастырды. Мұның басты себебі шаруалардың қалың бұқарасынан гөрі бірнеше жеке адамдармен ғана істес болу әлдеқайда оңай соғатындығын да еді. Бұл шара жер салығы түріндегі ақшаны мүмкіндігінше неғұрлым мол әрі неғұрлым тез жинап алу мақсатымен жүргізілді. Егер жер иеленуші бұл талапты белгіленген мерзімде орындай алмайтын болса, онда оны тез қуып жіберіп, орнына басқа біреу тағайындала салатын. Сонымен қатар мүдделері ағылшындардың өз мүдделеріне сай келетін тап құру қажет деген мақсатты да көздейтін. Үндістандағы ағылшын шенеуніктері көтеріліс шығып кетуі мүмкін қауіптен қатты қорықты және бұл туралы өздері жазған құжаттарда әлденеше рет атап көрсетумен болды. Генерал-губернатор лорд Уильям Бентинк 1829 жылы былай деп мәлімдеді: «Егер халықтың кең көлемді бүліншілік қатерін төндіру немесе төңкеріс жасау әрекеттеріне қарсы қойылар кепілдік талап етілетін болса, онда мен, мұндағы тұрақты жер салық құрылысы өзге көп жағдайда сәтсіздікке душар бола тұрса да, оның, қалай дегенде де, орасан зор артықшылығы бар дер едім. Өйткені бұл құрылыс жер иеленуші байлардың кең таралған тобын құрды. Ал олар ағылшындардың үстемдігін сақтап қалуға және олардың мұндағы халық бұқарасын одан әрі толық көлемінде билеп-төстей беруіне барынша мүдделі». <...>

Өздері әлсіз әрі замана ағымынан артта қалып қойған халықтар барлық пәлені өз бастарына өздері сұрап алады және, сайып келгенде, бұл үшін олар тек өздерін өздері кінәлауы тиіс. <...>

Ағылшындардың Үндістанды билеп-төстеген үстемдігінің тарихын қарастырған кезде адам таң қаларлық бір қарама-қайшылықтардың аяқ алып жүргісіз көп екенін көру оп-оңай. Ағылшындардың Үндістанды билеп-төстеушілер болуының және дүние жүзіндегі ең алдыңғы қатарлы қуатты мемлекет құруының себебі бар — олар ірі машина индустриясының жаңа өркениетін алғаш рет жасаушылар еді. Олар дүниені өзгертуді көздеген жаңа тарихи күшке ие болды. Сөйтіп, мұны өздері айқын сезінбегеніне қарамай, алдыңғы қатарға суырылып шықты да, өзгерістер мен революцияның өкілдеріне айналды. Солай бола тұрса да олар өздерінін жағдайларын нығайта түсу үшін және бүкіл елді, оның халқын өз дара бастарының пайдаларын көздеп сүліктей сорып, қанай беруге көмегі тиюі үшін қажет болатын жағдайлардан өзге барлық өзгеріс атаулыға саналы түрде тосқауыл қоюға тырысып бакты. Олардың көзқарастары мен көкейкесті мақсаттары өздерінің шығу тегі ішінара осында қоныс аударып келген әлеуметтік таптан болғандықтан, бірақ ең бастысы үнді халқының күш-қуатын арттырарлық, сайып келгенде, Үндістанда ағылшын үстемдігін әлсіретіп жіберерлік, прогрестік сипаты бар өзгерістерді тежеуге саналы түрде тырысып бағу болғандықтан, реакцияшыл еді. Халықтың қаһарынан қорыққан олардың бүкіл ойы да, саясаты да тек осы тұрғыда болды. Өйткені олар халықпен етене бірігіп кетуді қалаған жоқ, оның үстіне, біріге де алмайтын еді. Сондықтан да олардың тағдырына өздерінен мүлде бөлек және жау бұқараның қоршауында оқшауланған жатжерлік билеуші топ қана болып қала беру жазылған болатын. Өзгерістер қалай дегенде де болып жатты. Оның үстіне, кейбір өзгерістердің прогресшіл бағыттағы сипаты бар еді. Бірақ мұның өзі ағылшын саясатына қарама-қарсы жүзеге асырылды. Соның өзінде қалай деген де олардың ынтасын тудырған нәрсе жаңа Батыстың ағылшындар арқылы тигізген ықпалы болатын.

Жекелеген ағылшындар — педагогтар, шығыстанушылар, журналистер, дін уағыздаушы қызметкерлер және басқалар — Үндістанға Батыс мәдениетін ендіруде манызды рөл атқарды. Олар өздерінің бұл әрекеттерін жүзеге асыруға тырысу барысында өз үкіметімен жиі-жиі қайшылықты шиеленіске дейін барып жүрді. Ол үкімет халыққа осы заманғы білім беруден қорықты. Сондықтан да бұл жолға көптеген кедергілер қойып та үлгерді. Қалай дегенде де Үндістанға ағылшын идеялары, әдебиеті, сондай-ақ саяси дәстүрлері тап осы қабілетті де қайратты батыл ағылшындардың жаңаша күш-жігер жұмсауының арқасында келіп жетті. Олар өздерінің төңірегіне бойларында ынта-жігері мол үнділік студенттерді топтастыра білді... Халықтың білім алып, көзін ашуын барынша жек көретін ағылшын үкіметінің өзі де қалыптасқан жағдайлардың қысымымен өзінің далиып өсе түсетін аппараты үшін төменгі дәрежедегі шенеуніктерді оқытуды және қызметке әзірлеуді ұйымдастыруға мәжбүр болды. Өйткені оның төменгі қызмет атқарушыларды алмастыру үшін қыруар көп адамды сонау ит арқасы қияндағы Англиядан тасып жеткізуге мұршасы жоқ еді. Сондықтан да халыққа білім беру ісі баяу да болса жүріп жатты. Ол қаншалықты шектеулі әрі қасақана бұрмаланған сипатта бола тұра үнділіктердің сана-сезімін оятты, олардың жаңа идеялар мен қуатты ой-пікірлерді қабыл алуына қолдарын жеткізді. <...>

Гитлер ғайыптан келе салып, Германия фюрері болғалы бері біз нәсілшілдік және билеп-төстеуші үстем нәсілдің нацистік теориясы туралы талай нәрсені естіп білдік. Бұл доктринаны (жалған қағиданы) Біріккен Ұлттар Ұйымының басшылары әуелден-ақ айыптаған еді, қазір де айыптап келеді. Биологтар бізге нәсілшілдік теорияның негізінде қияли ертегі ғана бар, ал нақты өмірде үстем нәсіл деген нәрсе атымен жоқ деп үйретеді. Бірақ біз Үндістанда ағылшын үстемдігі орнаған алғашқы күннен бері нәсілшілдіктің алуан түрін танып білдік. Бұл үстемдіктің бүкіл идеологиясы «билеп-төстеуші халықтың» және билеп-төстеуші нәсілдің идеологиясынан өзге ешнәрсе де емес, оның басқару құрылымы да соған негізделген; сайып келгенде, билеп-төстеуші үстем нәсіл идеясының негізі империализмде жатыр. Ол пікір ашықтан-ашық айтылған: билік жүргізушілер оны келісімді түрде мәлімдеп, жария да еткен болатын. Бұған олардың сөздерінен гөрі нақты істері көбірек көз жеткізе түсті. Сөйтіп, тұтас Үндістан да жеке алғандағы әрбір үнділік те ұрпақтан-ұрпаққа дейін, жылдан-жылға дейін қорлық, пен кемсітуге, сондай-ақ өлердей жеккөрушілікке тап бола берді. Біздің құлағымызға: ағылшындар билеп-төстеуші үстем нәсіл болып табылады, оларға сендерді басқару және ұдайы бағынышта ұстау үшін бір Құдайдың өзі құқық берген деген жалған қағиданы құюдан танбады; ал егер біз наразылық білдіре бастасақ, онда «әміршіл нәсілдің жолбарысқа тән жыртқыш мінез-құлқы бар» екенін ескертумен болды. Маған өз басым үнділік болғандықтан да, бұл жөнінде жазу арыма тиетін ұят нәрсе екені анық. Өйткені мұндай естеліктер жанымызды жегідей жеп ауыртады, ал сол қорлыққа ұзақ уақыт бойы төзіп келгенімізді ойласақ, одан сайын ауыр азапқа түсеміз. Бұл ретте мен бәрінен де бұрын, салдары қаншалықты ауыр болғанына қарамай, кез келген қарсыласу әрекеттерін таңдағанды жөн санар едім. Өйткені біздің халқымыздың ондай масқара қорлыққа төзбегені керек дер едім. Қалай десек те, үнділіктер мен ағылшындардың бұл жағдайды білгені жақсы. Мұның өзі Англияның Үндістанмен байланысының психологиялық негізі болып табылады. Ал психологиямен санаспауға болмайды. Оның үстіне нәсілшілдік туралы естеліктер көпке дейін ұмытылмайды. <...>

Мені патриот дегенге келетін болсақ, онда мен мұны қазіргі кезде тым құрығанда осы сөздің тар мағынасында өзіме берілген кепілдеме мінездеме болып табылады деуден мүлдем аулақпын. Өз басым Үндістанды қаншалықты беріле жақсы көрсем де, бізге Отанымызды беріле сүюден әлдеқайда күштірек бір нәрсе керек деп көптен бері ойланып келемін. Ол нәрсе тіпті жеке өзіміздің проблемаларымызды ғана емес, сонымен қатар бұдан көбірек мөлшерде алатын болсақ, бүкіл дүние жүзінін проблемалары атаулыны түсініп, шешуіміз үшін де қажет. Бірақ өзім саяси қызметке соншалықты беріліп, оның құрбанына айналсам да, менің мықты саясаткер емес деп пайымдаған Икбалдың пікірі өте дұрыс екені өзінен-өзі түсінікті. <...>

Біздің қолымыздан не келіп еді? Қайыршылық пен үмітсіздіктің ми батпағы түбіне тартылып бара жатқан Үндістанды біз қалай қайта суырып шығара алдық? Біздің халқымыз қаншалықты күшті құштар қарқынмен, азап пен амалсыздыққа төзе жүріп, өзінің «қаны мен терін, еңбегі мен көз жасын» бірнеше жылдар бойы ғана емес, көптеген ұрпақтардың өмірі бойы төгіп келген еді ғой. Ол азапты үдеріс өкпені жегідей жеп тоздыратын, ақыр аяғында бірте-бірте ажал тырнағына іліктірмей тынбайтын қатыгез де қатерлі ауру сияқты, Үндістанның тәні мен жанына әбден сіңіп, мен деп алған у болатын, ол қоғамдық өмірімізді де тұс-тұсынан түгелдей жайлап алған-ды. <...>

Міне, осы кезде Үндістанның тарихи сахнасына Ганди шықты. Ол біздің бәрімізді де құлашымызды кең жайып, кеуде кере терең тыныс алуға мәжбүр еткен таза ауаның нәрлі ағыны сияқты болды; ол қаптаған қара түнекті бейне бір жарық сәуле сияқты жарқырата жарып өтіп, көзіміз шырадай ашылды; ол ұйтқып соққан күшті құйын сияқты барлық дүниені, ең әуелі адамның ой-санасын дүр сілкіндірді. Бірақ Ганди аспаннан түскен жоқ еді; ол миллиондаған үнділік бұқара халықтың қалың ортасынан суырылып шығып, олардың өз тілінде сөйледі, оларға және олардың адам төзгісіз ауыр жағдайларына барынша жіті назар аударды.

«Шаруалар мен жұмысшылардың қанын сүліктей сорып қанағандар, бәрің де олардың арқасынан түсіңдер түгел - деді ол. Ал бізге: — Мынадай қайыршылық хал мен мынадай азап атаулыны тудыратын жүйені біржола жойыңдар!» - деп ұран тастады. Міне, сол кезден бастап бізде саяси бостандық ұғымы жаңаша сипат алды әрі жаңаша мазмұнға ие болды. Алайда оның айтқандарының көбін біз тек ішінара қабылдадық немесе мүлде қабылдай алмай қойдық. Бірақ мұның бәрі де, әрине, екінші кезектегі мәселе еді. Оның ілімінің мәні жүрек жұтқан ерлік пен ақиқат шындық және соларға байланысты әрқашан қалың халық бұқарасының игілігін көздеген нақты іс-әрекет еді. Біздің ежелгі ескі кітаптарымызда жеке адам үшін де, бүкіл халық үшін де ең үлкен ұлы сыйлық абхай (жүрек жұтқан ерлік) болып табылатыны айтылған. Бұл ұғым тек қара күштің ерлігін ғана емес, сонымен қатар санадағы қорқыныш, үрей атаулыны болдырмауды да қамтиды. Біздің тарихымыздың бастауында тұрған Джанака мен Яджнавалкья сияқты көсемдер халықтың бойына жүрек жұтқан ерлік дарытуымыз тиіс деген болатын. Ал ағылшындар билеп-төстеп үстемдік құрған кезде Үндістанда ең көп тарап, етек жайған сезім үрейлі қорқыныш болды: халық армиядан, полициядан, тұмсығын сұқпайтын жері жоқ құпия қызмет адамдарынан қорықты; шірене шілтиген шенеуніктерден қорықты; езіп-жаншуды жанын сала қорғайтын қатал заңнан қорықты; түрмеге түсуден қорықты; помещиктердің бұйрығын орындаушы қолшоқпар қызметкерлерден қорықты; өсім қорлықпен айналысып, пайда табу шылардан қорықты; әрқашан есік пен тесіктен сығалап тұратын жексұрын жұмыссыздық пен ашаршылықтан қорықты. Өмірді жаппай жайлап алған осы қорқыныш атаулының бәріне қарсы Гандидің байсалды да батыл үні бүкіл елде өктем естілді. «Қорықпаңдар!»- деп үндеді ол. Бұлай деп үндеу оп-оңай ма еді? Тіпті де оңай емес болатын. Бірақ үрейлі қорқыныш өмір шындығына қарағанда жан түршіктірерлік әлдебір құбыжық елестер туғызатын, ал өмір шындығы, егер оған байыппен қарап, дұрыс түсінсе және кез келген ауыр сынаққа қаймықпай қарсы тұра білсе, онда қатал өмір шындығының қорқынышы одан әлдеқайда кем, әлсіз бола түседі.

Сөйтіп, үрейлі қорқыныштың адамдар иығындағы қара шекпені, тіпті күтпеген жерден, әлі түгелдей болмаса да, жұлып тасталды. Үрейлі қорқыныштың әрқашан өсек-өтірікпен сыбайлас серік болатыны сияқты, ақиқат шындық та жүрек жұтқан ерлікпен ұдайы бірге жүреді. Үнді халқы бұрынғысына қарағанда одан неғұрлым шыншыл бола қойған жоқ, әрине. Рас, оның табиғи мінез-құлқының қас-қағым сәтте өзгере қоюы да мүмкін емес еді. Бірақ әйтеуір бір жалпы өзгерістің болғаны тайға таңба басқандай анық. Өйткені өсек-өтірік пен қулық-сұмдыққа деген қажеттілікке ми түскен болатын.Бұл өзі психологиялық өзгеріс еді. Өйткені бейне бір психологиялық талдау жасай білетін маман біреу науқас адамның өткен өміріне еніп, талдау жасап, оның аурулары кешенінің қалай пайда болғанын дәл анықтағаны сияқты, бәрін де егжей-тегжейлі түсіндіріп берген, сөйтіп, науқас адамды оның еңсесін басып, езіп тұрған ауыр дертінен арылтқандай жағдай еді.

Сонымен қатар және бір психологиялық реакция жүріп өтті: бізді ондаған, жүздеген көп жылдарға кері итеріп тастаған әрі соншалықты кемсітіп қорлаған шетелдік езгінің үстемдігіне ұзақ уақыт бойы шыдап, төзіп келгеніміз үшін ұялу сезімі оянды. Сөйтіп, ондай масқара бағыныштылықтан қайткен күнде де құтылуға деген тегеурінді талпыныс пайда болды.

Бәлкім, біз бұрынғыға қарағанда неғұрлым шыншыл бола қойған жоқ шығармыз. Бірақ Ганди шындықтың мызғымас берік символы ретінде әрқашан біздің көз алдымызда асқақ тұрды, ол бізді шындыққа қарай жетеледі, ұялта білді және барынша шыншылдыққа баулыды. Ал шындық дегеніміз не өзі? Мен бұл сұраққа дәлме-дәл жауап қайтара алмаймын. Оның үстіне, бәлкім, біздің шындық деп жүргеніміз салыстырмалы, әйтеуір, бір нәрсе шығар және абсолюттік шындыққа қол жеткізе алмаспыз да. Әр түрлі адамдардың шындық туралы түсінігінің де әр түрлі болуы әбден мүмкін және осылай болып та жүр. Әркім өзінің шығу тегінің, алған тәрбиесінің және талабы мен ниетінің күшті ықпалында болады. Мұның Гандиге де қатысы бар. Бірақ қандай жағдайда болса да, әр адамға шындықтың не екені туралы оның өз сезімі мен санасы ғана ойға қалдырады. Тап осы анықтаманы басшылыққа алатын болсақ, мен Гандиден төрі шыншыл бола алатын өзге бірде-бір адамды білмеймін. Мұның өзі — саяси қайраткер үшін қатерлі қасиет. Өйткені ол өзінің жан дүниесін, бүкіл сырын жасырмай жайып салады да, өзінің дүниеге деген көзқарасы қалай қалыптасып келе жатқанын өзгелердің айқын көруіне мүмкіндік береді.

Гандидің миллиондаған үнділіктерге тигізген ықпалының дәрежесі әр түрлі. Біреулер өз өмірін толық өзгертті. Енді біреулер оның ықпалына ішінара ғана берілді де, Гандидің оларға деген ықпал ету күші едәуір әлсірей түсті. Бірақ ол күш біржола жойылып кеткен жоқ. Өйткені Гандидің ықпалынан толық шығып кету тіпті де мүмкін емес еді. <...>

Бұқара халықтың қайыршылану дәрежесінің іс жүзінде арта түсуі Гандиге орасан зор ықпал етті. Мен оның дүниеге деген жалпы көзқарасы мен осы заманғы көзқарасы деп атауға болатын көзқарасы арасында шынында да едәуір елеулі айырмашылық бар деп білемін. Ол халықтың әл-ауқат дәрежесі мен сән-салтанатты молшылық деңгейінің рухани және моральдық құндылықтар есебінен үздіксіз арттырып отыруды қолдаған емес. Ол жеңіл-желпі оңай өмір сүруді де жақтаған жоқ. Ол үшін ең тура жол — қиыншылықтарды жеңу арқылы өтетін жол, ал сән-салтанатты молшылыққа құмарлық іріп-шіріп азғындауға және моральдық тұрғыдан тоқырап, кері кетуге алып барып соқтырады. Оның ашу-ызасын бәрінен де бұрын күштірек тудыратын нәрсе байлар мен кедейлердің өмір сүру деңгейі мен табыстан табысқа жете беру тұрғысынан алғанда оларды бір-бірімен барынша алшақтата бөліп-жарып жататын түпсіз терең шыңырау болатын. Ол жеке өз басының моральдық ниеті мен талабының күштілігі арқасында әлгі түпсіз терең шыңырауды кесіп өтіп, кедейлердің жағына шықты. Бұл ретте ол сіңірі шыққан тақыр кедейлердің ғана қолы жете алатын болмашы жақсылықтың өзін қанағат тұтып, олардың өмір сүру қалпын, алба-жұлба киім-кешегін, тіпті киімсіз жүретін лыпасын да қабыл алды. Ол ат төбеліндей аз ғана байлар мен қайыршылық халдегі бұқара халық арасындағы шектен тыс күшті қарама-қарсы айырмашылықтың орын алуының екі түрлі басты себебі бар, олар — халықтың қанын сүліктей сорған қанаушылықпен ұштасқан шетелдік билеп-төстеуші үстемдік және Батыстың ірі машина өнеркәсібі арқылы бейнеленетін капиталистік өнеркәсіптік өркениет. Ганди мұның біріншісіне де, екіншісіне де қарсы күресті. Ол сонау өткен күндерді, өзін-өзі басқаратын және белгілі бір дәрежеде азды-көпті дербестігі бар селолық қауым кезеңін армандады. Өйткені ол қауымда өнімді өндірудің, бөлудің және тұтынудың арасында табиғи тепе-тендік сақталатын еді; онда саяси және экономикалық билік бір-бірінен бөлек болатын, қазіргідей бір адамның қолына шоғырландырылмаған еді; онда өзіндік қарапайым демократия үстемдік құратын; онда байлар мен қайыршыланған кедейлердің екі ел арасындағы айырмашылық деңгейі қазіргідей түпсіз терең шыңырау еместін; онда қазіргі үлкен қалаларға тән зұлымдық атаулы жоқ болатын; онда адамдардың тағдыры адамдарға өмір сыйлайтын жомарт жер-анамен байланысты еді және олар егін далаларының таза ауасын кеуде кере рахаттанып жұта алатын.

Өмірдің мәнін түсінуде оның және көптеген басқа адамдардың арасындағы түпкілікті терең айырмашылық, міне, осындай болатын және ол айырмашылық оның сөзінен де, істеген ісінен де әрқашан айқын көрініп тұратын. Оның жиі-жиі естілетін жарқын да әсерлі сөздерінен сонау ежелгі діни моральдық ілімдер, көбінесе үндінің, сондай-ақ басқа да елдердің ілімдері тигізген ықпал байқалып тұратын. Оның пікірі бойынша, артықшылық әрқашан моральдық құндылықтарға берілуі тиіс, мақсат өзіне лайық емес құралдарды ешқашан ақтай алмайды, басқаша жағдайда жеке тұлға да, бүкіл халық та опат болады.

Қалай дегенде де ол ешқашан да өмірден және оның проблемаларынан тыс, жеке өзінің қиялынан туындаған әлемде ғана тұруды көксейтін бос қиялшыл болған жоқ. Істің көзін таба білетін қабілетті адамдардың отаны Гуджаратта туып өскен ол үнді деревнясы мен ондағы шаруалардың тұрмыс жағдайын кімнен болса да барынша жақсы білетін. Жеке өзінің басынан кешкен тәжірибесін негізге ала отырып, ол қолымен ұршық иіруге қайта оралу, сөйтіп, шаруалардың өз өнеркәсібін өркендету туралы тұжырымдамасын жасады. Толық және ішінара жұмыссыз қалған қыруар көп халыққа неғұрлым жедел түрде қол ұшын беріп, жәрдем жасау үшін, бүкіл Үндістанда кеңінен етек алған және халықтың қалың бұқарасының береке құтын қашырып, іріп-шіріген сал ауруына душар еткен жағдайды тоқтатып жою үшін, село халқының әл-ауқат дәрежесінің жалпы деңгейін аз да болса көтеру үшін, адамдарды басқа біреулерден дәрменсіз бейшаралық халде көмек күтпей, тек өз күштеріне ғана сеніп, болашаққа үміт артуға үйрету үшін — қысқасы, мұның бәрін де ірі-ірі капиталды сырттан тартпай, өздері жасау үшін бірден-бір тура осы жолды ғана таңдау қажет деп білді. Шетелдік билеп-төстеген үстемдіктің, халықтың қанын сүліктей сорып қанаудың және кең көлемді реформаларды емін-еркін жасау мен оны жүзеге асыру мүмкіндігі болмаудың салдарынан туындап жататын жауыздықпен қатар, Үндістанның өз проблемасы да бар еді — капитал жетіспейтін, ал жұмысшы күші шектен тыс мол болатын. Ол проблеманың мәні мынада еді: іске қосылмай, екі қандай да өнім өндірмей жатқан қыруар мол жұмысшы күшін пайдаланудың жолдарын табу қажет болатын. Әдетте адам күші мен машинаны бір-бірімен қисынсыз салыстыру орын алып жүр. Әрине, машина мыңдаған немесе ондаған мың адамның жұмысын бір өзі атқара алады. Алайда ондай жағдайда әлгі он мың адам жұмыссыз қалып, аштан аш бұралып отырса, онда машиналарды қолдану дегеніміз әлеуметтік тұрғыдан алғанда жетістік болып табылмайды. Ондай жетістікке жету мүмкіндігінің ауылы әлі алыс — ол үшін әуелі әлеуметтік жағдайлардың өзін өзгерту керек. Машинаның жалпы жоқ кезінде оларды адам күшімен салыстыру туралы мәселе туындамайтын; жеке адамдардың және тұтас ұлттың көзқарасы тұрғысынан алып қарағанда, әрине, жүмысшы күшін өндіріс үшін пайдалану жалпы мақсатқа әбден сай келетіні ешқандай күмән тудырмайды. Бірақ бұл ретте, егер ол жабдықтар негізінен алғанда жұмыс күшін қолдануды азайтып, еңбекті жеңілдету үшін пайдаланылатын, сондай-ақ жұмыссыздықты еселеп арттырмайтын болса, онда машина жабдықтарының кеңінен қолданылуынан әлдебір қарама-қайшылықты міндетті түрде көруге тырысу тіпті де қажет емес.

Шын мәніндегі басты проблема әртекті және бір-бірімен үйлеспейтін элементтер мен өндіріс тәсілдерінің өзара сандық қатынастары мен тепе-тендігін анықтауда емес, қайта әлдебір өзге әрі жаңа сапалық өзгерістерге өтуде, яғни өзінің соңынан алуан түрлі әлеуметтік нәтижелер ала келетін өзгерістерге өтуде болып табылады. Сапалық тұрғыдан мұндай ілгері басудың экономикалық және саяси жағынан зор маңызы бар. Ал мұның әлеуметтік және психологиялық жағының маңызы одан тіпті де кем емес. Бізге ойлау мен іс-әрекет етудің атам заманғы ескі түрлері мен тәсілдерінен тым ұзақ уақыт бойы арыла алмай келген елде, атап айтқанда Үндістанда, ендігі жерде жаңа идеялар тудыратын және жаңа көкжиектер ашатын жаңа дағдылар, жаңа процестер қажет. Біз сонда ғана өз өміріміздің сипатын өзгерте аламыз — ол қозғалмайтын қатып-семіп қалған қалпынан динамикалық серпілісі бар әрі белсенді өмірге айналады, ал өзіміз іс-әрекет пен іскерлік рухына кенелетін боламыз. Жаңадан қалыптасқан жағдай жаңа тәжірибелер жасауға тәрбиелейді. Өйткені сана дегеніміз ұдайы өзгеріп жататын құбылмалы жағдайға қарай бейімделуге мәжбүр етеді.

Қазіргі кезде мектеп оқушыларына білім берудің әлдебір діни еңбекпен немесе белгілі бір кәсіп түрімен тығыз байланыста болуы тиіс екені әбден мойындалған нәрсе. Мұның өзі ақыл-ой белсенділігін арттырады және соның нәтижесінде ой еңбегі мен дене еңбегі дамуының арасындағы үйлесімділікке қол жетеді. Сонымен, машина ұл баланы немесе қыз баланы өзінің ақыл-ойын дамытуына ынталандыра түседі. Олар машинаның ықпалымен өздерінің ой-өрісін кеңітеді (ол үшін әрине, тиісті жағдайлар жасалуы керек, ал балалар қатыгездік пен қанаудың бейшара құрбандықтары болып қала бермеуі тиіс), олардың алдарынан білімнің жаңа көкжиектері кеңінен ашыла түседі. Ең қарапайым ғылыми тәжірибенің өзі, микроскоппен қарап бақылау, пайдаланатын күнделікті үйреншікті болған құбылыстардың сырын түсіндіру балалардың ақыл-ойын оятады, бірқатар өмірлік процестердің мән-мағынасын ұғынуына көмектеседі, тәжірибе жасап көруіне, бұған дейін белгілі дайын формулалар шеңберінде шектеліп қалмай, өзінше жаңа нәрселерді іздестіруге құлшындырады. Олардың өздеріне деген сенімі арта түседі, өзара ынтымақтастық рухы күшейеді, өткен заманның қолқа қабатын іріп-шіріген сасық иісі бұған дейін бүлдіріп біткен, езгіден қорлық көрген жабырқаңқы қоңыр күйден арылады. Үздіксіз қозғалыс пен техниканың дамуына негізделген өркениет адамзатты, міне, осындай жағдайға алып келе жатыр. Мұндай өркениет алға қарай жасалған ірі қадам, ескі өркениетпен салыстырғанда тіпті күшті секіріс болып табылады. Сөйтіп, ол осы заманғы индустрияландыру бағытымен тығыз байланысты болып шығады. Ол сонымен қатар өзімен бірге тың проблемалар мен толып жатқан қиындықтарды да ала келеді, бірақ олардың шешімін қалай табудың жолдарын да көрсетіп бере алады.

Мен, негізінде, әдебиет біліміне бейім адаммын, классиктердің ғажайып талантына сүйсіне таң қаламын. Бірақ мен сонда да болса, барлық ұл балалар мен қыз балалардың физика, химия, әсіресе биология ғылымдары негізін, сондай-ақ қолданбалы ғылымдардың негізін де оқып білуі аса қажет екендігіне кәміл сенемін. Тек солай еткенде ғана олар қазіргі дүниені дұрыс түсіне алады, оған бейімделе түседі және ең болмаса белгілі бір дәрежеде өзінін ғылыми ой-өрісін дамыта алады. Ғылымның және осы заманғы техниканың орасан зор жетістіктерінде (бұл жетістіктер ең таяу болашақтың өзінде жаңа асуларды алатынына еш күмән жоқ), әдеттегіден тыс шеберлікпен жасалған ғылыми аспаптарда, кісі таңқаларлық күрделі, сонымен қатар қуатты машиналарда, батыл ғылыми ізденістер мен оның табыстарын іс жүзінде қолданудың нәтижелері болып табылатын нәрселердің бәрінде де, табиғат шеберханасының құпия сырларына көз жіберудің мол мүмкіндіктерінде, ғылым өзінің қыруар мол қызметкерлерінің күшімен теория мен қолданбалы білімдер саласында қол жеткізген орасан зор көлемде құлашын кең жайған серпінді әрекетінде, бәрінен де бұрын мұның өзі адамның ақыл-ойы арқасында жасалғандығында, кімді болса да қайран қалдырарлық әлдебір керемет нәрсе екендігінде. <...>

Ұлтшылдық пен интернационализм арасындағы дау-дамай тартысында ұлтшылдықтың жеңіп шығуы тиіс болатын. Кез келген елдегі қандай дағдарыс тұсында да тап осылай болып келді, ал жатжерлік үстемдіктің езгісі астында қалып отырған және толассыз күрес пен қайғы-қасіреттің азабы туралы ащы шындықтың елесінен арыла алмай келе жатқан елде мұның өзі болмай қоймайтын әрі одан қашып құтыла алмайтын нәтижеге айналуы тиіс. <...>

Демократиялық ел өзінің халқын күні бұрын әзірлемей тұрып және оның қолдау білдіретін ынтымақтастығы туралы келісіміне ие болмай тұрып соғысқа жұлқына кірісіп кете алмайды. Тіпті әмірі күшті өктем мемлекеттің өзі де алдын ала негіз қалап, әзірлік жасап алуы тиіс. Бірақ мұндай жағдайда айтылатын себептер немесе ақталу әрекеттері қандай болғанына қарамай, дағдарыс басталған бойда ұлтшылдық ой-пікірлердің немесе солай деп қабылданатын нәрселердің бәрі де шешуші маңыз алып шыға келетіні, ал ондай ой-пікірмен үйлеспейтін нәрселердің бәрі де қалай дегенде де кері итеріп тасталатыны көрер көзге мейлінше айқын байқалады. Мысалы, Мюнхен дағдарысы кезінде Еуропадағы жүздеген халықаралық ұйымдардың, антифашистік лигалар мен толып жатқан басқа да қоғамдардың тілдері байланып қалғандай-ақ бір ауыз сөз айта алмағаны, дәрменсіз жағдайға душар болып, іс-әрекеттен мақұрым қалғаны барша жұртты таң қалдырды. Ондайда жекелеген тұлғалар мен адамдардың ат төбеліндей шағын топтары ғана интернационалист рухқа шын беріле алады, тіпті өздерінің жеке бастарының және тікелей ұлттық мүдделерін неғұрлым жоғары ізгі мақсаттар жолында құрбан етуге дейін қабілет таныта алады. Бірақ жалпы алғанда халықтар бұған тіпті басқаша қарайды. Олардың интернационалдық мүдделері, өздерінің ойынша, ұлттық мүдделермен үйлескен жағдайда ғана күшті құлшынысқа деген ынта-жігер тудырады. <...>

Өткендегі шиеленісті оқиғалар мен қайғы-қасірет азабының ұзаққа созылған тарихы жеке тұлғалардың және бүкіл халықтың санасында мәңгі ұмытылмастай болып қалып қояды. Ол оңайлықпен арыла алмайтын идеяға, бәрін өз бойына сіңіріп, билеп алатын күшті құмарлыққа айналады. Ал ондай құмарлықтан оны тудырған себептің негізін жоймай тұрып құтылу тіпті де мүмкін емес. Бірақ, езіліп-жаншылуды сезінуден арылған жағдайдың өзінде де, ескі дерттен толық айығу өте баяу жүреді. Өйткені рухани жан жарасының жазылуы кәдімгі тән жарасының жазылуына қарағанда тым ұзаққа созылады. <...>

Халықтың дүние танудағы ойлау қабілеті мен идеологиясына жеке тұлғаның қаншалықты мөлшерде ықпал ете алатынын дөп басып айту қиын, әрине. Бірақ мұндайда кейбір тарихи тұлғалардың тигізген ықпалы өте күшті болады. Алайда олар, бәлкім, халықтың санасына бұрыннан сіңіп қалған әлдебір нәрселерді атап көрсетіп, анықтап беруден шектелген де шығар немесе өз заманында халықтың жете түсінбей, көмескі ұғынып жүрген идеяларын әсерлі де дәлме-дәл жеткізе алатын сөз тәсілін тапқан да болар. <...>

Тарих адамзат прогресін де пайғамбарлардың қандай манызды рөл атқарғанына куәлік бере алады. Мұның өзі шындықты сен өзің қалай көз алдына елестететіндей етіп толық көлемде ашық айтудың іс жүзінде қаншалықты пайда болатынын дәлелдей түседі. Алайда ондай әрбір жаңалықтың қыр-сырын қабылдау мен кеңінен тарату әрқашан адамдардың өзге бір категориясына — әлгі шындық пен оны қабылдайтын адамдардың қабілетін өзара ымыраға келтіруге тырысатын, бұл ретте философия саласында стратегтер болуына тура келген көсемдерге байланысты болатыны тағы да айдай айқын шындық. Олардың іс-әрекетінің табысты болуы көбінесе ақиқат шындыққа өздерінің қаншалықты дәрежеде қол жеткізе алатынына, сондай-ақ оны жария ету кезінде іс жүзінде көрсететін кемеңгерлік ақыл-ойына байланысты.

Пайғамбарлар өздеріне жаңбырдай жауатын тас бораннан ешқашан да қашып құтыла алған емес; бұл — олардың тағдырына жазылған қатаң жаза. Мұның өзі сонымен қатар олардың атқаруы тиіс алдын ала белгіленген міндеттерін қаншалықты дәрежеде орындай алғандығының да өлшемі болып табылады. Бірақ ондай тас боранның астына алынған көсем сол арқылы өзінің ақыл-парасатының аздығы салдарынан төл міндетін ойдағыдай атқара білмегенін немесе өз міндетін пайғамбардың міндетімен шатастырып алғанын дәлелдейді. Ал оның көпе-көрнеу жасалған бұл құрбандықтарының нәтижелері, оны кейін көсем ретінде, құрметке бөленетін кәдімгі адам ретінде ақтай ала ма, жоқ па, оны тек уақыт қана көрсете алады. Қалай дегенде де ол ендігі жерде көсемдердің күнәсін кеңінен тарата бермеу үшін істің мүддесіне қандай да бол сын, әйтеуір, бір пайдасы тимейтін бос мақсаткерлік әрекеттің жолына шындықты шырылдатып құрбандыққа шала беруден тартынады. Өйткені шындықты тактиканың пайдасына басып-жаншуға әдеттенгендердің қай-қайсысы да өз ақыл-ойының қойнауынан қайдағы бір құбыжықтар тудыратын болады.

Шындыққа қол жеткізу процесін оны ұнамды ете түсу процесімен үйлестіре ұштастырудың нақты іс жүзіндегі тәсілі бар ма? Бұл проблеманың мүмкін болатын шешімін табуға ұдайы белгілі бір мақсатты көздейтін және оған қол жеткізу үшін нақты жағдайларға сәйкес келетін құралдарды қалай пайдалануды көрсете алатын кейбір стратегиялық принциптер ғана көмектеседі. Шындыққа қарсы әрекеттің жасалуы күмәнсіз, мұның өзі әсіресе шындық әлдебір жаңа идея түрінде көріне бастаған кезде болмай қоймайды. Бірақ қарсылық көрсететін күштің, егер ол тек мақсатқа ғана емес, сонымен қатар іске қай тұрғыдан келу тәсіліне де назар аударылатын болса, әлдеқайда бәсеңдетілуі де мүмкін. Күнілгері берік нығайтылып, бекінген оның қарсы алдынан шабуыл жасаудан тартыну керек, оның орнына бір қанатынан орап алып, шабуыл жасауға тырысу қажет. Сонда бекіністің неғұрлым осал тұсына шындықтың тегеурінді соққысы доп тиетін болады. Алайда ондай айналып өтетін астыртын жол таңдаған қай кезде де шындықтан бұлтарып, шалғай кетуге болмайтынын естен шығармаған жөн. Өйткені шындықты нығайту жолында жалған өтірікке қалай ойысып, жалт беруден өзге неғұрлым зиянды ешнәрсенің болуы мүмкін емес... Әр түрлі жаңа идеялардың қашан толық танылып, мойындалғанына дейін қандай кезеңдерден өткеніне көз жібере отырып, біз бұл процестің жеңіл жүрген кездері ол идеяларды әлдебір тың жаңа нәрсе түрінде емес, қайта уақыт жетілдіре түсіп, қайта тудырған, бірақ, әлдеқашан ұмыт болған принциптер мен практика түрінде бере білген жағдайларда ғана орын алғанына кәміл сенетін боламыз. <...>

Үнділік ақыл-ой мен тарихтың дамуына Гандидің өзіндік ерекше көзқарасы болды. Ол осы дамудың негізінде жатқан ең басты принцип күш қолдану болды деп санады. Алайда көптеген жағдайда бұл принциптен ауытқыған кездері де кездесіп отырды. Оның бұл теориясының там жасанды көрінгені соншалық - көптеген үнділік ойшылдар мен тарихшылар оны қабыл алған жоқ. Адамзаттың өмір сүруінің қазіргі кезеңінде күш қолданбау доктринасының қасиеттеріне мұның ешқандай да қатысы жоқ еді. Гандидің тарихи қалыптасқан көзқарастарының кейбір бұра тартушылығы болғанын көрсететін.

Елдің географиялық жағдайының ерекшеліктері оның ұлттық сипаты мен тарихының қалыптасуына орасан зор көлемде айқындаушы ықпалын тигізді. Үндістанды Гималайдың құдіретті алып қорғаны мен теңіз кедергілерінің өзге дүниеден бөліп жатуы бұл кең-байтақ өлкенің тұрғындарына өздері біртұтас мығым бірліктен іздеген сезім ұялататын, сонымен қатар олардың томаға-тұйық қалуына да себеп болды. Сөйтіп осы бір кең-байтақ аймақта барынша әйгілі әрі біртектес өркениет қанат жайды. Ол өркениеттің өз ауқымын кеңейтіп, одан әрі дами түсуі үшін, және берік мәдени тұтастықты сақтап қалуды жалғастыра беруі үшін қажет орасан зор шексіз кеңістік бар еді. Алайда осындай тұтастық шеңберінің өз ішінде тап әлгіндей географиялық факторларға байланысты басқа да алуан түрлілік орын алды. Солтүстік пен орталықтағы ұшы-қиыры жоқ кең жазықтар Деканың ала-құла адырлы аймағына мүлде ұқсамайтын, сөйтіп, әр түрлі географиялық аймақтарды мекендеген адамдар өздерінің айрықша ерекшеліктеріне ие болды. Тарихтың солтүстіктегі және оңтүстіктегі барысы да, кей-кейде өздерінің жолдары тоғысып, тіпті қосылып кетіп отырғанына қарамай, әр түрлі бағытта еді. Солтүстіктегі жер бедерінің сипаты мен Ресейді еске түсіретін кең-байтақ ашық кеңістіктер сыртқы жаулардың шабуылынан қорғану үшін орталықтандырылған қуатты үкіметтің болуын талап етті. Солтүстіктегі сияқты, оңтүстікте де гүлденген империялар өмір сүрді, бірақ империяның нағыз орталығы көп жағдайда оңтүстікті билеп-төстеп келген солтүстіктің аумағында болды. Бағзы замандарда орталықтандырылған күшті үкіметтің басында, сөз жоқ, қолында шексіз билігі бар патша ғана отырды. Монғол империясының күйреуінде маратхалардың тіпті де кем рөл атқармауының өзінде кәдімгі қарапайым тарихи кездейсоқтық болған жоқ. Маратхалар Деканың ала-құла адырлы аймағынан келген болатын. Оларда тәуелсіздік рухы әлдебір мөлшерде әлі күнге дейін сақталып қалған еді, ал солтүстіктегі жазық аймақ тұрғындарының орасан зор басым көпшілігінде бұл кезде дұшпанға жағыну мен бағыну пиғылы күшейе түскен болатын. Бенгалияда ағылшындар жеңіске оп-оңай жетті. Топырағы құнарлы жазықтың тұрғындары ағылшындарға адам таң қаларлық көмбістік пен бағынып шыға келді. Ал ол жаққа бекініп алған ағылшындар содан кейін-ақ көршілес аудандарға ентелеп ене бастады.

Географияның маңызы қазір де бар, ол келешекте де бола береді. Алайда тап қазір басқа факторлар неғұрлым маңызды рөл атқара бастады. Таулар мен теңіздер ендігі жерде бәлендей маңызды тосқауыл болудан қалды. Бірақ олар халықтың өзіндік мінез-құлық сипатын, сондай-ақ елдің саяси-экономикалық жағдайын әлі де анықтай алады. Мұндай жағдайды елдің өз ішіндегі бөлінудің, бөліністің немесе қайта бірігудің жаңа жоспарларын қарастыру кезінде, егер ол жоспарлар бүкіл дүниежүзілік көлемде жасалып жатпаған болса, назардан тыс қалдыруға болмайды.

Ганди Үндістан мен үнді халқын терең зерттеп білді. Дегенмен ол тарихқа ғылым түрінде зор ынта қоймаса да, бәлкім оның бойында кейбір адамдарға тән тарихты түсіну, тарихшы ретінде сезіну қабілеті жоқ болса да, ол үнді халқының терең тамырлары қайда жатқанын назарынан ешқашан тыс қалдырып көрген емес және оның бәрін де көз алдына айқын елестете алатын. <...>

Өркениетті қоғамға үстемдік ету үшін орнатылған шетелдік өкімет билігі көптеген залалды нәрселерден зардап шегеді. Осыдан барып қыруар бақытсыздықтар туындап жатады. Ондай залалды нәрселердің бірі шетелдік өкімет билігінің халық арасында өзіне неғұрлым ұнамайтын элементтерге арқа сүйеуге тура келетіндігінде. Идеал істер, өздерінің ар-намысын білетін адамдар, кінәмшіл әрі ызақор адамдар, сондай-ақ бостандықты жеткілікті бағалай білетін және өздерін бөтен ел өкіметі билігінің күшпен бағындыру қорлығына көнгісі келмейтін адамдардың барлығы да ол биліктен іргесін аулақ салуға немесе оған қарсы шиеленісті қарсылық жасауға бейім тұрады. Ондай зорлықшыл өкімет билігінің қызметінде қолжаулық ретінде әр түрлі мансапқорлар мен ыңғайға бейімделгіш екіжүзді жандар бостандық орнаған еркін елдермен салыстырғанда әлдеқайда көбірек болады. Тіпті қолында басқарудың шексіз билігі бар автократиялық түрі қалыптасқан тәуелсіз елдің өзінде де көптеген кінәмшіл адамдар үкіметтік ұйымдардың қызметіне қатысуға құлықсыз жағдайға душар болады, ал онда құбылмалы екі жүзділердің тобы тым аз болғандықтан да, олардың арасынан жаңа таланттардың топ жарып шығуы екіталай нәрсе.

Қайткен күнде де қажеттілік бойынша авторитарлық билікке ие болуға мәжбүр жатжерлік үкімет осындай кемшіліктердің барлығынан да зардап шегеді және ондай кемшіліктерді бұрынғысынан да көбейте түседі. Өйткені оның өз қызметін барлық уақытта да өштескен дұшпандық және қуғын-сүргін жағдайында жүргізуіне тура келеді. Мұндайда үрей тудыру үкіметтің де, халықтың да іс-қимылындағы басым әрекеттерге айналады, ал оның ең маңызды әрекет етуші органдары полиция мен құпия барлау ұйымдары болып табылады.

Үкімет пен халықтың шын мәніндегі шиеленісті қақтығысы орын алған кезде үкіметтің халық арасындағы өзіне неғұрлым ұнамсыз элементтерге арқа сүйеу және оларға қолдау көрсету бағыты бұрынғысынан да айқынырақ көрінетін болады. Көптеген адал ниетті адамдардың қалыптасқан жағдайдың қыспағымен үкіметтік органдардағы өз жұмысын оның жеке бастарына ұнайтынына немесе ұнамайтынына қарамай, одан әрі жалғастыра беруіне тура келетіні өзінен-өзі түсінікті. Ең мықты лауазымды қызметке жоғарылатылатын және неғұрлым маңызды рөл атқаратын адамдар, негізінен, өздерінің ұлтшылдыққа қарсы сатқындық ниетіне, бейімделгіш екіжүзді жағымпаздығына, өздерінің отандастарын қырып-жойып, басып-жаныштауға және қорлауға қаншалықты дайын тұратындығына қарай іріктеледі. Ондай адамдардың бойындағы ең жоғары қасиет деп халықтың едәуір басым көпшілігінің сезіміне және көңіл-күйіне ашықтан-ашық жауығуы (көп жағдайда жеке бас бақталастығының және бір нәрседен көңілі қалып, қатты түңілуінің салдары болып табылатын оқиғалар) танылады. Осы бір іріп-шіріген кертартпа ахуалда идеализмге немесе ізгі ниетті сезімге орын табылмайды, ал ондағы марапат ең мықты лауазымды қызмет пен барынша жоғары жалақы ғана болып табылады. Бұл ретте үкіметті жақтаушы жағымпаздардың істі атқаруға қабілетінің жоқтығын да, басқа да елеулі кемшіліктерін де кешіре беруге тура келеді. Өйткені ондағы нәрселердің бәрі де әлгілердің тарапынан үкіметке оның қарсыластарын қырып-жойып, таптап тастауға көрсетілетін белсенді қолдаумен ғана бағаланады. Мұның өзі, сайып келгенде, үкіметтің өз төңірегіне қайдағы бір адам таң қаларлық түсініксіз топтарды және өте күмәнді әлдебіреулерді жақындата түсуіне алып барып соқтырады. Мұндайда ұйымдасқан қылмыс, қатыгездік, мейірімсіздік және халықтың әл-ауқат дәрежесінің артуын тежеп, мейлінше менсінбей жек көру әрекеттері асқына түседі, елдегі жалпы ахуалды адам төзгісіз етіп ушықтырады. <...>

Әрбір жеке адам сияқты, тұтас бір халықтың бойындағы мінез-құлық сипатында да толып жатқан белгілер болады, және олар өмірге көзқарасының алуан түрлілігімен ерекшеленеді. Егер осы толып жатқан белгілер өзара жеткілікті мөлшерде берік органикалық байланыста болса, онда мұның өзі жақсы. Әйтпесе біртұтас бүтін нәрсенің өзі тоз-тозы шығарады, ал оның ақыр аяғы көптеген күрделі жағдайларға ұрындырады. Әдетте бір нәрсеге бейімделушіліктің тұрақты процесі жүріп жатады. Соның нәтижесінде кейбір тепе-теңдік орнайды. Егер ондай қалыпты, біркелкі даму сыртқы күштің әсерімен тоқтатылатын болса немесе кейде әлдебір жедел өзгерістер орын алса, оған бой үйрету қиындыққа душар ететін болса, онда әлгі толып жатқан алуан түрлі белгілердің арасында өзара шиеленіскен тартыс туады... Егер қоғамның тұрақты әрі прогресшіл болғысы келсе, онда оның қалай дегенде де, бірқатар азды-көпті берік іргетасы қаланған болуы керек, сондай-ақ дүниеге шабытты да алғыр көзқарасы болуы тиіс. Мұның алғашқысы да, кейінгісі де өте-мөте қажет. Дүниеге шабытты да алғыр көзқарас болмаса, онда мұның өзі қоғамды ірітіп-шірітіп, құлдыратып, кері кеткен күйзеліске душар етеді. Ал азды-көпті берік принципті негізі болмаса — ол қоғам күйрейді, іріп-шіріп, ыдырайды. <...>

Өткен өмірдің алдында соқыр сезіммен бас иіп, құлшылық ету оны мейлінше жек көру сияқты өте-мөте зиянды. Өйткені болашақ өмірді оның біріншісіне де, екіншісіне де негіздей алмайсың. Қазіргі өмір де, болашақ өмір де, сөз жоқ, өткен өмірдің тиянақты негізінде пайда болып, өсіп шығады, және оның белгілерін өз бойына дарытып, өзімен бірге ала келеді. Ал мұны ұмыту дегеніміз іргетас құймай-ақ құм үстіне құрылыс салу, ұлттық дамуымыздың терең тамырына балта шабу, адамдарға сөзсіз ықпал ететін аса қуатты да құдіретті күштің бірін елеп-ескермеу болып табылады. Ұлтшылдық дегеніміз, шын мәнінде алып қарайтын болсақ, өткен заманның қол жеткен табыстарын, игі дәстүрлері мен озық тәжірибелерін есте сақтайтын ұжымдық сана. Қазіргі кездегі ұлтшылдық бұрынғы қай кездегімен салыстырғанда да әлдеқайда күшті. Көптеген адам ұлтшылдықтың күні өтті, енді ол қазіргі дүниенің барған сайын күшейіп, тегеурін танытып келе жатқан интернационалдық бағытқа жол беруі тиіс деп ойлайды. Пролетарлық негізі бар социализм ұлттық мәдениетті өмірден өтіп, өліп бара жатқан орта тап пен ғана байланысты әлдебір нәрсе деп келемеж етеді. Капитализм өзінің картельдерімен және трестері мен бірге бірте-бірте интернационалдық сипат ала бастады да, ұлттық ерекшелік шекараларын аяқасты етіп таптаумен болды. Сауда-саттықтың өркендеуі, байланыс пен қатынас көліктерінің тиімді түрде дамуы, радио хабарлары мен киноның кеңінен таралуы — міне, мұның бәрі де интернационалдық ахуалдың қалыптасуына ықпал етті, сөйтіп, ұлтшылдық ендігі жерде күні бататын жағдайға душар болады деген жалған пікір тудырды.

Алайда дағдарыс болған сайын ұлтшылдық әрқашан қайта-қайта бас көтеріп, аяқ астынан пайда бола кетеді, және оның ықпалы бұрынғысынан да басымдықпен күшейе түседі. Адамдар өздерінің ескі дәстүрлерінен әлдебір жұбаныш іздеп, күш-қуат алуға тырысады. Біздің ғасырымыздағы тамаша ғажайып оқиғалардың бірі өткен заман мен ұлттың қайтадан ашылуы болды. Ұлттық дәстүрлерімізге тап осылай қайта оралу, бір қызығы, интернационалдық іс-қимылдың ең белсенді жақтаушылары деп саналып жүрген кәсіподақтардың қатары мен пролетарлық топтардың арасында неғұрлым күштірек байқалды. Соғыс немесе басқа да соған ұқсас дағдарыстар интернационализмнің берекесін қашырады, сөйтіп, ол адамдар тіпті халықтың басқа топтарымен салыстырғанда ұлттық өшпенділік пен қорқыныш сезіміне көбірек беріледі. <...>

Кейде жаңа нәрсе ескі нәрседен тым басқаша көрінгенімен бұған дейін болып өткен бұрынғы түрлерді қалай дегенде де қайталайды. Сөйтіп, өткен кезеңнің үздіксіз қайталанатын дамуы сияқты әсер пайда болады, әрбір жаңа нәрсе халықтың басынан кешірген тарихының ұзақ тізбегіндегі елеулі буын ретінде қабылданады. Бұл ретте Үндістан тарихы тап осы жолмен жасалған өзгерістердің жылнамасы тәрізді. Ол ескі идеялардың әрқашан өзгеріп отыратын қоршаған ортаға, ескі түрлердің жаңа түрлерге қарай ұдайы бейімделуі болып табылады. Осының нәтижесінде Үнді тарихындағы мәдениеттің дамуында, онда әлденеше рет өзгерістер болып жатқанына қарамай, ешқандай да үзілістің болмағаны байқалады, сонау Мохенджодаро заманынан бастап біз өмір сүріп отырған қазіргі ғасырға дейін үздіксіз дамудың орын алып келе жатқанын көреміз. Өткен заманға және оның дәстүрлі өмір сүру түрлеріне деген құрмет сақталып келеді, бірақ сонымен қатар ақыл-ойдың бостандығы мен икемділігі де рухани тұрғыдан алғандағы төзімділігі де орын алды. Сонымен, түр атаулы көбінесе өзгеріссіз қалып келгенімен де, оның ішкі мазмұны ұдайы өзгерісте болып отырды. Үнді қоғамы бұдан өзге ешқандай да тәсілмен мыңдаған жылдар бойы өмір сүре алмаған болар еді. Ұлттық түрлердің тым қатыгездігін тек ұдайы даму үстіндегі ақыл-ойдың ғана жеңіп шығуы мүмкін еді, оның үздіксіз әрі тұрақты түрде дамып отыруын тек осындай түрлер ғана қамтамасыз ете алды.

Алайда тепе-тендіктің тұрақты бола алмауы да мүмкін, әлдебір құбылыстың өзге бір құбылысты неғұрлым күңгірт тарттырып, белгілі бір дәрежеде басып-жаншып, тіпті жойып жіберуі де ғажап емес. Үндістанда кейбір аса қатал әлеуметтік түрлермен үйлесіп, оған қосылып кетудің мейлінше мол рухани бостандығының орын алғаны белгілі. Ондай түрлер, сайып келгенде, рухани бостандыққа өз ықпалын тигізді және оны, егер теория жүзінде болмаса да, іс жүзінде неғұрлым қатал әрі шектеулі ете түсті. <...>

Ғасырдың рухы тең құқықтылықты өктемдікпен ұсынады. Бірақ мұның өзі де іс жүзінде барлық жерде дерлік қабылдана бермейді. Біз құлдықтан осы сөздің тар мағынасында, яғни адам адамның меншігі бола алады деген мағынасында ғана құтылдық. Алайда, кейбір тұрғыдан алып қарағанда, бұрынғыдан да сорақы жаңа құлдық дүние жүзінің барлық түкпір түкпірің жайлап алды. Саяси және экономикалық жүйелер жеке адамның бостандығы жолында қызмет етеміз деген сылтаумен ол адамдарды аяусыз қанауда, оларға кәдімгі тауар ретінде ғана қарауда. Адам екінші бір адамның меншігі бола алмайды десек те, оның есесіне тұтас ел мен халық басқа бір халықтың меншігіне айналуы әбден мүмкін екен. Сөйтіп, құлдықтың топтастырылған ұжымдық түріне жол беріледі. Нәсілшілдік те біздің ғасырымызға тән ерекше сипат алады. Сондықтан да бізде үстемдік құратын тек ұлттар ғана емес, үстемдік құратын нәсілдер де пайда болып шыға келді. <...>

Моральдық түсінік түйсіктер жеке адамға күшті ықпал ете алады, бірақ оның бір топ адамға ықпалы әлдеқайда әлсіз болады, адамдардың тобы неғұрлым көбірек болған сайын оған әсер етуі де соғұрлым әлсіз бола түседі. Ондай топқа зұлымдық насихаттың көмегімен ғана әсер ету оңай. Мұның өзі әсіресе тап қазіргі дүниеде оңай. Дегенмен кей-кейде, тіпті сирек жағдайда болса да, жеке адамдарды өздерінің тар көлемді әрі өзімшіл эгоистік пиғылдарын ұмытуға мәжбүр ете отырып, әлгі топтың өзі де моральдық мінез құлықтың биік деңгейіне көтеріле алады. Алайда бір топ адамның мінез-құлық дәрежесі жеке адамның мінез-құлық дәрежесінен көп жағдайда әлдеқайда төмен болады.

Соғыс мұндай да, басқа да реакциялар тудыра алады. Алайда бұл реттегі басым бағыт моральдық жауапкершілік пен қазіргі өркениет соншалықты ұқыптылықпен жасаған нормалардан неғұрлым тезірек құтылу болып табылады. Табысты жүргізіліп жатқан соғыс пен агрессия бұл саясатты ақтап алуға және одан әрі жалғастыра түсуге қарай, империалистік үстемдікпен билеп-төстеп үстемдік жасаушы нәсілдің идеяларын жүзеге асыруға қарай алып келе жатыр. Мұндайда жеңіліп қалу күшті өкініш сезімі мен кек алуға құштарлық сезімін туғызады. Мұның қай жағдайында да жауыққан өшпенділік пен күш қолдануға құлшына ұмтылу әдеті пайда болмай тұрмайды. Мұндайда шектен тыс қатыгездік, дөрекілік, сондай-ақ тым болмаса өзге біреудің көзқарасын түсінуден қасақана қасарыса бас тарту орын алады. Сөйтіп, болашақтың қалыптасуына себеп болып, негіз қаланады, барлық себеп-салдарларымен қоса жаңа соғыстар мен шиеленіскен қақтығыстар туындай бастайды.

Батыстың көптеген халықтары мен мемлекеттері өздерінің күш-қуатына техникалық және өнеркәсіптік прогресс аркасында ие болды. Алайда күш-қуаттың бұл қайнар көзінің тек бірнеше мемлекеттің ғана монополиясы болып қала беруі әбден екіталай нәрсе еді. Осыған қарағанда, Еуропаның дүние жүзінің кең-байтақ аудандарындағы саяси және экономикалық үстемдігі, сөз жоқ, тез әлсіреп басылып қала беруі тиіс. Сөйтіп, Еуропа, Еуразия құрылығы мен Африканың орталық жүйке жүйесі болудан біржола қалуы керек. Осы бір аса маңызды себепке байланысты байырғы еуропалық мемлекеттер ендігі жерде өздерінің ниеттері мен іс-әрекеттерінде бейбітшілік пен халықаралық ынтымақтастық принциптерін ұстануға және мүмкіндігінше, соғыстың болуынан қашқақтауға тырысады. Агрессия сөзсіз апатқа ұрындырмай қоймайды дерлік жағдайға душар еткенде оның қызықтырарлық қасиеті қалмайды. Алайда әлі де үстемдік жасаушы рөл атқаратын дүниежүзілік беделі бар күшті мемлекеттер, егер оларды күш-қуатпен ілуде бірде ғана тіл табыса алатын моральдық ынта итермелемесе, өзге мемлекеттермен ынтымақтастық жасауда ондай ұмтылыстың қажеттігін сезіне қоймайды. <...>

Шамасы, қазіргі өркениеттің әуелі Батыста қалыптасып, содан соң өзге барлық жерге тараған тұрпаты, әсіресе оның ең басты белгісі болып табылатын қалалық тұрмыс-тіршілігі өмірі, өзінің өмір сүру қабілетін бірте-бірте жоғалта бастайтын тұрақсыз қоғамды тудыратын болуы керек. Өмір көп жағдайда жетіле түседі, бірақ сонымен қатар азғындап, неғұрлым жасанды бола түседі де, бірте-бірте аздап өше бастайды. Ондай жағдайда қоздырушы заттар — ұйықтататын наша түрлері немесе табиғи тыныс-тіршіліктің басқа да түрлерін қоздыратын нәрселер, бір минуттік қас-қағым өтпелі әсері арқылы ұнамды дәмімен тамсандыра түсетін тағамдар мен ішкіліктің организмді жалпы әлсірететін түрлері, өзімізді қас-қағым сәттік жалған рахат сезіміне бөлейтін және толғандыра түсетін қулық-сұмдыққа толы алуан түрлі амал-айлаларды қажет етеді. Ондай қозу сәттерінен соң іле-шала әлдебір реакция жүріп, адам көңілі құлазыған қолайсыздыққа душар болады. Сонымен біздің жасаған сыртқы көрінісі көз тартарлық ғажайып және шын мәніндегі жетістіктері мол өркениетіміздің өзегінде әлдебір жалған нәрсе жатқан болып шығады. Біз эрзац тыңайтқыш енгізілген жерде өсірілген өнімдерден әзірленген эрзац тағамдарды жеп, эрзац сезімдерге берілеміз, сөйтіп, біздің өзге адамдарға деген қарым-қатынасымыз, әдетте әлдебір немкетті ат үстілікпен ерекшеленеді. Біздің ғасырымызға тән символдардың бірі — бізді ұдайы алдауға, біздің ойлау қабілетімізді топастандыра түсуге, сөйтіп, өзімізге қажетсіз, тіпті зиянды тауарларды сатып алуға мәжбүр ету үшін жанталаса тырысатын жалтырауық жарнамалар. Қазіргі қалыптасқан жағдай үшін менің әлдебіреулерді кінәлағым келмейді. Өйткені біздің бәріміз де өз ұрпағымызға тән кейбір өзгеше ерекшеліктері бар дәуірдің перзенттері болып табыламыз, және өз атымызға айтылатын асыра мадақтауларды да, жеріне жеткізе күстаналайтын даттауларды да өз атымызға теңдей бөлісіп алуға тиістіміз. Менің де тап осы өркениеттің перзенті екенім, кез келген басқа біреулер сияқты, оны тап сондай белгілі бір мөлшерде бағалай да, сынай да алатыным, сондай-ақ менің бойымдағы үйреншікті дағдыларым мен ойлау тәсілдерімді сол өркениеттің өзі айқындап беретіні — айтпаса да түсінікті нәрсе.

Өзіне тән белгілері нәтижесіздік пен азғындап кері кету болып табылатын қазіргі өркениеттің өзегін шалған дерт қандай? Қарап тұрсаң, онда ешқандай да жаңалық жоқ, бәрі де бұрын болып өткен нәрселердің қайталануы. Тарихта мұндай мысалдар толып жатыр. Рим империясының күйреуі кезіндегі істің жағдайы бұдан әлдеқайда нашар болды. Қазіргі ішкі құлдырап күйреу әлдебір оқиғалар тізбегіне байланысты ма және біз оның себептері неде екенін тауып, оларды жоя аламыз ба? Бұл жерде қазіргі индустрияландыру мен қоғамның капиталистік құрылысы ондай бірде-бір нақты себептер бола алмайды, өйткені өркениеттің азғындап кері кетуі мұндай себептердің жоқ кезінде де жиі-жиі байқалатын. Алайда әбден мүмкін бір нәрсе бар — олар өзінің қазіргі түрінде әлгі себептердің пайда болуы үшін қолайлы жағдайлар, физикалық және моральдық ахуал тудыра алады. Егер негізгі себеп әлдебір рухани, адамның ақыл-ойы мен жан дүниесіне әсер ететін әлдебір нәрседе болса, онда оны тауып, аша білу, біз оны түсінуге немесе іштей сезінуге қанша тырысып бақсақ та, өте-мөте қиын. Алайда басы ашық күмәнсіз дерлік бір ақиқат бар: оны атап айтар болсақ, туып-өскен топырақтан, жерден қол үзу жеке адам үшін де, тұтас алғандағы бүкіл халық үшін де өте-мөте зиянды әрі қасіретке толы.

Жер мен Күн — тіршіліктің қайнар көздері. Егер біз олардан ұзақ уақыт бойы алшақтықта болсақ, онда өмірдің өзі күңгірт тартып, бірте-бірте сөне бастайды. Осы заманғы индустрияландырылған қоғамның адамдары жерден қол үзіп кетті, сөйтіп, олар табиғаттың өзі сыйға тартатын қуаныштың не екенін біле алмай қалды, жер-анамен қауышқан сәтте өздерінің денсаулығын ғажайып сезінуден айырылды. Олар табиғат сұлулығы туралы бос мылжыңдағанды жақсы көреді. Сөйтіп, анда-санда, әдетте аптаның аяғында, табиғатты тамашалауға шыққан болады да, жүрген жерлерін өздерінің жасанды өмірінің өнімдерімен ластап кеткенді ғана біледі, ал табиғатпен дұрыс қарым-қатынас жасай алмайды немесе өздерін-өздері табиғаттың бір бөлігі ретінде сезіне де алмайды. Олар үшін табиғат уақытына тамашалау үшін ғана жаратылған әлдебір нәрсе сияқты, өйткені өздерін жеңіл сезіп, тыныс алған соң әдеттегі тұрғын орындарына қайта оралуға әлдебіреу зорлықпен әмір етіп тұрғандай көреді. Мұның өзі әлдебір классик ақынның немесе жазушының тамаша туындысын бейнебір таң-тамаша қалып, сүйсіне оқуға тырысу, содан соң бұл әрекетінен жалыға бастап, шаршап-шалдыққан соң ешқандай да ойланып, зейін қоя оқуды қажет етпейтін үйреншікті қызықты романдарға немесе шытырман оқиғалы детективтерге қайта ден қою сияқты нәрсе. Олар бейне бір ежелгі гректер немесе үнділер сияқты табиғаттың тол перзенттері бола алмайды — олар елден аласталып, қайдағы бір шала таныс алыс туысына шақырылмай қонаққа келген сілімтік біреулер сияқты болып шығады. Сондықтан да табиғаттағы өмірдің байлығы мен шексіз алуан түрлі екендігі оларды ешқандай қуанышқа бөлей алмайды, табиғат өміріндегі ғажайып тылсым сырларды біздің арғы ата-бабаларымыз сияқты шынайы табиғилықпен құмарта сезінуге ынта қоя алмайды. Осыдан кейін табиғаттың бізді өзінің жексұрын көретін өгей баласындай қабылдап, келеңсіз қарым-қатынас жасайтынына таң қалуға бола ма?

Біз, әрине, Құдайдың құдіретінің өзін табиғатқа балаған пантеистік көзқарасқа қайта орала алмаймыз. Бірақ, бәлкім, табиғаттың тылсым сырларын түсінуге, өмірдің әдемі ән-жыры мен әсем сұлулығына қызыға ден қойып, одан өмірлік тың күш-жігер алуға әлі де болса қабілетті шығармыз. Ондай ән-жыр әлдебір таңдаулы деген орындарда ғана шалқып естілмейді, оны, егер шынымен қаласаңыз, кез келген жерден дерлік ести аласыз. Алайда ол ән-жырды дұрыс қабылдай алмайтын, жеткілікті әзірлігі жоқ адамдардың өздерін де сонау алыстағы әрі қуатты органның терең ойлы үнін еске салып, еріксіз еліктіре баурап әкететін жерлер де болады. <.„>

Біз, бәлкім, адамзаттың ұлы дәуірлерінің бірінде өмір сүріп жатқан болармыз, ал ондай артық шылығымыз үшін ақы төлеуімізге де тура келетін шығар. Ұлы дәуірдің бәрі де үлкен қақтығыстарға, ұдайы тұрақсыздыққа, ескілік атаулыны әлдебір жаңалықтармен алмастыру әрекеттеріне толы болып келді. Өмірде мәңгі тұрақтылық, қауіпсіздік, бір қалыптылық деген болмайды. Егер ондай нәрселер бар болса, онда өмірдің өзі де тоқтап қалған болар еді. Бұл тұрғыдан келгенде, біздің зор дегенде қол жеткізуге ұмтылатын нәрсеміз салыстырмалы түрдегі тұрақтылық және қозғалыс үстіндегі тепе-теңдік болуға тиіс. Өмір дегеніміз — адамның адаммен, сондай-ақ адамның өзін айнала қоршаған жағдайлармен үздіксіз жүргізетін күресі. Мұның өзі — дене күшімен, ой күшімен және мораль күшімен жүргізілетін күш. Ал осы үдеріс барысында жаңа құбылыстардың жаңа белгілі бір сипаты қалыптасып, жаңа идеялар туындай бастайды. Күйретушілік пен жасампаздық бір-бірімен қол ұстаса қатар жүреді, сөйтіп, бұл екі жақтылықты адамның бойынан да, табиғаттан да әрқашан байқауға болады. Өйткені өмірдің негізінде қайдағы бір тоқырап, тоқтап қалу емес, қайта өсіп-өніп отыру принципі, бірқалыпты қозғалыссыз тұрып қалуға жол бермейтін ұдайы қалыптасып, жаңарып отыру принципі жатыр.

Бүгінгі таңда саясат пен экономика әлемінде қайткен күнде де өкімет билігіне қол жеткізуге жанталаса ұмтылу байқалады. Бұл екі арада билікке ие болу сәті түсе қалса, әлдеқайда елеулі құндылықтар болып табылатынын көптеген нәрсе жоғалып кетеді. Идеализмнің орнын саяси суайттық, риясыз ерліктің орнын қорқақтық пен қара бастың ғана қамын ойлайтын өзімшілдік басады. Түр мазмұннан жоғары орын алады. Ал өліп-талып әрең дегенде қол жеткен өкімет билігі, неге екені белгісіз, жұрттың дәмеленіп күткеніндей жемісті нәтиже бермейді. Өйткені өкімет билігінің белгілі бір шегі бар, ал күш-қуат дегеніміз екі жүзі бірдей өткір қару. Бірақ бұлардың онысы да, мұнысы да рухты билей алмайды, бар болғаны оны тек қана нығайтып, шынықтыра түседі. «Сіздің жер қайысқан қалың әскерді қолбасшысыз қалдыруыңыз оп-оңай, — дейді Конфуций, — бірақ қарапайым адамды оның ерік-жігерінен айыру қолыңыздан келмейді». <...>

Ақыл-ой бейнесіндегі түбегейлі өзгерістердің өздері айнала қоршаған жағдайды өзгертудің және өмір сүру барысында үздіксіз жүріп жататын күрес үстінде жанға бататын ауру мен қайғы-қасіреттің қалдырған нәтижесі болып табылады. Сондықтан біз, өзіміздің ақыл-ойымыздағы бейнені тікелей өзгертуге әрекет жасау мүмкіндігіміз бола тұрса да, әуелі ол бейнені тудыратын және оған нәр беретін ортаның жағдайларын өзгертудің маңызы зор. Мұның біреуі екіншісіне байланысты келеді және оған өз ықпалын тигізеді. Ал адамдардың ақыл-ойының түр-түрі шексіз мол. Әр адам ақиқатты өзінше елестетіп, өзінше түсіндіреді, сондай-ақ көп жағдайда өзге біреудің көзқарасын дұрыс түсінуге дәрменсіз болып шығады. Мұның өзі — шиеленісті қақтығыстың қайнар көзі. Дегенмен осындай өзара әрекет нәтижесінде неғұрлым толық әрі біртұтас ақиқат шындық келіп туады. Өйткені біз бұл жерде ақиқат шындықтың сан қырлы болатынын және оның әлдебір топтың немесе ұлттың жеке меншігіндегі монополиясы бола алмайтынын түсінуге тиістіміз. Тап осындай жағдайдың өмірдің өз бейнесіне де қатысы бар. Ондай өмір бейнесі әр халықта және әр жағдайда әр түрлі болып келеді. Өзге кез келген мемлекет сияқты, Үндістан мен Қытай да өмір сүрудің өздеріне тән тәртібі мен әдет-ғұрпын (укладын) қалыптастырып, оның берік іргетасын қалады. Олар сол кезде бұл тәртіп пен әдет-ғұрыпты адамның ақыл-ойы жететін бірден-бір дұрыс нәрсе деп елестетті, сол елдердегі көптеген адамдар шамадан тыс даңғойлықпен күні бүгінге дейін тап солай ойлайды. Ал бұл екі арада Еуропа мен Америка өмір сүрудің өздеріне тән тәртібі мен әдет-ғұрпын қалыптастырды, қазір ол дүние жүзінде үстемдік жүргізіп отыр, ал ол елдердің халқы өздеріне тән сол тәртіп пен әдет-ғұрыпты мүмкін болатын бірден-бір жақсы құрылыс деп біледі. Алайда бәрінен де бұрын ықтимал бір нәрсе — өмір сүрудің сол тәртібі мен әдет-ғұрып құрылыстарының бірде-бірі адам баласының ақылы жетуі мүмкін болатын әрі олардың тілегіне сай келетін бірден-бір жетістік түрі бола алмайды, олардың бір-бірінен үйренетін нәрселері әлі де аз емес. Үндістан мен Қытай көп нәрсені, сөз жоқ, солардан үйренуі керек, өйткені олар енді ғана орнықты қалыптасқан елдерге айналды, ал Батыс болса қазіргі заман рухын білдіріп қана қоймай, сонымен қатар динамикалық дамуымен, құбылмалы өзгеріске бейімділігімен, сондай-ақ өсу қабілетінің күштілігімен ерекшеленіп отыр. Дегенмен бұл өсу қабілетінің күштілігі өктім-өктім өзін-өзі күйретіп қирату мен әр түрлі құрбандықтарға бару арқылы жүзеге асырылып жатады. <...>

Қазіргі дүние көптеген табыстарға қол жеткізді. Бірақ адамзатқа деген сүйіспеншілік туралы ағыл-тегіл мәлімдемелер жасағанымен де бұл құрылыс адамды адам ете түсетін қайырымдылық қасиеттерден гөрі, өшпенділік пен күш қолдануға әлдеқайда мол мөлшерде негізделген. Соғыс дегеніміз ақиқат шындық пен адамгершілік қасиеттерді көпе-көрінеу жоққа шығару болып табылады. Кейде сол соғыстың өзі болмай қоймайтын қажеттілік сияқты болып та көрінеді. Ал оның салдарлары туралы ойлай бастасақ, жан түршігерлік сұмдыққа душар боламыз. Бұл жерде мәселе адамдарды қырып-жоюда ғана емес, өйткені адамның өмірі өтпелі — ерте ме, кеш пе, әйтеуір бір өледі, сонымен қатар адамдардың бойына аздап болса да бірте-бірте өшпенділік сезімі мен өсек-өтіріктің саналы түрде әрі қажымай талмайтын табандылықпен енгізілуінде болып табылады. Ал біздің өмірімізде ондай өшпенділік пен жексұрын жеккөрушілік сезімдерін басшылыққа алу өте-мөте қауіпті және зиянды. Өйткені олар біздің күш-жігерімізді соншалықты ысырап қорлықпен рәсуа етеді, санамызды күңгірттендіреді, оның ақиқат-шындықты іздеп-тауып, дұрыс түсінуіне тосқауыл болады.

Тәржімалаған Мыңбай Ілес





АНТУАН ПРО

ТАРИХТЫҢ ОН ЕКІ САБАҒЫ

Тарих — бұл тарихшылардың атқарып жатқан еңбегі.

Тарих деп аталып кеткен пән бір мәңгілік мағынаға ие, Платон идеясы болып қала бермейді. Ол да бір тарихи шындық, толығырақ айтсақ, яғни әр түрлі қауымның өзі тарих деп таныған және де өздерін тарихшылармыз деп атап, осылай қабылданған адамдардың өзі ұсынған уақыт пен кеңістікке орналасқан шындық. Бірақ осы дәуірде өмір сүріп жатқан адамдар тарих деп таныған әралуан нәтижелер уақыты қыспағынан жарып өткен қандай да бір жазулар өзгерілмеген күйде қалдыра алатын sub specie aeternitatis (мәңгілік (лат) тарих жоқ. Олай болса, бұл ғылыми пән деп аталардан бұрын ол өзін қалай деп есептесе де және тіпті белгілі бір кезеңге дейін қалай ол қалай саналса да, тарих бәрібір де, ең алдымен, әлеуметтік тәжірибе болып табылады.

Бұл пікір өзінің пәні жайлы ой толғандырғысы келген тарихшының көңілін жайландыра алуы мүмкін, ол оны әдетте өзі айналысып жүрген әлде бір кәсіби топқа және оның эволюциясын зерттеуіне бағыттайды. Өздерін дәстүрді жалғастырушылармыз деп есептей келе мектеп ашып, өздерінің ортақ кәсібінің ажыратылмайтын ережелерін сақтап, кәсіби этикалық нормаларын өзгертпейтін және өз қатарларына жаңа мүше қабылдау немесе қатардан шығару сияқты рәсімдерді қолданатын тарихшылар да бар. Өздерін тарихшылармыз деп санайтын, шынында да, осы қауымдастық қатарына кіретін тиесілі сана-сезімі ортақ адамдар олардың тарихи еңбектерін оқитын немесе тыңдайтын, кейде сынға алатын немесе құрмет тұтатын бұқара халық үшін айналысады. Оларды бұл іске ұмтылдыратын парасатты ынталылық, ақиқатқа деген махаббат, ғылымға табыну, бірақ олардың қоғам деп танылуы да, көрер пайдасы да оның еңбегін бағалап, оларға белгілі мәртебе мен сый құрмет беретін қоғамға тәуелді. Өзі сияқтылар жағы да, жұртшылық та мойындаған кезде барып қана ол өзін тарихшы деп есептей алады.

Міне, осы себептен тарихшылардың тарихи жазбалық пікірталастың өзі мәдени және әлеуметтік ажырамайтын бір тұтас тарихқа жатады. Қандай да бір дәуір немесе қандай да бір мектеп тарихшылары өз пәні жайлы жалпы талдау жүргізуді талап етеді — алғашқысы, мәтіндерде тарих концепциясын айқындауға бағытталуы керек; келесі, терең контексті қолдана отырып, терең жүргізілген талдау, олардың әдістемелік пікірталасының мағынасын ашуға және одан шығатын салдарды айқындауға мүмкіндік береді. Мысалы, Ланглуа мен Сеньобостың әйгілі «Тарихи зерттеулерге кіріспесінде», ең алдымен, әдістеме жөнінде пікірталас және онда тарихи сындардың әр алуан түрлеріне талдаудың қалай жасалғаны жайлы көрініс беріледі. Мұның өзі енді өзінен өзі-ақ қызық емес пе? Бірақ та бұл еңбекте сол дәуірдің интеллектуалды және де тіпті саяси контексі жайлы көрініс беретін екінші деңгей бар.

Осылайша, тарихты жазатын тарихшылар бұл тағдырды да бірге көреді, өздерінің жол салушылары мен замандастарының алдында, сондай-ақ әлеумет және ғылым аясында үстемдік ету үшін жарысу үнемі және сөзсіз болатын көршілес ғылыми корпорациялар алдында өз орындарын табуға мәжбүр болды.

Француздар, шынында, бір ауыздан олардың ұқсастығы, тіпті олардың ұлт болып табылуының өзі осы тарихты оқытуы арқылы деп тұжырымдайды.

Біз осы жерде бұл пікір жайлы дауласайық деп жатқан жоқпыз, басқа елдердегі ұлттық сана сезім басқа жолдармен қалыптасады деген дерек, шынында да Францияда оның тарихи мәдениетке терең тамыр жайғанын жоққа шығармайды. Ең бастысы, Француздардың тарихтың идеологиялық қызметіне деген ынтымақтығы дәлелді ме, әлде дәлелсіз бе, — тарихшыға ұлттық сана сезім иеленушілері ретінде бұдан басқа да өте маңызды әрі құрметті міндетті жүктейді. Осыған байланысты, олардың көпшілік алдындағы мәртебесін көтерген абыройының өзі қандай да болмасын бір шығынына қарамастан, едәуір көтеріліп қалады.

Франция — тарихты зерттеу министрлер кеңесі мәжілісінде қаралатын және де мемлекеттік іс деп саналатын әлемдегі бірден-бір мемлекет (мысалы, 1982 ж. 31-тамыз.). Сонымен қатар Франция премьер-министрі өзінің беделіне қарамастан, тарихты оқыту мәселелері бойынша жүргізілетін конференцияға алғы сөз айту үшін келгенін өзіне бос уақыт өткізу деп санамайтын бірден-бір мемлекет. Егер де АҚШ немесе ағылшын премьер-министрі дәл осындай әрекет етуі керек болған болса, онда журналистер олардың футбол матчы есебі жайлы талқылағысы келгеніндегі дей, таң қалар еді. Ал Францияда болса керісінше, тарихты оқыту міндетіне қосымша халықтың ұлттық сана сезімін қалыптастыру қызметінің жүктелуі оны маңызды саяси міндет дәрежесіне көтерді.

Бұл кафедралардың профессорлары студенттерге емес, олардың лекциясына көп мөлшерде ағылған білімді қауымға көңіл аударған, бірақ сол кездері қоғамдық жиналыстар өкіметтің рұқсат етуіне тәуелді болған, ал пресса болса қатаң бақылауда болды. Мұндай жағдайларда лекциялар міндетті түрде саяси мазмұнға ие болған, тіпті кейде жұртшылық қол соғып, қошемет көрсеткен. Кейде өкімет разы болмай, лекцияға тыйым салған кездері де болған, мысалы 1822 жылы Гизомен болған жағдай. Оның лекциясының, 1828 жылы қайта жандануы саяси жеңіс ретінде қабылданды.

Сол замандардағы тарихшылардың ішіндегі саңлақтар тобы шынымен де әсер қалдырады. Олар жазып жатқан тарих әлі де болса сол ғасырдың аяғындағы кәсіби тарихшылардың ғылыми тарихы болып саналмайды. Ол ғалым эрудиттің нағыз еңбегіне қарағанда көбіне жай хабарлар мен компиляцияларға негізделген, тіпті өзінің еңбегін мұрағатты ынталы зерттеудің нәтижесі деп ойлаған Мишленің өзі де одан иллюстрациялардан басқа ештеңе таба алмас еді. Басқаша қарағанда, ол шешен сөзбен жазылған, өте әдеби шығарма болып, өзі өркендеген сол жағдайлармен жеңіл түсіндірілді. Олар оқиғаның егжей-тегжейіне сирек тоқталып, оның әлемдік мағынасына оның нәтижесіне көбірек екпін бергенді жөн көреді. Олардың көздегені ауқымды: ол Франция халқының өркениетінің (Гизо), Францияның (Мишле) тарихы. Олар әлеуметтік өзгеріс аясындағы қоғамдық институттардың өзгерісін түсіндіреді. Қысқаша айтқанда, бұл әрі әлеуметтік, әрі саяси тарих.

Негізінде, бұл саяси шығармалар кейде фәлсафалық трактаттарға немесе біз қазіргі таңда атап кеткендей, саяси зерттеулерге ұқсап кетеді.

Біздің қоғамда тарихтың болуы тек осындай бір пәннің,кітаптардың, бірнеше танымал есімдердің ғана болуы емес, сонымен қатар бұл 1980 жылғы пікірталастар көрсеткендей, өздерінің әріптестері мойындаған, халқы мойындаған, өздерін тарихшылармыз деп білетін қоғамдық топтың болуы. Өз кезінде айтарлықтай әлеміш болған бұл топ, негізінен, ұстаздар мен зерттеушілерден құралған. Олардың басын қосқан ортақ білім, ассоциациялар мен журналдар желісі, тарих маңыздылығы туралы терең түсінік, тарихи өнімдерді бағалаудағы ортақ шарт, бір сөзбен айтқанда, қай тарихи кітапты жақсы деп, ал қайсысын жаман деп бағалау, тарихшы не істеуі керек, не істемеуі керек деген сияқты мәселелер. Ішкі тартыстардың болуына қарамастан, оларды ортақ нормалар біріктіреді. Бір сөзбен айтқанда, алдымызда тұрған кәсіби мамандық, тіпті ішкі іскерлік өмірі өнерге, шеберханаға ұқсауына қарап, бұл топты корпорация десе де болар еді.

Ғылыми қоғамды ұйымдастыру

«Тарихшы» мамандығы ортаға 1880 жылы фәлсафалық факультеттерде шындап тарих пәні жүргізіле бастаған шақта шыға бастады (Бұл жайлы дерек, мен атап кеткен Корнобель мен Кейлер еңбектерінде бар. Қараңыз: Charle С. Le Republique des universitaires; Noiriel G. Naissance du metier d'historien; жэне де Corbin A. Le contenu de la Revue historique et son evolution // Carbonell С — О et al Au bercau des Annales. R 161. С — О Carbonell және W. R. Keylor). Бұл уақытқа дейін тек әуесқойлар ғана — көбіне өте дарынды, кейде тіпті, данышпандар да болған, бірақ бұл мамандық болмаған, яғни өз тәртіп ережелері бар, кәсіби мойындау процедурасы бар, өз кәсіби мансаптық кезеңі бар, ұйымдасқан қауым болмады. Жалғыз маман-эрудиттер болып 1821 жылы құрылған хартий мектебі дайындаған мұрағатшы полеографтар ғана саналған. Бірақ бұл адамдар көбіне префектурада отырып құжаттар мен жазбаларды басып шығарумен ғана айналысып, лицей және университеттермен еш байланысы болмаған.

Тарихшы мамандығы тарихқа «ғылыми» дәреже берудегі оған қажетті институционалдық шектеулік дәрежені қамтамасыз ететін республикашылардың методологиялық нормалар мен университеттік саяси іс жүргізу шаралары кешені тоғысында құрылды. Реформалар тиісті лауазымдарды болжау ниетінде жүргізілуі түсінікті. Саны арта түскен оқу кафедраларымен қатар, олардың өздері де білімдерін жетілдіре түсті, профессорлық лауазымдар пайда бола бастады. Мысалы, Сорбонда тарих кафедрасының саны 1878 жылғы екі еседен 1914 жылға дейін он екі есеге өсті (Бұл сандық көрсеткіштерді Оливье Дюмулен көрсеткен. Қараңыз: Dumoulin О. Profession historien. В. P. Кейлор көрсеткен шамалар біраз жоғарыла). Осылайша кәсіби орта барған сайын толыға түсті, алайда студенттер санының аз болуынан көлемі жағынан шағын болып қала берді. Ғасырдың аяғына таман барлық филологиялық факультеттері, Сорбонды қоса санағанда, тарих пәні бойынша жылына небары 100 диплом беріп отырған, ал 1914 жылы, барлық университеттерді қоса санағанда, небары 55 тарих кафедрасы болған (Қараңыз: Gerbod P. Historiens et geographes // Colloque Cent Aris d'enseigments de l'histoire. P. 115; 1891 жылы 40 диплом, ал 1898 жылы 70 диплом болғанын көрсетеді).

Қызмет бабымен алға өрлеу өз әріптестерінің пікіріне тәуелді болғандықтан, олар ұстанған кәсіби нормалар корпорация үшін толығымен міндетті болды, әрі оның бірігуіне ықпал етті. Диссертация осыдан кейін жай тұжырым ғана емес, құжаттық негізде жүргізілетін және де алдымен мұрағаттық құжат есебінде ғылыми енбекке айналды. Жоғарғы білім туралы диплом алу және келесі «агрегация» конкурсына қатысу рұқсатын алу үшін сақталатын критикалық тәсіл ережесі (1894 жылы бастап) бойынша әуелі ғылыми еңбек дайындап алу қажеттілігі кейіннен әріптестерінің әр түрлі мойындаулары алдын ала қойылатын міндетті шарты болып табылады. Корпорация өзін қоршаған ортаға және одан тыс өзіне тән критерий жасап шығарды. Сонымен қатар жұмыстың тәжірибелік тәсілін де ол алдын ала жасап шығарды, дәл осы кезде құжаттар көшірмесі үшін дәптерлерді библиографиялық карточкалар алмастыра бастады; сол кезден бастап әдебиеттер тізімі мен беттік сілтемелер міндетті түрде болу керек болады.

Британдық және неміс университеттерінің профессурасы орта мектептермен осыған ұқсас байланысы болмады: олардың өкілдерін grammar school (лицей) немесе Gymnasium (гимназия) мұғалімдері оқытып шығармады. Агрегациядан сәтті өту үшін маңызды рөл атқаратын шешендік өнері Франциядан тыс басқа елдерде, әрине, алар рөлі төмен болды: ол жақтарда «қағаздан оқып беруі» де әбден мүмкін болатын еді. Оның есесіне біздің көршілес елдерде университет кафедрасына үміткер адам өзін зерттеулік жағынан көрсете білуі керек. Олар әрдайым ғылыми семинарлар төңірегінде жүріп, дайындықтан өтеді, осылайша, олар Францияда кездеспейтін, теңдесі жоқ зерттеу ортасын құрады.

Әскери журнал

XIX ғасырдың аяғында тарихшы мамандығы академиялық ортада қос үстемдікке ие болды. Бір жағынан, біз жоғарыда көргендей, тарих зор әлеуметтік қызмет атқарды: тек осы тарих арқылы ғана Француз халқы өзін ойлауы мүмкін еді. Екінші жағынан, ол басқа пәндер үшін методологиялық үлгі болып табылды. Әдеби сын әдеби тарихқа, философия тарихына айналды.

Әлеуметтану қоғамды толығымен қамтыған теорияны, әрі тарихқа қарағанда аса қатал түрі негізделген тәсілді ұсынуға ұмтылды. Бір қарағанда бұл ғылыми компетенцияның ықпалды бәсекелесі және сол себепті аяушылық көрсетуге көп бет бұра бермейтін әріптестерінің мойындауымен әрі ғылыми еңбектермен дәлелденетін академиялық нарық. Мұнда мәртебе алдымен символдық немесе моральдық мадақтаумен, сосын барып қызметтік өрлеуімен мадақталуы мүмкін. Ал басқаша қарағанда, қалың қауым нарығы ерекше шырын бергенімен, мұнда құрметке ие болатын жаңа шылық емес (сіз Жанна Д' Арк өмірін әр бір он бес жылда қайта жаңартып жаза аласыз) және де тәсілдің шындығы да емес. Мұнда, алдымен, осы мәселелер бойынша жетік білмейтін адамдарды табысқа жеткізе алатын нәрсе бағаланады: анықтамалық ақпаратпен көп жүктелмеген ауқымдылық пен тақырып қызықтылығы, тамаша әрі жинақты берілуі. Кейде бұл шығарманың идеологиялық толықтылығы немесе автор мен баспа қызметінің шығарған материялы үшін мақтау мадақтау үндеулерін ала алу қабілеттілігі. Бұл нарықта барлығын көпшіліктің пікірі, көзқарасы шешеді, ал кейінгі сый-құрмет, даңқ, атақ басылым көлемі және авторлық құқық түрінде көрсетіледі.

Шын мәнінде, қос нарық әлеуметтік қызмет көрсету саласында мамандандырылған кәсіптіліктің қос шындықты көрсетуі болып табылады. П. Бурдье бұл деректі «өзіндік бір қосарланған ойын немесе қос сана» ретінде бағалайды.

Қандай да болмасын бір тарихи сын пәнін жас тарихшы жүзеге асыра алмайды, бұған студенттердің мәтінмен жұмыс істеу барысында кездескен қиыншылықтар толық дәлел бола алады. Құжаттарға сын жүргізумен айналысу үшін әлбетте біз тарихшы болуымыз шарт, себебі құжатқа сын жүргізу дегеніміз сол құжат қарастырып отырған мәселені, оқиға болған жерді уақытын алдын ала белгілі деректермен салыстыру болып табылады. Белгілі бір мағынада сынның өзі — тарих, сонымен бірге ауқымын кеңейткен сайын, тарих тереңдеген сайын ол да нәзік бола түседі.

Сыртқы сын құжаттың материалдық қасиетімен сырттай айналысады: ол жазылған қағаз түрі, сия түрі, автордың жазу нұсқасы, оған басылған мөрдің түрі. Іштей сын болса мәтіннің, мазмұнның қарама-қайшы келмеуін, мысалы, ол жазылған күн, жыл мерзімі мен баяндалған оқиғаның өткен уақыты жайлы деректермен айналысады.

Медивистер де, дәл Лонглуа сияқты, Король немесе Папа жазған жалған грамоталармен, булламен(сенім қағазы) кездесе отырып, оларды шын құжаттан айыру үшін ішкі сынға көп мән берген.

Сынның негізі мен шегі

Кейде тарихты өткенді тану болып табылады деген сипаттамаға негізделуге болмайды, бұлай айту, менің ойымша, біраз асығыстау болған болар еді, себебі өткен сөзінің мағынасы толығымен таным объектісі немесе таным жайлы дерек бере алмайды. Барлық өткен кезең жайлы деректер өз кезінде осы кезең деректері болған: бұл екеуінің арасында ешқандай принциптік айырмашылық жоқ. Өткен кезең, өткен - бұл жай сын есім ғана, зат есім емес және бұл сөзбен көбіне осындай мазмұнға ие, сол себепті осындай атауға ие болған сансыз көп объектілерді атау жаман әдетке айналған.

Бұл констатация ешқашан да толық мағынаға ие бола алмайтын екі нәтижеге апарады. Біріншіден, ол тарихқа оның объектілері арқылы анықтама беруге жол бермейді. Ғылымның әр түрлі салаларында өзара қаншалықты тығыз байланысқанымен, бұл сөздің тікелей мағынасында өз зерттеу аймағы бар. Мысалы, астрономия халықтың қоныстануы мен ескі қару-жарақтарды емес, аспан денелерін зерттейді. Ал демография, керісінше, халық қоныстануын зерттейді. Ал енді тарих болса, халық қоныстануын да, ескі қару-жарақтарды да, тіпті керек десеңіз, климатты да зерттейді. Табиғатында өзін тек химиялық немесе демографиялық деп көрсететін тарихи дерек болмайды. «Тарих» термині басқа да «молекулалық физика», «ядролық физика», «климатология», тіпті «этнография» сияқты терминдер қатарына қосылмайды. Сеньобостың бұл жайлы тамаша айтқанындай: «тарихи деректер өз дәрежесімен ғана тарихи болады» деп, қандай тамаша айтқан.

Сынға басты орын бөлген тарихи әдісті классикалық баяндау әуел бастан тарихпен айналыспаған қандай да бір құжатты сынға алмақ болған тарихшыға бұл міндетті орындау мүмкін бола алмайтындай қатал талаптар қояды. Қайталап айтсақ: құжатты сынға алу оны шынайы құжатпен салыстыра отырып жүргізіледі, сол себепті шын құжаттың өзі қандай боларын білмей тұрып, жалған құжатты айырып алу мүмкін емес. Біз осының алдында құжаттарды дайындау кезінде жүргізілген бұлыңғыр, шала айқын деректердің арқасында олардың мағынасын ашу қаншалықты маңызды екенін айтқан болатынбыз. Тек тәжірибелі тарихшы ғана құжатты сынға алумен айналыса алады. Бұл тұжырым мәтіннің мазмұндамасын жазу барысында қиындық көрген студенттердің де жағдайын түсіндіреді: бірақ, бір жағынан қарағанда, мәтіннің болуы оларды сабасына түсіреді, оларды мәтінсіз таза парақтан туатын қорқыныш сезімі мазаламайды; басқаша қарағанда, осыны тексеруде қатысқандардың ойы бойынша, бұл мазмұндама шығармадан да қиын болады екен. Осылайша, тарихшы, былайша айтқанда, тұйыққа тіреліп қалады: оны тарихшы ететін осы деректерді сынға алу, бірақ ол деректерді сынға алу үшін өзі тарихшы болуы керек.

XIX ғасырда методикалық мектептердің негізгі қателіктері «құжат сын дерек» триадасының ішкі байланыстары жайлы тым қарапайым түсінік болды.

Өз-өзіңе сұрақ қою өте пайдалы, бірақ оған жауап беру өте қауіпті (Блок М) тарих апологиясы.

Бірақ оларға тән қажетті деректерді құру этикасы кәсіпшіліктің мойымас ережесі болып қалуда. Қазіргі заманның барлық тарихшылары өздерін қай мектептің түлектері болса да, сын қою принципін ұстанады.

Тәжірибеде қолданылып жүрген қандай да бір құжат болсын, мейлің қандай да бір мәселе бойынша сұрақтар туындаса да, тарихшылар деректерді анықтау барысында көпшілік қауым алдына, ең алдымен, мәтіннің нақтылығы мен ақиқаттылығын ұсынады. Өйткені, тарихтың «таным» ретіндегі құндылығы осыған байланысты болады. Тарих деректердің негізінде құрылады және кез келген тарихшы өз дәлелдемелерінде осы деректерді қолдана отырып, өздеріне арқау етуі керек. Тарихи мәтіннің салиқалығы мен ғылыми тиімділігі автор тарихи деректерді қаншалықты тиянақты әрі дұрыс жазғанына байланысты. Сол себепті тарихшы мамандығына оқытуда бір мезгілде критикалық талдау деректердің шығу көзі жайлы және әр түрлі мәселелерді тұжырымдай білу қабілеттілігін де меңгертеді. Мәтіннің мағынасын жаңылыссыз тура түсініп, автордың ойын толық қабылдап, дұрыс конспектілей білуге, дұрыс оқи алуға және дұрыс зерттеу мақсаттарын сауатты білуге үйренуі керек. Тарихи зерттеулер үшін қалай болғанда да Франция үшін маңыздысы мәтіндер бейне, стастикалық көрсеткіштер т.б. құжаттарды түсіндіру болып табылады. Тағы да зерттеушілерге маңызды болып табылатыны - ол алғашқы деректер мен деректерге түскен тапсырыстармен, библиографиямен жүргізген жұмыстары үшін, қысқаша айтқанда, біз «сынау аппараты» деп әділ баға беруде қолданылып жүрген маңызды мағына осыдан барып туындаған.

Ол үшін бұл жақсы ма, жаман ба, белгісіз, бірақ тарих қателіктерді ұнатпайды. Нұсқау қойылған мерзімі, нұсқау дұрыс па немесе дұрыс емес пе, олар біреудің жеке пікірі, көзқарасы бола алмайды. Ал бір кез келген пікірталаста құжатпен дауласу үшін, басқа деректер басқа даталау мен басқа дереккөздеріне нұсқаулар ұсынуымыз қажет.

Қоғамдық маңыздылыққа ие мәселелер де бар. Мысалы, Нормандияға әскер түсіру немесе Вернар қорғанысының жылдығына орай, сол жайлы мақала жазып немесе теле баяндама жасау ешқандай да пайдасыз деп есептелмейді. Қойылған мәселелер жаңалық емес және бұл медиа өнім «тарихты» кәсіпкерлердің алдында алға жетелей қоймайды.

Әскер түсіру неліктен Францияның осы жағалауына жасалды? Неліктен немістердің қарсы шабуылы онша шапшаң болмады әрі бастырмалата да алмады? Тарихшыларға бұл сауалдардың жауаптары әбден белгілі, бірақ халыққа оқиғаның 50-жылдығына орай мақала жазып, еске салғанның еш артықшылығы болмайды. Біраз көмескі, бірақ та ыңғайлы «әлеуметтік тапсырыс» терминімен аталып жүрген тарих барлық талаптарды қанағаттандыра алады. Әрине, бұған мектептегі оқытылып жүрген тарих та кіреді. Және бұл соңғы кездегі жетістіктерді есепке ала отырып, деректер негізінде құралған тарих болуы мүмкін. Кейде тіпті, сонымен бірге құжаттың не болмаса мәселенің төңірегінде жаңарта, толықтыра отырып толтыру арқылы ғылыми маңызға ие болады. Тарихи мамандық үшін тарихты нағыз кәсіби мамандардың зерттеп, жазуы өте маңызды. Колледждер мен лицейлерге мұғалім маман даярлаудан бас тарту қандай қауіпті болса, көпшілікке тарату жұмысын тарих саласында маманданған журналистердің қолына беру де сондай қауіпті болар еді. Дегенмен, әрине, негізінен алғанда, бұл тарихтың және тарих пәні оқулықтарының ғылыми маңыздылығы жағынан аздап күмән тудырады: ғылымның алдыңғы қатарлы шебі ол арқылы өте сирек өтеді. Қысқасы, қоғамдық маңызы зор, толығынан айтқанда, тарихты алға қарай жетелейтін» мәселелер қалай болғанда да қоғамдық маңызын жоғалтпайды. Қоғамдық заңдылық ғылыми заңдылықты мәлімдемейді, бірақ оны ұтымды да орынды толықтыра алуы мүмкін. А.Кригель немесе Ф.Робие сияқты коммунизм тарихшылары көбіне өздері партиялық қызметті жиі атқаратын және партияның ішкі тұрпатын біле тұра партияның сан-санасы мен тікелей зерделеуді өздерінің тарихи зерттеулеріне енгізді. Дәл осылай көптеген католицизм немесе протестантизм тарихшылары нағыз діндар католиктер және протестанттар болды. Олардың арасында коммунистік қозғалыс тарихшылары арасындағыдай, шіркеумен келіспей өздерінен санды (діни жоғары дәреже) алып тастауды талап еткен дін қызметкерлері де, босқындар да бар. Бірақ оларың қатарында білімін немесе атын шіркеу қолданған малайлар да болды.

Үшінші әрі соңғы осы қазіргі заманғы тарихқа қатысы бар мысал: бұл қазіргі уақытта бақыланып отырған еврей тарихының көтерілуі, вишистік антисемитизм, пеноцид және концлагерь тарихы. Және де өздерін осы бағытта ұстанған тарихшылар — қудаланудың құрбаны болған отбасыларынан шыққандар.

Дегенмен де жаңа тарих саласындағы мамандар өздерінің саяси көзқарастырына салық төлейді деу қателік болар еді. Көбіне Француз революциясы тарихшылары жөнінде де дәл осылай айтуға болар еді.

Шындығына келгенде, барлық тарихшылар саясатпен айналыса бермейді, бірақ тарихшылардың адам қауымдастығының эволюциясына деген кәсіби қызығушылығы олардың саяси және қоғамдық өмірге араласуына қолайлы жағдай тудыратын факторы болып табылады, және тарихшылар арасындағы осы қатысу, мәдени деңгейі осындай халық арасындағы қатысудан гөрі, жиірек орын алатын сияқты. Әйтсе де, бұл жағдай олардың саяси көзқарастарын алдын ала болжау мүмкіндігін бермейді, «Тарихшыларды кез келген лагерден табуға болады, олардың саясатпен айналысуы өздігінен емес» дегенге сай келеді. Өздерін толығымен тарихқа арнау үшін, саясатпен айналыспауды жөн көрген осындай бағытты ұстанған «АННАЛ» тарихшылары сияқты көптеген атақты тарихшыларды мысалға келтіруге болады. Бірақ әңгіме әрі азаматтық және саяси белсенділік қоғамдық тәжірибенің кейбір жағынан алғанда ауыстырылмас бөлігі болса да, тарихшының тарихшы ретінде жазып отырған мәселелеріне адам ретінде қатыстылығы бірден-бір ғана жолы деуге болмайды.

Жекелік ауыртпалығы

Кез келген «парасатты» кәсіпте тұлғаның өзінің қатысы бар. Жылдар бойы философияны, әдебиетті немесе тарихты зерттеумен бұл зерттеу оны зерттеушінің жеке тұлғасына қандай да бір әсер етпейтіндей етіп айналысуы керек. Бұл іске деген күшті тұлғалық қызығушылықтың нышаны болып табылатын, ең болмағанда, бір тамшы құмарлығың сыз жақсы тарихшы болу мүмкін емес деп ойлаймын. Тарихшының қызығушылығының экзистенциалды тамыр жаюы, оның үнемі ізденісі мен тер төккен еңбегінің тұрақтылығын көрсеткен, сонымен бірге қуанышы мен рахатын да әкелетін кәсіп. Бұл жерде психоаналитиктер де өз пікірлерін қосуы керек еді. Тарихшының шығармалығында санасыз адам өзіне сенімді түрде жол салып алады деп айтуға болады. Бірақ бұл сұрақ әлі толық зерттелмеген. Қалай болғанда да тарихшы мен ол зерттеп жатқан объект арасында жақын қарым-қатынас біртіндеп орын алып, бұл қатынас оның өзіндік тұлғалық мәнін қалыптастырады. Өткен заманғы адамдардың өмірі мен өлімін зерттеу өз өмірлері мен өлімін зерттеу жұмысына айналып кетеді. Оның өмір бойғы ғылыми ізденісінің эволюциясы, сонымен қатар оның тұлғалық маңыздылығының тарихы. Соңғы кезде бай қалып жүрген өз тарихына деген оның қызығушылығы дәл осымен түсіндіріледі.

Тарихшы біресе күндеп, тіпті сағаттап, ал кейде айлап, жылдап немесе одан да көп санайды. Бірақ бұл ауытқулар тарихи кезеңнің өтуіне тән, ұжымдық нәрселер, олар жеке адамның психологиясына тәуелді емес. Оларды бір нысанаға жинақтауға болады. Тарих уақыты тарих пәнінің объектісінің өзімен бір сәйкестілікте деп болжаудың қисыны бар. Адамдарды қоғам ортасында зерттей отырып, тарих әр қоғам мүшесіне бірдей ортақ қоғамдық уақыт пен уақыт ортасындағы бағдарды қолданады. Бірақ барлық қоғам бірдей уақытқа ие бола бермейді. Қазіргі заман тарихшыларының уақыты — біздің қазіргі замандағы батыс қоғамының уақыты. Ол ұзақ уақыт бойғы эволюция мен көп ғасырлық жаулап алудың нәтижесі боды. Осы очерк шеңберінде бұл процестің тарихын толығымен суреттеу мүмкін емес, оның үстіне очерк толық мағынасында әлі жазылып бітпеген.

Уақыт үйлесімділігі

Христиан дәуірі

Біздің тарихымыздың уақыты реттелген болып табылады, яғни басы және бағыты бар. Осыған орай, ол ең бірінші, әрі ең маңызды функция — реттеу функциясын атқарады: деректер мен оқиғаларды қарама-қайшы сыз әрі халық мойындауымен реттеп шығуға мүмкіндік береді. Бұлай қалыпқа келтіру христиан дәуірінің келуімен іске асты: біздің уақыт санауымыз Христостың дүниеге келуі сияқты, сол кездегі негізгі оқиға деп саналған. Оқиғаның өзі шартты даталанған, себебі талдаушылардың ойы бойынша, Христостың жалпы қабылданған күні мен шын тарихи тұлға — Иисус Христостың туылған күні аралығында бірнеше жылдар айырмашылықтары бар, бұл жағдайдың өзі өте маңызды, оң және теріс көрсеткіштері (б.э. дейін және кейін) арқасында координаталық алгебраның бастамасына ұқсап кеткен белгісінің символикалығы мен абстрактылығын күшейте түседі.

Тек XI ғасыр өзінің бастауын Христос туған күннен алатын Христиан дәуірі христиан әлеміне тұтас нығайып бекіді, ал отарлаушы империялардың экспансиясы — испан, Нидерланды, британ және франция империялары арқылы нығайып, оны қалған әлемге таратты. Бірақ бұл жаулап алу тез жүрмеді және әлі де толығымен аяқтала қоймады. Христиан эрасының жаппай қабылдануы төтенше тарап кеткен тұйық уақыт концепциясынан бас тартуға ықпал етті. Мұндай көзқарас Қытайда және Жапонияда оқиғаны императордың билік құру жылдарымен белгілеген: билік құру басталған жыл болып бірінші жыл болып қабылданған. Бірақ билік құру кезеңі бір әулетке немесе дәуірге жинақталған, олардың әрқайсысы белгілі бір күшті монархияның орнауынан бастап құлап қирауына дейін бір бағыт бойымен жүрген. Әрбір әулет жылдың бас мезгілінің бірімен түбегейлі мейірімдердің біреуімен, символикалық түстердің біреуімен және дүниедегі бес әлемнің біреуімен сәйкес қойылып отырған.

Циклдық уақыт Византия империясына да тән қасиет еді. Византиялықтар рим империясынан он бес жылдық фискалды цикл — индиктті қабылдады және Константинді шоқындырудан бастап (312 ж.) уақыт есебін индикт бойынша жүргізді. Индиктер бірінен соң бірі жүре отырып, кез келген бір уақыт белгілі бір индиктің, белгілі бір жылындағы, белгілі бір күнін білдіретіндей етіп санала бастады: мысалы, 23-ші индиктің үшінші жылы. Алайда сол кезең адамдарының өзі қай индикте өмір сүріп жатқанын жақсы білгендігінен, құжаттық уақытпен белгілеу барысында, қай индикте жүргізілгенін белгілеуді кейде көрсете қоймаған. Кейде біз өзіміз де көбіне хат жаза отырып, оның қай жылы жазылғанын көрсете қоймаймыз. Бұл, белгілі бір мағынада алғанда, шеңбер бойымен айналған тұйықталған уақыт.

Батыс Рим империясында оқиға уақыты елші билеген уақытпен белгіленген, кейіннен ыңғайлы болу үшін — императордың билік жүргізген жылдарымен белгілене бастады. Христостың қоғамдық өмірінің басқа кездері жайлы жазылған Луканың Евангелиясынан осындай жыл санауды кездестіреміз. Билік құру кезеңдерін бір-біріне қосу арқылы және елшілер тізімін тұрғызу арқылы тарихшылар Римнің ірге тасының қалану уақытымен (ab urbe condita) басталған хронология құрды, ал бұлай санау қаншалықты сенімсіз болса, соншалықты қиын болып, жалпы тәжірибеде қолданыла да қоймады. Рим империясы күйрегеннен кейін уақыт санау әр түрлі билеушілердің билік жүргізген уақытына қарап жүргізілді. Монархтар үшін олардың билік жүргізген кезеңінің басы көрсетілсе,ал монахтар үшін—олардың аббаттылығының орнығуы немесе діни шарапаттылығы уақыт көрсетілді. Ал қарапайым адамдарға келер болсақ, олар егін шаруашылығы кезеңдерімен шіркеу рәсімдеріне байланысты қалыптасқан уақыт өлшемінде өмір сүрді. Артықшылығы жағынан бұл басы мен аяғы жоқ циклдік уақыт болды. Айырмашылық тек цикл кезіндегі берілген нақты мезет орны болуы, әрине, Троица әрқашан да қоңыраулап шақырудан кейін келіп отырды, бірақ дәл осы жүйелілік жылдан-жылға қайталанып отырған.

Осы көптеген циклдік уақыттар ақыр соңында барып христиан дәуіріне тән бір күнтізбегіне жинақталуы екі маңызды себеппен түсіндіріледі. Біріншісі — әр түрлі уақыт кезеңдері арасындағы сәйкестілікті табуға деген ниет пен сол замандағы танымал әлемге ел билеушілерінің билік құру кезеңдерін бір-біріне қатыстыра қойып шығу ниеті болды. Бұл адамзат тұтастығының жай мойындалуы жалпы тарихтың шығуы туралы түсініктің қалыптасуы болды. Ф-Арьес бұл құбылысты б.д.д III ғасырға жатқызады. Бұл түсініктің қалыптасуында тарихтың атқаратынының маңызды рөл екенін баса айтқан жөн. Жалпы адамзаттың идеясы туындауы үшін тарихшылардың немесе ең азы хрониктердің болуы керек еді. Бұл идея тікелей сана-сезімнің дерегі болмады: жалпы талдау қорытуға деген ынтаның жемісі болды, осыдан барып оның бірінші түрі аталып, синоптикалық кесте пайда болды.

Христиан дәуірінің келуінің басқа да себептері бар: Римдіктерден мұраға қалған күн күнтізбесі мен иудаизмнен мұраға қалған барлық діни өмірдің құрушысы болып табылатын ай күнтізбесін біріктіру қажеттілігі болуы. Шынында да, маңызды деп саналатын Христиан мерекесі —Пасха жыл сайын белгілі бір күнде келмейді. Осы жерден ынтазар аптадан бастап жыл санауды енгізуде үлкен қиындықтар шыға бастауы христиандар ойға қонымды істегендей: бірақ жыл басы бір уақытта басталмаған жылдарды бір-біріне қалай қосарсың? Бұл үшін нағыз жыл санау немесе күнтізбе керек болды. 8 ғасырдың басында Христос туылған күнге негізделген шіркеу күнтізбесі пайдасына шешілген таңдау үшін біз ағылшын Монахы Беде Достопочтенныйға борыштармыз. Оның батылдығын дұрыс бағалауымыз керек. Ол жыл санаудың теріс санын ойлап шығаруға қорықпады.

Христиан дәуіріне шіркеулік және азаматтық күнтізбелерді әлемдік өзгерістер әкелді. Христиан әлемі бұдан ілгері уақытта да күнтізбе құрмақ болған, өйткені жылдың сокральды ( қасиетті) уақыт аралығына болу керек болған еді. Бірақ бұл күнтізбе циклді болғандықтан, мұнда ол дәуір жайлы ешқандай түсінік берілмеген. Ал дәуірге келер болсақ, онда бұл — ұзын сонар, салалы, заңды және бағытталған түсінік болады. Оқиғаларды хандық құру мен пантифик уақытымен белгілеп жатқанда, тарихи баяндаулар барысы анналдар мен хрониктердің, яғни баяндалып жатқан деректерді олардың иерархиясына араласпай, тек табиғи құбылыстарға (су көшкіні, қатты қыс) және де саяси оқиғаларға (соғыстар, ел билеушілердің некеге отыруы немесе өлімі) жүгіне отырып, реттеу шартымен жүргізіп отырды. Тарих деректерді бір-бірімен байланысты баянды, салдарлы қисынмен топшылайды және де дәуір болса осы шеңбердегі оған керекті, қажетті ақпараттармен хабардар етеді. Бірақ бұл дәуір әлі де толықтай адам уақыты болып саналмайды, өйткені ол әлі де құдай уақыты болып табылады.

Мысалы, философ Кант барлығы да бұрынғыша өзгеріссіз қала береді деген түсінікке қарсы тұрады: жоқ келешек басқаша болады, яғни жақсы болады, сол кезде үстемдік еткен тарих уақыты, біздің уақыт — бұл прогресс уақыты.

Қасіретті XX ғ. өткеннен соң біз келешектің уақытша болса да әлі қиын болуы мүмкін екенін білеміз. Демек, біз XIX ғ. оптимизмін бөліп жара алмаймыз. Бірақ бұл оптимизм біздің замандастарымыздың елестеуінде олар прогресс тоқтап, өмір деңгейінің көтерілуі тоқтайды және адам құқығы өкімет тарапынан еленбей қала береді дегенге сене бермейтін имплицитті түрде қала береді. Нақты жоққа шығарулар мен қисыны бар қажеттіліктің жоқтығына қарамастан, біз прогресс уақытына, бізді жақсы кезеңдерге алып баратын уақытқа деген сенімді болып қала береміз. Бұған көз жеткізуіміз үшін осы норманы жоққа шығару мағынасын беру үшін қолданылып жүрген «регресс» және «кейінге оралу» терминдерінің қолданылуын атап айтсақ болғаны.

Бұл — жаңалықтар мен сыйға толы уақыт жаңа өрлеп келе жатқан біздің қоғам қозғалысы келе жатқан уақыт. Бірақ оны қолдану үшін тарихшылар оған кейбір өзгертулер енгізе отырып, түрлендіреді.

Уақыт, тарих және ес

Тарихшылар уақытының өзіне тән қасиеттерін анықтау үшін оны этнологтардың рұқсат етуіне сәйкес, біздің замандастарымыздың уақытымен салыстырудың мәнісі бар. Этнологтар мұнда осы кезеңнің өткен кезеңге ұқсамайтын, басқаша әрі жақсы түрде қарастырылатын қазіргі заман темпоральдығының барын атап көрсетеді. Бірақ ол осынысымен датасыз, межесіз, кезеңсіз, күңгірттене көрінген өткенге қарсы тұрады. Дейін және кейін деп бөлу анық бақыланады, дегенмен өткен кезең біз кері қарай бақылай алмайтын, бір қозғалыссыз уақыт сияқты болып көрінеді.

Тарих уақыты мен қазіргі заман темпоральдығының өзі тарих жемісі, нәтижесі болып табылады. Р. Дж. Коллингвуд техникалық прогресс арқасында олар күніне он балық орнына жиырма балық аулайтын балықшылар ұйымын көз алдына елестетіп көрді. Бұл қоғам ішінде жастар мен қариялар болып жатқан өзгерістерге әр түрлі көзқараспен қараған болар еді. Баға беру жоғары бағаланған, артықшылығы бар өмір салтымен тығыз байланысты. Екі өмір салты және балық аулаудың екі тәсілін салыстырып көру үшін олардың тарихын жазуға тура келеді. Міне, осы себептен революционерлер олар жүргізіп жатқан революцияны өздері қаншалықты тарихшы болса, соншалықты прогресс деп санай алады, яғни өздері осыған қарамастан, жоққа шығарған сол бір өмір салтын қаншалықты түсіне алса, соншалықты прогресс деп санайды.

Өз кезеңінде объективті, ара қашықтық ұстанған, оған әсер етер кейінгі ықпалы жоқ келешекке бағытталған, бірақ болжауға болатын дамудың ықтималды келбеті тарихшы уақытын бұл қасиеттерді жеке өмірбаяны кезеңдерінен бөліп тұрады: мысалға алсақ, әркім жастық шағын еске алып, осы кезден балалық кезге немесе балалықтан кәсіпкер тұлғасына т.с.с. белгілі бір дәрежеге дейін объективтендіре алатын өзінің жеке тарихын құрап шыға алады. Ақыл-ес тарих сияқты өтіп кеткен уақытпен айналысады. Айырмашылығы — тек шет қалғандығында, объективтенуінде. Ес уақыты, еске алу уақыты ешқашан толығымен объективтендіріле, ара қашық та алмайды, оның күші осыдан алып қарастырылады. Ол барлығын сөзсіз болатын шарасыз аффектілі зарядтау арқылы қайтадан бастан кешіреді. Оған берілген жаңа мағына рақымсыз бұрмаланғаннан, өңделгеннен соң кейінгі тәжірибеге байланысты.

Тарихшылар уақыты еске алу уақытына қарамастан, құралады. Көбінесе,тарихшылар жазып жүргендерге қарама-қарсы тарих бұл естелік(есте сақтау) емес.

Бұл — тарихшы болу үшін ессіз болуымыз керек дегеніміз емес немесе тарих — уақытты еске алудың өлген уақыты емес. Оның мәні, бәрінен бұрын, олардың бәрінің әр түрлі регистрге жататындығын да. Тарихпен айналысу есте сақтағаныңды қайталап айтып шығу емес немесе бос қалған жерлерді көз алдыңа елестету арқылы толтыру емес. Тарихпен айналысу дегеніміз — ғылыми объектіні құрастыру, біздің неміс әріптестеріміз айтқандай, оны тарих тандыру, және де оның уақыт аралық, ара қашықтық, манипуляциялық құрылысын қайта құру арқылы тарихтандыру, себебі диахронды өлшеу дегеніміздің өзі барлық әлеуметтік ғылымның жалпы аумағында тарихын ерекшелейтін, құрайтын нағыз ажырамас бөлігі болып табылады.

Басқаша айтқанда, уақыт тарихшыға бір жерлерде болған оның зерттеуіне дейінгі бір уақыт ретінде берілмеген. Ол тарихшы кәсібінің бір бөлігі болып табылатын тарихшының арнайы еңбегіне байланысты құралады.

Уақытпен жұмыс

Кезеңге бөлу

Тарихшының жұмысындағы алғашқы қадам хронология құру болып табылады. Алдымен, ол оқиғалардың ретін қалыпқа келтіреді. Бұл жаттығу қиын емес тәрізді. Бірақ ол бізге тосыннан жиі-жиі сый дайындап отырады, өйткені оқиғалар бір-бірімен шырмалып, қабаттасып келеді. Берілген деректерге күш түсірмес үшін хронология реті бейімделгіш, жан-жақты талданған, түсінікті болуы керек. Ол, былайша алғанда, ысылған, бірінші өңдеуден өткен, әдеттендірілген болуы керек.

Екінші қадам — ой топшылау, өйткені тәжірибеде бұл екі қадам көбіне араласып кетіп жатады — бұл кезеңге бөлу болып есептелінеді. Бір қарағанда ол таза тәжірибелік қажеттілік сияқты: оны бөлімдерге бөлмей тұрып, толығымен қамту мүмкін емес. Бірақ барлық кесінділерін бірдей тең дәрежелі деп санауға болмайды: олардың арасына бір-біріне қатыстық өзара байланысы бар үйлесімділігін анықтауға мүмкіндік беретін және мағынасы барын табу қажет. Платон философты тауықты жіліктеп мүшелей білетін (kat artra) жақсы даяшыға теңеген. Бұл теңеу тарихшыға да толығымен қатысты, ол тарихты кезеңдерге бөлу үшін тура келетін мүшелерді таба білуі қажет, басқаша айтқанда, маңызды белгіні білдіретін құрылымының біреуін бар таптырмас уақыт үздіксіздігінен алмастыра білуі қажет.Кезеңдерге бөлудің негізгі мағынасы оның хронологияның ішінде қазіргі заман темпоральдігінің орталық мәселесін қарастырады. Уақыт болса жаңа және тосын жайттарды иеленуші болғандықтан, өзгеріп жатқан заттар мен сақталып тұрған заттарды өзара байланыстыратын тәсіл табуы қажет. Үздіксіздік және үздіктілік мәселесі біздің уақыт туралы көзқарасымызбен қалай елестетуімізбен тығыз байланыста болғандықтан ғана әбден мезі болғандай көрінеді. Кезеңге бөлу үздіксіздік және үздіктілікті бір уақытта ойлауға мүмкіндік береді. Ең алдымен, ол оның уақытын әр түрлі мезеттерімен қатар қояды: үздіксіздік кезең ішінде, ал үздіктілік кезеңдер араларында орын алады. Кезеңдеу дегеніміз — яғни, осылайша, үздіктілігін айқындау, оның сабақтастығын бұзу, өзгерісін көрсету, осы өзгерістердің уақытын белгілеп, оларға алдын ала анықтама беру. Бірақ бір бөлек кезең ішінде ыңғайлылық басым болады. Одан әрі де баруға болады. Кезеңдерге бөлу әрқашан да құрамында субъективтердің бір бөлігі болады. Белгілі бір мағынада барлық кезең «ауыспалы» болады. Тарихшы әр түрлі екі кезеңге анықтама бере отырып, ондағы өзгерісті баса көрсетеді және олар бір-бірінен айырмашылығы қандай қатынаста ажыратылмауы және қандай қатынастарда, ең болмаса, бір-біріне жақын имплицитті, ал әдетте эксплецитті болса, ұқсас болатынын айтуға міндетті. Кезеңдеу осы бірізділікті және оның бұзылуын теңдестірумен айналысады. Ол таңдау беруге жол ашады. Ол тарихты толық түсінікті ете алмаса да, ең аз дегенде, түсінуге мүмкіндік бере алады.

Ғасыр ұғымының тарихы осыған дәлел бола алды. Волтер үшін Людовик XIV «дәуір» анық ерекшеліктері бар жүз жылдық кезең емес, жай ұзақ билік құру кезеңін білдіреді. Бірақ кейбір төңкеріс түбегейлі өзгеріс қарама-қарсылық сезімін әкелді және осыған бастап жаңа ғасыр басы өзгеріс сәті ретінде қабылдана бастады. Өтіп бара жатқан ғасыр мен келе жатқан ғасырларды салыстыру негізінде туған «дәуір» ұғымы бұл салыстыруды бір уақытта үздікті және үздіксіз етіп, ой өрбітуге мүмкіндік береді. Сондықтан да тарихшылардың ғасыры икемділік қасиеттерге ие: мысалы, XIX ғасыр олар үшін 1914 жылы аяқталады немесе ұзақ XVI ғасыр бар, қысқасы да бар.

Біз тарихты құрастыру кезеңі үстінен қарастыратын жұмыстың маңызды мағынасын көріп тұрмыз. Және бұл тек реттелуі мен хронологиялық орналасуы немесе кезеңді құрылымы ғана емес. Сондай-ақ бұл — олардың шапшаңдығына қарай өзгерістерге ұшырап жатқан құбылыс иерархиясы. Тарих уақыты түзу сызық емес және тізбектеліп келген кезеңдерден құралған үзік сызық та емес, тіпті жоспар да емес: ол қиылыса отырып түзулер қалыңдығы мен тереңдігі бар рельеф құрады.

Тарих тек уақыт үстіндегі жұмыс қана емес. Бұл — сонымен бірге уақыт туралы ой өрбітуі және оның өзі, уақыты, жеке жемісі, ойын құмарлылығы. Уақыт істер атқарады Кез келген шығармашылық уақытты қажет етеді. Саясаттың тез жылжыған уақыты ішінде шешім қабылдауды үш аптадан асыра кейінге қалдыру одан бас тартуға әкеліп соғатынын білеміз, қабылданған шешімнің болмауы кейде шешілмес проблемалар тудырады, кейде, керісінше, проблема өздігінен шешімін табуы үшін кеңес министрі Кейдің «Егер ешқандай шешім қабылданбаса, ақыр аяғында өз шешімін таппайтын мәселелер болмайды, деп дәл айтқан әзілін дей, кейде біраз уақыт күткеніміз жеткілікті. Біраз ұзағырақ экономикалық немесе демографиялық уақыт ішінде тарихшы уақыт инерттілігің мысалға алсақ, халықтың қартаюына қарсы (мысалға, оны зұлымдық деп қарастырайық) шара таба алмайтынын факті ретінде белгілеу қажет дегенді білдіреді.

Тарих, осылайша, игілікті қасиетке ие уақыт жайлы, оның нені құрайтын және жоятын қасиеті жайлы ретроспективті ой өрбітуге шақырады. Уақыт — тарихтың әрекеттегі басты тұлғасы. Осыдан барып түсінік тарихқа қатал логикалық жүйе береді деп айтуға болмайды. Дұрысы — дайын, құрылған түсінік жайлы емес, концептуализациялауды, реттеуді, операция ретінде логикалық бірліктерді түсінік дәрежесіне көтеру жайлы айтқан жөн болар еді. Концептуализация тарихи шындықты реттейді, бірақ бұл реттеу -салыстыра алғанда және әрқашан бір бөлігін алғанда ғана, өйткені шындық ешқашан рационалды бола алмайды; ол нақты, онда әрқашан оның сұлулығын және концепт реттілігін бұзатын кездейсоқтық пен нақты ерекшеліктер кездеседі. Тарихи шындық бізге өзі туралы ой өрбітуге мүмкіндік беретін түсінікпен ешқашан да толығымен сәйкес келмейді;өмір логика шегінен шығып кетеді және түсінікті құрайтын, рационалды түрде тұрғызылған елеулі кескіндер тізімінде әрқашан біздің үмітімізді алдайтын немесе күтпеген нұсқаға ие кескіндер де кезігеді. Мұның барлығы маңызды нәтижелерге әкеліп соғады; концептуализация шындыққа біршама реттілік енгізеді, бірақ бұл толық дамымаған, бітпеген және бір қалыпты реттілік.

Көріп тұрғанымыздай, түсінік — жай нәрсе емес, ол кейбір мағынадан алғанда қару. қалай болғанда да, замандастар, түсінік — тарихшылар шындықты реттеудің қандай да болмасын бір нұсқасын басып озуға қол жеткізу үшін немесе оның мағынасы мен қасиетін өткен кезеңмен байланыстыру үшін қолданылатын құрал. Олар шындықтан тыс жатпайды, бірақ та нақты заттарға белгілі бір белгі ретінде жабыспайды, заттарға толықтай барабар шындық пен олардың арасында да тарих әрқашанда тарих болып қалатын айырмашылық, шиеленіс бар. Осы ортада тарих жүзеге асады. Шындықтың шағылысқан бейнесі бола тұра, олар оны осылай аталуының есебінен, ол оны рәсімдеу қызметін атқарады. Мұндай қиылыса байланысқан қатынас, тарихты керекті, әрі қызықты түсінікке айналдырады.

Осыған ұқсас, бір уақытта тарих — уақыт үстіндегі жұмыс және уақыт жұмысы, сонымен қатар ол түсінік үстіндегі жұмыс және түсінік жұмысы.

Бір жеке адам тарих қызықтыруы үшін ол адам тұлғалы, яғни басқа көптеген адамдармен қарым-қатынаста көрнекті немесе ол сол адамдардың өмірі мен тағдырына әсер ететін шын ықпалға ие, немесе өзінің ерекшеліктерімен белгілі бір топтың, белгілі бір берілген уақыт аралығында әдет ғұрыпын көрсете алатын болуы керек. Сонымен, тарих объектісі нақты; тарихшылар дерексіз терминдерге сенімсіздікпен қарайды, олар көргісі, естігісі, сезгісі келеді. Тарихтың салға (байластырып суға ағызған ағаштар) ұқсайтын жерлері бар.Тарих объектісі нақты дей отырып, біз оның сонымен бірге кеңістік пен уақыт ішінде орналасатынын айтамыз. Онда диахронды өлшем көрсетілген. «Адам жайлы ғылым» анықтамасы М. Блокқа тым көмескі болып көрінді, сосын ол «кезеңдегі адамдар» дегенді қосты. Дәл сол кезеңде Л.Февр мынандай анықтама берді: тарих — әр түрлі, дегенмен өзара салыстыруға болатын, қоғамдарды белгілі бір дәуір ішінде салыстыра қарастырып, өткен замандағы адамдардың іс-әрекеті мен жетістіктерінің әр түрлі жақтарын танудың ғылыми тәсілі (бұл әлеуметтану аксиомасы). Сонымен, кез келген нақты қоғам міндетті түрде кеңістік пен уақыт ішінде орналасуы керек.

Бұл мағынада кез келген тарих өзіңді-өзің тану self knowledge деп айтуға болады. Өткенді тану арқылы тарихшы өзін танудағы өз ізденісін жалғастырады. Ол өз өмірінің кез келген бір кезеңінде, кез келген бір тарихи жағдайды қызық емес деп санап, біраз уақыт өткен соң, онымен басқа кезеңде тығыз айналысып, алдында түсінбегенді түсінуі әбден мүмкін. Өзінің толық қызығушылығына қарамастан, оның тарихының арнайы очерктері бізге көбіне тарихшылар жазған кітаптарды оқумен салыстырғанда, олардың өмірлері туралы аз мәлімет береді. Біз мұнда тура жолмен болмаса да, Мишле жолдамасын көреміз: тарихшы өз еңбегінің туындысы болып табылады.

Бірақ тарихшы өз-өзін аша отырып, өзін өзге көптеген кейіпкерлер орнына қоя алатынын да көрсетеді. Ол белгілі бір мағынада өзіне-өзі әр түрлі жағдайларға тап бола отырып, адамзат өмірінің маңызды бөлігінің нәтижесін шығарады. Егер басқаларды ашу арқылы өзіне осы тереңдетуді сәйкестендірмегенде, тарих мұншалықты тартымды болмас еді.

Себептер мен шарттар

Біздің міндетіміз тарихтың тек нақты не жайлы болуы керектігін айтып қана кетпей, онымен күнделікті айналысып жатқанымыздай, оған талдау жүргізуіміз керек. Дегенмен тарихта себеп-салдар байланысын құрудан гөрі, зиялылықтың басқа түрлерінің болғанына қарамастан, тарихшылар зерттеліп жатқан оқиғаның себептерін табу мен олардың ішіндегілердің ең маңызды дегендеріне анықтама беруіне көп уақыт жұмсайтынын амалсыз белгілеуіміз қажет. Мысалы: ұлтшылдықтың болу себебі неде? Немесе 1914 жылғы соғыстың болу себебі неде?

Темпоралдықты қоюмен байланысқан, үстіртін себептер мен терең себептерді бір-біріне жиі қарама-қарсы қояды: терең себептерді байқау қиынырақ, олар жалпырақ, маңыздырақ және көлемдірек болады; олар оқиғаны күштірек иеленеді; олар кейбір жағынан үстіртін себептерге қарағанда артығырақ. Ал бұл өз кезегінде ғылым әлемінде жоқ себеп иерархиясы туралы мәселе қояды: детерменизм логикасы бойынша, себеп мейлің себеп болсын, не себеп болмасын ол үлкен не кіші дәрежеде бола алмайды. Бұл сөз осы екі әлемде әр түрлі мағынаға ие екені анық.

Мүмкін, қорытынды себеп, (немесе қорытынды мақсат) материалды себеп және кездейсоқ себеп деп болу көрнектірек болар. Соңғы нысана оның ұтымдылығы жағынан, яғни түсіну облысы жағынан бағаланған пиғыл, мінез-құлық облысына жатады.

Өткен кезең адамдарының олардың өткен кезеңінің болуын, олар үшін ол қандай дәрежеде өзекті болып қалған тәжірибе аясы бар. Бұл ая бір уақытта тиімді және тиімсіз, тұлғалық және тұлға аралық болады. Ол хронология шегінен аттап шығып, және үлкен бір уақыт бөлігінен секіріп өтіп кетеді, өйткені өткен уақыт адамдары, тура біз сияқты, басқа себептердің маңызын көтеру үшін өздерінің өткен өмірлерінің кейбір жерлерін өшіріп тастауды жөн көрген. Үміт көкжиегі болса — олар үшін ешқашан, қазіргі заман тарихшысы көріп тұрғандай, толығымен көрінбейді, бірақ оны кезең-кезеңмен болжауға болады: өткен заман адамдарына, ол толығымен ашылуы үшін көп күту қажет Өткен заман болашағы алдын ала мақтан тұту, баламалау мүмкіндіктерінің үміт және қорқыныш белгісі болып табылады.

Уақытты осылай қолдануда үлкен артықшылықпен қатар үлкен қауіпті тәуекелшілік жатыр. Мұның артықшылығы — тарихшының өзі зерттеп отырған оқиға немесе жағдай болған уақыттан кейін болуы. Осылайша, оған оқиғаның шындығында қалай болғаны белгілі. Дәл осы оқиғаны өткеннен кейін барып өрбіту (зерттеуді өткен кезеңмен қатысты алғанда) білімі деректерге тарихи сипат береді. Оқырмандар тура байқағандай, тарихи, яғни, есте сақталатын, баяндауға, жазуға тұрарлық оқиғалар — бұл артынан із қалдырған оқиғалар. Тарихшы зерттеп отырған уақытын басып озып отырады. Бұл оқиға болып кеткендіктен ол не болатынын болжай алады. Ол маңызды оқиғаларды маңызы төмендеулерден өте оңай ажырата алады. Тарихшы кәсібінде ең қиыны — сол арқылы себептер сатысы анықталатын әрбір ақиқатты мүмкіндікке сай жүзеге асыра алу дәрежесін анықтау.

Міне, дәл осы жерде ең бастысы орын алады. Осыны біле отырып, тарихшы әр түрлі шындықтың әр түрлі ақиқаттығын меңзей отырып, оқырманнан оның әрбір сөзіне сенуді талап етпейді. П.Рикер«Оқиғаның осылай боларына себеп болған басқа емес, дәл осы деп санаған деректердің есебіне дәлел келтіруі керек» деп айтқандай, тарихшы өзін есеп беруге міндетті сезінеді. Ол өз шешіміне дәлелдер келтіруі тиіс, себебі ол басқаша да түсіндіруге болатынын түсінеді. Мұны ол, өзінің қорытындысы ешқашан да шешуші болып қалмайтынын сот ісін қарастыруда туындаған дау кезіндегі сот төрағасындай сезінетіндіктен, біледі.

Әлеуметтік дерек (англосакстар айтқандай data) бақылауға болатын деректерден шығуы тиіс. Бұл деректер тұлғаларға қатысты алғанда сыртқы болып табылады, олар онымен сырттай байланысқан, ал бұл оның ұжымдық немесе ұжымдық қатынасқа итермелейтінін негіз екенін көрсетеді. Өз-өзіне қол жұмсаудың, халық санына пайыздық қатынасы, жол апатынан қаза бөлу мен жұмыссыздық сияқты әлеуметтік дерек: бұл жерде бәрі де шарасыз, дәл осы жерде біз, бізді басқарып отырғандарға жол апаты салдарынан болатын өлім мен жұмыссыздықты азайту қандай қиынға соғатынын көреміз.Тіпті саясаттағы волюнтаризмді әлеуметтік мәселелерге бағына бермейтін, оларға тарпа бас салу мәнері деп анықтауға болады.

Әлеуметтік деректерді салыстыра білу үшін, оларды салыстыруға мүмкіндік беретін негіздермен құру қажет.

Одан да жоғарырақ деңгейде біз алдын ала сандық көрсеткіштер арқылы берілген құбылыстарды жүйелік салыстырумен шектемейміз (нан бағасы, өлім саны, туу саны) Енді біз сәйкестіктің түрлерін өлшегіміз келеді, білгіміз келеді; бұл сәйкестіктің дәрежесі жоғары ма, әлде жеткілікті жоғары ғана ма?

Бұл жерде біз статистика аймағына кіреміз. Бұл аймақ тарихшыларды қатты шошытатынын айта кеткен жөн: шошытаны соншалық, тіпті, біздің пәнімізде бұл мәселе жөнінде орасан артта қалу жинақталып қалды. Тарих пәнінен мемлекеттік диплом жұмыстарында көп қателіктер табуға болады, тіпті мұндай қателіктерді жіберген студент психолог немесе студент-социолог емтихан барысында сұрақтардың астында қалар еді. Олар тіпті әліппелік ақиқатты білмейді — ойлау қабілеті жетіспегендіктен емес, одан бұрын жалқаулықтан немесе әсемпаздықтан болар, себебі тарихшыларға қажетті статистика өте қарапайым; мұнда тек таза ойдың өзі жеткілікті. Оның есесіне кейбіреулер өзінше өздерін аса бір ақылды адам рөлінде көрсеткісі келіп, қайдағы жоқ ғылымның түкке тұрғысыз, болмайтын бір кішкентай талаптарына жүгініп, сандық көрсеткіштерді ала жүгіреді. Статистикалық есеп жүргізу әрқашан да өте ауыр әрі шаршататын жұмыс, сондықтан оны ең керекті сәттерде ғана қолдану жөн саналады. Бірақ калькулятор мен компьютерлер бұл көзқарасты толығымен өзгертті, сөйтіп, статистикалық есептерге деген көзқарас қарапайым, психологтар мен социологтарға қандай болса, сондай ғылыми дағдыға айналуы тиіс.

Мұндай есеп жүргізу принципі қарапайым. Алдымен, таза кездейсоқтықпен алынған айырмашылық көрсеткіштері үшін мүмкін болатын көрсеткіштер деңгейі қойылады. Кейде, шынымен, айырмашылықтардың себебі кездейсоқтық болып табылады.

Бұл жағдайда, егер статистикалық қателік жіберу 0,01 немесе 1% болса, онда оны «үлгілік» деп атайды. Бірақ басқа да қателіктерді қабылдауға болады: 5% немесе 10% болса. Бұдан үлкен қателіктерде айырмашылықтың болуы жайлы айту аса батыл қимыл болар еді. Осылайша, біздің ойымызша, гипотезаның болмауынан, бір жағынан осы айырмашылықтар көлемін, ал келесі жағынан — оның белгілеу жасалатын тұлғаға қатысты немесе заттың сол контингенттер санын қоса қарастырғандағы белгілеу жасалған айырмашылықтардың дәлелдеуші құндылықтарының бөліктенген көрсеткіші шығады.

Көрсеткіштерді құру

Оның үстіне, статистикалық ой өрбіту әлеуметтанудың қол жеткізуге тырысатын, жай ғана келешек сенімі үлгісі болып табылады. Көбінесе аты шулы салыстыру тәсілі, сәйкес өзгерістер тәсіліне ұқсап кетеді немесе тіпті кейде оның ықшамдалған нұсқасы — айырмашылықтар тәсіліне ұқсап кетеді. Біз таза пайымдау шегінен шықпаймыз.

Тек әлеуметтану бізге таза пайымдаудың көбірек жабдықталған, қаталырақ және айбаттырақ нұсқасын ұсынады. Тарих пен бұл екеуінің арасындағы айырмашылық — жаратылысындағы айырмашылық емес, дәрежесіндегі айырмашылық.

Дәл осы оқиғалар барысын кезек кезегімен салыстырмалық немесе мөлшерлік деп түсіндіретін немесе түсінетін тарих пікірталасындағы тұрақты шектесуді, сужылан мен кірпінің буданы ретінде, қолдануға болмайтындай, қандай да бір әртекті тәсілдерді бір-біріне қосу емес, мұны контексінен ажырамайтын сол жан-жақтылықта толығымен ашылатын, бірақ та бар болғаны барлық дәлелдер гаммасын қолдану деп санау керек.

Бұл сонымен қатар социологиялық көзқарас болып табылады дегенді білдіреді: олардың арасындағы сәйкестілік қатынасын құрады, немесе үйлесімділік, я болмаса айырмашылық немесе байланыстылықты есептеп шығаратын ол кейіннен өзі салыстыратын түрлерді құрады. Бірақ бұл қатынастар әмбебаптық маңызға ие емес: олардың маңызы қарастырылып отырған түрлеріне қарап шектеледі.

Сырт көріністі алмастыра отыра бейнелік кезектесумен сабақтастықты қамтамасыз ету және ұқсастығын сақтап қалу қоғамдық тапты белгілі бір ұжымға айналдырады: менің студенттік шағымда, әскерде, т.с.с. дәл сондай адам болып қала беретінім дей. XVIII ғ. буржуазиясы, одан едәуір айырмашылығы бар X ғ. буржуазиясы сияқты болып қала береді. Қоғамдық тап түсінігіне көңіл бөлу, сан алуан шындықты жекеше түрде қарастыруға мүмкіндік береді. Бұл түсінік тұлғалық және жергілікті шындықтар жиынтығын ұжымдық әрекеттегі тұлғаға айналдырады.

Бұл бөлім өте маңызды, біздің бұған әлі қайтып оралуымызға тура келеді. Бұл Гизоға жеке адам тарихын айту тәсілі мен жүйесі бойынша дәл солай қоғамдық тарихты айтуына мүмкіндік беретін нәрсе: Гизо үшін қоғамдық тап өзінің ниеті мен стратегиялық мінез-құлқы бар, әрекет етуші тарихи тұлға. Ол тіпті оларға сезім де береді: кластар»бір-бірін жек көрген» деп жазылған. Гизо олардың нәпсісі жайлы айтады. Оның тарихы таптар арасындағы күрес тарихы болып кетеді: күрес дағдарыс принципі болудың орнына, алға өрлеу себепшісі болды. Тап аралық күрес өздігінен оқиға болып, біздің жаңа тарихымызды толтыруда. Біз түсініп жүрген қоғамдық тарих, оқиға мен құрылым арасын қандай жолмен ымыраға келетінін біз көріп тұрмыз.

Осы жаңа қоғамдық климатта марксизммен байланысы бар болып көрінгендердің барлығы әлдеқашан ескірген деп жарияланады және интеллигенцияның кейбір өкілдері өздерінің 1945-1950 ж.ж. жол салушыларындай кейде өздері де марксизмнен қалған кішкене ізді бейнелейміз, ұлы етеміз деп жүріп тым алыс кетіп қалады. Сенімнің жоғалуы, марксизммен болмашы байланысы бар барлық түсініктердің қудалануға айналуына байланысты. Тіпті, принциптеріне шынайы берілген тарихшылардың өзі бұл ағымға қарсы төтеп бере алмаған кездері болды. Бірақ бұл жағдайда тарих «тап» және «тап аралық күрес» деген түсініктерінен айырылады, ал бұл түсініктер тіпті марксистік емес, және де олар оған дейінгі тарихшылармен қолданылып келген, сонымен қатар консервативті көзқараста болған Гизо сындас тарихшылар тарапынан да қолданылған.

Бұрынғылардың «тап» және «тап аралық күрес» сияқты терминдерден бас тарту, Маркстің өз мойындауы бойынша, буржуаздық тарих және саяси экономика сияқты түсініктер, қандай да болмасын қоғамның болу мүмкіншілігінен айыру қарқынын тудырады.

Бүгінгі таңда өзінің құрамына нақты әлеуметтік тәжірибе өрісін, бейнелеу өрісін, символикалық шығармашылықты, дәстүрді, әдет ғұрыптарды, өмірге немесе қоршаған әлемге деген көзқарасты, бір сөзбен айтқанда, бір кездері «ментальдік» деп атаған саласы, мәдениет пен мәдени тәжірибе саласын қоспаған әлеуметтік тарихты көз алдыңа елестету қиын. Әрине, бұл жағдайда біз ұжымдық шындық жайлы айтып отырмыз, демек, оларды әлеуметтік факт ретінде де құрап шығуға болар еді. Бірақ бұл оларды тек одан әрі және кен көлемінде құру мақсатында берілген шындықты басқалармен қатар қойып көру ғана қисынды болар еді: бұл универсумдар өзінің дәмінен, түсінен жылуынан айырылып қалар еді, ал олардың қызмет көрсету және ішкі құрылымы байқалмай қалуы мүмкін еді. Міне, сондықтан жаңа тарих үшін антропологиялық жазып шығу түсіндіруден де маңыздырақ. Монографиялар жаңа мәртебеге ие болуда: олардан талап ететіні — бейнелеу емес, ендігі жерде қоғамдық немесе тұлғалық өмірдің құпиясын ашу. Бұл тәсілдің жаңа шылығының өзі оларға зерттеліп жатқан қоғамның имплицитті қағидаларын бедерлі түрде ашуына мүмкіндік береді.

Бүтіннен бөлшекке қарай

Тарих, шындығында келгенде, бөлшектерден бүтінге шығу емес. Құрылысшы кірпіштерден қабырға қалағанындай, тарих кейіннен түсіндіру үшін, дерек деп аталатын жеке элементтердің бір-біріне жалғануы арқылы тумайды. Ол маржанды жіпке тізгендей етіп тізбелемейді, түсіндірілмейді. Мейлі, дерек болсын, мейлі түсініктеме болсын тарихшыға олар жеке атомдар тәрізді, ешқашан жеке-жеке оқшауланып берілмейді. Тарихи материя оның алдына ешқашан кішкентай тастар тізбегі сияқты болып келмейді, ол қамырға ұқсайды деп айтуға болады, әр түрлі заттардан біріккен, айқын емес материя тәріздес деп те айтуға болады. Дәйектемешілдердің қатаң мағынасында тарихи себептер мен салдарды логикалы түрде мүшелей алмайтынына таң қалуға болмайды: олар болмайтын немесе, жекелендірілген атомдар сияқты, бола алмайтын, құбылыстар арасындағы салдарлық қатынастарды табуға тырысады.

Вебер қарастырған 1866 жылғы соғыс мәселесін шешудегі Бисмарктың рөлі жөнінде сұрақ тарихшылар алдында ешқашан осындай формада шыққан емес.

Шыныменен де, кез келген зат тарих нысаны бола алады: материалдық заттар, қоғамдық топтар, институттар, символдар, техникалар, ауылшаруашылық немесе өнеркәсіптік өндірістер, айырбас түрлері, территориялар, өнер түрлері т.б. Және мен бұларды тек қызбалықпен ғана тізіп айтып отырғаным жоқ: тіпті кітап дүкеншісінің ең қарапайым каталогы немесе келе жатқан қорғау жұмыстарының реттілігі ілінген жарнама тақтасы — мұның барлығы Превер өлеңдерімен салыстырғанда сюрреализм қатты соғатын тізімдер.

Дегенмен тарихшы тарихтың барлығымен бірдей айналыса алмайды: ол таңдауы қажет. Оның таңдауы толығымен ерікті болады, өйткені барлығы не нақты басы жоқ, не аяғы жоқ тарих континуімінде болып жатады. Бірақ таңдау міндетті түрде жасалуы тиіс, өйтпесе тарих жоғалып кетеді.

Ең бірінші жақындаудағы оның құрылымын құратын дәл осы ерекшелеу және белгілі бір сұрақ төңірегіндегі мәтін тарихының осы ұйымы бұл түсініктің біршама басқа мағынаға ие болғанына қарамастан, біз П.Вейн мен X. Уайттан алған шиеленіс түсінігі бойынша жазылады.

Тарихшы да көрініс құрастыруы қажет, бірақ әлеуметтанушының құрастырған ыңдай емес, өйткені оның қаншалықты мықты болғанымен шалғайда жатқан көрінісінің өзгеруіне не себеп болатынын, құрылым қаншалықты мықты болғанымен тарихшы үшін ойланбай жатып құрылымдық топшылау мүмкін емес. Құрылымның тұрақтылығының өзі сұрақ тудырады: оның келешектегі өзгерісіне құрылым ішіндегі қандай күштер, қандай қимылдар, кейде тіпті бейсаналы түрде әлдеқашан іске қосылғанын анықтап жатқан тарихшы үшін бұл күмән тудырарлық болып көрінеді.Тарихта оқиғалар әрқашан да сақадай дайын немесе әлдеқашан әрекетте болады.

Осыдан барып, екінші қорытынды шығады. Шиеленіс конфигурация сияқты біткен тарихи шығармалардағыдай, әр түрлі деңгейдегі түсініктемелер бір-бірімен қалай байланысқанын түсінуге мүмкіндік береді. Осыған дейін біз бірнеше түсініктерді қолданып келдік: баяндама барысы бойынша түсіндіру, себеп-салдар мен ниеттер арқылы түсіндірудің заңдылықтары мен арақатынастар арқылы түсіндіру, дәлелдер, конфигурация. Бірақ олар бір-бірімен қалай тіркеседі?

Жауап екі деңгейден тұрады. Біріншіден, ол тарихшы жазған мәтіннің құрылымында. Айтып беру, яғни түсіндіру деген сөз, ал жақсылап айту —одан да жақсы түсіндіру деген сөз. Айтып беру көбіне өзіне себеп-салдар мен ниеттер арқылы түсіндіруді қосады. Тарихшы нарративті себептер, яғни өзіне себеп пен мақсат арқылы жиі қосады. Жағдайларды, ниеттерді, заңдылықтарды, қатынастарды айтып беру үшін ол әңгімесін немесе суреттемесін үзбейді, ол оларды әңгіменің ішіне қояды. Егер ол соғыс басталар уақыт жайлы жазып жатса, онда ол жеңіліп қалған жақ әлсіз болып па еді деген сұрақтарды кейін қоймас үшін екі жақтың күш қуаты жайлы қоса жазып кетеді. Әңгіменің икемділігі оған көрінбейтін күштердің әрекетін, қозғаушы себептерді, салдарды дер кезінде аңғаруына көмектеседі. Мәтіннің іштей байланысуы себептердің, жағдайлардың, салдар мен заңдылықтардың нақты қабаттасуын көрсетеді.

Дәлелдеу жөнінде де осылай айтуға болады. Олар әңгіме немесе сурет ішінде жинақталған. Әдетте ол олардың жоспарын анықтайды және осы себептен тарих кітабын оның жоспарына қарап төрелік айту онша дұрыс емес. Дәлелдеу—бұл түсіндіру емес, түсініктеме негізделген дәлелдер бойынша, бөлім-бөлімімен аналитикалық өрбіту.

Алайда тарихшы мәтінді әңгімеге немесе жазбаға түсініктеме мен оның дәлелдемесін интегралдау арқасында жүзеге асатын осы нақтылық көрінісін, айқындылықты, ағымдылықты толығымен сақтап қала алмайды.

Тарихшылар жазып жүрген тарих түрлерінің арасындағы айырмашылықты құру үшін Х.Уайт тарихи стильдерді анықтап алуға тырысады. Бұл бағыттағы алғаш қадам хронологиядан тарихқа қарай өту немесе бір оқиғаларды басына, ал екіншілерін аяғына қойып шығатын хронологиялық бөлу жүргізіледі. Бірақ нағыз тарих түсіндіруді меңзейді. Х.Уайт үшін тарих іс жүзінде түсіндірудің үш тәсілін қосады: негізгі әрекеттің өрістеуі арқылы, дәлелдемелер арқылы, және идеологиялық астар бойынша. Осылардың қосылуымен тарихи стиль анықталады.

Осыларға байланысты Х.Уайт, алдымен, негізгі әрекеттің өрістеуін төрт тәсілге бөледі: романтикалық, сатиралық, комикалық және трагедиялық. Романтикалық стильмен жазылған тарих — бұл ақыр аяғында жеңіске жетіп, жақсылықтың зұлымдықпен болған күресіне жеңіске жетуін суреттейтін тарих. Комикалық - соңы жақсылықпен бітетін тарихқа тән. Олардың бақытты тарқасуы адам мен адамның, әлем мен қоғамның татуласуына жәрдемдеседі. Трагедиялық стильде батырдың жеңісі не бүкіл қауымның татуласуы да жоқ. Бұл әңгіменің жалпы реңі міндетті түрде қайғылы болуы керек дегенді білдірмейді: трагедиялық мұнда өзінің әдеби мағынасында алынады. Мұнда тарихи шешім баяндаманың басында-ақ тұрғызылып, тарих қақтығысқа түскен екі күштің табиғатын ашуды өзіне мақсат қылады.

Екінші ретте Х.Уайт формальді аргументацияның төрт түрін немесе былай айтқанда, төрт жалпы түсіндіруші парадигмаларды бөледі: тұлғалық органикалық механистикалық және контекстуалдық.

Үшінші ретте идеологиялық астардың, тарихшының қоғамға деген жалпы көзқарасын ескеру қажет.Х.Уайтоларды терминдермен белгілейді, алайда оларды өздерінің тура саяси мағынасында қолданбайды. Олар — анархизм, либерализм, консерватизм, және радикализм (англосакстық түсінік бойынша). Либералдар әр түрлі қоғамдық институттар арқасында жүзеге асырылатын тұрақты құрылымдық байланыстар ортасында тұлғалардың қоғамға бейімделуін ойлайды; олардың назары болашаққа аударылған, бірақ тура қазір жүзеге асыру қажеттілігі тумас үшін, олар өздерінің утопияларын жүзеге асыруды өте ілгері алыс уақытқа қалдырады. Консерваторлар эволюцияны табиғи әлеммен ұқсастырып ойлайды: олар көбіне өткенге назар аударған және қазіргі заман қоғамының келе-келе кемелденетініне зейін қоятын болған радикалдар мен анархистер көп жағдайда тұтқиылдан болатын өзгерістер бейім болады(немесе осылай болуын қалайды), бірақ кейбіреулері утопияның жүзеге асуы бүгін-ертең деп санаса, ал біреулері оны алыс-алыс өткен кезеңде деп санайды. Дегенмен олардың ойы бойынша, утопия кез келген уақытта қайта орнауы мүмкін.

Толық, мазмұнды мәтін

Тарихшының мәтіні, ең алдымен, толық мәтін түрінде болады. Бұл —оның құрылымының өзінің салдары, оған шиеленіс түрін беру.

Ол өздігінен-ақ дәлелдеме болатын және нақты қандай жағдайлардың өрбитінін көрсететін іштей байланыстылыққа, құрылымға ие. Тарих пәні бойынша, кітаптың жоспары бір мезгілде баяндама әрі дәлелдеме болып табылады; бұл бастысы және белгілі бір мағынада мәтіннің өзі құр кейбір дәлелдерді жеткізу үшін ғана керек деп айтуға болады, яғни бар қаңқаға ет пен теріні қаптап шығу. Дәл осы себептен студенттерге кітапты тақырыбынан бастап оқуға дағдыландырады.

Көрсетілген ерекшелік тарихтың өзіне тән емес. Оның есесіне тарихшы мәтіні біздің алдымызға деректер мен толықтыруларға толы болып келеді: онда барлығы дерлік ескеріледі. Бұл толық тетігі жоқ, бос орны жоқ толық мазмұнды мәтін. Олар мүлдем болмайды емес, болады. Олардан қашып құтылмайсың, олар болмашы бөлшектермен байланысты болғандықтан, әлде байқалмағандығы, әлде тарихшы оны жасырып қояды, әлде ол олар үшін жауапкершілікті өз мойынына алады. Мұны жасаудың екі жолы бар: жіберілген бос орындар оның тақырыбы үшін маңызды орын алмайтынын көрсету керек немесе олар келешектегі зерттеулермен толықтырылатынын айта кету қажет, бұл уақыт пен дерек көздерінің тапшылығынан болған жетіспеушілік екенін айта кетіп, кешірім сұраған жөн. Мұндай өзін-өзі сынға алу мысалдары өте көп: олар жалпы орын бойынша біздің мамандығымызда кең тараған болып табылады, және өте жиі кездеседі, көбінесе диссертациялық қорғаудың қорытынды сөзінде, сонымен қатар кітаптардың алғы сөздерінде кездеседі.

Тарихи шығарманың өзіне-өзі тұйықтылығы, тұтас мәтіннің жабықтылығы толық мәтіннің ішінде,оған деген автордың қырағылығы мен жетіспеушіліктерін куәландырылған нұсқаулар оның зерттеуінің ашықтығына қарсы тұрады.

Тарихшы мәтіні - жай мәтіннен гөрі мәні көбірек нәрсе: бұл оның басым болатын және оның бүтіндей қамтуының элементі. Жаңа кітап жиналған бедел мен пәннің толық ықпалын айырып тұрады.

Осылайша, Петр немесе Павелдің кітабы болмас бұрын тарихшы шығармасы, алдымен, тарих кітабы болып табылады. Ол объективті болуға ұмтылады және ең аз дегенде белгілі бір дәрежеге дейін, шынымен де, оған жетеді: бұл өзін көрсетіп келе жатқан немесе ақырындап ашылып келе жатқан білім, өйткені өзінің шиеленісі мен дәлелдемелерін дамыту үшін, оған уақыт пен кеңістік қажет. Бұл енді Петр мен Павелдің көзқарасы емес, бұл — тарихтың пікірталасы.

Тарихшы ешқашан тіпті оны оқыған, білімді адам санаса да, өз оқырманынан кеңес сұрамайды ол оның пікірін сұрамайды. Ең азы тарихшы оны одан әрі сенімдірек еліктіру үшін, куәгер ретінде алады. Ол өзінің авторлық «менің» оқырманның «сізіне» қарсы қойып дауласпайды: керісінше жағдайда, бұл мәтінге әлсіздік беру дегенді білдіретін еді.

Сонымен, біз тарихшының өз-өзіне қандай рөл тағайындағанын көріп тұрмыз: ол өзін оның мамандығымен құрылған сол объективті білім орнына қойылуына толық немесе жартылай болса да құқығы бар деп есептеп, өз оқырмандарымен сол дәрежеде сөйлеседі. Мұндай құзырлылыққа дәмелену оны тарихшы ретінде танытатын және оның жазған кітаптарының мұқабасындағы автордың ресми лауазымы көрсетілуімен бірге қоршаған ортаға алып келеді. Әсіресе, мұндай талаптану түсініксіздіктердің мүмкін болуы авторлардың заңды деп танылуын арнайы баса айтуына мәжбүрлейтін атышулы басылымдарда аса байқалады. Өзінің беделін қолдану үшін тарихшы пікірі өзі иеленген білімін ғана емес, осы білімнің бүкіл ғалымдар корпорациясының қосылуына да сүйенуі керек. Ал бұл өз кезегінде автордың өз оқырманына деген, тіпті мәтіннің құрамында кездесетін оқырмандарына тәлімдік көзқарас тудырады: білген адам түсіндірсін, ал білмеген — оқысын. Басқаша айтқанда, кез келген тарихшы мұғалім ол әрқашан азды-көпті өз оқырмандарына шәкіртіндей қарайды.

Бастан өткізген мен ойлау мүмкіншілігі

Тарихшы мәтіні таным саласына жатады. Бұл болып жатқан білім. Ол болған оқиға жөнінде есеп беруге тырысады: ол көрмеге қойып көрсетеді, түсіндіреді, негіздеме жасайды, ол әр түрлі жасалған тұжырымдарға жүгінеді, қалай болғанда да түсінік көмегіне жүгінеді. Бұл салыстырмалы түрде абстрактілік мәтін — басқаша болғанда, ол белгілі бір ғылыми дәрежеге деген орынсыз әрекеттерді жояды. Басқа жағынан алғанда, бұл мәтін талдау жүргізеді: ажыратады, бөлімдерге бөледі, осыған ұқсас, бірақ айырмашылығы бар объектілерді басқалардан қандай айырмашылығы барын білу үшін, оны жақсы аңғару үшін оларды қауызынан тазартады. Дерексіздендіру қалай болғанда да болатын нәрсе емес, ол — керекті нәрсе. Тарих өз-өзіне ой түйіндейді және тарихты жазу интеллектуалды іс.

Бірақ осымен бірге тарихшы оқырманның мәтін не жайлы баян ететінін көз алдына елестетуі үшін барын салады. Ол үшін ол оқырманның ақылына емес, оның парасаттылығына жүгінеді. Оның ұстанған идеялары халық, ұлт, мемлекет, дәстүр, қоғамдық тап және т.с.с абстрактілі сөздерге мағына қоспай қолданған адамдар болды.

Ал географияда оқырмандар не жайлы басымырақ екенін жақсы біледі. Олар өзен, тау, жыра дегендердің не екенін біледі. Ал тарихта болса бәрі керісінше, парламент, конституция, өкілдер қатары жайлы сөз қозғағанда, олардың қандай мағынада қолданылатынын біле бермейді.

Шынымен, тарихшы өткенді көз алдына елестетіп, түсінікті етуі керек: өз дегеніне жету үшін онда сөзден басқа қолданары жоқ. Ал сөздермен айналысу көпшілік ойлағандай оңай нәрсе емес. Мәселе нақты, дұрыс сөзді табуда. Бірақ нақты, дұрыс сөз дегеніміз не? Лингвистер денотация мен конотацияны ажырата білу қасиетіне ие. Денотация — сөз мағынасы. Коннотация — онымен байланысты ой ортасы, ондағы естілетін обертондар. Мысалы, майдангер — бұл 1941 жылғы соғыс солдаты. Бірақ бұл сөз қосымша окоп, көп түндер бойы жуынбай жүру, қырынбау, бит және кір деген мағынаны астарлайды Коммунист сөзі Францияның ұлттық майданы кезінде қорқынышты коннотацияға ие болған: ол коммунистерден гөрі парламенттерді жарған анархистерге көбірек ұқсаған испан революционерлері қатарына қосуға даяр қорқыныш ұғымдарға толы еді. Бұл қан мен жалындаған оттай термин сөз еді. Оның қазіргі заман коннотациясы басқаша: санамызға ұлттық демократияны, ГУЛАГ-ты, ал соңында экономикалық құлдырауды еске салады. Дұрыс сөз дұрыс естілуі тиіс және тек өзінің алғашқы мағынасында ғана емес, оның конотациясында да.

Ең алдымен, ол оқырман үшін де, автор үшін де бірдей естілуі тиіс. Бірақ сөз өзімен бірге толық мәдениетті де ала жүреді. Аударманы қиындататыны да осы қасиеті. Ал кез келген оқу белгілі бір мәнінде аударма, мұнда оқырман мен автордың мәдени деңгейі сирек сәйкес келеді. Осыдан келіп оқытушылық пен білімді көпшілікке таратудың қиындықтары шығады. Тарихшылардан тұратын қоғам үшін тарихты жазу салыстырмалы түрде оңай, мұның себебі оқушының да осындай мәдени деңгейде болуы: осылай ойлау дағдыға айналған, және бұдан жазушының күш салуы азаяды. Бір жағынан бұл, құрамында жазушылық аз кездесетін кейбір диссертациялардағыдай, қызықсыз, реңсіз мәтіндерді туғызады. Ал студенттерге не үлкен қауымға қаратып сөйлегенде түсініксіз болу қаупі бар, коннотация мен аллюзия қолданылмайтын нағыз, парасатты жұмыс керек.

Демистифакторлық эпистимология тарихшыларға олардың өздеріне де, оқырман қауымға да әсерін тигізбейтін шындық тарих пен жалпы тарихтан бас тартуды ұсынады.

Жалпы тарихтың азасы соңынан көптеген жалпылама еңбектерді ала кетеді.

Мәселе, тарихшылар жалпы ортақ түсіндіруге сенбесе де, ақпараттың толықтығы мен дәлдігін жеке басының сенімін сақтайды. Олар автордың тарихқа байланысты көзқарасына қатысты айтылған сындарға қосылудан бас тартады. Олар абсолюттік рельятивизмді терістеп, өздерінің жазғандары шындық екеніне сенеді. Бірақ олар шындықтың бөлек және уақытша түрлеріне ғана сенеді. Жалпы қорытындылау тек сағым және шындыққа сәйкеспейтін болып қана көрінбейді; оның ішіндегі бүтін қалай болғанда бір да мағынаға болуы керек деген сенім, оны қауіпті етеді.

Осыдан келіп, тарихи бірлестіктің нағыз консенсусы нигилистік және өте қиын тезистердің маңында пайда болмайды. Ол ғасыр басталуының сцентистік сенімділігі мен релятивизм арасында пайда болады, осыған сендіру қазіргі кезде оңтайлы дұрыс болып саналады. Тарих шындықты айтады; бірақ оның шындығы абсолютті емес. Осы тарихқа сәйкес қарама-қайшылықты қалай түсінуге болады?

Әділдік, шындық, дәлел

Тарихтың шындығы екі іргелі және бір-бірімен тығыз байланысқан себептерден салыстырмалы және жартылай болып табылады.

Бір жағынан, тарих объектілері әрқашан мәтіннің түсінікті бөлігінде алынады және тарихшының ол туралы айтқанының барлығы осы контекстке бағытталған болады. Тарих заңдылықтары тек «басқа да тең шарттарда» ескертпесімен ғана жарияланады, ал заттар ұқсас және туыстас болғанымен, ешқашан тең болмайды.

Ал басқа жағынан алып қарағанда, тарих объектілері әрқашан өз кезегінде тарихи болып табылатын белгілі бір көзқарасқа сүйене құрастырылады. Біз бұны тарихшының ғылыми, қоғамдық және жекелік мәселелерінің түп-тамырын қарастырған кезде және де шиеленістер тарихты кезінде байқадық. Міне, осы себептен объективтілікке ұмтылатын тарих оған жете алмайды. Өйткені бақылаушысы зерттеуге тұлға ретінде араласпайтын ғылымдарға тән, объективтілік — анықтаушы субъектінің анықталушы объектіге қарама-қайшылығын анықтайды емес пе. Сондықтан қатаң мағынада тарихта объективтілік әлеуметтанудағы адамтану мүмкін емес.

Объективтілік туралы көп айтпай, шетте қалу мен әділдік туралы айту қажет еді. Осы жерде тарихшыны әділ қазымен (судьямен) салыстыруға болушы еді

Осылайша, дәлелдерді шығару мәселесі тарихта басты, маңызды болып саналады. Оны бір зерттеулерден басқа зерттеулерге қоюды әр түрлі себептермен кейінге шегіндіре беру ол шындықты анықтаудан бас тарту дегенді білдіреді. Менің ойымша, тарихтың ғылым еместігін сан рет қайталай бергенше, тарихшылар өздерінің әдістерін қалай бекітуі, мәліметтерді толтыруы, олардың қатаңдығын жоғарылатуы жайлы ойласа жөн болар еді. Әдістермен ойланудан бас тартып, тіпті өзін әдістерден еркін сезіну тарихты әдебиетке айналдырып жібереді. Тарихшы оның сәйкес шындық тәртібі шарттарынан туындайтын әдістемелік қажеттіліктермен толықтай ымыраласуы тиіс.

Шындығында, екінің бірі, барлық әдістер бір-біріне қарсы тұрады және тарих — бұл әр түрлі түсінік, субъективті көзқарас; немесе тарихта шындықтар бар және олар әдістермен тығыз байланысты немесе оларға бағынышты. Бірінші жағдайда тарих эсселер мен романдардың маңызына жақын әлеуметтік рөл атқарады, ал егер де тіпті бұлай болатын болса, онда романның жалпы мағынасы тереңірек және бай болады. Ал екінші жағдайда тарихшы заңды түрде шындалған білім алуға үміт арта алады.

Бүгінгі күнде тарихшылардың қабылдауы қажет болатын шақыру өз замандастарының талаптарын мәңгіге сақтап, тарихқа айналдыру болып жалғасады. Л.Февраның дәл айтуы бойынша, өлімді өмір тұрғысынан зерттеу қажет. Бізге есте сақтау парызының маңыздылығы жөнінде әрдайым ескертіп отырады, бірақ та оқиғаны қайталап айта берсе, егер де оны түсіндірмесе, оның қайталанбауына да ешқандай қызмет атқармайды. Мұндай жағдайлардың не себептен болатынын түсіндіру қажет. Сол кезде біздің алдымызда салтанатты еске алудың тазартушылық манихейлігімен сәйкес келмейтін қиындықтар айдан анық болып көрінеді. Ең алдымен, біз сезім реттілігінен, әсіресе мейірімді сезімнен өзге саралаудың реттілігіне жүгінеміз.

Бұл шындық, мен қайта түзелмейтін рационалистпін, бірақ университет оқытушысының ондай болмауы мүмкін бе? Сол себепті мен тарихқа ықылас білдіру — бұл алға жылжушылық деп есептеймін, адамзат сезіммен емес, дәлелдермен сәйкес әрекет етсе дұрыс болар еді. Міне, осы себептен тарих еске сақтауға қызмет етпеуі тиіс, әрине, ол еске сақтаудың сұраныстарымен есептесуі тиіс, бірақ оны тарихқа айналдыру үшін ғана. Егер біз өзіміздің болашағымыздың жауапты ат салушысы болғымыз келсе, онда біздің ең бірінші парызымыз — ол тарих парызы.

Тәржімалаған А.С. Сағымова





САХАРОВ АНАТОЛИЙ МИХАИЛОВИЧ

(1923-1978 жж.)

А.М. Сахаровтың ғалым ретінде қалыптасуы Москва университеті қабырғасында болып және сол кездегі кеңес тарихшылары: М.Н.Тихомиров, Л.В.Черепнин, С.В. Бахрушин, К.В. Базилевичтердің мектебінен өткен еді. Оның ғылыми ізденістері сан қырлы және ауқымды болды. Басылымнан шыққан еңбектерінің атауының өзі 300-ді құрайды, соның ішінде жеті кітабы да бар. Оны ең бір қызықтырған мәселе XIV-XVII ғ.ғ. Ресейдің саяси тарихы мен әлеуметтік-экономикалық жағдайы болды, ең алдымен, орыстық орта ғасырдың аса өзекті мәселесі - біртұтас Ресей мемлекетінің құрылуы мен дамуы мәселесі еді. Онымен айналысуды сонау студенттік және аспиранттық кезден бастап, өзінін бүкіл ғылыми қызметі барысында одан әрі жалғастырған болатын.

Орыс жерлерінің әлеуметтік-экономикалық негізде бірігуі мәселесіне кеңестік тарих ғылымындағы бұрыннан келе жатқан айтыс тартыстарға белсене араласа отырып, соңғы жылдары A.M. Сахаров Ресейдегі жерге феодалдық меншіктің сипаты мен оның түрлерінің эволюциясына қатты көңіл аударды. Өйткені ол, осы эволюция — бөлшектенген, бытыраңқы мемлекеттік билік түрінен біртұтас Ресей мемлекеті кезеңі арқылы абсолютизмге қарай дамуды айқындайды деп есептеді.

A.M. Сахаровтың тарихи зерттеулер мен тарихнама әдістемелігі бойынша еңбектер жоғары бағаға ие болып, көпшілікке танымал болды. Нақты бір тарихи мәселені зерттеудің тарих ғылымының теориялық - методологиялық негіздері мен зерттеу тәсілдерінің жетілдіруіне тікелей байланысы бар екендігін ескере отырып, A.M. Сахаров бір мәселелерді үнемі қадағалауынан шығарған емес. Теориялық-методологиялық мәселелер оның тіпті барлық жұмысында белгілі бір деңгейде кездеседі деп айта аламыз. Олардың бір бөлігі методологияның арнайы мәселелерін қарастырған.

Өзін жалпы методологиялық және нақты тарихнамалық сипаттарда еңбектері арқылы A.M. Сахаров зерттеудің жеке бір бағыты ретіндегі тарих ғылымының тарихи қалыптасуына қомақты үлес қосты.

Орыстың орта ғасырлық мәдениеті тарихын зерттеуде де А. М. Сахаров көп іс тындырды. 1962 жылы ол (А.В.Муравьевпен бір авторлықта) «IX-XVII ғ ғ. орыс мәдениетінің очеркін» жарыққа шығарады. Ол МГУ-дің тарих факультетінде мәдениет тарихи лабораториясын ұйымдастыруға ат салысып, оны өмірінің соңына дейін басқарады. Орыс мәдениеті тарихы бойынша көп томдық еңбекті жасаушы авторлар ұжымының жетекшісі болды. Оның жетекшілігімен және тікелей қатысуымен XIII-XVII ғ ғ. аралығын қамтитын «Орыс мәдениетінің» алты томы жазылып, баспадан жарық көрді.

А.М. Сахаров

ТАРИХ ЖӘНЕ ТАРИХНАМА МЕТОДОЛОГИЯСЫ

(мақалалар мен баяндамалар)

«Тарихтың мәні» туралы

Егерде адамзаттың болашағы өзін-өзі жою болып табылғаны ашылса — адамзат тарихының мәні бар ма? - міне, кезекті айтыс тартыстың тақырыбын Еуропалық мәдениет қоғамының «Компрандр» журналының редакциясы осылай деп қояды.

Мәселені осылай қою, шындығында, аса өткір болып табылады және адамзат жинақтаған материалдық және рухани құндылықтарды тиімді түрде қайта бағалауды қажет етеді. Тіпті бұл дүниедегі өзіміздің тіршілік етуіміз бен біздің іс-әрекеттеріміздің бағыттары мәнін қайта айқындау қажет секілді.

Бірақ санамызда бүтіндей қайта құру үшін, жоғарыда айтылған, адамзаттың болашақта жойылуы жайындағы айтысқа ұсынылған мәселенің аса дәлелді негізін жасау қажеттігі туындайды.

Адамзатқа атом жарылысы апаты төніп тұрғанымен, адамзат өміріне де қауіп төнгенімен -бір өкініштісі, таласа алмаймыз. Әлемде жердегі бүкіл тіршілікті бірнеше рет жойып жібере алатын ядролық қару жинақталған, осы қарудың неғұрлым қауіпті түрлерін ойлап табу үдерісі жалғасып, оның түр-түрін қоймаларға жинақтау жүріп жатыр. Адамзат тіршілігінің экологиялық қырлары да қатты мазасыздандырады. Жоғары дамыған елдердегі адамдардың қоршаған ортамен арақатынасы тым шиеленісті жағдайда.

Бұл қатердің осылай делінуінің өзі мүмкін болуынан, ол бірақ жалғыз ғана жол емес, болашақ мүмкіндік пен шындықтың арасында әрқашан күрделі арақатынас бар, және мүмкіндіктің бәрі де шындыққа айнала бермейді.

Тарихи дамудың баламалығы бір-біріне қарама-қарсы тұрған және қараласушы күштер күресінің өрбу факторында жатыр, бұл күрестен тыс қозғалыс тіпті жоқ, осындай тарихтың өзі жоқ; олай болса, қандай да болмасын шындықтың құрсағында болашақ тығылып жатады, оларды арасындағы күрессіз осы болашаққа жету мүмкін емес және жүзеге де аспайды. Тарихшы, әрине, әрқашан да дәл осы жағдайда неге осындай түрі жеңіске жетті дегенді түсіндіруге тиісті.

Мүмкін болатын, бірақ кейіннен жүзеге асырылмаған басқа да варианттарды есептеп шығару — тарихшының ісі емес, өйткені ол «егер де бұлай болса, олай болар еді, басқаша емес» деп жорамалмен айта алмайды, өткенің жүзеге аспаған мүмкіндіктермен емес, біз өткеннің объективті шындығымен жұмыс істемейміз.

Бірақ тарихшы бұл мүмкіндіктерді өткеннен көре білуге тиіс.

Бұл принцип, әрине, қазіргі кезеңге де сараптама жасауға да қатысты, өйткені қазіргі кезде өткеннен бөліп тұрған шек жоқ, сонымен катар болашақтан да; қазіргі үздіксіз өткенге айналады, ал болашақ қазіргіге өтеді де, дәл сәтінде өткенге айналады. Міне, сондықтан да адамзаттың болашағы жалғыз бір ғана вариантта, дәл осы жағдайдағыдай — оның жойылу вариантында ғана тануға тиісті емеспіз. Тарихтың мәні жөнінде, яғни біздің тіршілік етуіміз туралы ой толғай отырып, біз болашақтың бір ғана емес, барлық баламалы варианттарын да зерттеуге міндеттіміз.

Міне, сонда ғана біз саналы және белсенді түрде тарих қозғалысына қатыса аламыз, өйтпегенде бізге қатысты сыртқы күштердің қосалқасы ретіндегі енжар бақылаушысы жағдайында болып қалмақпыз. Бірақта адамның адам болып қалыптасуының өзі, саналы белсенділікке негізделген, объективті шындықпен (табиғи және әлеуметтік) қарым-қатынастың ең жоғарғы және ең дамыған түрлерін жүзеге асыруында жатыр.

Адамзаттың басқа емес, дәл тіршілігі туралы сөз болып жатқанда, оның болмысын іздестіру тіпті де маңызды болып табылады.

Жеке адам ретінде және әлеуметтік және биологиялық табиғаты бойынша қауымдастырылған адам ретінде, ол бір ғана мүмкіндікті - өзінің өлімін ғана айқындаумен қалуға тиісті емес, адам әрқашан да өзін және жердегі адамдар қоғамын құтқаруға ұмтылып, өмір сүруді жалғастыру мен қалыптастыру үшін, жойқын күштерді жеңудің жолын іздестіруге тиіс. Адамзаттың болашағы мәселесі бойынша барлық формалар мен түрлердегі қоғамдық сана барынша талпыныспен жұмыс жасауда. Тарихшының бұл мәселенің шешімін іздестірудегі көзқарасының өзіндік ерекшелігі бар, ол шындығында, тарихтың мәні туралы мәселемен тығыз байланысты. Тарихшыда тарихи білім тәжірибесі және оның танымдық тәжірибесі, сол ғылымның тәжірибесі бар, тарихтың өзінде жатқан, тарихи көзқарастар критерийлерінің өзі бар. Бұл соңғы айтқанымыз, болашақ ой толғауларымыз барысында жиі жүгінетін — қоғамдық тәжірибе болып табылады.

Ең алдымен атап өтетініміз — бүкіл адамзат тарихының ішкі біртұтастығы бар екендігі және ол осы үдерістердің объективті заңдылықтар бірлігінен көрініс беретіндігі. Қазіргі кезде қоғам тарихы дегеніміз белгілі бір заңдылықтар негізінде дамитын жаратылыстық тарихи үдерісінің өзі екендігіне (оның құрамына әр түрлі әлеуметтік күштердің күресі көрініс беретін әрқилы тарихи ағымдар күресі де кіреді) күмәндану тіпті мүмкін емес. Осы көзқарас тұрғысынан қарастырғанда, «прогресс» және «даму» түсініктері мен олардың ара салмағы, пікір сайысты ұйымдастырушылардың айтуы бойынша, ол бүкіл диалектикалық күрделігімен қабылдануға тиісті. Әрине, прогресс түсінігі бұнымен шектелмеді, бірақ та қатыстылық түсінігі оның өзін жойып жібермейді. Қоғамда бір-бірімен жаулаушы таптар арасында қозғалыс басталған кезде, ол біреулердің (мырзалардың) алға басушылығы (прогресс), әрқашан да басқалардың (еңбекшілердің) жағдайының кері кетушілігі (регресс) арқасында жүзеге асырылып отырылады, бірақта бұл соңғылары тарихи қозғалыстан мүлдем шығып қалмайды, олар оның шынайы негізі болып табылады.

Тіпті, жалпы тарихи прогресс езілген тапты «айналып» кетпейді, өйткені олар да қоғамдық өндіріс тәсілі мен қоғамдық ұйымның неғұрлым жетілдірілген түріне қарай өтеді. Тарихтағы прогресс дегеніміз – қоғамдық ұйымның ең бір жетілген түріне қарай өтудегі кезеңдік формасының ауысуы — социалистік және одан кейін коммунистік, яғни қоғамдық прогрессивтік қозғалыстық түрінің өзінің өзгеруі.

Бұл қозғалыстың бұрын да және қазір де әр түрлі аймақтарда әр деңгейде өтіп жатуы, жоғары дамыған өнеркәсіпті елдер мен қоғамдық ұйымның алғашқы қауымдық формасынан енді ғана оралып келе жатқан әлсіз дамыған елдер арасында орасан зор алшақтықтың пайда болуы тарихи процестің бар екендігін жоққа шығармайды, ол тек қана әлеуметтік теңсіздік жағдайындағы оның, күрделігі мен қарама-қайшылығының барысын көрсетеді.

Қоғам тарихы дегеніміз — оның қозғалысы, және ол осылай шексіз нақтылықта өзінің мәніне ие болады.

Біз, әйтеуір, бір алыс уақытта мүмкін болатын қандай да бір космостық апатты немесе күн жүйесінің өзгеруін есепке алып отырған жоқпыз — бұның барлығы тарих пен тарих ғылымынан тысқары жатыр.

Бұл дегеніміз, ядролық апат пен қоршаған ортаның сарқылуынан қорғайтын абсолюттік кепілдік ретінде адамзат қоғамының заңды қозғалысы туралы жалпы көзқарастарымызға қанағат ету ме? Әрине, жоқ, өйткені қарама-қайшылықтар күресіне қатысушылардың белсенді әрекеттері нәтижесінде бұл қозғалыс жасалады. Сондықтан да адамдар бұл қозғалыстың адамзатты жою мүмкіндігін болдырмауға күш салуға тиісті.

Адамзат тарихының ақыры туралы идея — шын мәнінде, діни, эсхатологиялық идея. Ақырзаман (эсхатология) туралы ойлар адамзат тарихында әрдайым көрініс беріп, қоғамдағы дағдарыстың айнасы болды және қоғамдық өмірдегі жаңа сападағы құрамдардың пайда болуының немесе шұғыл өзгерістер жағдайындағы адамдардың өз өмірінің болашағын ой елегінен өткізуінің бір варианты болды.

Бірақ бұрындары эсхатологиялық ілімдер мен көңіл-күйлер қаншалықты кең тарағанына, кейбір топтардың «ақырзаман» болмай қоймайтын және оның жуық арада болатынына сенімнің қаншалықты беріктігіне қарамастан, тарихтың тәжірибесі көрсеткендей, «ақырзаман» бола қойған жоқ, қоғам орын алған дағдарыстан өтіп, қозғалысын одан әрі жалғастырып, бұрын-соңды болмаған жаңа жетістіктерге ие болды.

Еуропадағы XVғ. хиллиалистік («ақырзаман» алдындағы «құдайдың мыңжылдық патшалығы») идеяның таралуымен эсхатологиялық көңіл-күйдің, жаңадан еске алудың өзі жеткілікті, міне, осыдан кейін бүкіл әлемді түбірлі өзгеріске ұшыратқан капиталист» дәуір орнаған еді, тура осындай эсхатологиялық және хиллиалистік идеялар Ресейде XVII соңы мен XVIII ғ. басында Петр реформаларының қарсаңы мен басында кең тараған болатын, міне, бұның барлығы белгілі бір дағдарыс жайында орын алатын «ақырзаман» идеясының әлемнің даму үдерісін анықтауда терең қателіктерге ұғындырғанына көз жеткіземіз. Өзінің мәні жағынан діни болып табылатын идеяны адамзат тарихының ақыры туралы шындықты күту мүмкін емес. Тарихи реализм, қоғамдық тәжірибе сынынан өтпеген бұл идея қисынға келмейді.

Біз қазіргі кезеңнен ғасырлар қойнауына кететін тәжірибеге ғана сүйенбейміз. Бізде қазіргі заман тарихының тәжірибесі бар, оны адамзаттың даму болашағын анықтауда есептен шығаруға болмайды. Қазіргі адамзаттың жойылуы туралы жорамалдар, кейінгі он жылдықтарда айқын көрініс берген жаңа жағдайлар мен құбылыстардың нәтижесінде шығып отыр. Ядролық қару отыз жылдан бері шындыққа айналған, ол осы уақыт ішінде неғұрлым жетілдірілуде, оның орасан зор қоры жинақталған, бірақ осы уақытқа дейін адамзат ядролық қаруды пайдалануға тыйым салып, кедергі қоя алуда. Еуропада дәл қазіргідей ұзақ мерзімдегі бейбітшілік ешқашанда болған емес. Ал адамның қоршаған ортаның қарым-қатынасына келетін болсақ, бұл мәселе де шешілмейді емес, ол күннен-күнге кеңейіп келе жатқан халықаралық қауымдастықтың күн тәртібінде, тіпті көптеген елдердің ұлттық шеңберіндегі жеткен зор табыстарын айтпағанның өзінде.

Біздің заманымыз ұлы ғылыми-техникалық революциялармен айқындалуда. Оның нәтижесі сан қырлы және оның біреуі жаппай қырып-жою құралдарын дайындауға және қоршаған ортаны ластауға байланысты болса, ең бастысы қайтадан пайда болған мәселелерді неғұрлым тиімді шешудің орасан зор ғылыми-техникалық алға басушылығында жатыр. Уақыт адамдар қоғамының алдында жаңа мәселелерді қояды, сонымен қатар уақыттың өзі оларды шешудің жаңа құралдарын да береді. Адамзат тарихында әрқашанда осылай болған, сондықтан да осы объективті заңдылықтың ақиқаттылығына күмәнданудың ешбір қисыны жоқ.

Бірақ бұл заңдылықтар өз бетімен емес, адамнан іс-әрекеті нәтижесінде жүзеге асады.

Бұл жерде және де атап кететініміз — тарихтың мәні жөніндегі ой толғаудың абстрактілік саласынан қоғамдық тәрбие саласына көшу қажеттілігі, өйткені осы соңғысында ғана адамзат тұрмысының өткенін, қазіргісін және болашағының мәнін тануға және сезуге болады. Жоғары әлеуметтік белсенділік - міне, бұл объективті заңдылықтарды ақиқатқа айналдырудың жалғыз және абсолюттік сенімді құралы. Бізден, адамдардан осыны жүзеге асырудың жолдары, түрлері мен жылдамдығы тәуелді болмақ. Ол қысқа немесе ұзақ болуы мүмкін, тиімді немесе тиімсіз — бұның бәрі адамдарға байланысты. Тарихтың мәні, ең алдымен, адамдардың әрекетінен, шиеленіскен жағдайларды шешуден, қоғамдық қозғалыстың неғұрлым қысқа және тиімді жолдарын іздестіруден тұрады.

Міне, осы көзқарас бойынша, адамзат тарихының бүкіл тәжірибесіне жүгіне отырып, адамзаттың болашағы оның жойылуында деп айтуға болмайды. Мәселе адамзат жойыла ма жоқ па дегенде емес, керісінше, адамзат төніп келе жатқан қатерден қандай жолмен өтеді және оның төлемі қалай болмақ дегенде.

Міне, дәл осы жерде біз сөзсіз әлеуметтік құрылымдар мен әлеуметтік қатынастар саласына өтеміз. Адамзат дамуының жалпы заңдылықтарын тануға арқа сүйеп, және адамзат ақыл-ойының қазіргі деңгейін, қоғамының рухани және мәдени құралдарының жағдайын айқын бағалау арқылы адамзаттың жойылудан құтылу мүмкіндігі бар.

Адамда өз мәнінен туындайтын жойылудан құтылуға деген ұмтылыс бар. Бірақ әр түрлі қоғамдық құрылымдарда осы мүмкіндіктерді жүзеге асыру жағдайы әр қалай.

Бұл аз десеңіз — әр түрлі қоғамдық экономикалық жүйелерде әр қилы қозғаушы күштер де бар, олар саяси идеялар мен саяси әрекеттерді әр түрлі айқындайды. Жер бетіндегі адамдардың басым бөлігі қалайтыны әр түрлі қоғамдық құрылыстарға мемлекеттердің бейбіт қатар өмір сүру идеясы, осыған қарама-қарсылықтағы басқа елдердің ішкі ісіне араласу, өзіне қарама-қарсы қоғамдық жүйелердің қызметіне тосқауыл жасап, өз «жүйесін» таратуға ұмтылысына тап болады. Бұл ұмтылыстарды басқыншылық деп бағаламасқа шара жоқ, бірақ та дәл солар адамдар қауымдастығы арасындағы ара қатынастарда шиеленіс тудырып, адамдарға төніп тұрған қауіптерді қазіргі кезде шешуге аса күрделі кедергілер келтіреді; оның неғұрлым ауырлығы соншалық — сары уайымшылдық, эсхатологиялық көңіл-күйді тудырады. Егер де мәселені сандық ара салмақпен өлшегенде, яғни кім бейбітшілікке, прогреске, қарусыздануға, экологиялық мәселелерге жұмылуды жақтайтындар мен, керісінше, бөтен қоғамдық экономикалық жүйелер мен тәртіптердің болғандығына келісе алмайтын, жаппай қарулану арқылы өзінің қоғамдағы жағдайын нығайту мен жалғастыруға бағыттайтындар деп бөлгенде, әрине, басымдылық алғашқылар жағында болар еді. Бірақ бейбітшілік пен алға дамуды жақтаушылардың басымдылық санымен жағдайдың шешімін табу мүмкін емес, өйткені олардың қарсыластарының ұмтылысы тұрғындардың көпшілік бөлігінің сапасына зор әсер еткен ғасырлар қойнауында өсіп, бекіген капиталистік қоғамдық жүйеден тамыр алған еді.

Адамдар ақыл-ой үшін күресте, оларды адамзат дамуының болашағы үшін белсенді әдетке жұмылдыру қазіргі кездегі бүкіл әлемдік тарихи маңызды іс болып табылады.

Тарихтың мәні қазіргі кезде адамның болашағы үшін күресте болып табылады және тарихшының міндеті — адамдарды тарихи болашаққа нық сенім идеясымен, адамзаттың тарихи тәжірибесімен, қалыптасқан қиындықтар мен қауіп-қатердің шынайы шығу жолдарын табуға неғұрлым жұмылдыру.

Айқын көрінетін нәрсе — бейбітшілік пен алға басуға қарай баратын соңғы жол, қазіргі кезде осы мәселеге қарсы күштердің және саясатты айқындаушы елдердің әлеуметтік-экономикалық құрлысын да түбірлі өзгерістер жүргізу қажеттілігі жатыр. Бірақ бұдан осы өзгерістер болмайынша, бейбітшілік пен алға басушылықтың жүзеге асуы мүмкін емес деген қорытынды шығаруға болмайды. Бұл жерде тағы да соңғы он жылдардың тарихи тәжірибесіне жүгінеміз. Әлемнің өзі азды-көпті денгейдегі қарсылықтағы жүйелерге бөлінген, және де бұл жағдай өте тұрақты. Бірақ бейбітшілікті сақтау, қандай да болмасын қиындықтар мен шиеліністерге қарамастан, қазіргі күннің шындығы болып табылады. Халықаралық шиеліністерді шешу қазіргі уақыттың объективті қажеттілігі, объективті ақиқаты болып келеді және болады да.

Менің ойымша, тарихтың мәні жөнінде ой толғай отырып, біз өткеннің ұлы кітабының жарқын және айшықты да бөліміндегі, аса ауыр сынақтардан өткен адамның күші мен қуатының куәсін көптеп еске түсіре аламыз. Адам табиғатпен күресі барысында өзін сақтап қалады және өмірдің сан қырлы саласында жоғарғы жетістіктерге жетті. Адамдар өз қоғамын дамытты, қоғамдық ұйымының формасын жетілдіреді, өз еңбегі мен творчествосы еркіндігі үшін барынша аянбай күресті. Еңбектен, күрестен және творчество данада мәр қашан өз өмірінің мәнін, тарихтың мәнін көрді, және осылардың барлығының арқасында, адам өркениетке жетті. Адамның өз тарихында мақтанарлығындай бар.

Бірақта біздің заманымыз тарихтың мәнін одан әрі әрлендіріп, оған жаңа мазмұн беріп, жаңа қосылымдармен толықтыра түседі. Адамзат өз алдында кездескен көптеген қиын міндеттерді шешті, бірақ ең күрделі міндеттер, және де ең ірі жетістіктер әрқашанда артта емес, алдыда. Жағдайдың шиеленістілігі, қауіп-қатердің қазіргі кездегі адамдар басына төніп тұруы қазіргі заман тарихын ерекше бір мәнмен байыта түседі. Адамзат дәл қазіргідей өз тарихының мәніне соншама қызығушылығын танытқан емес. Шындығында да, қазір өте бір қатыгез балама туралы сөз болып отыр.

Адамзаттың құрып кету қаупінен құтылу — міне қазіргі тарихтың мәні, міне, адамдардың ерікті түрде күш қосатын нүктесі, міне бүкіл әлемдік — тарихи міндет, осыны шешудің аркасында қазір ұрпақ тарихтың барысындағы жаңа биіктіктерге көтеріледі.

Не эсхотологиялық сары уайымшылдық, не енжарлық бұл міндеттің шешімін бере алмайды. Тек қана әрекет, белсенді, саналы әрекет, тарихи нақ сеніммен күшейтілгенде адамзат қоғамын тарихи, неғұрлым тиімді жолға салып, қажетті құрылым мен қайта құруға алып келеді.

Міне, осыған байланысты, менің тарихтың мәні жөнінде неғұрлым көбірек айтқым келеді, бірақ адамзат қоғамының даму үдерісі ретінде емес, осы үдерісті зерттейтін ғылым ретінде. Біз, тарихшылар, өткенді зерттегенде қазіргіден алшақтау үшін емес, керісінше, қазіргіге неғұрлым жақсы қызмет ету үшін айналысамыз. Сонымен қатар, тіпті тарихи білімсіз қазіргі заман мен болашақтың даму жолдары мен баламасын анықтаудың өзі мүмкін емес. Міне, осы жағынан алғанда, тарих басқа да ғылыми білімнің салалары секілді, заманауи ғылым болып табылады.

Заманалық ғылым қазіргі заман қызметінде ғана емес, ол сонымен қатар заманның «қару-жарағы», қоғам даму жолдарының тарихи танымы принциптерінің заман тану методологиясында.

Тарихқа байланысты сары уайымшылдық (пессемистік) пиғылдың тарихқа арналған білім саласында да орын алғаны бәрімізге жақсы таныс. Екі жыл бұрын Сан-Францискода өткен тарих ғылымының халықаралық конгресінде АҚШ, ФРГ, Италия және Батыс Еуропаның көптеген басқа да елдерінде тарихқа деген қызығушылықтың құлдырағаны туралы көп сөз болды. Тарихқа қоғамдық қызығушылықтың құлдырауы тарихшылардың өз арасында да сенімсіздік сезімін тудырады, олар қайта-қайта, кейде зор қиналыспен өткенді зерттеудің жаңа жолдарын іздестіруге кірісті, жаратылыстану ғылымының жетістіктерін қоғамдық ғылымдарға, соның ішінде тарихқа қолдануға, сөйтіп, ғылыми-техникалық революция ғасырындағы жаратылыстану мен техникалық ғылымдар сияқты беделге тарихты да сүйрелеуге ұмтылыс жасады.

Төмендегі ойымды айтайын, тарихқа үдеріс ретіндегі және соған сәйкес білім саласы ретіндегі сары уайымшылдық қатынас ядролық қару мен қоршаған ортадағы жағдайды ғана есепке алуды білдірмейді. Тіпті, соңында бұл бүкіл адамзатқа ортақ мәселеге, бірақ әр түрлі қоғамдық экономикалық құрылымдарға ойдың жұмысын әр бағытқа ауытқытады. Тарихқа қатысты сары уайымшылдық көбінесе дәл осы құрылымда қалыптасқан шытырман жағдайларды саналы, ал көбінесе сана түкпірі арқылы сезінуді білдіреді. Бұл жерде дәл осы қоғамның болашағы жөніндегі мәселе бүкіл адамзаттың болашағы мәселесімен алмастырылған емес пе екен, осы жерде дәл осы құрылым немесе формация қалыптасқан жағдайды игере алмай отыр деген қауіптену бар ма? Менің ойымша, міне, осылай мәселенің орнын алмастыру батыс елдері тарихшыларының арасында жалпылама немесе бүтіндей орын алған. Әлем тек қана Батыс елдерінен тұрмайды ғой, соңғылар көптен бері жер шарындағы, былайша айтқанда, «әлеуметтік үлгілердің» заңды қожайындылығынан айырылған.

Адамзаттың болашағы жөніндегі мәселені, капиталистік жүйенің болашағы мәселесімен санастыруға болмайды, адамзаттың болашағы қазіргі кезде тіпті басқа жолдар мен рельстерде шешілуде.

Тарихи білім адамзатқа неғұрлым тиімді қызмет етеді, егер де өзі құрамдас бөлігі болып табылатын қоғамдық тәжірибемен тығыз байланыста болса. Өйткені тарихи білім қоғам дамуының бағыттары мен заңдылықтарына талдау жасайды, бұл жолдарсыз соңғысы қоғамдық даму ретінде тіршілік ете алмайды.

Тарихнамалық зерттеулердің пәні туралы

Қазіргі тарихи әдебиетте тарихнамаға арналған көптеген еңбектер неғұрлым ірі орындарға ие болып отыр (1). Бірақ «тарихи шолулардың пайда болу фактісінің қуанышын су сепкендей басатын нәрсе, бұл шолулар көбінесе ат үсті сипатта, бұрынғы басылып шыққан кітаптар мен мақалаларды ешбір терең талдаусыз қарапайым тізбелеп шығумен шектелгендігінде (2). Он жыл бұрын айтылған бұл сөздер, бір өкініштісі, әлі күнге маңызын жойған жоқ, тіпті методологиялық жағынан есепке алынбаған қателіктер тарихнамалық есеп берулерді ғана емес; одан жинақтық арнайы тарихнамалық еңбектер де бос қалып жатпайды. Міне, сондықтан да тарихнамалық зерттеулердің методологиясы мен пәні жөніндегі мәселе осыған байланысты ерекше маңызға ие болды.

Тарихнама, бәрімізге белгілідей, тарихи білімнің ғылымға айналуынан кейін пайда болған.

Тарихнамалық мәселелердің қарала бастауы — тарих ғылымының өзіндегі дамудың ұлы өзгерістері кезінде — XIX ғасырдың 20-30-шы жылдарында басталды. Өздеріне дейінгілердің еңбектерін сынау арқылы жоққа шығарудан бастаған С.М. Соловьевтың еңбектеріндегі либералдық буржуазиялық тарихнама, біртіндеп оларды тарихи қырынан көрсетуге көшті.

Бірақ не С.М.Соловьев, не В.О.Ключевский тарихнама мәселесін алғаш қолға алып, зерттеу жүргізе бастағанымен, әлі де болса тарихнама пәнінің анықтамасын бермеді.

Тарихнаманың философия тарихымен жақындасуы зерттелуші пәннің ерекшелігін есепке алмайды, өйткені теориялық пән - философияға қарағанда, тарих нақты ғылым; сондықтан нақты материалдардың жинақталу тарихы және олардың зерттелу тарихы тарих ғылымы тарихының аса маңызды құрамдас бөлігі болып табылады. Қоғамдық-саяси ойдың тарихы да арнайы пәнге — саяси идеялар тарихына ие, ол да тікелей нақты материалдарды жинақтаумен байланысты емес, белгілі бір деңгейде тура тарих ғылымында орын алғандай. Тарихнаманың әлеуметтанумен жақындасуына келер болсақ, социология тарихымен емес, социологияның (әлеуметтанудың) өзімен, онда ол тіпті түсініксіз болып қалады. Шын мәнінде, мәселені бұлай қою тарихнама пәніне шектеу қояды, оны түпкі тамырларынан алшақтатып, сипаттамалық тұжырымдарына нұқсан келтіреді.

Тарихнама пәнінің дамуы тарихнамалық мәселелерді зерттеудің кеңеюін және бүтіндей тереңдеу үдерісін, тарихнама ғылымының (немесе тарих ғылымының тарихнамалық саласының) тұрақты қозғалу үдерісін көрсетеді. Неғұрлым ала басқан сайын, зерттеу нысанасы (немесе, дәлірек айтқанда, зерттеу нысандары) бір мезгілде тереңдей және кеңейе түседі; қазіргі кезде пайда болған тәжірибе мен оның теориялық негіздемесі көптеген нысандардың басын қосып тарихнама түсінігі арқылы зерттеуге ұмтылады. Тарих ғылымының дамуы үдерісінің жалпы бейнесін зерттеу үшін әр түрлі нысандардың тарихнамалық талдауын жасаудың маңыздылығын анықтау тіпті аса қажет.

Өткенді танып білместік және танудың әр түрлі формалары - өткеніміз жайындағы бейнелі түсінік, көркем әдебиет және барлық түрлер мен жанрдағы өнермен; ауызша және жазбаша әңгіме, естеліктер, көпшілік алдындағы сөз, онда арқау сапасында қандай да бір тарихи материалдардың келтірілуі; философиялық теория — өткенді қазіргі мен байланыстырып, оны әр түрлі жағдайда ой елігінен өткізуі; ең соңында, тарихи мұраларды зерттеуге негізделген, осы зерттеудің арнайы мәселелерімен жарақтанған ғылыми зерттеу. Өткенді танудың әр түрлері мен құралдары күмән тудырмайды: арнайы зерттеудің нәтижесін ақындар және суретшілер пайдаланады, философиялық теориялар мен саяси тұжырымдар маман тарихшыларға әсер етті және т.б.

Бірақ тарих ғылымының тарихы үшін бұл өткеннің танымдарының бәрі бірдей емес. Өйткені, ең алдымен, «білімнің барлық саласында құбылыстарда тәртіптің жоқтығы секілділігінен негізгі заңдылықтардың бар екендігін көрсететін» ғылым қоғамдық сананың ерекше формасы болып табылады. Ғылымға тән нәрсе — «шындыққа қатысты қатынастың сол бір түрі», яғни «өнер, дін, өнеге, идеология және адамдардың әлемдегі жол табуының ғылымын, тәсілін, өндіретінін айқындаушылардан» ерекшеленетін сипаты. Қатынастардың бұл түрі теориялық сапа болып табылады», ол «ғылымның негізінде жатыр» және «сонда ғана өзінің толық дамуына жетеді».

XVIII-XIX ғғ. тарих ғылымдарының алға басушылықтың негізінде, ең алдымен, тарихи оқиғалар мен құбылыстарды бағалауда қатал ғылыми көзқарасты ұстану, оның объективті болуына ұмтылу, өткендегі тұлғаларды тауып қана қоймай, осы тұлғалардың ұстанымдары заңдылықтарын анықтауды қолға алу жатты. Дәл, сол уақытта шындықтың ерекше таным формасы түріндегі көркем әдебиеттің өзіндік қалыптасу үдерісі жүріп жатты.

Көркем шығарма өткенді (қазіргіні де) автордың идеялық көркем түсінігіне қарай бейнелейді. Өнер туындыларында шындық — қазіргі ме, болашақ па, өткен бе — адамның жеке тұлғасы арқылы, оның қайталанбас, тек өзіне ғана тән және типтік сезімі, көңіл-күй қобалжуы арқылы беріледі.

Көркемдік образда өзіндік және адамдарға өте қатты әсер ететін белгілі бір әлеуметтік-саяси, таптық идеологиялар мен идеялар көрініс береді; ақырында өнер туындылары заманның қоғамдық көңіл-күйін өз жағынан көрсетті. Образдық және сезімдік өткенді қабылдау тарих ғалымы дамып отырған сол дәуірдің жалпы идеялық көңіл-күйінің арнасында жатады. Міне, осы жағынан алғанда, өткенге арналған өнер туындылары тарих ғылымының тарихшысы үшін аса қызықты болып табылады, бірақ оның мазмұны мен маңызына дәл ғылыми, теориялық ойға тән секілді қасиеттерді тануға болмайды.

Тарих ғылымында жетекші методологиялық принциптері бірнеше рет өзгеріп отырған, және олардың алмасуы объективті ақиқатқа жақындаудың жаңа сатысына шығумен айқындалатын. Бірақ жетекші болудан қалғанымен, бұл принциптер ғылым қорынан мүлдем жоғалып кетпейтін; кейде олар жаңа, қосалқы орынға ие болатын.

Жаңа жетекші мәселе бұрынғы ғылымда үстем болғандарды толық ығыстырмайтын. Тарихтың «Өсиеттік» (оқытушы және тәрбиелеуші) рөлі, XVII-XVIII ғғ. алғы шепке шыққан, кейіннен жоғалды, тарихтың тәрбиелік және білім берулік міндеті басқа мазмұнға ие болды, тарихи білім құрылымында басқа орынға ие болды, бірақ өткенді зерттеудегі қоғамдық қызметінен «кеткен» жоқ.

Бірақ ғылымның ғимаратын сығымдалған қардан үйген секілді, ғылымдағы жалғастықты идеялардың, мәселелердің, тұжырымдардың қарапайым үйіндісі ретінде елестетуге болмайды. Өткеннің мұрасын сіңіру таптардың күресін көрсететін ескі мен жаңаның тірескен күресі нәтижесінде, ескі жаңа ғалымға қайта өзгерген түрде енеді. Ғылымдағы бұрынғы жетістіктер ізсіз жоғалып кетпейді, ол жаңа ғылыми байланыстар ішінде өмір сүреді, жаңа түрде көрініп, өткенді тану үдерісінде жаңа орынды иеленеді.

Ғылымның тарихын зерттеу барысында, тарих ғылымының жағдайына тікелей немесе жанама әсер ететін объективтік жағдайлардың кешенін, соның ішінде жанама ғылымдардың дамуын және тіпті кеңірек — ғылымның даму деңгейін бүтіндей алуды есте ұстау қажет. Әр түрлі ғылымдардың өз ара әсерінің мысалын көптеп келтіруге болады, тарих ғылымының тарихы осы жағынан алғанда, одан тыс қалмайды. Тарихшылардың зерттеуіне математикалық тәсілдердің енуі мен жаратылыс тану ғылымдары жетістіктерін археологияда пайдалану мен сол сияқты құбылыстарды еске алудың өзі жеткілікті.

Егер де біз тарихнамалық талдауды ғылым дамуының объективті жағдайын айқындаудан бастайтын болсақ, онда ғылымның өзінен де «өмір мәселесімен» қазіргі күннің талабымен тікелей байланысты, салыстырмалы түрде жақын факторларды ең алдымен табуымыз қажет.

Қоғамның өзінің өткеніне деген қызығушылығы таңдамалы. Заманның өзі өткеннің несін зерттеуі керек екендігін анықтайды, қоғамның дамуымен қатар, тарих ғылымы алға басушылығының көрсеткіші болып табылатын тарихи зерттеу мәселелері де кеңейе түседі. Тарихи зерттеулер құрылымдық, хронологиялық және аймақтық шеңбердегі көптеген мәселелерді қамтыды. Оның дамуының аса маңызды тұрақты бағыттарының бірі әрбір тарихи уақытқа қатысты жаңа материалдар тарту арқылы хронологиялық шеңберін кенейту, оның тарихи зерттеулер техникасының жетілдірілуі, әсіресе арнайы пәндер, археология мен этнографияның дамуымен ежелгі дәуірге тереңдей ену жолы арқылы кеңейту.

Мәселелердің дамуымен тарих ғылымының өзінің құрылымдық өзгерістеріне, дифференциациясына, жаңа салаларының пайда болуына, жанама ғылымдармен түйісуі мен байланыстарының күшеюіне алып келеді.

Бұл, тарих ғылымының — тарих үдерістері кезеңі, аймағы, аудандары бойынша еңбек бөлінісі мен мамандануының тереңдеуіне әкелді.

Тарих — нақты ғылым, қорытындылары, бағалары, тұжырымдары нақты анықталған фактілік материалдарға негізделген. Тарих ғылыми, қандай да бір оқиғалардың неге болғандығын ғана емес, оның қалай болғандығы жөніндегі біліммен қамтамасыз етеді. Тарих ғылымы үшін фактілерді жинақтау мен зерттеу арнайы ғылыми міндет болып табылады.

Сонымен қатар фактілерді анықтау мен зерттеу оларды белгілі бір теориялық тұрғыдан түсіндіруден тыс жүргізілу мүмкін емес.

Тарих ғылымының методологиялық негізін зерттеу таным мен бағалау тұжырымына қажетті іргетасты құрады. Белгілі бір көзқарастар тұрғысынан зерттеуге алынған деректер негізінде зерттеуші (немесе зерттеушілер тобы) құрған тұжырым, тарих ғылымының басты фактісі болып табылады, өйткені тарихи үдерістер мен құбылыстарды теориялық жағынан ой елегінен өткізу, олардың заңдылықтарын ашу тарихты ғылыми тұрғыдан зерттеудің басты міндеті болып табылады. Тұжырымды талдау (кейде тек оның қойылуы -егерде тарихшының зерттеу тұжырымында айқын көрінбесе) әрине, тек жоғарыда сөз болған ғылым дамуының барлық факторларын зерттегенде ғана мүмкін. Деректік негізінің кенеюін және тарихи зерттеулер техникасының дамуын, мәселенің талдануын, методологиялық мәселелерді жекелеп қарастыруды бақылау өзі-өзімен ғылым тарихының толық бейнесін жасай алмайды, ал өткендегі қандай да бір құбылыс пен үдеріс туралы ашылған дерек немесе жаңа ойдың осы үдерістің ғылыми танымын әлі де болса жасамайтындығы секілді.

Ғылыми зерттеудің теориялық методологиялық негіздерін талдау зерттеуші фактілер неліктен осы байланысты, дәл осы тұжырымды құрайтынын анықтауға мүмкіндік береді. Бұл жерде «тұжырым» түсінігі, ең алдымен нақты құбылыстар мен үдерістердің мазмұнын бағалауға және тарихтың міндетін теориялық ой елегінен өткізуге, тарих үдерістерінің жалпы барысына, сонымен қатар тарихи деректерді зерттеу тәсілі мен әдістеріне жатқызылуға тиісті.

Өз кезегінде тұжырымды талдаудың өзі тарих ғылымының қоғамдық-саяси өмірдегі маңызы мен орнын бағалауға мүмкіндік береді. Егер де тарихнамалық зерттеу дәл сол кезеңдегі елдің қоғамдық-саяси дамуы ұсынған тарихты зерттеу мақсаттарын талдаудан бастаса, онда бұл зерттеу мынадай сұрақтарға жауап беруге тиісті ойға сыйымды: қоғамның сұранысына ғылым қандай жауап тапты, ол қоғамдық өмірде қандай орынды иеленді, оған әсері қандай болды? Расында, тарихнама тарих ғылымының тарихы ретінде тарихты зерттеу мен қазіргі заман арасындағы сабақтастық байланысты аша түсіп, осыған байланысты, тарих ғылымының әлеуметтік қызметін барлық қырынан көрсетеді.

Міне, осылайша, тарих ғылымы тарихи білімдердің таралу негізін жасайды және сол арқылы қоғамның бүкіл рухани өміріне үлкен әсерін тигізсе, ал тарих ғылымының тарихы осы әсердің дәрежесін, түрлері мен сипатын бағалап, тарих ғылымының оның тарихи дамуындағы қоғамдық қызметін айқындайды. Қоғамның дамуымен тарих ғылымы да күрделенеді және өткенді тану қажеттілігімен осы таным құралдары ғана емес, сонымен қатар оның қоғамдық өмірдегі рөлі де дамиды. Тарихи дамудың жылдамдығының артуына қарай, өткен тарихи білімнің артқа шегеріліп, «тәжірибелік» (ең алдымен, техникалық алға басушылықты қамтамасыз ететін) ғылымдарға жол береді дегені қате пікір. Шын мәнінде, тарихи білімдердің рөлі түрленеді, сонымен бірге қоғам дамуына әсер етудің неғұрлым күрделі және сан қырлылығы ағымына түсіп, тұрақтылық көрсетеді. Ақыр соңында тарихи таным қоғамдық өмір дамуының бөлінбес бөлшегі болған, болды және бола бермек, өйтпеген жағдайда ол өзінің тіршілік құқын жойған болар еді.

Тарих ғылымы үшін өзінің тарихы төтенше мәнді маңызға ие. Ол өзіне дейінгі ғылымдардың алған тарихи зерттеулерінің нәтижелерін ғылыми тұрғыдан бағалауға, осы нәтижелердің қазіргі тарихи таным үшін маңызын айқындауға, әлі де зерттеуді қажет ететін мәселелерді анықтап, оларды зерттеу жолдарын белгілеуге мүмкіндік береді.

Ғылымның тарихын білу «жаңашыл» теориялар мен тұжырымдар түріне енген, баяғыда өтіп кеткен және ғылымның лақтырып тастаған идеяларының енуіне қарсы сенімді «қалқан» дайындауына мүмкіндік жасайды.

Тарих ғылымының тарихы, міне, осылайша, біріншіден, қоғамдық—саяси өмір мен рухани мәдениет тарихы танымын неғұрлым тереңдетеді, екіншіден, өткеннің ғылыми қорын бағалайды, оның қазіргі кезеңдегі тарихты зерттеу жолдарын айқындау маңызын көрсетеді, үшіншіден, ғылыми таным дамуының заңдылықтарын ашады. Міне, осылайша, бүкіл ғылым жүйесіндегі тарих ғылымы тарихының аса маңызды орнын айқындайды.

Тәржімалаған Ә.К.Шашаев





ЛЕОПОЛЬДО СЕА

(1912 ж.)

Леопольдо Сеа (Zea) — Мексика философы, «латын-американ болмысы философиясының» аса көрнекті өкілі. Сеаның ғылыми ойлары көбінесе Ортега-и-Гассеттің «перспективизмі» тұжырымдамасымен тығыз байланысты болып келеді. Сеа өз ұстаздарынан философия рефлексациясына жағдайдың нақтылығы мен шындықтың көптігін қосу принципін мұра етіп алды.

Ол 1912 ж. бұл елдің ең негізіне дейін дүр сілкінткен және Порфирпо Диастың диктатурасын құлатқан мексикан революциясының қызған шағында дүниеге келді. Оның ерте балалық шағы Панчо Вильп пен Эмплиано Сапаттың азаттық соғысы жайлы қанды және ержүрек эпопеясына сәйкес келді. Әлемді саналы түрде тани бастаған Леопольдо Сеа өз туған жеріне төнген тазарту найзағайының атмосферасын сезінбей тұра алмады. Болашақ философтың азаматтық көзқарасын, көбінесе, қазіргі тарихқа генерал Уэрттің американдық диктатурасының жазалаушылары найзасының ұшы арқылы өткен, өз халқына деген мақтаныш қалыптастырды.

Отызыншы жылдар, Л. Сеа Мехикодағы Ұлттық автономиялық университетті бітірді. Оның еңбек жолының басталуы елдің саяси өміріндегі азаттық қозғалысының жаңа өрлеу кезеңіне тұспа-тұс келді. Ласаро Карденас президент болған жылдары Мехико, Латын Америкасындағы антиимпериализмге қарсы күресуші алдыңғы елдер қатарына қосылды. Оңтүстік шекарада Вашингтон тағайындаған Анастасио Сомос Сандино басқарған қарулы қозғалысты жазалап жатқан кезде, Ласаро Карденас «киелілердің киелісі» мұнай бизнесі Уолл-стритке соққы беріп, шикізатты ұлттық байлық деп жариялаған мексикан Конституциясын іс жүзіне асырды.

1940 жылдардың басында нағыз латын-американ философиясы бар ма деген сұраққа берілген Сеа, бұған Латын Америкасындағы «идеялар тарихы» ерекшеліктері көзқарасы тұрғысынан жауап беруге әрекеттенді. Латын-америка әлемінің батыс-еуропалық өркениеттен шет қалғандай бөтендігін Л.Сеа бұрынғы ресейлік, ибериялық және британиялық империялардың «жырақтығымен» типологиялық салыстыру арқылы түсіндірді.

Л.Сеа өзінің ғылыми жолын республикашылардың жеңілісінен кейін Испаниядан қоныс аударып осында келген испан философы Хосе Гаостың басшылығымен бастады. Хосе Гаос — ірі философ X. Ортеги-и-Гассетаның серіктесі болды. Ол «латын америкалық мән» туралы мәселені қоюға үлкен үлес қосты. 1944 ж. 32 жасында Л.Сеа Мехико университетінің профессоры атанды. Оның тұңғыш ғылыми еңбегі «Мексикада позитивизмнің гүлденуі және құлдырауы» атты монографиясы болды. Алайда ол философиялық ойларға шомылған, шынайы өмірден қол үзген таза кабинеттік ғалым болғысы келмеді.

Л.Сеага басқа халықтарды менсінбей қарауға негізделген жергілікті ұлтшылдық жат болды. Леопольдо Сеа құрлық, жарты шар, бүкіл ғаламшар көлемінде ойлады. 1953 ж. «Америка сана ретінде» атты еңбегі оны танымал етті. Марксист болмаса да, Л.Сеа Маркс идеяларын, оның диалектика принциптерін жемісті қолданды. Оның тұжырымдамаларының кейбір кезде сырттай меңзеу мен идеалистіктен азат емес екенін білсе де, ол саналы түрде өзінің философиялық ізденулерін «әлемді қайта жасау» мәселесіне, яғни оған ең маңызды болып табылған - Латын Америкасының саяси және рухани тәуелсіздігінің негізін құрайтын – латын америка халықтарының тарихи-әлеуметтік, этномәдени ерекшеліктеріне бағындырды.

Оның философиясының отарлауға қарсы бағытта болуы, осы мағынадағы оның «қолданбалы» сипаты — Л.Сеаның мақтаныш пәнін құрады. Оның 1957 жылы шыққан «Тарихтағы Америка» атты кітабы - «Латын америкалық мәннің философиясы» деп аталған зерттеулерінің тұтас сериясының маңызды кезеңі болды. Оның соңғы еңбектерінің ішінен (1965 ж.) «Латын американдық ой», (1969 ж.) «Америкалық философия жеке философия ретінде», (1972 ж.) «Латын америкалық мәдениеттің бағыныштылығы және азат ету», (1979 ж.) «Америкалық сана диалектикасы», (1980 ж.) «Симон Боливар», (1981 ж.) «Латын Америкасы тарих тоғысында», (1983 ж.) «Әлем туралы самарқаулық және «жабайылық» көзқарастағы пікірлер» атты еңбектерін атауға болады.

Л.Сеа қызметінің маңызды жақтарының бірі — ғылымды ұйымдастыру. Ол — МҰАУ (Мексиканың ұлттық автономиялық университеті) жүйесіне кіретін латын америкалық зерттеулерді реттеу және тарату жөніндегі Орталықты құрушы және оның жетекшісі. Қазір ол Орталық бірқатар Латын Америка елдерінің университеттерімен және ғылыми зерттеу мекемелерімен өте тығыз ғылыми қарым-қатынас жасайды. Бұл Орталықтың ғылыми қызметінің көлемі мен мәнінің өсіп отырғандығына байланысты, ЮНЕСКО оған латын америка саласындағы жетекші халықаралық мекеме статусын берді. Л.Сеа жетекшілік еткен Орталық демократиялық көзқарастағы батыс-еуропалық латын американдық ғалымдармен кең байланыстар орнатқан.

Л.Сеаның ғылыми және қоғамдық қызметі Латын Америкасында кеңінен мойындалды. Оның тұжырымдары көптеген ғалымдар арасында қолдауға ие болды. Оның идеяларының ықпалымен Перу, Венесуэла, Эквадор, Колумбия сияқты елдерде Латын Америка халықтарының тең құқықтығы мен ерекшелігі идеяларын зерттейтін ғалымдар бірлестігі қалыптасты.

Л.Сеа — ғылым мен өнер жөніндегі Ұлттық сыйлықтың ең алғашқы лауреаттарының бірі. Ол сонымен бірге бірнеше университеттердің құрметті профессоры, оның ішінде ММУ-нің құрметті докторы атағына ие болғандардың бірі. 1982 ж. Л.Сеаға салтанатты түрде (Симон Боливардың) «Азат етуші ордені» тапсырылды. Бұл орденмен Вэнэсуэла ғалымның 70 жылдығына байланысты марапаттады. Ол кеңестік ғылыми мекемелермен байланысты күшейту және кеңейтуде үлкен белсенділік танытты. Ол КСРО Ғылым Академиясының Латын Америка Институты өткізген симпозиумның қатысушысы. Ол Орталықтың үш қызметкерімен бірге «Латын Америка» журналы өткізген Латын Америкасының тарихи-мәдени ерекшелігі мәселесі бойынша пікірталасқа қатысты. Л.Сеаның шақыруымен кеңестік латын америкалықтар Орталықтың басқаруымен өткізілген бірнеше симпозиумдарға қатысты.

1981 ж. Мәскеуде Латын Америка журналында болған кездесуде Л.Сеа: «Латын американдық философия орталық мәселе ретінде сана бағыныштылығын жеңуді қарастыра отырып, сол арқылы азат ету философиясына жететіні даусыз... Бірақ бүгінде азат ету философиясы әлеуметтік мәселелерді шешу ісіне қатысты шынайы тәуелсіздік үшін күрес қаруына айналды...», — деді.

«Латын Америкасы тарихының философиясы» кітабында Л.Сеа отарлық бағыныштылықтың барлық түрінен азат ету жолдарының тарихи-әлеуметтік және мәдени қалыптасу ерекшелігін анықтауға бағытталған латын америкалық қоғамдық ой дамуының жан-жақты суретін береді. Латын Америкасы елдері арасындағы экономикалық саяси және рухани бағыныштылықтың қажеттілігі жайындағы тұжырымдамаға шұғыл тойтарыс бере отырып, автор дамушы елдердің халықтарына батыстық өркениет артықшылығы тұрғысынан қарайтын «еуро централизм» деп аталатын идеяға шешуші соққы берді.

Бұл кітаптың негізгі мақсаты – бүкіл дүниежүзілік тарихты Латын Америкасы халықтарының көзқарасымен беруге ұмтылу. Қандай аймаққа жатса да, дүниежүзілік тарихи үдерістің әрбір қатысушысының жеке тарихы бар. Бірақ қандай ұлттың болсын тарихының ерекшелігі, оны жалпы адамзат тарихынан шығарып тастау болып табылмайды. Дүниежүзі тарихы әлі де болса жеке халықтардың кеңейтілген және әмбебап тарихы ретінде талқыланады. Бұл кітапта ұсынылып отырған тарихи зерттеу, аталған пәнді жаңаша баяндауға негізделген. Ол әрбір халықтың жеке субъекті болып табылатын ерекшелігінен шыққан. Нақты өзінің айырмашылық ерекшелігіне қарай, әлем халықтары өзара тән болады. Осы рухани белгілерінің өзіндік ерекшелігі мен халықтардың тарихи тағдыры өзіне құрметпен қарауды талап етеді.

Сеаның ғылыми ойлары көбінесе Ортега-и-Гассеттің «перспективизмі» тұжырымдамасымен тығыз байланысты болып келеді. Сеа өз ұстаздарынан философия рефлексациясына жағдайдың нақтылығы мен шындықтың көптігін қосу принципін мұра етіп алды.

Сеаның шығармашылық қызметі ол ұсынған бағыт әлемдік аренада еуропалық өркениеттің дағдарысқа ұшыраған және өздерінің алуан түрлі ұлтшылдық идеологиясы мен көрінген, «үшінші дүние»аталынған халықтардың ұлттық сана-сезімі оянған кезге тұс келеді. «Латын американ болмысы философиясының» өзіндік ерекшелігі оның аймақтық және практикалық бағдар ұсынуынан көрінеді. Ол латын американ ойы үшін дәстүрлерді ойластырып, зерттеуге, этномәдени ұқсастықты дәлелдеу проблемаларына бағытталған.

Сеаның ойлары ғылыми өркениет үдерістерінің өте ықшам сызбаларын түзуге мүмкіндік беретін мейлінше типтік топтастырумен ерекшеленеді. Алайда ауқымда геосаяси блоктарға сүйеніп әрекет ету Сеаның пайымдауларына латын американ «болмысының» рухани психологиялық өлшемдерін елемейтін белгілі бір нобайшылық сарын береді. Сеаға тән өзінің өркениетті бейнесін жасауға ұмтылушылық қасиеті оны латын американдық өзін-өзі ұқсастыру дәстүрінің жарқын өкілі ретінде танытады.

Латын Америка халықтары біздің жер шарының басқа аймақтарының халықтары сияқты, өзінің түп нұсқалығын қорғайды. Біздер латын американдықтар үшін, адамның өзін және оның тарихын көрсетудің жалғыз формасы ретінде, батыс өркениетінің ерекшелігін есептейтін идея жат. Біз халықтар арасындағы қарым-қатынастың басқа типін жариялаймыз. Ол тік бағыттағы байланысты емес, көлденең ынтымақтастықты білдіреді.

Леопольдо Сеа

АМЕРИКА ТАРИХЫНЫҢ ФИЛОСОФИЯСЫ ИДЕЯЛАР ТАРИХЫ ЖӘНЕ ТАРИХ ФИЛОСОФИЯСЫ

Біраз уақыт бұрын Артуро Ардао қысқа түрде Латын Америкасындағы философиялық идеялардың даму тарихын кезеңдерге бөліп және оған талдау жасап берді. Ардаоның бұл еңбегі тарихтың маңызды бөлігіне айналды. Ол латын америкалық ойлауға арналған тарих идеясының мәнін батыс еуропалық тарих мәнінен бөліп берді. Соңғысы жайлы айта отырып, Ардао Еуропада сынға ұшыраған тарих идеясына тоқталды. Кейде іс еуропалық философиялық дәстүрдің тарихи дамуын жоққа шығаруға дейін жетті. Сын әр түрлі бағытта жасалды және ылғи да бейнелі шынайылықтың философиялық идеямен арасындағы сипатына немесе олардағы шындықты бейнелеудің логикалық сипатын ескере отырып, жүргізілді. Идеялар белгілі бір тарихты немесе жағдайды шынайы әлемнің көрінісі ретінде, яғни оған жат, бірақ жеке логикамен байланысты шындық бейнесі ретінде қарастырды. Бірінші типке Дильтейя, Ортеги және басқа да кен бағытта жұмыс істеп жүргендердің еңбектері, ал екіншісіне Виндельбандтың, Кроченің, Лавджояның т.б. еңбектері жатады.

Қалай талқыласақ та, бұл тарихтың Латын Америкасында жасалған идея тарихынан түбірлі өзгешелігі бар. Оның біріншісі — еуропалық немесе анығырақ айтсақ батыстық. Ол философия, ой және мәдениет көріністерін және соның негізінде пайда болған батыс еуропалық идеяларды қарастырады. Онда әңгіме, Еуропа идеясы сияқты, латын американдық идея тарихы жайлы емес, бұл еуропалық идеялардың латын америкалық философия мен мәдениетке қалай сіңісіп кеткендігі жайлы болып отыр. Латын Америкасындағы идея тарихы, еуропалық идея тарихынан нақты осы мағынада ерекшеленеді. Батыс еуропалық идея тарихы, мейлі ол осы идеялардың тарихи логикасына қол жеткізу болсын немесе олардың жоспардан тыс дамуын зерттеу болсын, олар шынайылықтан өз жолын және өз байланысын іздеуде өз-өзіне ғана жүгінеді. Латын Америкасы елдерінің философиялық идеясы жөніндегі іс басқаша. Мұнда олар оның тарихи контекстіне және шынайылығына жат кейбір идеялардың өз философияларында қандай жағдайда және не үшін қабылданғанын анықтауға тырысты.

Батыс еуропалық философия идеясы көптеген ілімдер мен мектептерден басқа, платонизм, аристотелизм, томизм, картезиандық, позитивизм, тарихи мектеп, экзистенциализм және марксизмнен тұрады. Бұл философияның идея тарихы өз көрінісінде көптеген нәрселермен істес болады. Бұл бағыттардың барлығы оның өзінің жеке мұрасы элементтерінің мәні екенін тағы да сызып айтқым келеді. Біздің философиялық тарихта жекелеген мектептер мен философиялық бағыттар жайлы әңгіме болуы мүмкін. Бірақ қазіргі жағдайда, біз бұл бағыттардың өздері жайлы айтпаймыз, сонымен бірге оларың неге және қалай қабылданғандығы немесе біздің Америкада қабылдан бағандығы жайлы айтамыз. Осыдан келіп, бұл тарихты философия тарихы деп есептемей, тек ой тарихы ретінде есептеуге деген ұмтылыс пайда болды. Өйткені «философия» ұғымы ол тек көшіру немесе жат философияны өзіңе бейімдеу емес. Ол латын американдықтарға жат, бірақ өз ақиқаттарын өзгерту мақсатында өз еріктерімен қабылдаған теориялық жобалықтар үлгісі.

Осы көзқарас тұрғысынан алып қарағанда, Латын Америкасы идеясының тарихы, өзгеруі тиіс ақиқаттың көрінісі болып табылады. Бірақ бұл тарих сонымен бірге оның өз ақиқатының басқаға бағыныштылығының көрінісі. Міне, бұл арақатынасты бізді бағынышты еткен шындықтан алынған идеяларды пайдалана отырып өзгерту қажет. Бірақ еуропалық философия мен шындықтан қабылданған идеялар арасында пайда болуы тиіс байланыстарды іздеу, мұндай бейімделу үдерісі барысында белгілі бір заңдылықтар кездесті. Бұл жағдайдың анық-қанығына жетуге деген ұмтылыс, еріксіз түрде өзіңнің ойыңның ғана емес, сонымен бірге Латын Америкасы философиясының да жеке көрінісін де анықтады. Хосе Гаос біздің Америкаға тән жаңа философия жайлы айтқан кезде нақты осыны меңзеді. Мұндай уайымның мәні — еуропалық философия мен мәдениеттің бейімделу логикасын тануға деген ұмтылыс болса керек. Бұл логика Гаостың Испан американдық тарих философиясы деп анықтаған философиясының негізін құрады. Испан американдық философияның мазмұны тек сыртқы меңгерілуіне қарай емес, сонымен бірге бұл меңгерудің сипатын анықтайтын рухы мен мәні бойынша да қабылданды. Осылайша, мұндағы әңгіме біздің аумақта идея тарихы өмірінің пайда болуына ықпал еткен Американың жанды шындығымен байланысты мәнінде болып отыр.

Біздің Американың философиясы жалпы философиялық мәселені Артуро Ардао айтқандай, объектілер әлемі және субъектілер әлемі деп бөлуге ұмтылыстан көрініс табады. Біз субъекті ретінде жүзеге асуға асыққан латын америкалықтармен істес боламыз. Ал бір басқа болуға тырысып, өз өткеніңді теріске шығаруға деген ұмтылысты білдіреді. Теріске шығарушы шындық ретіндегі объект өз табиғаты жағынан теріске шығарушы шындыққа да, субъектіге де жат белгілі бір үлгілермен байланысты. Бұл теріске шығару латын американдықтардың өз бағыныштылығын мойындауынан, яғни ол өзінікі деп есептемейтін, оған зорлап таңылған фактіны мойындауынан шығады. Осының нәтижесінде ол жоғарыда көрсетілген субъекті мен объектінің екі мағыналылығын әр түрлі қарастырады. Латынамерикандық субъект — өзінің жат объектісіне, яғни басқа шындықты бейімдеуге тырысқан өз шындығына сүйенеді. Ол оны өз еркімен, басқа жақтың зорлығынсыз қабылдағандықтан ғана, өзінікі деп есептей алады. Алайда, — дейді Гаос, - өзіңді жаттық философияға сәйкес бейімдейтін болсаң, онда өз өткеніңді теріске шығару мүмкін емес, өйткені ондай операцияға жол беру өзіңді жоюмен бірдей болар еді. Біз оны қалаймыз ба, әлде қаламаймыз ба, біз сіңіруге тырысқан кез келген бізге жат шынайылық міндетті түрде өткеннің де, қабылданатын шындықтың да барлығын ескеруі тиіс. Бұл шындық жат шынайылықты икемдеу формасын анықтайды. Бұл факті — қабылдау тарихын және Латын Америкасының жат шындық идеясын өзіне бейімделуін зерттеуіне қарай танылады. Бұл тарихты мойындау Гаос және басқа латын американдықтардың біздің Америка тарихының философиясы деп атап жүргендерінде көрініс тапты. Біздің тарих философиясы қабылдану және бейімделу себептерін танып, оны Латын Америкасы шеңберінде Еуропаның философиялық тарихи дәстүріне қарағанда, басқа түрде және батыстық аймақтан кең мағынада көрсетеді. Сондықтан да Гегель ұсынған тарих философиясы Латын Америкасында жасалған тарих философиясына қарама-қарсы болып табылады. Батыс еуропалық тарих философиясына гегельдік «Aufhebung» («алып тастау» ) тән. Бұл өткен өмірді икемдеудің көмегімен, қазіргінің және болашақтың құралын жасайтын диалектикалық философия болып табылады. Болған және өткен нәрселер өз тұрмысын ұзартуды қажет етпейді. Осы мағынада алғанда, біздің тарих философиясы еуропалыққа қарама-қарсы, өйткені ол философия өз шындығына көз жұмып қарауға және оны білмейтін сияқты кейіп көрсетуге ұмытылады да, оны жат нәрсе санайды. Бұл жерде субъект пен объект бір-бірінен үзіліп қалған сияқты көрінеді. Субъект дерексізденіп, өзінікі ретінде қабылдағысы келмеген шындықтан бас тартады, ал объект — шындық, субъектіге артылған жат нәрсе болып көрінеді.

Осылайша, батыс еуропалық тарих субъектіге жат әр түрлі түрдегі шындықтан тұратын икемдеу тарихы ретіндегі латын америкалық тарихқа қарсы тұрады. Ол оны бір жағынан теріске шығарады, бір жағынан икемдейді. Бір тарихтағы сіңіру, икемдеу, ол басқасындағы тиістілік. Тарих философиясының осындай екі жақты — латын американдық және батыс еуропалық мағынасын мойындау — бұрынғы кезеңдегі өткен шындықты сіңіруді жүзеге асыратын тарих философиясының пайда болуын жоққа шығарады. Бұл біз оны қаласақ та, қаламасақ та, Латын Америкасының жеке тұп нұсқалық шындығы болып табылады. Салыстырмалықтан тұратын өткен тарих «өзімдікі» ретінде мойындалып қабылданады, өзіңнің қазіргің мен келешегіңді қарастырған кезде, оны осы көзқарас тұрғысынан қарау қажет. Бұл тарих философиясы Симон Боливар бейнелеген: «біз теңізде жұмыс істедік, біз не жасасақ та, бәрі де бекершілік болды», деп суреттеген трагедиялық жағдайға соңғы нүктесін қояды.

Біздің Американың тарихи философиясы оны жасаушыларды рухтандыратын ерекше диалектиканы анықтауға мүмкіндік береді. Бұл тарихтың мәні өз самарқаулығын мойындауда болып табылады. Самарқаулықты мойындау Ардао айтқандай, тұтас болуы керектігін және жалпы философиялық мәселенің екі жақтылық қасиетінің ерекшеліктерін ажырата біліп, оны түсініп алуға көмектеседі. Самарқаулық субъект пен объект арасындағы, адам мен шындық арасындағы сәтсіздікті тудырады. Карлос Реаль де Асуа тарихи идеядан тарихи философияға өту, яғни идея философиясынан «тарихи идея философиясына өту» қалай өтетініне көңіл аударады. Реаль де Асуа: «тарихи идея философиясы өз мәні жағынан отарлық болды», - дейді. Шет аймақтарда қоныстанған самарқау, кіріптар халықтарға тән философия «Орталық» империяның отарындағы халықтар тарихына қарағанда, басқа тарихи философия болып табылады. Бұл философияны осындай жағдайда отырған латын америкасынан басқа халықтар да қабылдай алады.

«Интеллектуалдық тарих» деп аталатын бағыт АҚШ-тағы бұл тарих идеясын арнайы философиялық талдау тұрғысынан қарастырады.

Бұл түсіндіру тұрғысында тарихи философия абстрактілі философия ретінде ұғынылады. Оның негізін фактіге сүйенбей, одан тек өзінің табиғи күші жағынан шындықтан орын алмайтын белгілі бір жобаның ақталуын іздеу құрайды. Мұндай философия тарихи шындықты оны толық қалпында қабылдамайды, оны тек өмірде жоқ нәрсеге қызмет ету құралына айналдыруға тырысады.

Парадокстық түрде бұл философия идеологияға айналу арқылы прагматикалыққа айналады. Мұның философиялық тарихқа айналу себебі — оның шығу нүктесі ретінде шынайы тарихты ала отырып, оны әлі жоқ бірақ жасалуы тиіс тарихты жасау үшін құрал және тірек ретінде қолдануы. Сондықтан бұл тарих әділдіктен айрылған. Бұл идея тарихын зерттеудің Латын Америкасының интеллектуалдық қызметінің; ішкі логикасын түсіну үшін ғана емес, сонымен бірге латынамерикандық ойлаудың өмір шындығын ескере отырып жасалған қандай да бір жобаға немесе өндіріс орнына көзқарасының сипатын анықтауда да маңызы зор.

У.Рат : «Тарихи ойды түсінуге деген қарапайым ұмтылыс, жоғары шындықты тарихи идея тұрғысынан алып қарағанда, ешқандай әділ талдауға келмейтін алыпсатарлық қызметке айналды», - деп жазды. Тарихты — мета тарихқа, ал тарихи идеяны зерттеушіні -тарихтың жасанды теоретигі мен философына айналдырады. Бұл жаман ба? Рат мұны жаман деп ойлайды, өйткені тарих философиясы идеясы тұрғысынан қарастырғанда да, сонымен бірге тарихи идея тұрғысынан қарастырғанда да фактілермен есептесуі керек. Өйткені Раттың пікірінше, тарих философына белгіленген сызба бойынша фактілерді қатар қоя отырып, оны объективті айлалы әрекет пәніне айналдыру тән. Тарих философтары Гегель немесе Тоинби өз алдына осыны мақсат етіп қойды. Басқаша айтқанда, оларды факті қызықтырмайды, фактілердің арақатынасы және мәні туралы өз көзқарастары қызықтырады. Рат пен Хейлдің пікірі бойынша, мұндай көзқарастағы тарихи идея немесе интеллектуалдық тарих Латын Америкасының тарих және интеллектуалдық шындық қызықтырмайтын зерттеуді, тек белгілі бір жобаны жүзеге асыруға байланысты әрекетін анықтауға бағытталған латын американдықтар ұстанды. Рат: «Латын Америкасының идея тарихын зерттеушілер позитивизмге қарсы, шындық фактісін ескеру қажеттігіне қарсы бас көтеруді жалғастыруда. Бұл бүлік философия тілінде сыртқыдан ішкіге, объективтіліктен субъективтілікке, жалпыдан жекеге, тарихтан романтикалық өнер немесе философия деп түсіндіретін ғылыми тарихқа қозғалысты білдіреді», — деп жазды.

Необоваризм. Бұл — Латын Америкасының идеясы қалыптасқан бүкіл тарих барысындағы шындықтан безіну. Мұнда тек субъект пен объект арасындағы сәйкессіздік қана орын алмайды. Онда субъект өзінің шынайылығын жоққа шығармайды, керісінше, ол оны тануға ұмтылады. Бірақ ондағы мақсаты - шындыққа жету емес, оны тек тарихты жасау құралына айналдыру болып табылады. Ол фактілерді білуге тырысады, бірақ оған толығымен бағынбайды, өйткені танымды бастаған кезден бастап ол өз алдына — оны түрлендіру мақсатын қояды. Субъект объектіге ие болуға тырысады, ол одан бас тартпайды, керісінше, оны өзіне қосып алады. Бұл бізге Хосе Гаос айтқан гегелевтік алып тастауды білдіреді. Алайда оны нақты идея тарихы немесе интеллектуалдық тарих емес, философиялық тарих деп атауға бола ма? Болады. Бірақ ол Латын Америкасының тарихын тану үрдісіндегі философия болады. Рат: «Өте аз мексикалық авторлар сыртқы талдауды пайдаланып, өзіміздің интеллектуалдық тарихымыз деп аталатын тарихты жасайды», — деп есептейді. Олардың тарихтары белгілі бір мақсатқа бағытталған, өйткені тарих мектебі көзқарасы тұрғысынан алғанда, бұл тарих қазіргі тарих болуы тиіс. Осы арқылы Рат не айтқысы келді? Ол осы арқылы тарих өткен өмірді қазіргі мен және келешекпен байланыста алып қарайтындығын айтқысы келді. Яғни баваризм Латын Америка тарихи мәселесінің жеңуге келмейтін сияқты болып көрінген, субъектісі мен объектісі арасындағы сәйкессіздік болып табылады. Алайда бұл жеңуді кейбір сыншылар тарихи уақыт құрылымы жайлы түсінікті бұзу, бүгінгі идеяны өткен оқиғалармен ойластырмай араластыру деп қарастырады. Лавджойға сәйкес, тарихи таным бүгінгі күннің нанымына айналуы керек, сондықтан мұндағы тарихшының мақсаты тек шындыққа жету емес, сонымен бірге объективтілікпен жақындау болып табылады. Бұл тарихи философия неге үміттенеді? Рат: «Ол батыс мәдениетін қазіргі кездегі рухани дағдарыстан құтқаруға үміттенеді», — деп жалғастырды. Латынамерикандық өзінің ерекше жағдайына қарай әмбебап танып, осының нәтижесінде ол барлық адамзатпен бөлісе алатын Жаңа Әлемнің философиясын дамыта алады. Ол ұлы жоспарлар, бірақ мұндай тарихи философия жалпы қабылданған тарихи талдаудың сыртында қалады, өйткені Раттың пікірінше, мұндағы әңгіме интеллектуалдық тарих жайлы емес, мета тарих жайлы болып отыр. Ол субъективтілік, Америка Құрама Штаттарының тарихи дәстүріне тән емес. Тарихи танымның субъективтік тұжырымы Америка Құрама Штаттарында ешқашан Латын Америкасындағыдай сипатта таралған емес. «Сондықтан, — деп қорытындылайды Рат, — шынайы интеллектуалдық тарихты немесе идеялар тарихын жүзеге асыру, латын америкалықтарға емес, Латын Америкасының шындығы алдындағы міндеттен азат солтүстік америкалық тарихшыларға жүктелген». Раттың пікірінше, «тек әділ зерттеу ғана, соңында Мексикадағы сияқты, адамзаттың да өзін түсінуіне мүмкіндік береді». Раттың көзқарасы да мета тарихтық, өйткені ол презентивтікті және субъективтілікті талқылауға құрылған.

Кез келген тарихи философияның қандай да бір, ішкі жобасы, мақсаты болады, ол тарихи фактілерді танып, бұл танымды мағынамен толықтырудан жоғары. Мұндай жоба фактыға қатал байлану және одан қол үзу емес. Латын америкалық идея тарихын зерттеушілер нақты осыдан қателесті. Біздің жобамыз мұндай түсінікті және шындықты өзгертуге әкелетін, оның сыртына шығатын фактілерді түсінуді жеңуге әкеледі. Бірақ бізге фактілер не береді? Бұрын айтқанымыздай, ол фактілерде біздің Американың және басқа да батыс емес әлемнің тәуелділігі мен сенімсіздігі тұр. Бұл фактілерге назар аудару оларды тануды білдіреді. Бірақ бұл фактілерді өзгерту үшін тану — бұл белгілі бір идеялардың шындыққа бейімделуін тану қажеттілігінен туған тарихи философияның негізгі мәселесі болып табылады. Мета тарих деген не? Оны Латын Америкасы халықтары мен адамдарына жат жобаларға негізделген, алынып тасталған тарих формасы деп түсінетін болсақ, онда ол субъективизм болады. Осы көзқарас тұрғысынан алып қарағанда, латын американдық тарих философиясы — отарлаушы халықтардың жобалары, сонымен бірге олардың билігін басынан өткеріп отырған халықтардың жобалары сияқты, дүние жүзілік тарихтың әр түрлі жобалар қиылысатын бөлігіне айналады. Бұл жобалар әр түрлі болғанымен, олар бір-бірімен тығыз өрілген, өйткені олар бір мақсатқа арналған. Латын Америкасы халықтары құрастырған жобалар батыс әлемі деп аталатын халықтардың жобаларымен бұлтартпас диалектикалық байланыста.

2. Тарихтағы евроцентризм және универсализм

Латын Америкасы идеяларының тарихы - евроцентристік және батыс центристік тұжырымнан шығады, өйткені оны бірінші кезекте оның философия және еуропа мәдениеті жайлы идеяларының өз ойым деп есептеуге болатын қатынастарының сипаты қызықтырады. Бұл идеялар латын америкалық шындықтарға жат болып көрінген идеяларды саналы түрде алып тастауға бағытталған. Сына сынамен шығады. Мысалы, еуропалық философиядан алынған позитивизм шығу тегі жағынан еуропалық, бірақ таңылған ретінде қабылданатын схоластиканы ауыстыруы тиіс болды. Қандай да бір философия белгілі бір тәртіп орнату мақсатында қойылған, қазіргісінен бөлек идеология ретінде қарастырылады. Осылайша, отарлық схоластикаға негізделген тәртіп, позитивизмге негізделген жаңасымен ауыстырылуы тиіс. Теологиялық қоғам позитивті қоғамға айналуы тиіс. Философияның сырттан таңылғанына немесе өз еркімен бейімделгендігіне қарамастан, оның қайнар көзі Еуропа немесе латын америкалық мәдениет орталығы және қайнар көзі болып табылатын батыс әлемі болып табылады. Барлық жағдайда да, сырттан таңылған болмаса да, өз еркімен қабылданған тәуелділік орын алған. Тарих идеясын зерттеуші тәуелділік фактісін мойындап, оның мәнін, себептерін және негіздерін іздей бастаған кезде жағдай түбірімен өзгереді. Бірақ кез келген жағдайда тәуелділік фактісін мойындау, бейімделген немесе таңылған мәдениеттің мәнін түсіну — оның отарлық сипатын мойындау болып табылады. Осы мағынада алғандағы схоластиканың иберистік отарлық концептуалды аппаратының тек «жаңа билік орталығының» тәуелділік идеясына қызмет еткен позитивизмнің концептуалдық аппаратынан айырмашылығы шамалы болды.

Тек Латын Америкасы Еуропаға немесе Батысқа қатысты мәдени аспектісін де сақтаған тәуелділік жағдайды зерттеу латын америкалық атағынан үміткер шынайы философияны қамтамасыз ете алады. Тек мәдени аспект қана біздің шындықты, оның ішінде тәуелділіктің өзіндік жағдайын зерттеуге ықпал ететін факт болып табылады. Тәуелділік қатынасын мойындау құбылысын зерттеу «анағұрлым жоғары» көзқарасты қамтамасыз етуге мүмкіндік береді. Осының нәтижесінде тарихқа деген көзқарас, оған талқылау жасау, Мигель Леон Партилыне айтсақ, «жеңілгендер көзқарасы» өзгереді. Енді осы әлемнің шет аймақтағы халықтармен қатынасы тарихының мазмұнын Еуропа немесе батыс әлемі анықтамайды. Осы жердің өз халықтары өзінің жеке көзқарасына байланысты, тарих жайындағы өз көзқарастары мен өз мәнін көрсетеді. Тарихқа осылай талдау жасауға бұрын батыс еуропа тарихшыларының өздері шақырмап па еді? Бұған Арнольд Тойнбидің, Альберт Швейцердің, социологтар арасында - Питирим Сорокиннің көзқарастары мысал бола алады. «Ескі Әлемнің екі шеті арасындағы әңгіме үш мың жыл жалғасуда. Олар көптеген жағынан бір-біріне ықпал етті, бірақ олар жасаған мәдениеттер өте әр түрлі.

Біздің әлемдік мәселелер, олар тек еуропалық көзқараста қаралып тұрған кезде, ешқашан шешілмейді деуге негізіміз жеткілікті. Еуропаны сырт жағынан қарап, оның тарихын, қол жеткен жетістіктерін және жеңілістерін адамзаттың үлкен бөлігінің көзқарасымен көру қажет», — деп айтқан Джозеф Нидем сияқты, өзіндік көзқарасы бар бұл тарихты зерттеушіні жатқызуға болады.

Соңғы уақытқа дейін тек Еуропа мен батыс әлемінің көзқарасы мен оның билігінде болған халықтар зерттеліп келді. Бұл халықтардың көзқарасы өзіңді жеке тұрмыстық дәрежеде көрсетуге тырыспай-ақ, өз билігін орнатушы және жоғарыдан таңушы билеушілердің таза күйіндегі мәдениетінің бейнесін білдіру. Билік орталығына қатысты шет аймақтағы халықтардың жеке тарихқа қатысты көзқарасы, бар болғаны Еуропа мен батыс әлемінің немесе Гегель айтқандай, Ескі Әлем жаңғырығының бейнесі болды. Енді еуропалықтар өздері тәуелділікке қатысты туындаған белгілі бір шындық тұрғысынан қаралуы тиіс. Осыдан келіп, барлық жағдайға байланысты көзқарас, яғни медальдың екінші жағын қарау көзқарасы туындайды. Бұл соңғы кезге дейін басқа халықтардың айналасында жер серік сияқты болып айналып келген, шет аймақтағы халықтардың философиясы немесе тарихының көзқарасы болып табылады. Қалыптасқан жағдайға байланысты соңғы көзқарас бұл халықтардың өзіндік көзқарасы болса да, ол олардың жеке позициясын, көзқарасын білдірген жоқ. Джозеф Нидемнің пікірі бойынша, Батыс Еуропадағы көбісі Солтүстік Америкадағы сияқты, рухани тәкаппарлықпен ауырады. Олар өздерінің өркениет жайлы формасы, барлық әлемге мүмкін жалғыз көзқарас екеніне сенімді. Басқа халықтардың тарихы, мәдениеті және дәстүрі жайлы білмегендіктен, олар өз идеяларын және дәстүрлерін орнатуды табиғи деп есептейді. Мұндай билік отарлау кезеңінде аннексия, жаулап алу соғыстары және жазалау экспедициялары арқылы орнатылады, осының нәтижесінде еуропалық және америкалық құндылықтар қарудың үнгісінің күшімен және атомдық жарылыс қаупімен ұсынылады.

Бүгін еуроцентристік монолог басып кірушілер мен одан жапа шегушілер арасындағы диалогқа орын беруі тиіс. Батыстық тарихи-философиялық баяндауды, енді батыс емес әлемнің тарихи-философиялық баяндауы тұрғысынан жүзеге асыру қажет. Тарихтың фундаменталды тарихын осы тарихқа тартылғандардың тарихи-философиялық көзқарасы тұрғысынан қарау қажет. Әлемдік билік орнатушыларды негіздеуші және ақтаушы философия — билік орталығынан шет аймақтағы халықтардың тарихын жасаушылардың қарауына берілуі тиіс. Соңғысы еуроцентристік жобаларды жақтаушыларды да, сонымен бірге ол, пайда әкелетіндерді де қолдайтын белгілі бір антропологиядан шыққан адамдардың барлығы жайлы көзқарастан шыққан. Мұндай көзқарас бүгін тарих нысанасы сияқты есептелген халықтар тарапынан заңды реакция тудырады. Қазіргі кезде ол бұрын белгіленгендер, қазір өзі белгіленіп қалушылардың тарихи әрекет субъектісіне айналуда.

Бұл өзгерісті сонымен бірге мысырлық социолог және философ Әнуар Әбділ-Мәлік те атап өтті. Ол ориентализмді еуроцентристік ойлаудың көрінісі ретінде бағалады. Екінші дүниежүзілік соғыс аяқталғаннан кейін отарлауға қарсы қозғалыстың күшеюі нәтижесінде ориенталистік идеялар дағдарыс кезеңіне аяқ басты. Әнуар Әбділ-Мәлік: «Қазіргі кезде дағдарыс ориентализмнің ең жүрегін қозғады: 1945 жылдан бастап ол тек «негізін» ғана жоғалтып қойған жоқ, сонымен бірге осыған дейін зерттеу объектісі болған «адамдарын да» жоғалтты, ал енді өзі «тәуелсіз субъектіге» айналды», — деп жазды. Соңғы уақытқа дейін кез келген мәдениет көріністері кез келген мәдениеттің мазмұнын анықтаушы ретінде, еуропалық немесе батыстық ұғымдарға негізделді, ал басқа халықтардың тарихы мен мәдениеті батыс әлемі өркениетінің ықпал етуі нәтижесінде пайда болған экзотикалық мәдениет ретінде қарастырылды. Кез келген тарих және кез келген антропология батыс адамы жасаған мәдениетке және ұғымдарға негізделуі тиіс болды. Адамзаттың шығу тегі — еуропалық мәдениет пен еуропалық гуманизмнің бесігі Ежелгі Грекиядан басталатын сияқты болды. Қалғанының барлығы ежелгі гректер айтқан: Ұлы Александрдың өркениеттік таңбасын қажет ететін азиаттық жабайылық, Ұлы Римнің өркениеттік таңбасын қажет ететіндер, христиандықтың ұлы гуманизмінің өркениеттік таңбасын қажет ететіндер болып есептелді. Рим империясының провинцияларының бірінде өмірге келген — христиандық Еуропаға тарады. Осылайша, Шығыс пен ориентализм тағы бір Батыс, тағы бір Еуропаға айналды. Солтүстік Америка өзінің американизмі арқылы біздің аймақтың аралас халықтарына жабайы деп кінә тағады. Екі жағдайда да, адам мен оның тарихы Ежелгі Грекиядан шыққан адамдар және оның тарихы арқылы қарастырылады. Батыс болып есептелмейтіннің барлығы да, мысалы, шығыс болып табылатындар жаулауға және отарлауға ұшыраған ашық жерлер мен елдердің өсімдігі мен жануары ретінде зерттелуі тиіс. Шет аймақтың тар ойлау шеңберінен азат, шынайы зерттеуші болуға талпынған кез келген ориенталист классикалық деп аталатын әлем негізін басшылыққа алуы тиіс. Осының нәтижесінде батыс еуропалық адам адами мәнін төмендететін белгілері бар адамдардан артықшылықта болды. Осы белгілері олардың толық мағынадағы адам болуына мүмкіндік бермеді, ол оның өзі жайлы арнайы түсінігіне байланысты болды. Гегельдік философия тарихында мәселе нақты осылай қойылған.

Осылай зерттеуші өзі зерттейтін адамның сипаты жайлы белгілі бір сипатты өзіне иемденеді. Шығыстанушы, африкалық, американдық деген сөздер азиаттық, африкалықтың, америкалықтың толық еместігінің шегін анықтайды. Осылайша, әзірленген типология арнайы шыңдылыққа негізделген, ол тарихтан қол үзген, сондықтан ол өзгермейтін мәндер туралы көзқарасқа сүйенеді, осының нәтижесінде зерттелуші «нысана» танымдық субъектінің шынайы зерттеу пәнімен салыстырғанда, басқа нәрсеге айналады. Homo Sinicus, Homo Arabicus, Homo Africanus жайлы да, осындай логикамен қарастырылған деп айтуға болады... Бір жағында — қарапайым адам, екінші жағында — антикалық грек дәуіріндегі белгілі бір уақыттың еуропалық адамы. Осындай көзқарас тұрғысынан алғанда, Батыс бар-жоғы өткен тұрмыс болып қалды. Осы өткеннің кереметін мойындай отырып, оның сөзсіз құлдырауын байқамауға болмайды. Одан қалатыны — қираған орындар болды, ал оның халықтары таза экзотика ретінде есептелді... Қазірге дейін адамзат тарихы Еуропа мен Солтүстік Америка мұражайларында осылайша, үңгірден еуропалық адамға өту тарихы ретінде насихатталады. Онда еуропалық адам ғана өзінің жоғарылығын жүзеге асырды. Осындай көзқарас еуроцентризмнің көрінісі ретінде пайда болған тарих философиясына да тән. Еуропа немесе Батыс еместің барлығы жетілмегендік болып есептеледі. Осылайша, барлық шығыстық мәдениет құлдырау көрінісі ретінде қаралды. Ал Африка мен Американың жастығы батыстық әлемнің деңгейіне жетпеген барлық халықтарға тән жетілмегендік болып есептеледі.

Тұтас халықтарды енді пайда болған немесе жетілмеген деген еуроцентристік пікірлер сыншылардың да аузынан естіліп жатты. Оған Абдель-Мәлік мысал бола алады. Мысырлық социолог еуроцентристік пікірдің шектеулігіне қарсы шығып, Азия мәдениетінің жалғандығын жоққа шығарды. Ол қайта өрлеу түсінігін пайдалана отырып, олардың бүгінгі өмірге бейімділігін алға тартты. Ол ежелгі мысырлық, иарсьшық, үнділік, қытайлық т.б. шығыстық, азиаттық мәдениеттер өлген жоқ дейді, оларды оқу бұларды өмірлік белсенділікке қайта оралтады, оларды қайта жандандыру батыстық отарлаушыларға қарсы бағытталған, тәуелділікке қарсы азаттық күреске негіз болуы тиіс дейді. Атап айтқанда, құлдыраудың себептерін, бұл халықтардың келешегінің алғышарты мен олардың мәдениеті сияқты, оның жеке өткенінен іздеу керек. Әбділ-Мәліктің пікірінше, «құлдырау мен қайта өрлеу арасындағы шешуші кезеңді анығырақ айтқанда, «ұлттық қайта өрлеу» үдерісін зерттеу қажет. Аз қолданылатын бұл түсініктің мәні осындай, өйткені қайта өрлеу Еуропадағы адами сана мен практиканы қамтитын, дәстүрлі түрде кездейсоқ пайда болған жалпы құбылыс ретінде түсіндіріледі. Сонымен бірге қайта өрлеу жайлы басқа да түсініктер бар, олардың идеялары өздерінің ұлттық-мәдени ерекшеліктеріне сәйкес және белгілі бір өркениет шеңберінде жүзеге асады». Басқа сөзбен айтқанда, өткен кезең, Мысырдың және бүкіл Азияның өткен тарихы бүгінде ұлттың өзін-өзі түсінуінің тірегі ретінде көрінеді. Ұлы өткен тарихы жоқ халықтар не істеуі керек? Егер Америкада маялар, ацтектер мен никтер болса, онда ол латын американдық ұлтшылдық өзінің тірегін солардан көруі тиіс дегенді білдіре ме Африканың әр түрлі аудандарында өткен тарихтың мәдени қуатын тауып және көтеруге деген ұмтылыстар болды. Ганада, Нигерияда, Суданда т.б. елдерде осылай болды. Бірақ іс «қара адамды» негрлердің негізі дегеннен арыға бармады.

Келтірілген тезиске сәйкес, келешекте халықтардың бір жағынан — Мысыр, Үндістан, Персия, Қытай т.б. шығыс елдері сияқты ұлы мәдени өткені бар халықтар, екінші жағынан — мәдени өткені ондай ұлы емес Американың құрама халықтары, үшінші жағынан африкалықтар сияқты мәдениеті әлі жас болып есептелетін халықтар болып бөлінді деп ойлайтын болсақ, мұндай жағдайда біздің «бірінші», «екінші» және «үшінші» әлем деп айтуымызға тура келеді. Бұл Батыстың отарлық және империалист» тегеурініне ұлттық жауап болар еді. Сонымен қатар ол Маркс пен Энгельс жариялаған социалист» идеалды жоққа шығару болып табылады. Оның жүзеге асуына өз еркіне қарсы Батыста пайда болып, бүкіл әлемге таралған және мекендеушілердің басым бөлігін қамтыған капитализм ықпал етті. Көптеген халықтарды пролеттандыра отырып, империализм оларды социализмнің алдына әкелді.

1976 ж. Мехикода Азия мен Африка елдерінің гуманитарлық ғылым өкілдерінің XX Халықаралық конгресі болды. Конгресс шеңберінде «Философия және тәуелсіздік» тақырыбында семинар өткізіліп, оған Әнуар Әбділ-Мәлік және солтүстік африкалық философтардың көрнекті тобы қатысты. Семинар барысында Абдель-Мәлік латын американдықтар өздерінің батыс еуропалық философия мен мәдениетке өздерінікің қарсы қоюға бағытталған ұмтылыстарында, оны сол мәдениеттің алғышартынан алып қарайтындығына байланысты өз түсінбестігін білдірді. Олар байырғы тұрғындардың ежелгі және өзіндік мәдениетін тірек етудің орнына, олар бұларды жеңіп, олардың алдына шығуға ұмтылуда. Мысалы, Мысыр ежелгі египеттік ұлы құндылықтарға, фараон мәдениетіне және пирамидаларға оралуға ұмтылды. Неге латын американдықтар да осылай істемейді? Олай істеу латын американдықтарға, сонымен бірге мысырлықтарға да мүмкін бе, біз оны өзімізден сұраймыз. Қазіргі мысырлықтар мен бұрынғы мысырлықтар арасында қандай да бір ортақ нәрселер бар ма? Гректер, римдіктер, варварлар, арабтар, түріктер және ағылшындар тарапынан болған ғасырлар бойғы көптеген отарлаулар бұл елден не әкетті? Бүгінгі мексикандықтар, қазіргі мысырлықтар мен олардың ата-бабаларына қарағанда, мая және ацтек мәдениетін жасаушылармен жақын байланысты болып шықпай ма? Көптеген мексикандықтардың жүзінен оны көру үшін Мехико көшелерімен жүріп өту немесе елдің кез келген бұрышында бөлу жеткілікті. Бірақ халықтың бұл өткен тарихы, мысалы, мысырлықтардың Рамзес бейнесіне қатысты сезімі сияқты, құдайлармен және өткен тарихтың билеушілерімен мызғымас байланысты сезіне алмайды. «Мен кез келген қайта өрлеу өткен тарихқа сіңісіп кетпеуі тиіс, олай етсе, оған баваризмнің тағы бір формасына айналып, өткен тарихқа ену арқылы қазіргіден кету қаупі төнеді, деп ойлаймын. Өткен тарих қандай маңызды болғанымен, ол келешекке қызмет ететін құрал болуы тиіс деп ойлаймын. Өзіңнің жеке тарихын ретінде сезілетін өткен өмір, түп нұсқалық, келешекке қол жеткізу құралы ретіндегі таңылған өткен де осылай қабылданады. Жеке өткеніңмен, өзіңдікіне айналған таңылған өткен тарих, халықтар диалектикалық түрде игерген, біздікі сияқты өткен тарихты құруы тиіс. Әбділ-Мәліктің түсінбеушілігін тудырған, батыс философиясы мен мәдениетін жеңудің формасы осындай.

Неге бұлай болады? Бұлай болу себебі, біз өзіміздің алдымызға мақсат ретінде — тәуелділік философиясының негізінде, азат ету философиясын құруды қоямыз. Иаков библиясына сәйкес, біз үнемі періштелермен күресуге мәжбүрміз. Бірақ бұл періште — күресушінің бір бөлігі ғой. Сондықтан ол өзің мен өзің күресу болып шығады. Осы өзің мен өзің күресу жалпы латын американдықтарға тән болса керек, өйткені олар өздері өздерін жоққа шығарудан жалықпайды. Жаулап алушылар мен билігін мойындаушы — бұл екі әлем арасындағы адамның пікірін білдіру формасы — соңғы уақытқа дейін екі өткен тарихтың бірін таңдауға мәжбүр болды. Ол екеуін де өзінікі ретінде де, бөтен ретінде де сезінді. Адам өз бойында бір уақытта билеушіні де, жәбірленушіні де сезінді. Боливар: «біз еуропалықтар емеспіз және индустер де емеспіз, аборигендер мен испандықтардың арасындағылармыз. Туған жері жағынан — американдық, ал құқығы жағынан еуропалықтармыз. Біз түсініксіз жағдайдамыз. Жергілікті тұрғындардың жер иеліктерін тартып ала отырып, өзіміз туған елде басқыншылармыз. Біздің мәселелеріміз осылайша өте шатасқан және ерекше», — деп жазған кезде, осыны айтқысы келді. Біздің нәсілдік және мәдени метистену мәселеміз өте күрделі, өйткені бір мәдениетті қолдай отырып, екінші мәдениеттен бас тартамыз, сол арқылы өзімізді өзіміз жоққа шығарамыз. Бұл мәселе африкалықтардың алдында да, азиаттықтардың алдында да бұлай өткір тұрған жоқ. Мұндай екі жақты жағдайдан шығудың жолын біз тек өзіміздің түп нұсқалығымызды іздеудің қиын жолынан шығудан көреміз. Ал латын американдықтардың өзін-өзі іздеуіне бағдарланған тарих философиясы, періштемен күресу сияқты, библиялық көріністің бейнеленуі болады. Мұның бұлай болу себебі — біз өзіміздің өткенімізді оның ішінде тәуелділігімізді қабылдап, оны өзімізге бейімдейміз.

Әбділ-Мәлік қайта өрлеуді отарлық мұраны үзетін ұлтшылдықтың негізі деп есептейді. Бұл тұжырымында ол әр түрлі өткенге, оның ішінде Еуропаның өз өткеніне сүйенеді. «Ұлттық мәдениет пен оның белсенді түйіні ретіндегі адамның өмірлік шеңбері бір-біріне қарама-қайшы картинаны - ислам, оттоман, араб, шығыс, нилот, орта теңіз, сондықтан да еуропалық болып есептелетін египет әлемін білдіреді». Египеттік социологтың есептеуінше, мұндай әр түрлі ықпалдар, шындықтың әр түрлі жақтары, әлем мен адамның осы бөлігі басынан кешіріп отырған, оның мазмұнын құрайтын екі жақтылықты тудырды. Қалай болса да, тек осы екі жақтылық өзін тануға, өзінің жеке түп нұсқасын анықтауға әкеледі. Бұл екі жақтылық батыс әлемі таңған, билік етуші идеологияның көрінісі. Сондықтан азат ету идеологиясы нақты осыдан шығуы тиіс. Осы бағытта көптеген нәрселер жүзеге асты, оның көбісі билік етуші идеологияның бейімделу салдары болып табылады. Құл ең соңында қожайыннан азат етілуі тиіс, — деген гегельдік диалектика осыдан көрініс тауып тұрған жоқ па? Әбділ-Мәлік: «Бірақ жаулап алуға ұзақ мерзімдегі тарихи даму жолымен қол жеткізілген жоқ па? Тарихи дамудың батыстың билігімен белгіленуі, бұл жаулап алудың күдікті мұрасы! Қысқаша айтқанда, факті факті болып қалады: қазіргі әлем Ренесанстан бері Батыс қалай қалыптастырса, солай болады. Бұл осылай болды, келешекте де ештеңеге қарамастан, осылай болады», - деді. Еуропа батыс әлемі, осы әлемнің тарихынан дәстүрлі аластатылған халықтардың санасында бейімделуі тиіс. Шындығында, батыс әлемнің қатысуының және оның ғаламшар көлемінде күшпен енуінің, оның құрбаны болған халықтар үшін қандай азабы болғаны мойындалуы тиіс. Мұнда теріске шығару, диалектикалық теріске шығару жайлы айтылуы тиіс, Латын Америкасының мүддесін білдіретін қасірет тәжірибесін пайдалану қажет. Батыс еріксіз қабылдатқан тарих күшпен бұл тарихқа тартылған халықтардың жеке тәжірибесі тұрғысынан қайта қаралуы тиіс. Бұлай қайта қараған кезде ең бірінші ашылатын нәрсе — бір кезде Еуропа өз әрекетінің нысаны мен құралына айналдырған батыс емес әлемнің болғандығы. Бұл тәуелді әлем, тәуелділік жағдайы оның барлық халықтарын біріктіргеніне қарамастан, бірқалыпты емес. Әбділ-Мәлікке сәйкес, «нәтижелік мезеті — әдеттен тыс болып көрінуі мүмкін, ғылыми тілмен айтқанда, бізге, не батыс үлгісіндегі игілікті қоғамға, не Шығыс еуропада болған жоғары индустриалды социалист» құрылыстың мемлекеттік құрылымына жатқызуға болмайтын біркелкі «жаңа ұлттың» өзіндік тобын құрауға қабілетті топтың болмағанын дәлелдеуге тура келеді. Мұндағы әңгіме әлемдегі апаттың бәрі оның үлесіне тиген аймақ жайлы болып отыр». Бұл аймақтың ұлттары біркелкі болған жоқ, бірақ олар сырттан таңылған қайыршылық пен езгіге байланысты біріккен. Бұл ұлттар Батыстың жеке меншік деп иеленуге құқығы бар, тарихын құрайды. Жер шарының бұл бөлігінің тарихқа өз көзқарасы болуы тиіс.

Бір жағынан, Еуропа мен Батыс жалпы әлемді, өзі жайлы өзі ойлауға үйретті. Ал екінші жағынан, өз езушілеріне қарсы шығып, бас көтеріп және оларды соттауға үйретті. Латын Америкасындағы, Азиядағы және Африкадағы батыс мәдениетінің ығыстыруына жауап ретіндегі философиялық жауаптың мәні осыдан көрінеді.

ЖОБА РЕТІНДЕГІ ТАРИХ

Кез келген тарихты түсіндіру кез келген тарих философиясы белгіленген жобаға байланысты қандай да бір мәнге ие болады. «Жоба» сөзі ретінде тұтас қозғалыстың бағыттаушы принципін атаймыз. Дүние жүзі тарихы философиясының, Еуропа — Азиядағы, Африкадағы және Америкадағы соңғы аймақтарды отарлауды қамти бастаған кезеңде ғылым ретінде пайда болуы кездейсоқтық емес. Тарих философиясы ұғымын — XVIII ғасырда Вольтер, Гегель енгізді. Олар тарихқа ерекше талдау жасау арқылы, оның мазмұнын анықтап және қорытындысын жасады. Алайда бұл жағдайда оның мазмұны мен қорытындысы Еуропаның даму жолына байланысты алынды. Соған қарамастан, ол өз тарихының көкжиегіне көптеген халықтардың нақты аймақтық тарихтарын да қамтыды. Ол бұл тарихтарды әмбебаптандыра отырып, оны «үлкен», дүние жүзі тарихының бір бөлігіне айналдырады. «Дүние жүзілік» сипатты негіздейтін бұл тарихтың философиясы, өзінің жеке — еуропалық — ұлтының тарихын жасаушылар жобасының көрінісі болып табылады.

Мұндай жағдайда еуропалық өз-өзіне бет бұрып, үнемі келешекке бағдар жасай отырып, өз-өзін өткені мен қазіргісі аспектісін де тұжырымдайды. Еуропалық өзін табиғатқа - оның жеріне, өсімдіктер мен жануарлар дүниесіне, сонымен бірге ол жерлерді мекендеген халықтарға билік етуші қожайын ретінде есептемейді. Еуропа жаңа жерлерді ашып, басып алып, өз отарларына айналдыра бастаған кезде, олар бұларға табиғаттың бір бөлігі ретінде қарады. Олардың өз әрекеттерін негіздеп және келешек алдында өздерін ақтауы үшін жалпы, дүние жүзілік тарихтың философиясы қажет болды. Өйткені Еуропаның аумағын кеңейтуі және соған бағытталған ниеттері дүние жүзілік көлемде болды. Гегель тарихтың ұзын жібін өзі замандас болған кезеңмен аяқтайды. Ол тарихты — біртіндеп еркіндікке қол жеткізе бастаған кездегі және қуаттылығында шек жоқ, адамның тарихы ретінде талдайды. Бірақ мұндай еркіндіктен, еркіндіктің азаттық жолынан өтпеген — Азия, Латын Америкасы және Африка халықтары сырт қалды. Олар әлі жетілмеген болып есептелді. Маркс пен Энгельс дүние жүзі тарихының дамуын адамның еркіндікке толық қол жеткізуі ретінде қарастырады. Олар еркіндік барлық адамзатты қамтуы тиіс деп ойлайды. Бірақ бұл еркіндікке қол жеткізуі тиіс халықтарға еркін адамдардың адам төзгісіз оларды қанауы ықпал етеді, деп ойлайды. Гегель, сонымен бірге Маркс пен Энгельс белгілі бір тапты азат ету жобасын, оның жеке мүддесін жүзеге асыруымен байланыстырады. Бүкіл адамзатты азат ету жобасы барлық батыстық өркениет жобасына тән батыстық тарихи жобадан туындаған, еуропалық жоба болып қалады.

Бұл жобаға жауапты, бұрын еуропалық мүдде нысаны болған халықтар мен адамдар береді. Тәуелділік жағдайда болған әлемнің жауабы — Латын Америкасы халықтарының тарихқа деген жеке көзқарасының көрінісі болады. Сол арқылы, өзін жойған жағдайды өзгерту мақсатын көздеген, тәуелді әлем халықтарының жобасы ұсынылады. Осылайша, Америкаға қатысты еуропалық христиандық жоба XVI ғасырда басып алудың бірінші толқынын ақтап, XIX ғасырдың басында азат етудің латын американдық жобасының пайда болуына әкелді. Бұл азат ету жобасы, Еуропаның христиандық санасының сол кездегі санамен қақтығысуынан көрініс тапқан, ескірген христиандық жобаға жауабының салдарынан пайда болды. Соңғысы барлық жер шарына еуропаның жетекшілік етуіне бағдарланды. Батыстық Еуропа жобасы деп аталған бұл жоба ең бірінші Англияда, Францияда, Солтүстік Америкадағы Голландияда және Кариб бассейінің кейбір елдерінде жүзеге асты. Ибериялық басшылық деген желеумен Оңтүстік Американың кейбір елдерінде көрініс берді.

Бұл батыс еуропалық жобаға қарама-қарсы ибериалық отарлық езгіде болған халықтар еуропа жобасынан бастау алатын өздерінін жеке жобасын жасауға ұмтылыс жасады. 1776 ж. Құрама Штаттардағы Революция және 1789 ж. Француз революциясы латын американдық азат ету жобасының идеялық негізін құрады. Испандық отаршылар «американдықтарды» тепе-тең ретінде мойындауға қатты қарсы болды. Испания отарлық жобаның сақталуын қолдады. Азат ету немесе либералдық жобасы консерваторлық және цивилизациялаушы деп аталған екі жобаға бастама болды. Біріншісі — метрополияның тұрақсыздығын ескере отырып, испандықтардың отарлық билігінен мұраға қалған мәдени және саяси жүйені сақтауды мақсат етті. Ол Испания мен Португалиясыз испандық және лузитандық тәртіп болды. Бұл жобаны көптеген латын американдық консерваторлар құрлық көлемінде бөліп алды.

Өркениеттік жоба — консерваторлық қарама-қарсы көзқарас. Ол Латын Американдық ибериалық отарлық мұрасын тұтасымен жоққа шығарып, өзіңді жеке өткеніңнен азат етіп, қайта құру қажеттігін айтты. Ол шын мәнінде, XVII ғасырда ибериалықтан кейін басталған батыс еуропалық отарлау жүйесі болды. Ол өзінің және өз тасымалдаушыларының пуритандық дүниетанымына сүйенді. Бұлар өздерін уақыт пен ортаның кеңістігінен асып әрекет жасауға тағдырдың өзі тағайындаған артықшылықтағы ағза ретінде есептеді. Бұл мәліметтерді XVIII ғасырдың ағартушылары өркениетті, ағартушы миссия деп талдады. Бұл қызметтің гүлденуі XIX ғасырға сәйкес келді. Бұл ұлы еуропалық империялардың қалыптасу және қақтығысу кезеңі болды. Осы кезеңнің батырларының бірі империализм басшысы Америка Құрама Штаттары болды. Латын американдық өркениетті жобаны жасаушылар батыс ағарту жобасына сүйеніп, оны осыған дейін анархистік консерваторлық ибериалық жобаға бағынған Латын Америкасында жүзеге асыруға ұмтылды. Жағдай индүстік тағылықпен ауырлады, ол оның өркениетке қатысты самарқаулығын негіздеді. Самарқаулыққа сонымен бірге ибериалық жобаның өнімі — Американың аралас халықтан құрылуы да ықпал етті. Бұл өркениеттік жоба оны басшылыққа алушылар үшін бөтен болғандықтан, ол тек ойсыз еліктеуге әкелді. Ал ойсыз еліктеу - ерікті түрде тәуелділіктің жаңа формасын қабылдауға әкелді. Бұл жолы олар өзінің жеке жобасы ретінде өркениетті жасаушылар моделінің еркіне тәуелді болды. Жеке тәжірибесін толық жоққа шығарған және бөтенді бейімдеуге тырысқан латын американдық өркениеттік жобасынан өзін-өзі жоюға дейін бір-ақ адым болды. Бұл біз айтқан боваризм болып табылады.

Осылайша, батыстық отарлық жобадан және өздерінің жеке жобасынан бастау алатын -екі жақты латын американдық тәжірибе — өзін табу деп аталатын жаңа жобаның пайда болуына әкелді. Бір жоба өзінің мақсаты ретінде өз шындығының құқығын қалпына келтіру, оны игеру және қабылдауды қойды. Тек осылай қабылдағанда ғана тәуелділік шындығын еркіндік шындығына ауыстыруға болады. Мұнда консерватизмге тән, бұрынғы өткенді сақтауға мүдделі өткеннің қателері жойылуы тиіс болды. Басқаша айтқанда, бұл отарлық билікті жойғаннан кейін, қалған бос жерді толтыруға тырысқандардың қателігін түзетуге ұмтылыс болды. Екі жоба да тәуелділіктен жапа шекті, біреуі — өткенге тәуелділік, екіншісі — бізді келешектен алыстататын басқаның үлгісіне еліктеу. Өзін табу жобасының мәні — осы екі тәжірибені, либералық тәжірибесін және ұзақ уақытқа созылған ибериалық отарлау тәжірибесін меңгеру. Өзін табу жобасын талдау — біздің Американың халықтары тарихының мәні жайлы еңбектің мақсаты. Міне, осында келтірілген латын американдық тарих философиясының немесе жай америка тарихының қондырғысы осы.

Тәржімалаған Назарбек Қанафин

ШАРЛЬ СЕНЬОБОС

(1854-1942 жж.)

Ш. Сеньобос (Seignobos) француз тарихшысы 1854 ж. қыркүйектің 10 жұлдызында Ламастрда дүниеге келген. Оның жастық шағы Францияның өте күрделі саяси өзгерістер кезіне сәйкес келеді. 1871 ж. Париж коммунасының басталуы, орнауы және оған қарсы күрес кездеріндегі азамат соғысы салдарынан елдің экономикасы күйзеліп, қаржы капиталы шет елдерге ауады. Бұл кезде көрші Германия, Англия сияқты елдерде индустрия мен ғылымның дамуы қарқынмен жүріп жатты. Үкімет билігіне келген республикашылдар үлкен саяси реформалар енгізуге талпынды. Соның бір шарасы ретінде шет елдердің тәжірибелерін пайдалану керек болды. Осындай жағдайда 23 жастағы Шарль мемлекеттік тапсырмамен, 1877-1879 жылдары Германияға тарих ғылымының негіздерін оқып, осы пәнді оқытудың әдістеріне үйренуге жіберілді. Себебі Германия тарих ілімі (историзм) әлемге үлгі боларлық орталыққа айналған еді. Мысалғы, тек Берлин университетінде ғана Л. фон Ранкенің басшылығымен жазылған 60 томдық (1824-1972 жж.) еңбекті айтсақ та жеткілікті. Германиядағы қоғамдық және гуманитарлық ғылымдардың жан-жақты дамуы, бұрынғы мазмұны тұтас тарих ғылымының пәнін өте көп түрлі ғылымдардың салаларына бөліп қалыптастыра бастады.

Бұл кезде Франциядағы қоғам тарихы туралы ғылым XVIII ғ. Руссо сияқты кабинеттік ғалымдардың «келісімді қоғам» деген сияқты абстрактылық түсініктердің ықпалынан шығып болған жоқ еді. Тіпті Париж коммунасы туралы алғашқы маңызды тарихи зерттеуді де ағылшын ғалымы Т. Карлейль жазған еді.

Францияға оралған Сеньобос әуелі ерте және ортағасырлық тарихты зерттейді. Бірақ тарих ғылымының қисындық әдіснамалық негіздеріне көңілі толмаған Сеньобос, осы мәселені зерттеуге ден қояды. Егер Германиядағы әр ғылымның тарихы бір-бірінен жіктеліп ерекшеленсе, Сеньобос отандасы О. Конттың позитивизмдік методологиясына сүйеніп, тарихи дамуды әлеуметтік ғылымдардың мазмұнымен және зерттеу әдістерінің бірлігі негізінде жүзеге асыруға бастама жасайды. Сонда, бір жағынан, тарих ғылымының мазмұнын байытуға әлеуметтік ғылымдар пайдаланылатын болса, екінші жағынан, әлеуметтік ғылымдардың тарихи деректер көзінің базасы қалыптасады. Сонда жалпы қоғамдық-әлеуметтік ғылымдардың жүйесі қалыптасады.

Сеньобос 1890 жылдан бастап Сорбони университетінде сабақ берді. Әуелгі кездері ерте және орта ғасырлық тарихтарды зерттеді. Оның еңбектері:«Қазіргі Еуропаның саяси тарихы»(орыс аудармасы: «Политическая история современной Европы». — спб., 1898), Ш.В. Ланглуа мен бірге жазған «Тарихты зерттеуге кіріспе» (орысша аудармасы: «Введение в изучение истории». — СПб., 1899) кезінде халықаралық деңгейде жоғары бағаға ие болды.

Ш. Сеньобос 1942 жылы Плубазланекте дүние салды.

Біз үзінділерін қазақшаға аударып отырған Ш. Сеньобостың жұмысының жарияланғанына көп уақыт өтті. Сонан бергі кезде тарих ғылымының әлеуметтік ғылымдармен ара байланыстары туралы көптеген жаңа ізденістер жасалды. Бірақ Сеньобостың тарихи зерттеудің қисындық әдіснамалық ұстанымдары өздерінің идеялық мүмкіндіктерін жойған жоқ. Біздіңше, егемендік алып отырған қазіргі Қазақстанның тарих және әлеуметтік ғылымдарының кеңестік кезеңдегі сыңаржақты «материалистік-экономикалық қатынастардың басыңқылығы», «тарихтағы таптық күрестердің шешуші рөлі» және «социалистік реализм» деген сияқты ұстанымдар пост советтік кеңістіктегі елдердің, соның ішінде Қазақстанның да тарихы мен әлеуметтік ғылымдарының мазмұнында, сонымен бірге аға ұрпақ ғалымдардың санасында өздерінің терең догматикалық таңбаларын мен қалыптарын қалдырды. Олардан бір күнде, оп-оңай арылу мүмкін емес. Осындай жағдайда Сеньобостың ел тарихын зерттеуде экономика, саясат тарихтарымен қатар, киім-кешектің, тамақтанудың т. б. көптеген салт-дәстүрлердің, руханияттылықтың тарихтары бірдей қаралуы керек деген ұстанымы ұлтымыздың ата мұраларын қайта және дұрыс түсінуде үлкен маңызы бар деп білеміз. Бұл Қазақстан тарихы және мәдениеті туралы еңбектерде ақиқат пен қателіктер аралас, ақтан дақтық пен сенімсіздіктер сейіліп болмаған жағдайларда, еліміздің қоғамдық-әлеуметтік ғылымдарын тереңнен түлетіп, жаңа арнада қайта өркендету мақсатын жүзеге асыру қажеттігінің толғағы жеткен кезде оқырмандарға ұсынылып отырған Сеньобос еңбегінің айтарлықтай үлесі болар деп сенеміз.

Шарль Сеньобос

ТАРИХИ ӘДІСТІҢ ӘЛЕУМЕТТІК ҒЫЛЫМДАРДА ҚОЛДАНЫЛУЫ

КІРІСПЕ

Тарихи әдіс және әлеуметтік ғылымдар

I. Тарихи әдіс. — Тарих деген не? Тарихи әдістің жанама сипаты. — Тарихи жұмыстың процестері.

II. Әлеуметтік ғылымдар. - Бұл сөздің алғашқы мағынасы. — Оның қазіргі мағынасы. — Әлеуметтік ғылымдардың сипаты.

III. Тарихи әдістің әлеуметтік ғылымдарға қажеттігі: 1. Қазіргі құбылыстарды зерттеу үшін. — 2. Құбылыстардың эволюциясын зерттеу үшін.

I. Тарихи әдіс тарихты құрастыру кезінде біздің қолданатын әдіс; ол, біріншіден, тарихи фактілерді ғылыми анықтауда пайдаланылады, сосын оларды ғылыми жүйеге топтастыру үшін керек.

Формалдық қисын аясында қалып отырған кезде біз, бір қарағанда, тарих деген ерекше ғылым бар, бұл ғылым белгілі бір фактілердің қатарын, тура химиялық құбылыстарды зерттегенде қолданылатын химиялық әдіс сияқты, биологиялық фактілерді зерттегендегі биологиялық, немесе — бейнелейтін ғылымдардың мысалы есебінде — жануарлар әлемін бейнелейтін зоология сияқты, нақты алғанда тарихи фактілерді, олардың табиғатына сәйкес келетін әдістермен зерттейді деп ойлаймыз. Мұндай көзқарас бойынша, тарих бақылайтын ғылым болған болар еді. Мүмкін, тарих зерттейтін фактілердің категориясын бөліп алуға да болатын шығар; бұлар әрқашанда өткеннің фактілері және де адамға қатысты фактілер.

Жануарлар мен өсімдіктер әлемінің өткеніне жататын фактілер, мұнан әрі тарих бөліміне жатпайды; табиғи тарих дейтін атау қолданымнан баяғыда шыққан ұғымдардың қатарына жатады. Тарих, сөздің қазіргі мағынасында, қоғамда өмір сүретін адамды зерттеумен шектеледі; ол — адамзат өмірінің өткені туралы фактілердің ғылымы.

Біз іс жүзінде тарих аясын бөліп алмақ болған сәттен ақ, адам өмірінің өткен фактілері туралы тарихи білім мен біздің қазіргі өміріміздің фактілері туралы білімнің арасына шекара жүргізбек болған сәттен ақ, ол шекараны қою мүмкін еместігін бірден байқаймыз, себебі физиологиялық немесе биологиялық фактілерде болатын сияқты, шынында өз табиғатынан тарихи болып табылатын фактілер жоқ. Күнделікті тілімізде біз тағы да «тарихи» деген сөзді, оған баяғыдағылар берген, яғни әңгіме етуге тұрарлық нәрсе, деген мағынада қолданамыз; осы мағынада біз «тарихи күн», «тарихи сөз» дейміз. Бірақ енді тарихтың бұл түсінігі қалды; әрбір өткен уақиға тарихтың бөлімін құрайды; XVIII ғ. шаруалардың киген киімі сол тарихи кезеңге енуге Бастилияны алумен бірдей құқылы; ондай немесе мұндай фактіні еске алуға болады деген пікірлер шексіз көп. Тарих көп бөлігі өткен кезде байқалмаған саяси, рухани, экономикалық фактілердің барлығын зерттеуді қамтиды. Сонымен, пәні адамзаттың қазіргі фактілері болып табылатын сипаттау ғылымдарына қарсы, тарихи фактілерді «өткеннің фактілері» деп анықтауға болатын сияқты. Бірақ нақ осы қарама-қарсылықты іс жүзінде сақтауға мүмкін емес.

Қазіргіге немесе өткенге жататын нәрсе болу фактінің табиғатына тән, ішкі сипаты бар айырмашылық емес; ол — фактінің бақылауға қатысты алатын орнының айырмашылығы. 1830 жылғы төңкеріс біз үшін өтіп кеткен, ал оны жасаған адамдар үшін қазіргі факті. Дәл сол сияқты, депутаттар палатасында кеше болған отырыс — енді өткеннің фактісі.

Сонымен, табиғатынан тарихи болатын фактілер жоқ; тарихи фактілер тек орнына қатысты ғана болады. Аяқталу себепті біз енді тікелей бақылай алмайтын, кез келген оқиға, факт тарихи болады. Фактілерге тән тарихи сипат жоқ, тек оларды тани алатын біздің тарихи әдісіміз бар. Тарих ғылым емес; ол тек танудың ерекше процесі.

Бірақ мұндай жағдайда, кез келген тарихи зерттеуден бұрын, мынандай сұрақ туады. Болған, ал енді жоқ фактіні қалай білеміз. 1830 ж. төңкерісті алайық: бүгінде марқұм болған париждіктер марқұм болған солдаттардан қазіргі кезде жоқ ғимаратты тартып алды. Мұнан әрі экономикалық фактіні алайық: қазір қайтыс болған жұмысшылар қазір қайтыс болған өнертапқыштың басшылығымен гобелен өндірісінің негізін салды. Бірде-бір элементін бақылау мүмкін емес фактіні қалай түсінуге болады? Театрда ойналған көріністерді, егер біз олар ойналған театрды да, кейіпкерлерді де көрмеген жағдайда, қалай білуге болады? — Мұндай қиындық былай шешіледі. Егер біздің білгіміз келген ойындар ешқандай да іздер қалдырмаған болса, онда біз оларды ешқашанда да біле алмас едік. Бірақ көп жағдайда жоқ болып кеткен фактілер, кейде тікелей материалдық заттар түрінде, ал онан да көп жағдайда, сол фактілерді көргендердің жазылымдары түрінде жанама іздер қалдырады. Бұл іздер құжаттар болып табылады, сондықтан да тарихи әдіс дегеніміз, осы құжаттарда ізі қалмаған, ертедегі фактілерді табу мақсатында осы құжаттарды зерттеу болып табылады. Ол пайымдаудың бастауы ретінде тікелей зерттеліп отырған құжатты алады және сонан бастап күрделі пікірлердің тізбегінің көмегімен, ол ертедегі танылуға тиісті фактіге жетеді. Сонымен, ол басқа ғылымдардың әдістерінен түбегейлі айрықшаланады. Фактілерді тікелей бақылаудың орнына, ол жанама түрде, дәл айтқанда құжаттар туралы ой жүгірту арқылы, әрекет жасайды. Кез келген тарихи таным тікелей болмағандықтан, тарих өз мәнінде ойлау ғылымы болып табылады. Оның әдісі ойлауға негізделген, жанама.

Әрине, бұл әдіс басқалардан кем түседі, бұл — өнерді қажет ететін әдіс; біз, дұрыс әдіс болғанда, яғни тікелей бақылатын жерде, онан қашамыз.

Барлық жалпы ғылымдарда, физикада, химияда, биологияда, жалпы, яғни құбылыстардың тұрақты заңдарын табатын ғылымдарда біз бұл әдісті алаңсыз қолданбаймыз; тәжірибе мен бақылаулар оларға жеткіліксіз. Бірақ, бізге тұтас эволюцияны бақылау керек болғанда, қазір бақылауға болатын фактілерді, ендігі жерде бақылауға келмейтін, өткен фактілерімен салыстыра білу керек болады; ондайда, өткен фактілерге иелік етуге бір өзі ғана мүмкіндік беретін, жанама әдісті еріксіз пайдалануға тура келеді. — Нақтылы тұтастықты өте кең шектерде зерттеуге тура келгенде, өте көп фактілерге пайдаланылған бақылаулардың қатарын біріктіруге тура келеді. Мысалы, егер іс белгілі бір елдегі жалақылардың барлығын зерттеу туралы болса, онда кез келген бақылаушы өте аз деректер жинар еді; тікелей жинақталған өзінің бақылауларына, оның басқа бақылаушылар жинаған деректерді қосып алуы қажет; міне, қалайша ол басқа бақылаушылар құрған құжаттарды өзінін бақылауларымен үйлестіруге міндетті болады; бұл құжаттарды зерттеу үшін, тарихи әдіс болып табылатын, жанама әдісті оның пайдалануына тура келеді.

Сонымен, жанама, яғни тарихи зерттеу әдісі екі жағдайда: эволюцияны зерттегенде және тұтастықты зерттегенде пайдалануға болатын бірден-бір әдіс болып табылады.

Кез келген ғылыми әдістердей, тарихи әдіс екі қатар әрекеттерді мүмкін етеді: 1) ол бұрынғы болған жеке фактілер қандай болғандығын анықтау үшін, оның соңын ала жасалып қалдырылған құжаттарды зерттеуге мүмкіндік береді; 2) ол бұл фактілерді қайта қалпына келтіріп, олардың өзара қатынастарын анықтау мақсатында, оларды әдістік құрылыстарға топтастыруға мүмкіндік береді.

II. Енді біз келесі сұраққа, әлеуметтік ғылымдар дегеніміз не деген сұраққа көңіл бөлейік.

Әлеуметтік деген сөздің өз мағынасына сәйкес, оған, әлеуметтік фактілерді, яғни қоғамда орын алатын фактілерді зерттейтін ғылымдардың барлығын жатқызуға болады: адам өмірінің барлық құрылысы (тілдер, мінездер, азық, киім, тұрғын үй, дәстүрлер, көңіл көтеру), рухани өмір құбылыстары (өнер, ғылым, дін, философия, салт-дәстүрлік), саяси немесе экономикалық мекемелер.

Міне, осы жалпы мағынада Огюст Конт қоғамның барлық құбылыстарын зерттейтін ғылымды белгілеу үшін социология деген сөзді ойлап тапты. Социология негіздерінде Герберт Спенсер оған тура осындай мағына берді. Бірақ социологияның шектері туралы таластарында қазіргі социологтар, әркім оны өз жағына тартқылап жүріп, бұл сөздің алғашқы мағынасының көп бөлігін өзіне жұлып алып, оған ең айқын емес мағынасын қалдырды. Зиммель1 социологияны, қоғамның барлық түріне ортақ, нақтылы деректері жоқ құбылыстарды зерттеуге сайып, оның мағынасын дәл табуға жаңаша талпыныс жасады.

Социология сөзін философтар ойлап тапқан, ол сөз тұтастықтың философиялық ұғымында ерекше орын алған, ғылымдардың қосымша бұтақтарын топтастыруға сәйкес келді. Шамасы, оның тағдыры, осы ұғымның тағдырымен бірдей сияқты: жалпылай құрметтеуден кейін, бүгінгі күні тілден шығып қалу қаупі бар сияқты.

Әлеуметтік ғылымдар сөзі де осы сияқты зерттеулердің жиынтығын белгілеу үшін пайдалануға енді.

Ол сөзді практикалық қажеттіліктерді қанағаттандыру мақсатында, осы зерттеулердің бүкіл жиынтығы ұғымына ешқандай көңіл бөлмей мамандар енгізген; және де оның мағынасы кездейсоқ практикалық мақсаттарға сәйкес дәл белгіленіп және анықталған; сонымен, біз бұл сөздің шын мағынасын тек оның тарихын зерттеп қана түсіне аламыз.

XVIII ғ. әлеуметтік деген терминге тек оның жалпы мағынасы ғана берілген. Руссоның Contratsocial негізінде, саяси келісім болып табылады.

XIX ғ. бірінші жартысында бұл сөздің мағынасы тарылады: «әлеуметтік» ұғымы «саяси» ұғымына қарсы қойылады; ол тікелей мемлекет ұйымдастырмаған құрылымдар мен дәстүрлерді білдіреді: отбасы, меншік, таптарға бөліну; «әлеуметтік құрылыс» «саяси құрылысқа» қарсы қойылады; нақ осы мағынасында бұл сөзді құрылымдар тарихының оқу құралдарында қолданылады. Мысалы, Спарта тарихында таптар, илоттар, периэктер, спартиарлар сөз болғанда, «әлеуметтік» құрылысқа енеді; ал үкімет пен әскер «саяси» құрылысқа енеді. Осы мағынада әлеуметтік тарих таптарды, олардың артықшылықтарын, олардың құрамының толығуын, олардың қатынастарын, сонымен бірге отбасы сияқты жеке ассоциациялардың тарихын зерттеу болып табылады.

Ғасырдың [XIX ғ. — aуд.] екінші жартысында әлеуметтік сөзі басқа мағынаға ие бола бастайды. Аз аздап ол адам қоғамын зерттеудің сол кезде дами бастаған жаңа салаларына ауысады. Қоғам мен әлеуметтік құбылыстар туралы айқын түсінік пайда болғанға дейін олардың кейбіреулері анықталып та болған. Бұл салалардың бір бөлігі тарихтан — бұл өткен өмірдің барлық факторларының әзірше аралас зерттеулерінен, саясаткерлер, әрекеттер және мекемелер туралы ғылымдардан, дереккөздік және археологиялық зерттеулерден, екінші бөлігі - бірте-бірте тарихилыққа ауысқан кейбір практикалық зерттеулерден шыққан; сонымен, мыс., теология дін тарихы болды; юриспруденция — құқық тарихы, риторика және философия әдебиет тарихына және философиялық доктриналарға айналды, ал өнер тарихы болды. Өзінің пайда бола бастаған кезінен ол салалардың әрқайсысында өз профессорлары және мамандары болды, енді олар өздерінің ерекше атаулары бар тәуелсіз жеке ғылымдарға айналды.

Басқалардың бәрінен кейін ерекше ғылымға айналған қоғамды зерттеу XIX ғ. бос қалған әлеуметтік атауын алды. Бұл сөздің мағынасының тарылуының түсіндірмесі. Егер әлеуметтік құбылыстарды бұл сөздің кең мағынасында зерттеген ғылымдардың жиынтығынан бұрын жеке ғылым болып бөлінгендерін алып тастасақ, онда қазіргі кезде «әлеуметтік ғылымдар» деп атап жүргеніміз қалады.

Оған бір-бірінен өте алшақ пайда болған зерттеулердің үш тобы жатады, олар қосылып «әлеуметтік ғылымдарды» құрды.

Осы топтардың бірі ғылыми әдіске негізделген, статистиканы жасаудың арқасында пайда болды.

Бірінші тәжірибелер XVII ғ. аяғындағы Петтидің жұмыстарынан және өлімділік кестесінен басталады. Бірақ сандардың қатарын зерттеудің әдістемесі туралы түсінік тууы үшін, алдымен, айтарлықтай әр түрлі құбылыстарға қатысы бар және айтарлықтай толық сандарды күтуге тура келді. Бұл жұмыс басқа ғылым салалары тарихтың арнайы бөлімдеріне айналғаннан кейін ғана басталуы мүмкін еді; оның үстіне, ол жеке ғылымдар дамыған университеттен тыс жерде басталды. Статистиканың рөлін түсінген уақытта оның ғылымдар аясындағы орнын көрсететін сөз іздей бастады. 1832 жылы Кетле өзінің Әлеуметтік элементтерге әсер ететін себептерді өлшеу мүмкіндіктері туралы трактатын, ал 1835 жылы өзінің Әлеуметтік физика тәжірибесін жариялады. Сонымен, статистика әлеуметтік ғылымдар тобына енді. Ол бөлімшелерге бөлінген кезде, оның басты бөлімін, «әлеуметтік» деген сөздің тар мағынасына сай келетін деген сөзден демография құрылды.



Ең маңызды, екінші топ, экономикалық құбылыстарды және мекемелерді (өндірісті, айырбасты, бөлуді) зерттеуден шықты; бұл топта өндіріс бөлімінің (бұл жерде техника тарихына берілетін орын туралы күдік туындады), және де тұтыну бөлімі (азық, киім, тұрғын үй, шығындар) шекарасы нашар анықталған. Ұзақ уақыт бойына бұл зерттеулер «саяси экономия», Volkswirthschaft аталып келді, бірақ бұл сөздің мағынасы, экономикалық ғылымның алғашқы формасы болған, теориялық тұжырымдарға дейін тарылу тенденциясында болды. Сонан кейін, ол бірте-бірте, бақылау әдісінің негізінде құрылған әлеуметтік ғылым болуға тырысқан, нағыз өмірдің құбылыстарын сипаттауға қолданылады.

Сөздің мағынасы осылайша өзгереді, шамасы, социалист» мектептің әсерімен болды. Бұл мектептің, әсіресе маркстік шәкірттерінің басты идеясы, экономикалық ұйым кез келген қоғамның негізі дегенге саяды; қоғамды реформалау дегеніміз экономикалық құрылымды реформалау болып табылады. Қоғамдық өмірдің барлық басқа фаторлары, руханияттылықтың немесе діннің ғана емес, тіпті саяси фактілер де екінші қатарға кетеді. Бірақта олар бірінші қатарға саяси реформаны қойып, жалпы дауыс беруді, сонымен бірге саяси құрылым экономикаға үстемдік етеді дегенді мойындайды; олардың тілінде «әлеуметтік» фактісі, негізінен, экономикалық фактіні білдіреді. Олар бұл сөзге ақырында осы мағынаны береді; «әлеуметтік ғылымдар» термині экономикалық ғылымның синонимі болды.

Үшінші топтың мүлдем басқа сипаты бар. Экономикалық өмірдің құбылыстарын зерттеген адамдар табиғи жолмен экономикалық теорияларды және доктриналарды, спекулятивтік доктринаны және практикалық доктринаны зерттеуге, соның салдарында экономикалық өмір аясындағы реформаларды және төңкерістерді де зерттеуге келді. Сонымен, бұған дейін философия және ғылым тарихының құрамына кірген доктриналардың жалпы тарихынан бір бөлім — әлеуметтік ғылымдардың үшінші бөлігін құрған экономикалық доктриналардың және проекттердің тарихы бөлініп шықты.

Сонымен, қазіргі уақытта әлеуметтік ғылымдар тобына жататындар:

1. Статистикалық ғылымдар, оған демография қосылады.

2. Экономикалық өмірді зерттейтін ғылымдар.

3. Экономикалық доктриналар мен тәжірибелердің тарихы.

Шамамен осылай Handwdrterbuch der Staatswissenschaften баспасы

1890 ж. өздері айналысқан фактілерді, Staat деген сөзге, мемлекеттік социализм пайда болғаннан кейін, жаңа мағынаға сәйкес, Staat сөзіне олар Sozjal деген синоним жасау арқылы түсіндірді. Ағылшын тіліндегі ең жаңа трактаттардың бірі — Майо-Смит шығармасы айтылғандай атаумен (Statistics and sociology, 1895) екі түрлі зерттеуді — демография мен саяси экономияны біріктіреді.

1873 жылдан Германияда Verein fur Sozialpolitik атымен белгілі қоғам әлеуметтік деген сөздің күрделі мағынасын қабылдады: Штаммгаммер өзінің Bibliographie der Sozialpolitik — 1896 ж. оны осы мағынада пайдаланды. Францияда Musee social-да граф Шамбрен, College libre des sciences sociales-те және Ecole des hautes etudes sociales-те әлеуметтік сөзінің осы мағынасын қолданылған.

Сонымен, жаңа практика берген мағынада, әлеуметтік ғылымдар құбылыстардың тар аясымен шектеледі.

Олар: 1) экономикалық көріністер мен мекемелерді зерттеудің, 2) адамдық әрекеттердің және шығармалардың статистиканың және 3) доктриналар тарихының ала-құла амальгамасын (қоспасын. — ayд.) береді. Адамдардың материалдық қызығушылықтарына қатысы бар құбылыстарды зерттеу олардың барлығын біріктіретін жалғыз ғана жалпы белгі болып табылады.

Бұл құбылыстар, амальгама құрамына енетін екі ғылымға сәйкес, екі түрге бөлінеді: 1) тура мағынасында тәннің құбылыстары, оларға саны, жынысы, жасы, денсаулығы, ауруы, тууы, өлуі сияқты демографияны құрайтын құбылыстардың бәрі жатады; 2) өндіріс, бөлу және пайдалану мағыналарындағы адамдар мен материалдық нәрселердің қатынастарынан тұратын экономикалық құбылыстар; бұл — кең мағынадағы экономикалық ғылымның аясы. Олардың арасынан ылғида да дәл шекаралар жүргізу мүмкін емес. Мысалы, айырбастың материалдық құбылыстармен тығыз байланысты, әлеуметтік ғылымдарға қатысы бар биржалық операциялар сияқты, экономикалық фактілердің арасындағы таза зерделік фактілері де болады. Бірақ әлеуметтік ғылымдар зерттейтін фактілердің жалпылық сипаты - біздің материалдық бақылаулар арқылы байқағымыз келетін фактілердің мәні де материалдық фактілер екендігінде.

III. Біз анықтамасын берген тарихи әдістің әлеуметтік ғылымдарға біз берген мағынасы тұрғысында неге керек екенін енді біз көрдік.

1. Кез келген әлеуметтік ғылым, ол демография болсын, экономикалық ғылым болсын, құбылыстарды тікелей зерттеу арқылы құрылуы керек. Бірақ практикада мұндай зерттеу әрқашанда өте тар аяда шектеледі. Ауқымды деректерге қол жеткізу үшін әрқашанда жанама әдісті, құжаттарды пайдалануға тура келеді. Ал құжаттарды зерттеу, тарихи әдістің көмегінсіз ешқашанда мүмкін емес. Құжаттың Августың заманында немесе 1900 жылы жасалғанынан тәуелсіз, кемінде өзінің негізгі ережелері тұрғысынан, тарихи әдіс бірдей болып қала береді. Сонымен, тарихи әдіс тіпті қазіргі құжаттарды дұрыс пайдалану үшін қажет.

2. Кез келген әлеуметтік ғылым қозғалыссыз жағдайда болмайтын құбылыстармен айналысады; оларды түсіну үшін олардың эволюциясын білу керек. Тіпті демографияның ең қарапайым фактісіне байланысты, мысалы, тұрғындардың санына да эволюция ғылыми танымның маңызды элементі болып табылады. Экономикалық өмірдегі қандай да бір ұйымды түсіну, оның өткен тарихын білгенде ғана мүмкін болғандықтан, эволюцияны түсіну қажеттілігі бұрынғыдан да маңыздырақ болады. Сонымен, өткен әлеуметтік құбылыстарды тарихи зерттеу қажет, ал ондай зерттеу тек тарихи әдістің көмегімен болуы мүмкін.

Соныменен, таным тек жанамалық (іс жүзінде әлеуметтік ғылымдардың барлық фактілері дерлік жанама әдіс арқылы шығарылған) болғандықтан, әрқашанда қажет болып табылатын құжаттарды түсіндіру үшін әлеуметтік ғылымдарға тарихи әдісті ең алдымен қолдану керек. Сосын, фактілер жиналған соң, оларды топтастыру үшін, тарихи әдіске тең келетін әдісті пайдалану керек, себебі мәселе барлығы дерлік тарихи тәсілдермен табылған фактілерден құрылатын тұтастық туралы болып отыр.

ЕКІНШІ БӨЛІМ

Тарихи әдіс және әлеуметтік тарих

XI тарау

Тарихтың әрқилы түрлері

I. Тарихтың құрылуы. — Ертедегі, Орта ғасырлардағы, Қайта өрлеу дәуіріндегі тарихтар. — Әлеуметтік тарих және жалпы тарих. — Арнайы тарихтардың, дүниежүзілік тарихтың және жалпы тарихтың тууы.

II. Тарих пен әлеуметтік ғылымдардың арақатынастары. — Әлеуметтік ғылымдар құжаттылық ғылымдар ретінде тарихи сынды қолданады. — Әлеуметтік ғылымдардағы өткенді зерттеу қажеттілігі. — Әлеуметтік тарихтың бөлімдері.

I. Тарих гректердің жасағаны; бірақ олардың (куәландыру, айғақ) сөзі нақты емес және тарихтан Фукидид пен Полибидің жасағандарына сәйкес келмейді. Бұл, негізінен, әңгіменің пән бола алатын, айту үшін қызықты деуге тұратын адамдардың істері туралы, фактілердің өздері де және олар болған жерлердің аймақтары да, таңдау үшін алынған фактілер де өте көптүрлілікке жол беретін, нақтылы емес ұғым. Шағын мөлшердегі гректердің қалаларына қарағанда бақылауға болатын фактілері бар жердің кеңістігі тез өскені сонша — тарих туралы түсінік барлық белгілі адамзат әлемін тез арада қамтыды; Полибимен дүниежүзілік тарих, оған белгілі өркениетті әлемнің тарихы пайда болады. Тарихтың бұл ұғымы дінге қызмет еткен ғалымдар арқылы IV ғасырдағы әулие Иеронимнен (әулие Августиннен) варварлық ғасырлардың жылнамашыларына (хрониктеріне) өтті; Апокалипсистен алынған бөлулермен қоса, ұлы монархтардың кезекпен ауысуымен, ол барлық орта ғасырлардан өтіп, Боссюэнің Discours sur l'histoire жетті.

Тарих пәнін құрауға тиіс фактілердің түрлеріне келетін болсақ, осы жағдайға байланысты ертедегі ғалымдар екі түрлі әдістің қайсысын аларына күмәнді болған; ол әдістер мыналар:

I) Практикалық істе пайдалы болатын фактілерді жүйелі түрде таңдау: Полиби айқын түрде көрсеткен Фукидидтің көзқарасы осындай. Тарихшы мемлекет және әскер қайраткерлерін адамдарды бірдеңеге үйрете алатын фактілерді жинайды. Мұндай көзқарас біздің заманымызға дейін тарихи жұмыстардағы көрнекті орындарын жоғалтпаған, әскери және дипломатиялық тарихпен айналысуға әкеледі.

2) Жазбаша және ауызша дәстүрлерде сақталған барлық фактілерді талғамай жинау; румдықтардың тарихында классикалық болып қалыптасқан, гректерден шыққан анналдардың жүйесі осындай. Тарихшы әдеттегіден тыс, әр түрлі уақиғаларды, су тасқындарын (мұның іздерін Тит Ливиден, және де Тациттің Анналдарында), басқалардың бәрін суреттейді.

Сонан соң әдеби сипаттағы жұмыс басталады; тарихшы сөздерді жазуға (мысалы, Тит Ливи), немесе иман шарттылық және психологиялық ескертпелер (мысалы, Тацит) жасауға негіз іздейді. Мұндай жағдайда, практикалық жұмыстардың сабағы мен шешендік өнердің шығармалары бірігіп кеткендіктен, тарих күрделі әңгімеге айналады. Осындай түрде ол орта ғасырлар бойына жылнамашылар (хронистер) тарапынан еліктеушілік туғызды (дөрекілеу латынша тілде), Қайта өрлеу дәуіріндегі тарихшылар мен олардың мұрагерлері ғана қалпына қайта келтірді. Біз XVIII ғасырға дейін тарих ұғымындағы прогресті байқамаймыз; XVII ғасырдағы бірде-бір тарихшының ертедегі тарихшылардан ғылыми жағынан артықшылығы жоқ.

Тарихтың ғылыми өзгеруі басқа жағынан басталады. Ғылымилықтың шығуымен қатар, ертедегі текстерді зерттеу дәстүрі және оларға комментарийлер беру, оларға енген неше түрлі фактілерге сипаттамалар (Германияда ол геаlіа деп аталады) берілді. Дәл осылайша, орта ғасырларға қатысты дәстүрлерге, мекемелерге, тілге және қолжазбаларға байланысты, құжаттар мен фактілерді біріктіру басталды. Осылай арнайы трактаттар мен репертуарлар (мысалы дю Кинжаның Глоссариі) пайда болды; олардың кейбіреулері практикалық, юридикалық немесе теологиялық сипатта болды. Бұл ретсіз және ұзақ қозғалыстан, — румдық құқық бойынша, ол XVI ғасырға дейін басталады, — ақырында зерттеудің әдістемелік жүйесі бөлініп шығады. Ұзақ уақыт бойына оларды нақтылы емес (байырғы, археология) жалпы атаумен белгіледі.

Аз-аздап, әсіресе Германия университеттерінде, фактілерді тарихи әдіс көмегімен зерттеп және оларды хронологиялық реттілікпен топтастыра бастады. Сол кезде жазудың, тілдің, шіркеудің, діннің, құқықтың, әдебиеттің, сәулеттің, мүсін жасаудың, мекемелердің, салт-дәстүрлердің және басқалардың арнайы тарихтары қалыптасты. Осы әрбір арнайы тарих жалпы тарихтың құрамдас бөлімдері болып қалады; сонымен қатар ол өзінің арнайы дәстүрлері бар және өзінің меншікті жеке құрамы бар арнайы мамандардан тұратын дербес сала болып қалыптасуда. Тарихшылардың мұндай фактілердің түрлерімен тек үстірт айналысу әдеті сақталғандықтан, мұндай арнайы тарихтар олардың сабақтарынан тыс дамыды. Олар тәуелсіз ғылымдардың әдістерін үйренді. Арнайы фактілердің санының көптігінен оларды арнайы емес тарихпен бірге зерттеу іс жүзінде мүмкін болмады; олардың әрқайсысын хронологиялық және географиялық жақтарына қарап халықтар мен кезеңдерге бөлу керек болды; әрбір арнайы тарихтың салалары бөлімдерге бөлінуі керек болды. Сонымен, Мысыр, Ассирия, Грекия, Рум, Франция, Англияның, — дін, құқық, әдебиеттің, — орта ғасырлардағы, жаңа және ең жаңа кезеңдердегі тарихтары пайда болды.

Осы салалар бөлініп шыққан сайын арнайы емес тарихтың аясы тарылды. Қоғамдық өмірге даярлаған оқыту практикасының ескі түсінігі бойынша ең кен орын берілген фактілердің түрлері, өз орайында арнайы тарихтардың (дипломатия тарихы, әскери тарих, саяси құрылымдардың тарихы) пәндеріне айналды. Олар сол бұрынғы практикалық сипаттарын, немесе кемінде, сол практикалық талаптарын сақтап, оларды бұрынғыша офицерлік, дипломаттық және саясаттық мамандықтарды даярлауда сабаққа пайдаланады.

Сонда тарих түсінігі, өз мағынасында, маманданбаған, күйзеліске ұшырады. Дүниежүзілік тарих, өзінің дәл мағынасында, яғни ерте заманнан барлық замандардағы барлық халықтарды қамтитын тарих, XVIII ғасырда бұрын белгісіз болып келген Үнді, Қытай, Жапон және Америкалар туралы деректердің аркасында кеңіді. Вольтердің тарих түсінігі, оның Essai dur les moeurs: ол Шлоссерге, ал онан Гейдельберг мектебіне өтті; соңғы Weltgeschichte, Вебердін дүниежүзілік тарихы бұл мектептен шықты. Бірақ дүниежүзілік тарих, XIX ғасырдың екінші жартысында өте ұлғайғандығын, кемінде шамалы уақытқа қалдырылды .Германияда оны ғылымға қарсы, дене есебінде қаралған, жалған адамзат идеясына негізделген деп жариялап, күлкі етуге дейін барды. Батыстық өркениеттің аясына енген (өте шеткі солтүстігі енгізілмеген, Атлантика мұхитының және Жерорта теңізіне жақын халықтар) ғана белгіленген, нақтылығы өте анықталмаған тар мағыналы Allgemeine Geschichte деген термин қабылданды. Бұл термин француз тіліне де (historie generate) мағынасы нақтыланбаған күйінде енді.

Арнайы тарихтардың жиынтығы (салт-дәстүрлердің, өнердің, діндердің, мекемелердің және басқалардың) қаншалықты толық болғанымен, қоғамның эволюциясын тануға да, бүкіл әлемнің тарихын тануға да жеткіліксіз, себебі бұл жиынтық тек жүйеге келтірілген абстракцияларды ғана суреттейді. Осы ерекше, басқаша айтқанда, абстракциялық құбылыстардың бәрінің арасында нақтылы байланыстар болған; олар белгілі бір адамдардың арасында болған құбылыстар еді, немесе олар осы адамдардың туындылары болды. Бұл адамдар белгілі бір уақиғаларды (көшіп-қонуларды, соғыстарды, төңкерістерді, ашылған жаңалықтарды) бірге бастан кешірген, ол уақиғалар құбылыстардың әр түріндегі ерекше эволюциялардың ортақ себептерін құрайды. Егер біз, мысалы, VII ғасырға дейінгі Галлиядағы адам іс-әрекеттерінің әрбір саласын (құрылымдарды, өнерді, діни сенімдерді) тарихи абстрактілі түрде зерттесек, онда біз, қандай да бір ішкі себепсіз, мекемелер мен өнердің б. д. д. I ғасырда, сосын б. д. V ғасырда күрт өзгергендігін көрер едік; біздің көз алдымызда өзінен-өзі түсініксіз эволюция болған болар еді. Румдықтардың жаулап алуы және варварлардың шапқыншылығы туралы баяндайтын барлық арнайы тарихтар арнайы емес тарих арқылы ғана түсінікті болады. Барша ортақ тарих, шындығында, ортақ уақиғалардың тарихы болып табылады. Міне, неліктен барлық нақтылы арнайы салалар анықталған кезде де, бұрынғыны танып-білуге керекті белгілі бір қалдықтар әрқашанда қалған болар еді: ондай қалдық жалпы тарих, жалпы уақиғалардың тарихы болар еді. Ондай тарихтың ерекшелігі нақтылы реалды құбылыстардың сипаттамасын көрсету, қоғамды құрайтын барлық адамдар жиынтығының бастан кешкендері немесе істері туралы әңгіме болып табылады; осы жолмен ол әлеуметтік тарихтардың арасындағы байланысты құрайды. Шындығында, арнайы әрекеттердің түрлерін байланыстыратын және олардың барлығына үстемдік ететін мұндай жалпы уақиғалар, тұрғын халықтың көпшілігін қамтитын және олардың жалпы жағдайларын өзгертіп, олардың басын қосатын фактілер болып табылады: тұрғындардың бодандау, жаулап алу, көші-қон нәтижелерінде қоныс аудару; тұрғындардың орталығын құру; адамдардың топтасуының басты жүйелерін (мемлекет, шіркеу) құру және өзгерту. Осылардан саяси тарихтың маңыздылығы шығады; осымен оның жалпы тарихтың ең маңызды бөлігін құрайтыны түсіндіріледі.

II. Әлеуметтік ғылымдар тарихқа қандай қатынаста болады? Басқа ғылымдар сияқты, олар әуелі фактілердің бар екенін көрсетулері, сосын оларды топтастырулары керек.

Жоғарыда мен бұл ғылымдардың материалдарын құрайтын фактілерді анықтаудағы тарихи әдістің рөлін көрсеттім. Ол фактілер үш әдіспен табылады:

1) Қазіргі фактілерді — тікелей бақылаудың көмегімен.

2) Бақылауға практикалық себептерге байланысты уақыт немесе мүмкіндіктер жоқ, қазіргі фактілерге қатысы бар құжаттарды зерттеудің көмегімен.

3) Ендігі жерде бақылауға мүмкіндік жоқ өткен кездегі фактілерге қатысы бар құжаттарды зерттеудің көмегімен.

Тек бақылауды ғана пайдаланған кезде әлеуметтік ғылым тарихи әдістен ештеңе талап ете алмайды. Бірақ әлеуметтік зерттеуге қажетті көптеген фактілерді біріктіру үшін бақылау әрқашанда дерлік жеткіліксіз болып табылады. Сондайда, егер іс қазіргі фактілермен танысу болса да, құжаттарға сүйенуге тура келеді, ал құжатты тек тарихи әдістің көмегімен ғана зерттеуге болады.

Тарихи әдіс пен тікелей бақылаудың ғылыми әдісінің арасындағы айырмашылық тек құжат пен бақылау хаттамасының арасындағы құндылықтардың айырмашылығынан ғана тәуелді. Хаттама жақсы жасалған бақылауды, яғни бақылау мен редакцияның қатаң әдісіне сәйкес жасалғанын көрсетеді; құжат нашар, яғни қандай да бір әдістің көмегінсіз құрылған, хаттама болып табылады. Хаттаманы ешқандай да әдістік операциясыз пайдалануға болады, себебі ол операцияны автордың өзі бұған дейін жасаған, ал онымен салыстырғанда, құжатты, оны құрушы жіберген әдістік кемістіктің орнын толтыру мақсатында жасалған тексеруден кейін ғана қолдануға болады; бұл тексеру сынауда болып табылады. Барлық тарихи ғылымдарда сынаусыз болмайды, себебі олардың барлығы құжаттық ғылымдар.

Әлеуметтік ғылымдар қаншалықты қатаң әдіс қолданылмаған жазбаша мағлұматтарды пайдаланатын болса, олар соншалықты құжаттық ғылымдар болып табылады; сондықтан олар алдын ала жасалған сыни операцияларды қажет ететін болғандықтан, олар тарихи әдісті қолданады. Шынында, ғылымның мынандай жағдайын елестетуге болады, барлық әлеуметтік құбылыстарды бақылау және оларды статистикалық белгілеу, бекітілген ғылымдарда (химия, биологияда) жасалатын операциялардай, дұрыс және біртектес әдіспен жасалған болса; ондай жағдайда, онан әрі құжаттар керегі жоқ болған болар еді, тек ғылыми хаттамалармен ғана жұмыс істелген болар еді, және тарихи әдіс пайдасыз болып қалар еді. Бірақ ондай жағдайды жүзеге асыру әлі ерте және, әзірге ол жүзеге асырылмаған соң, әзірге құжаттар өзінің мағынасын сақтайтындықтан, оларды тарихи әдіс арқылы түсіндіруге тура келеді.

Әлеуметтік ғылымда фактілер жиналған соң, екінші кезектегі операциялар оларды топтастыру болып табылады. Топтастыруды түсіну үшін, қандай да бір тарихи мағлұматтарды пайдаланбай-ақ, қазіргі кезде бақыланатын фактілерді жақындастыру арқылы ғана көру керек. Бірақ қазіргі құбылыстарды ғана білу әлеуметтік ғылымдар үшін қазіргі кезеңге арналса да, жеткіліксіз екендігі толық мүмкін. Физикалық және химиялық құбылыстарды зерттегенде ғана тек қазіргі мен шектелуге болады, себебі бұл жерде іс кез келген уақытта бірдей болған қатынастарды ашу туралы болып отыр. Бірақ биологиялық құбылыстардың өзі де, олардың эволюциясы, яғни олардың өткені қаралмаса, толық түсінікті болмайды. Адам қоғамы, егер біз кемінде өткен бірнеше жылға зер салмасақ, алаңсыз түсініксіз болады, себебі барлық әлеуметтік құбылыстар дегеніміз не жағдайлар, не дағдылар, не келісімдер болып табылады; оларды түсіну үшін кем дегенде дағдылардың, жағдайлардың, келісімдердің құрылуларының бастауларына жетуіміз керек. Олардан басқа, әр түрлі қоғамдағы құбылыстарды көрсететін әр түрлі формаларды салыстыруға мүмкіндігіміз болуы керек; сондықтан тарихи бөлім жоғарғы әлеуметтік ғылымға енеді.

Шындығында, әлеуметтік құбылыстарды зерттеу, әдетте, кіріспе түрінде болатын тарихи зерттеумен сабақтастырылып отырады. Әлеуметтік ғылымдардың репертуарында, мысалы, Handwdrterbuch der Staatswissenschaften сияқты, кейде байырғы антикалық заманнан басталатын, маңызды экономикалық дағдылардың эволюциясын түсіндіретін тарихи мақалалары болады.

Әдеттегі түсінікте тарих, яғни өткеннің фактілерін зерттеу, әлеуметтік ғылымдарда айтарлықтай орын алатындығы даусыз. Бұл тарих тек тарихи әдістің көмегімен ғана құрыла алатындығы күмәнсіз. Әлеуметтік тарихта тарихи әдісті қолдану ұсынылып отырған жұмыстың екінші бөлімінің пәні болып табылады. Онда мен осы түрлі тарихқа тән қиындықтарды зерттеймін; қалай оны орнықтыруға болады, ол үшін қандай арнайы сергектік керек, қандай ақтаңдақтар болмай қоймайды; ақырында, мен осы тарих пен тарихтың басқа салаларының арасындағы қатынастарды, (тар мағынадағы) әлеуметтік факторлардың эволюциясы басқа тарихи, басқа айтқанда, адамдық факторларға қалай әсер ететінін және керісінше жағдайларды көруге тырысатын боламын.

Тар мағынада сөз болатын әлеуметтік тарих қоғам тарихының бөлігі екендігінен басқа ештеңе емес. Адам өмірінің құбылыстарын көрсететін ең басты түрлерінің кестесін мен жоғарыда берген едім; бұл жерде мен тарихтың салаларының кестесін беремін.

I. Материалдық жағдайлар. — Антропология. Демография. — Табиғи және жасанды орталарды, физикалық географияны және экономияны зерттеу.

II. Зерделік дағды. — Тіл. Өнер. Ғылымдар. Философия және мораль. Экономикалық, доктриналар. Дін, сенімдер және практика.

III. Материалдық дағдылар. — Жеке өмір.

IV. Экономикалық дағды. — Ауыл шаруашылығы өндірісі. Тауарларды тасымалдау және индустрия. Сауда. Заттарды бөлу.

V. Әлеуметтік мекемелер. — Отбасы. Отбасы меншігін және мұрагерлікті ұйымдастыру. Тәрбие және білім беру. Әлеуметтік таптар.

VI. Мемлекеттік мекемелер. — Саяси, шіркеулік, халықаралық мекемелер.

Әлеуметтік тарихқа төртінші категорияның (экономикалық дағдының) бәрі, бірінші категория (демографияны) мен екінші категорияның (экономикалық доктриналардың) кейбір бөлімдері кіреді. Ол үшінші, бесінші және алтыншы категориялармен өзара қатынастарымен ғана байланыста болады.

XII тарау.

Әлеуметтік тарихтың күйі

I. Әр түрлі тарихтардың жай-күйін салыстыру. — Монографиялар. — Арнайы және ортақ нұсқаулар. Әлеуметтік тарихтың артта қалуы.

II. Фактілердің табиғатынан туындайтын бұндай жетілмегендіктің себептері. — Фактілердің сыртқы сипаты, құжаттардың субъективтік сипаты, бізге фактінің субъективтік жағының салыстырмалы жеңіл түсуі. Доктриналардың тарихы.

III. Құжаттардың түрлерінен туындайтын кемшіліктердің себептері. — Құрастырылған құжаттар, сақталған құжаттар, жарияланған құжаттар. — Баяндайтын, әдеби, тәрбиелік және практикалық құжаттардың артықшылықтары.

I. — Тар мағынада алынған әлеуметтік фактілердің тарихы, яғни экономикалық және демографиялық фактілердің тарихы тарихтың басқа салаларының бәрінен кеш қалған. Бұл факт дау туғызбайды. Әлеуметтік тарихтың жағдайын тарихтың басқа түрлерінің жағдайымен, тарихи еңбектің әр түрлі жағынан монография, ортақ нұсқалар түріндегі жағдайын салыстырсақ жеткілікті, — барлық жерде біз жаңағы нәтижеге келеміз: әлеуметтік тарих аясындағы жұмыс бәрінен де артта қалған.

Монографияларға қатысты жоғарыдағы айтқанды дәлелдеу үшін тек библиографиялық тізімді көрсетсек те жеткілікті. Германия үшін Вайцтың, Франция үшін Мононың, Англия үшін Гроссаның, Бельгия үшін Пиреннаның, Құрама Штаттары үшін Чаннинга мен Тарттың жасаған жеке ұлттардың библиографияларына қарап шығу жеткілікті; әлеуметтік саладағы көрнекі жұмыстар санының аздығы оқушыны таң қалдырады; оның үстіне олардың көпшілігінің шыққанына өте көп уақыт өткен жоқ.

Қандай да бір кезеңнің, елдің, белгілі фактілердің түрлері, мысалы, белгілі бір кезеңдегі қайсыбір елдің әдебиетінің немесе мекемелерінің тарихы туралы монографиялардың нәтижелері жалпы қорытындылар жасауға жарайтын деңгейге ие бола бастағанда тарихи жұмыс қалыпты формаға енеді. Егер де біз тарихтың пәнін беретін құбылыстарға шолу жасасақ, онда (құжаттар алаңсыз жоқ болған жағдайлардан басқа жайттарда) барлық арнайы салалардың, кейбіреулерінің тіпті XIX ғасырдың ортасында, қалыптасқандығын көреміз. Адам нәсілдерінің (антропология) тарихы, тілдердің (бұл ең ертелерінің бірі) тарихы, әлемнің (табиғи және жасанды ортасының) географиялық сипаттамасы, өнердің, әдебиеттің, ғылымның, философияның, діннің тарихы пайда болған; тағамның, киім-кешектің, сәулеттің, үй заттарының, дәстүрлердің тарихы; жеке құрылымдардың тарихы (құқық тарихы); саяси, шіркеулік және халықаралық құрылымдардың тарихы. Атап өтілген зерттеулер барлық елдер мен дәуірлерге байланысты: Мысыр, Грекия, Рум, еуропалық халықтар, Құрама Штаттары, ертедегі, орта ғасырлардағы және қазіргі біздің заманымызға жасалған. Зерттелмеген салалар жоқ деуге болады; қайта жасауға тура келетін, нашар жазылған жұмыстар бар, алайда (тек бір саладағы, атап айтқанда, реалды моральдағы, яғни адамдардың іс жүзінде істеген істерін зерттеуден басқа, себебі экономикалық өмірді қоса алғандағы, іс-әрекеттердің және дағдылардың жиынтығы белгілі болмайынша, бұл сұрақты айқын қоюға да болмайтын болғандықтан ғана) ақтаңдақтар тіптен қалмаған. <...>

2. Сыртқы уақиғалардың тарихы мемлекеттердің өзара қатынастарынан құрылады; олар не күшті шиеленістер, жаулау және соғыс, не татуласу, трактаттар және келісімдер формасын қабылдайды; олар территорияларды бөлудегі және мемлекеттердің орналасуындағы өзгерістерге әкеледі. Территориялардағы немесе қатынастардағы әрбір өзгеріс ішкі өмірдегі бейімделудің, соның соңынан экономикалық өмірдің де ортақ жаңа жақтарын туындатады. Шиеленістің немесе келісімнің қалай болғандығын білуден ешқандай пайда жоқ; соғыстың немесе келіссөздердің эпизодтары тек соғыс немесе дипломатиялық тарихтың мамандарына ғана қызықты; бірақ әлеуметтік тарихты түсіну үшін соғыстың нәтижесі немесе трактат жалпы факт болып табылады. Біз сонымен бірге мемлекеттердің арасындағы байланыстарды тоқтатқан шиеленістердің ұзақтығында және мемлекеттердің арасында бекітілген трактаттардың, әсіресе сауда және экономикалық трактаттардың мәнін білуіміз керек.

Бұл уақиғалардың барлық эпизодтарын білудің ешқандай қажеттігі жоқ; ол міндетті біз мамандарға қалдыруымызға болады. Бірақ саяси тарихтың басты фактілерін білмеу өте қауіпті; экономикалық өзгерістерге саяси уақиға анық себеп болған жағдайларда, мысалы, француз революциясында, біздің оларға экономикалық себептерді телуіміз мүмкін.

ҚОРЫТЫНДЫ

Ақыры, тарихи әдістің әлеуметтік ғылымдарда қолданылуы туралы практикалық қорытындыларға келдік.

Тіпті қазіргі қоғамдарды зерттегенде де даярлық жұмыстар кезінде тарихи әдіс керек; себебі әлеуметтік ғылымдардың материалдарының көп бөлігі ғылыми бақылауларда емес, біздер сыни жұмыстың көмегімен ғана пайдалана алатын құжаттарда.

Оған қоса, толық әлеуметтік ғылымды құру әлеуметтік құбылыстардың эволюциясын, яғни әлеуметтік тарихты зерттеуді қажет етеді. Бірақ бұл әлеуметтік тарих, басқа да кез келген тарих сияқты, тарихи әдіске сәйкес сыннан өткен құжаттарды пайдалануды талап етумен ғана шектелмейді. Оның өзі өзге тарихтардан бөліне алмайды; ол қоғамның жалпы тарихының бөлімі, құқықтың немесе киім-кешектің тарихы сияқты арнайы саласы ғана бола алады. Ол әдебиет немесе ғылым тарихтарынан гөрі, өмірдің барлық құбылыстарының тарихымен тығызырақ байланысты.

Әлеуметтік тарих, әлеуметтік фактілер басқа фактілердің қаншалықты себебі болса, соншалықты деңгейде басқа ғылымдарға көмекші ғылым болып табылады, — саяси экономия мамандары ойлағаннан гөрі әлдеқайда әлсіз дәрежеде болып шықты. Басқа фактілердің бәрінен қажетті теріс шарттары әлеуметтік фактілер болып шықты; олар жоқ жерде басқа фактілердің де болуы мүмкін емес; олар тек басқа фактілердің тірегі ғана болып табылады, бірақ олар құрылымның төменгі бөлігі емес. Олардың формаларының ерекшеліктері басқа факторлардың бағыттарына нашар әсер етеді және сондықтан да олардың тарихы басқа құбылыстардың тарихын түсінуге аздаған ғана пайда келтіреді.

Керісінше, әлеуметтік тарих басқа тарихтардан тығыз тәуелділікте болады. Әлеуметтік фактілердің өз бойында өздерінің пайда болуының негізі жоқ; олар не басқа әсерлердің (ондайға демографиялық фактілер жатады) туындылары, не бөтен мақсаттың (ондайға экономикалық фактілер жатады) құралы болып табылады. Демек, олардың бағыттары олардың өздеріне емес, тегі басқа фактілерге тәуелді. Адамдардың зерделік өмірі, олардың жеке өмірінің әдеттері, олардың саяси ұйымдасуы олардың өндірістік іс-әрекеттерінің формасымен анықталмайды; оған керісінше, атап айтқанда олардың зерделік, жеке және саяси өмірлері ғана олардың экономикалық өмірінің анандай не мынандай формасына әкеледі. Сондықтан әлеуметтік тарихты тарихтың басқа салаларын зерттеу арқылы ғана түсінуге болады; ол адамзаттың жалпы тарихының бөлігін ғана көрсетеді.

Тәржімалаған С.И. Оспанов





БИБЛИОГРАФИЯЛЫҚ АНЫҚТАМА

Кастро Фидель

История меня оправдает. — Москва, 1975.



Кёстлер Артур

Тринадцатое колено. - Москва, 2001.



Кинг Мартин Лютер

Есть у меня мечта. Избранные труды и выступления. - Москва, 1970.



Ковальченко И.Д.

Методы исторического исследования. - Москва, 1987.



Коллингвуд Р. Дж.

Идея истории. Автобиография. — Москва, 1980.



Конрад Н.И.

Запад и Восток. — Москва, 1972



Крадер Лоуренс

Народы Центральной Азии. — Блумингтон, Индиане, ун-т, 1962.



Кроче Б.

Теория и история, историография. — Москва, 1998.



Лаппо-Данилевский А.С.

Методология истории. Вып. 1. — Петроград, 1923.



Лиотар Ж.-Ф.

Состояние постмодерна: Пер. с фр. — Санкт-Петербург, 1998.



Мабли Г.-Б.

Об изучении истории. О том, как писать историю: - Москва, 1993.



Маркс К., Энгельс Ф., Ленин В.И.

Об историческом уроке и его уроках. - Москва, 1989.



Мейер Э.

Теоретические и методологические вопросы истории (философско-исторические исследования). — Москва, 1911.



Могильницкий Б.Г.

Введение в методологию истории. - Москва, 1989.



Морган Льюис Генри

Древнее общество. — Ленинград, 1934.



Неру Джавахарлал

Открытие Индии — Москва, 1989. Кн. 1-2.



Про Антуан

Двенадцать уроков истории. — Москва, 2000.



Сахаров А.М.

Методология истории и историографии (Статьи и выступления). - Москва, 1981.



Сеа Л.

Философия латиноамериканской истории. - Москва, 1979.



Сеньобос Ш

Исторический метод (в применении к социальным наукам). — Москва, 1902.





