I БӨЛІМ

TYPKI ФИЛОСОФИЯСЫ ҰҒЫМЫ ЖӘНЕ ОНЫҢ ЕРЕКШЕЛІКТЕРІ

Әбдімәлік НЫСАНБАЕВ

Нұрмағамбет АЮПОВ

Нысанбаев Әбдімәлік - философия ғылымдарының докторы, профессор, Қазақстан Республикасы Білім және ғылым министрлігі Ғылым комитетінің Философия және саясаттану институтының директоры, Қазақстанның мемлекеттік, Президенттің бейбітшілік және рухани келісім, Түркі әлемінің Халықаралық сыйлықтарының лауреаты, Ұлттық Ғылым академиясының академигі, Қазақстан Республикасы Президентінің жанындағы Ұлттық кеңестің мүшесі, Халықаралық философиялық және саясаттану мектебінің негізін қалаған қазақтың көрнекті ғылым және қоғам кайраткері. Қазақстан мен Қырғызстанның ғылымы мен техникасына енбегі сіңген қайраткер. Академик Ә. Нысанбаев 600-ге жуық еңбектер, солардың ішінде 75 ғылыми жұмыстары әлемнің 25 тілдерінде жарық көрді.

Түркі фәлсафасы1 жайында

Түріктік мәдениет туралы айтқанда, оны қазіргі таңда Орталық және Алдыңғы Азияның байтақ жеріндегі саны 300 млн. адамнан асатын отыздан астам ұлттар мен ұлыстардан құралған түркі тілдес халықтардың мәдениеті деп біледі. Ежелгі заманда түркі халықтары Оңтүстік - Шығыс Еуропа даласынан бастап, Қытайға дейінгі, Сібірден Гималайға дейінгі аумақта өмір сүрген. Қара және Каспий теңіздерінен Байкал мен Хинган тауларына дейін созылып жатқан байтақ аумақты географиялық тұрғыда Қара теңіздің маңы мен Қазақтың даласы, Орта Азияның құмды шөлдері, Амудария мен Сырдарияның жазиралары, Алтай мен Оңтүстік Сібір, Тәңір тау (Тянь-Шань) мен Памирдің таулы сілемдері, Шығыс Түркістанның шөлдері, даласы мен жазирасы құрайды.

Шаруашылықтың күрделі әрі әмбебап жүйесі: егіндік жазира - көшпенді дала - егін салу, таулы жерде мал өсіру әртүрлі қолөнердің, мақта, бау-бақша шаруашылықтарының дамуымен қатар жүрді. Тоқыма қолөнері мен жүн өңдеу өнімдері адамдарды киіммен қамтамасыз етіп, киіз үй құрылысында қолданыс тапты. Атқа міну, жүк таситын арба, киіз үй тіршіліктің кең аумақты кеңістігін игеруде таптырмайтын құралдар болатын. Б.з.д. II - I мыңжылдықтарда түріктер қола мен темірдің металлургиясын игереді. Шаруашылықтың осындай күрделі әрі әмбебап, өздігінен жеткілікті жүйесінің табиғи салдары ретінде экономикалық, әлеуметтік өмірдің, рухани мәдениеттің орталығы болған қалалар пайда болды.

Түркі мәдениетінің ашық болуы мәдениеттердің сұхбатынан, оның көршілес мәдениеттермен терең байланыстарынан көрінеді. Егер арийлік ежелгі мәдениет арқылы оның тарихи тамыры Үнді және Иран мәдениеттерінде жатса, онда Қытай, Қиыр Шығыс және Жерорта теңізі мәдениеттері үшін ол байланыстырушы буын, ал жалпы, ол, адамзаттың ежелгі мәдениетінің қалыптасуындағы біріктіруші өзек болған. Орта азиялық керуен жолдары: Ұлы Жібек жолы, Жылқы жолы (Алтын жол), Ладак жолы, Нефрит жолы, Меридиан жолы сауда жасау арқылы материалдық мәдениетті өзара байытып қана қоймай, адамзаттың бірыңғай рухани мәдениетін де қалыптастырды.

Түркі фәлсафасы туралы әңгіме болғанда, ең алдымен, біз түркі тілдес халықтардың философиялық ойының даму жолдары мен қайнар көздерінің негіз қалаушы бірлік қағидасын ұстануымыз қажет. Түркі мәдениетінің табиғи бірлігін құрайтын «шаруашылық - бостандық жайлау» үштігі - жеке түрік тілдес халықтардың ерекше философиялық дүниетанымдарымен бірге, түркілердің бірыңғай философиялық мәдениетін де қалыптастырды және мұндай тұтас рухани мұра Орталық Азияның барлық халықтарына ортақ болады. Осындай әмбебаптық пен ашықтықтың арқасында түрік мәдениеті басқа мәдениеттердің философиялық идеяларын (оның ішінде маркстік идеяны да) бойына сіңіруімен қатар, олардың қалыптасуына да үлкен ықпал жасады.

Түркілік фәлсафаның, жалпы барша түрік мәдениетінің де ең маңызды сипатының бірі -дәстүршілдік. Ол әлеуметтік болмыстың үнемі жаңа сапаға өтіп өзгеруінің тәсілі мен мүмкіндігі ретінде көрінетін әмбебап шаруашылық үштігінің дәстүрлі салтынан табиғи түрде шығады. Ал бұл, өз кезегінде, мәдениеттің дүниетанымдық негіздерінің дәстүршілдігіне ұласады. Біріншіден, бұл ойлаудың табиғилығы - адамның табиғатпен, өмірмен бірігуі (табиғат өмірдің бастауы, қайнар көзі ретінде көрініс табады), сондықтан өзінің негіздері мен қайнарларында түріктік философия табиғат пен өмірдің философиясы болып табылады. Екіншіден, әлеуметтік кеңістіктегі дәстүршілдік ру тайпалық қатынастардың тұрақтылығынан, адамдар арасындағы қатынастардың жоғарғы маңыздылығынан көрінеді. Бұл мәнде түркі философиясы әрқашан әлеуметтік этикалық, экзистенциалдық философияның сипатында болған. Үшіншіден, түркі дүниетанымы уақытты батыс мәдениетіндегі сызықтық емес, циклдік нәрсе деп білген. Мұндай түсінік түркі философиясын «мәңгі оралу» философиясына айналдырды. Дүниені философиялық тұрғыда қабылдайтын дәстүршілдіктің, оралымды дүниетанымдық уақыттың мысалы ретінде «Хамса» (Бестік) әдеби дәстүрін алуға болады. Бұл дәстүрде көптеген ақындар мен ойшылдар (олардың ішінде Алишер Науаиде бар) философиялық және этикалық шығармаларын ұстаздары негізін қалған дәстүрге сай етіп жазған.

Бұл жерде біз дәстүршілдікті «кемістік» деп санайтын еуропашыл және модернистік көзқарастан арылуымыз қажет. Кез келген қоғамның білім мен тәжірибені ұрпақтан -ұрпаққа жеткізу үдерісі болатын дәстүрсіз өмір сүре алмайтыны белгілі жайт. Егер қоғамда дәстүрі болмаса, ол қалай өмір сүреді, қалай дамиды, өйткені дәстүр мен жаңаның тара тәуелділігі, тұтастығы - кез келген қоғамның өмір сүру шарты. Мұндай бірлік жоқ жерде мәдени үзіліс орын алып, ұрпақтар сабақтастығының қағидаты бұзылады.

Түріктік фәлсафаны қарастырудағы басқа бір әдіснамалық қағиданың мәні – түркі мәдениетінің қалыптасуы мен дамуына оң әсері болған оның синкретті. Жібек жолының бүкіл әлемдік феномені (керуен жолының символы ретінде) - Орталық Азияны адамзат тарихында мыңдаған жылдар бойы дүниетанымдық идеялар, философиялық ойлар «балқытылған қазан» ретінде тануға мүмкіндік берген. Орталық Азияның арий мәдениеті негізінде алынған түріктік дүниетанымы көрші мәдениеттердің қалыптасуына ықпал ете отырып, өз бойына шумер, мысыр, қытай, кейін орыс және батыс еуропалық мәдениеттерінің дүниетанымдық идеяларын да сіңіреді. Философия жайында әңгіме бола қалса, әдетте, ол Батыстық және Шығыстық деп екіге бөлінеді, бұл жерде түріктік фәлсафа, оның ерекшеліктері мен біртумалығы, мүлде қарастырылмайды. Егер Батыс шығыстық философияны мұсылмандық, қытайлық және үнділік философиялық жүйелер деп білсе, онда Шығыс үшін, біріншіден, Батыс деген нәрсе атымен жоқ, екіншіден, Шығыс өзін дүниетанымдық идеялардың алуан түрлі түсті бірыңғай бояулары деп біледі. Егер еуропашыл тұрғы үшін түріктік фәлсафаның мүлде қарастырылмауы мүмкін болса немесе оның батыстық және шығыстық мәдениеттердің арасын жалғаушы буын ретінде ғана қарастырылуы мүмкін болса, онда шығыстық философия үшін түріктік фәлсафа өзінің бөлінбес құрамды бөлігі болады. Бұл - шығыстық дүниетанымның алуан түсті бояулардың ерекше, қайталанбас жиынтығы. Түріктік фәлсафаны зерттегенде, біз оның тікелей қайнарлары мен құрамды бөлігі болып табылатын: қытайлық философияны, буддашыл философияны, философияның естен шығармауымыз керек.

Түркі фәлсафасының келесі бір қағидасы (кейбір ортодокс - философтар мойындамайтын) — «халықтығы». Түркі фәлсафасына қатысты еуропалық ғылымдағы «философиялық жүйе» деген ұғымды қолдануға болмайды. Ойлаудың кез келген жүйесінде немесе қайсы -бір идеялар мен қағидаларды жүйелеуде, түрік дүниетанымының ашықтығы мен ықыластығына, дәстүршілдігі мен дамуына, сабақтастығы мен тұрақтылығына қарама-қарсы келетін аяқталғандық пен қасаңдық бар. Философиялық жүйе ретінде ежелгі грек философиясы, әсіресе, Аристотельді - адам ойының рационалдығының «алтын торшасы». «Атом бомбасы гректердің философиялық ойының қойнауында дүниеге келген» деген түсініктің болуы да тегін емес және ол (бомба) оның белгілі - бір нәтижесі мен аяқталуы деп жалғастыруға болар еді.

Тамыры халық санасында жатқан түріктік фәлсафа, ұлттық ерекшелік пен типтен басқа, ешқандай шектеу мен жабылуды көтермейді. Өз мәнісінде, ол өзінің негіздеріне сай дамиды, бірақ сонымен бірге, үнемі жаңа дүниетанымдық кеңістіктерді де игереді, ол халықтың санасымен бірге өзгеріп отырады. Ал мұндай үнемі өрістеу үстінде болатын үрдістің байланыстырушы түйіндері: халықтың дүниетанымдық идеялары мен қағидалары шоғырланған халықтың ауызекі шығармашылығы, өнері, жеке тұлғалардың философиялық идеялары. Бұл жерде жеке ойшылдардың философиялық шығармашылығына өзіндік тарихи және заманауи ерекшеліктер мен белгілер тән болса да, ол қайсыбір тұйық жүйе емес. Түріктік дәстүрдегі философия - болмысты жеке адам тарапынан трансценденциялау емес, дүниетанымдық бейбастық - жекешілдік емес, ұжымдық - халықтық нәрсенің жалғасы, оның өріс алуы, жеке тұлғаның дүниетанымындағы халыққа тән нәрсенің көрінісі.

Түріктік фәлсафаның келесі бір ерекше белгісі - оның «қатпарлығы» («қатлам») және мұндай көп қатпарлыққа диффуздық (өту) қасиет тән. Әрбір жаңа тарихи дәуір басталғанда, тарихи жағдай мен географиялық орынға байланысты түріктік дүниетанымда да жаңа дүниетанымдық идеялар мен қағидалар қатпарлары пайда болатын. Түріктік дүниетанымның негізінде арғы түрік тайпалардың арийлік мәдениеті жатыр, оған аңызды, діни ерекшелік, төл тумалы, зороастрашыл, тәңіршіл, ведашыл философиялық - діни ілімдердің қабаттаса қалыптасуы мен дамуы тән. Кейін, Орталық Азия буддашыл мәдениеттің, манихейшілдіктің орталығына айналған кезде, жаңа дүниетанымдық қабат пайда болды. Ең ақыры, түрік тілді ортада жетекші дін ретінде, кейіннен, мәнісі мен формасы бойынша ұлттық дінге айналған ислам, түрік халықтардың дүниетанымына семиттік діни - философиялық дүниетанымның элементтерін енгізді. Отарлануға байланысты түріктік санада орыс және батыс еуропалық ойдың философиялық, дүниетанымдық идеялар қабаты катпарлана бастады. Әрине, қазіргі түрік тілдес халықтардың дүниетанымының белгілі бір қабатын, кеңестік үлгідегі маркстік, ал бұрынғы кеңестік республикаларда диалектикалық материализм аясында ойлау алып жатыр. Сонымен, қазіргі дүниетанымдық шындыққа қарап, түрік тілдес халықтардың санасына жаппай бұқаралық «вестерн» мәдениетінің енуі туралы айтуға болады. Синкреттіктен өзгеше мұндай «көп қатпарлық» түрік тілдес халықтардың дүниетанымына табын түсіріп, белгілі бір дәрежеде мәдени еттің төлтумалығының жоғалуына әкеледі. Сондықтан, өз зерттеулерінде халықтың рухани өмірінің дүниетанымдық қырын айқындаған кезде, философ - зерттеушілерге этникалық мәдениетті бұзатын жат идеяларды «аршып алу» қажет болады. Мұндай эклектизм - әр нәрсенің басын шалу (ред.) қара дүрсін мәңгүрттікке жетелейді және ол да ұлттық мәдениеттің азғындау, жойылуы (факторы болып табылады. Осындай құбылыстарды атаған кезде, маргиналдық деп аталатын дүниетанымдық құбылыс туралы да айту қажет. Мәдениет синкретті, көп қатпарлы болып, көршілес мәдениеттер өзара байланыста ықпал еткенде, О.Сүлейменов атап өткендей, өзіндік этно - мәдениеттің дүниетанымдық және рухани негіздері сақталған жағдайда маргиналдықтың халық пен жеке адамның дүниетанымдық қалыптасуына әсер он болады.

Діни синкретизм және дүниетанымдық бағдардағы діншілдіктің басымдығы – түрік тілдес халықтардың философиялық ойының ерекше қалыптасуының факторы. Географиялық детерминизмнің әсерінен Орталық Азия, біз атап өткендей, әлемнің барлық негізгі діни идеялары тоғысатын орталық болған. Егер бастапқы кезеңде түріктердің өзіндік дінін табиғат діні деп, ал түріктік қоғамдық салттың дамуына орай, монотеистік сипаттағы дінге, яғни тәңіршілдікке өту деп сипаттауға болса, онда белдеулік уақыттан бастап, орта азиялық аймақта діни идеялардың өзара кірігуі жүзеге асқан. Ең алдымен, тәңіршілдік зороастрашылдық идеяларымен тығыз байланыста болды, кейін дәл осы аймақта, орта азиялық діни көзқарастардың әсерінен ол буддашыл этикалық ілімнен, өзіндік каньондық мәтіндері, әртүрлі діни - философиялық тармақтары бар дінге айналды. Түркілік дүниетанымға ең барабар келетін махаянаның Орталық Азия, Жетісу және Шығыс Түркістан жазираларында буддашылдықтың басты ағымына айналуы - атап өтерлік жайт. Түріктік ортаға Алдыңғы Азиядан Шығысқа қарай ығыстырылған несториан ағымындағы манихейшіл және христианшыл діни идеялар мен түсініктер ене бастады және олар бұрыннан синкретті сипаттағы діни ортаға тап болған кезде, түріктік діни түсініктердің арасына сіңісіп, бұл аймақта дербес әрі ұзақ өмір сүре алмады. «Құдайдың жалғыздығы, қисынды түрде Құдаймен байланысты адамзаттың да бірлігін, яғни барша халықтар үшін шынайы діннің жалғыз болуын қажет етеді... Исламның көнелігі мен бірлігі кез келген діни артықшылықты айыптап, шынайы діннің барлық тарихи әртүрлі көріністерінің бірдей мойындалуын талап етеді» - деп жариялаған ислам ғана, IX ғасырдан бастап, түрік әлемінің басым дініне айналды. Бірақ, түрік тілдес халықтар арасында ислам өзінің таза, ортодоксальды түрінде дами алмады. Түрік халықтарының діни дүниетанымының дәстүршілдігі, оның жоғары деңгейдегі синкретті исламның ерекше түріктік рең алуына себеп болды. Бұл аймақта, ең алдымен, байырғы елдің салт - ғұрпына ымырашылдықпен қарайтын ханифит азабындағы сунниттік ислам тарады. Исламның таралуында сопылық ағымдар ерекше орын алды. Сондықтан көптеген зерттеушілер исламдық дәуірден бұрын болған халықтық салт - ғұрыптарға орын беріп, исламның өз діни салттарын қатаң сақтауға жеңілдік жасайтын орта азиялық түріктік ислам жайында айтады. Ислам монотеизмге қайшы келмейтін түрік - тілдес халықтардың бүкіл діни түсініктерін белгілі бір дәрежеде бойына сіңірді деуге болады.

Түріктік фәлсафаның келесі бір ерекшелігіне, негізінен, еуропалық ұғымдағы философиялық әдебиеттің болмауы жатады. Философия эпикалық дастандарда, көркем әдебиетте, даналық пен нақылдық тәмсілдің кітаптарында, поэзия мен фольклорда сақталған. Әрине, категориялық, ұғымдық аппарат болса ғана ол философия болады деген уәж айтылуы мүмкін. Философия дегеніміз ұғымдармен ойлау. Бірақ, сонымен қатар, философияның көріністеріне әмбебаптық тән. Ия, ол - даналыққа деген құштарлық, Ақиқатты табудағы мәңгілік ізденіс. Және бұл түсінігінде оның көріністері алуан түрлі болады. Ойлау феномені ретіндегі философияның мәні - адам болмысының құпиясын шешуге деген ұмтылыс. Бұл ізденісте түріктік мәдениеттегі философиялық ой барша дүниетанымдық мәселенің палитрасы көрініс табатын поэзия түрінде кейіптелген. Шығыста поэзияның орны әрқашан ерекше болатын. Ойды өлеңмен жеткізу биік өнердің бірі саналатын және ойшылдардың бәрі де философиялық идеяларын, дүниеге деген көзқарасын поэзиялық формада жеткізетін. Патша әлемнің көркемдік-эстетикалық игерілуі ретінде ғана емес, адамның шексіз сыртқы және ішкі әлемін ашып, шығыс философиясының басты арқауы ретіндегі бақытқа жету жолын нұсқайтын терең экзистенциалдық философия ретінде көрінетін. Сондықтан, түріктік фәлсафаны халықтың шығармашылық ойының барша байлығы мен рухани мәдениеті арқылы айқындау қажет.

Натурфилософиялық мәселелер түріктік философияда ерекше орын алады. Түрік халықтарының дүниетанымдық «ерекшелігіне «табиғатқа сиыну» және «табиғатқа табыну» императивтері, яғни табиғатқа деген сенім мен табиғатқа табыну жатады. Дәстүрге сай табиғатқа деген махаббат пен құрмет белгілі бір рухани білім, экологиялық сана ретінде болған. Мұндай дүниетанымға адамды табиғаттың несі ретінде анықтайтын, табиғатқа зорлық жасап, өзгертетін философия жат. Ол табиғатты барлық тірі және өлі нәрсенің қайнар көзі, универсум ретінде құдайдай көретін.

Түріктердің табиғатты құрмет тұтуында Аспан - Көкті құдайдай көру ерекше орын алып, Көк - қасиетті аспан ретінде ұғынылған. Аспанға табыну өте күрделі әрі көпқырлы сипат алған. Оның ішіне Күнге - Күн Тәңірісіне, Айға - Ай Тәңірісіне, Жұлдыздарға - Жұлдыз Тәңірісіне табыну кіретін. Аспанды «әке» ретінде түсіну бұлардан да күрделі болатын. Ежелгі түріктердің космогониясында әуелгі аласапыранда Аспан мен Жер, ал екеуінің арасында Адам жаратылған. Бұл туралы Күлтегіннің Үлкен жазуында айтылады: «Үстінде киелі аспан, астында қара жер, олардың арасында адам баласы пайда болды...». Бұл үштіктің пайда болуы барлық үнді еуропалық халықтарда кездеседі. Айталық, мысалы «Тілмаш және жер асты әлемі» деген мәтінде шумерлік аспан құдайы Ашу тралы айтылады: «Аспан жерден бөлінгенде, Ашу өзіне аспанды алғанда, Еңлік жерді алды...». Жалпы үнді еуропалық мифологиялық жүйеде басты нысан «дейус» - «жарқыраған күндізгі аспан» ең жоғарғы құдай, «аспан - әке» ретінде болған. Аспан ұрықтандыратын «жер-ана» Аспандағы әкеге, яғни «жарқыраған аспанға» сәйкес келетін. Түрік халықтары Жерді жер бетіндегі барша нәрсенің анасы ретінде, ал Аспанды - жарық пен қараңғылықты, күн мен түнді, өмірлік ылғалды, жауынды беретін әке ретінде қастерлеген. Бұл, түрік халықтарында қазірде де бар: «аспан - ата, жер - ана» немесе «ауа - ата, жер -ана» деген нанымына сәйкес келеді.

Тәңіршіл натурфилософияның ерекшелігіне оның мифо - этикалық мазмұны жатады. Түрік халықтарында, басқа халықтардағы сияқты, жұлдызбен байланысты астральды аңыздар өте көп. Айталық, «Темір қазық» - бүкіл көк аспан айналып тұрған орталық. Ол аспанға қағылған қазықтай болып көрінетін және ежелгі көшпенділері мен керуенбасылары өз жолын соған қарап түзеген. Түріктік натурфилософияда Үркер шоқжұлдызының алатын орны ерекше.

«Түңдіктен Үркер көрінсе - үш айдан соң Наурызды күт» деген түрік мақалында терең астрономиялық білім жатыр. Біріншіден, ежелгі орталық азиялық күнтізбелердің бірінің «Өтіс» немесе «Тоғыс» немесе «Үркер» деп аталуы Айдың Үркер шоқжұлдызынан «өтіп -кездесуімен» немесе «тоғысуымен» байланысты. Бұл күнтізбе бойынша бір айда 28 күн, ал бір жылда 13 ай болған. 26 қаңтардан үш ай (84 күн) өткенде, диқандар мен көшпенділер «Наурыз» мейрамын, яғни көктемгі астрономиялық күн мен түннің теңесуін тойлаған. Екіншіден, аталған мақалда Мүшел (Наурыз) күнтізбесі мен ай «Үркер» күнтізбесінің өзара байланысы туралы жасырын код түрінде айтылады. Қазіргі кезге дейін түрік халықтарында «Үркермен» және ауа - райымен байланысты «үлкен шілде» (үлкен қырық) және «кіші шілде» (кіші қырық) деген ұғымдар бар. «Үлкен шілде» (шілде -қырық) 26 қаңтарда басталып, 5 ақпанда бітетін. Бұл қырық күн қыстың ең суық күндері болатын. Осы қырық күнде Үркер қысқы аспанның тас төбесінде (зенитте) тұратын. «Кіші шілде» 26 маусымнан 5 тамызға дейін созылады, бұл жаздың ең ыстық кезі және түнгі аспанда Үркер көрінбейді.

Абстракциялаудың нәтижесінде табиғатты кейіптеу - әлемнің бірыңғай космогониялық бейнесінің жасалуына әкелетін. Айталық, ежелгі түріктердің түсінігінде Аспан, аспан денелерінің жеті саласына - Күнге, Айға және бес ғаламшарға: Сатурн, Юпитер (Есекқырған), Марс, Венера (Шолпан), Меркурий (Кіші Шолпан) деп бөлінетін. Ж Баласағұн өзінің «Құтты білігінде» оларды былайша орналастырады: (Сатурн), Онай (Есекқырған), Куруд (Марс), Куяш (Кун), Сэвит (Шолпан), Арзу (Кіші Шолпан), Ялшық (Ай). Ол 12 зодиак белгілері туралы, олардың мезгілдеріне және от, су, ауа, жер сияқты әуелгі элементтерге сай келуі туралы айтады.

Түріктік натурфилософиядағы «тадо» деген ұғым - бұрын болмыстың субстраты болуға таласатын төрт алғашқы элемент. Олар адам өмірінде маңызды қызмет атқарып, оның табиғатпен тығыз байланысының белгісі болған.

Әуелгі элементтер Мүшелде ерекше маңызды болған. Он екі жылдық цикл - Мүшел, көптеген ғалымдардың пікірінше, түрік халықтары арасында б.д.д. III - II мыңжылдықтарда пайда болды. Әр жыл жануардың атауымен аталып, белгілі бір тадо элементіне сай келеді:

от - 1 Тышқан жылына, 5 Балық жылына, 9 Мешін жылына;

жер - 2 Сиыр жылына, 6 Жылан жылына, 10 Тауық жылына;

ауа - 3 Арыстан жылына, 7 Жылқы жылына, 11 Ит жылына;

су - 4 Қоян жылына, 8 Қой жылына, 12 Доңыз жылына.

Он екі жылдан құралатын мүшел «саф мүшел» (нағыз мүшел) деп аталатын, бірақ жыл санауда түріктер 60 жылдық циклді - «дәуір мүшелін» (дәуірлік), 180 жылдық циклді -«зор мүшелді» (үлкен) және 2160 жылдық «әлемдік мүшелді» (ғаламдық жыл) қолданған. Бұған қоса түріктер тәулікті 12 бөлікке - «шаққа» бөлген, олардың әрқайсысы жануардың атымен аталған, ал «шақ» өз кезегінде 8 бөлікке 12 минуттан тұратын «ғах»- қа бөлінген.

Мүшел күнтізбесін пайдаланатын мұндай жыл санауды көне түрік жазуының барлық ескерткіштерінен кездестіреміз және бұл да түріктердің дамыған натурфилософиясын куәландырады. Түсініктердің күрделі жүйесі ретінде Мүшел табиғаттағы көптеген құбылыстармен, оның оралымды сипатымен, адам өмірімен байланысты. Ол адам мен табиғаттың арасындағы күрделі ішкі байланыстарды, рухани нәрсе мен табиғи нәрсенің бірлігін бейнелеген. Рухани деңгейдегі білім арқылы бұл жүйеде баршаға ортақ нәрсенің -табиғаттың жекеліктер арқылы бейнеленуі мен рухтануы жүзеге асқан. Мүшел күнтізбесі адам өмірін өмірлік ырғақ пен физиологиялық циклге байланысты кезеңдерге бөлген. Қазір де түрік халықтары адам жасын анықтауда Мүшелді қолданады. Айталық, егер адам екі мүшел өмір сүрсе, онда оның жасына бір жыл қосылады, яғни оның жасы 25 жыл деп анықталады. Түрік халықтарының халық медицинасында адам дұрыс тамақтанып, таза қоршаған ортада өмір сүрсе, салауатты өмір салтын ұстанса 180 жыл жасайды деген ереже бар. Әрбір Мүшелдің басы - ағза тазарып, жаңаратын физиологиялық цикл, сондықтан Мүшелден кейін бірнеше жыл денсаулыққа дұрыс күтім жасау қажет. Қырғыздарда мынадай тәмсіл бар: «он үшінде күшейеді, одан кейін күшейеді». Төртінші мүшелден кейін, 49 жасқа толғанда, бұл салтанатты түрде аталып, сыйлық таратады (адам өз киімін таратады). Бұл кемел жас саналады.

Тәңіршілдік натурфилософиясы ежелгі түріктердің сандық ілімін де қамтыған. Сандардың символдық мәндері дүниенің ерекше түсінігінен, оның көпқырлы сипатынан туындаған. Ежелгі түріктерде: 1, 2, 3, 4, 5, 7, 9, 12, 30, 33, 40, 60, 99, 100, 180, 360 сияқты сандардың символдық мәніне негізделген ұғымдар болған.

Мысалы:

1 - «Мен», Тәңір, «Бастау»;

2 - дүниенің дуалистік (жұптық) түсінігін пайымдау, «көк атам - жер анам», «бір жақсыға - бір жаман»;

3 - дүниенің бірлігі, тұтастығы және баршаға ортақ болуы;

4 - «төрт бұлұң» - «төрт бұрыш», дүниенің көлденең сипаты;

5 - «бес күндік дүние» (адам өмірге уақытша келеді, ажалдан қашып құтылмайды, өмірі қысқа, өтпелі);

7 - қасиетті сан, үйлесімділік;

9 - бірлік;

12 — мүшел;

30 - келісім («отыз оғұл» - «отыз ұл»);

33 - шексіз қайталанатын дүние;

40 - трансцендентті нәрсе, басқа нәрсе басталатын есік;

60 - мүшел;

77 - көптік ретіндегі шексіздік;

99 - дүние көріністерінің алуан түрлі шексіздігі;

180 - цикл, үлкен мүшел;

360 - мәңгілік.

«Жеті» саны орталық азиялық мәдениетінің тамырлары отақ болғанын айқын көрсетеді, сондықтан оның символдық мәнін егжей-тегжейлі қарастыруға болады.

Иран мифологиясында 7 саны зороастрашылдықтың жеті құдіретіне байланысты киелі саналады: Митра - Күн мен Нұрдың құдіреті, Нахит - шаттықтың, ырыс-берекенің, молшылықтың құдіреті, Хума – бақыт - сәттіліктің, байлықтың құдіреті, Анахита -сауданың құдіреті, Миррих - соғыс пен жеңістің құдіреті, Кеймарс - игіліктің құдіреті, Иема- срлік пен батырлықтың құдіреті. «Жеті» деген санның киесі осы жеті құдіретке байланысты. Үнділік мәдениеттің дәстүрінде «жетінің» киесі аспандағы жеті денеге байланысты анықталады.

Түрік мәдениетінде «жеті» санын қастерлеу иран және үнді дәстүрінен алынған деген пікір бар. Біздіңше, бұл басқа орта азиялық мәдениеттерде қатар қалыптасқан дербес дәстүр. Адамдар жеті санын дүниенің үйлесімі мен құрылысының символы ретінде қастерлеген.

Ең алдымен, түрік дәстүрінде әлем тігінен бөлінетін: жоғарыда - Тәңір әлемі, ортада -адам әлемі және төменде - ажал мен зұлым жындардың жер асты патшалығы, Ерлік әлемі.

Көлденең сызық әлемді төрт бағытқа «бұлұңға» - бұрышқа бөледі: «Біздің арғы атамыз Бұмын қаған (әлемнің) төрт бұрышты қысқан, жыққан, жеңген, езген. Кейін ол хан өлгенде, (біздің) халық өлді, ыдырады, қашты ... өз қағанын қуып жіберді, (кейін) түрік елі алға, шығысқа, кері, күн батысқа, оңтүстікке (оңға) ағаштарға, солтүстікке (солға) орманға (шашырады)...».

Түріктік фәлсафа ашық дүниетаным ретіндегі тәңіршілдіктің өзегі болып табылады және оны (тәңіршілдікті) - «шығармашылық» нәрсесін ғана емес, үнемі ашықтығы мен көкжиегінің «кеңеюін» қамтамасыз ететін онтологиялық танымнан бұрынғы антикалық таным болатын танымның онтологиялық түр ретінде анықтауға болады. Тәңіршілдікте болмысты танудың формалары ретінде аңдау мен даналық басым. Даналық - өмірге, ажалға, мәңгілік пен ақырға, жалпы, болмысқа деген көзқарас. Тәңіршілдіктің метафизикасы оның Тәңірді бар нәрсе ретінде тануына байланысты.

Екіншіден, дәл осы трансцендентті қиял Тәңірді антикалық тұрғыда тануға мүмкіндік беріп, тәңіршілдікті әрқашан ашық етеді. Қиялдау қабілеті антикалық танымның Ақиқаттан Ақиқатқа қарай қозғалысы ретінде өрістеуін қамтамасыз етеді. Шын мәнісінде, түріктік мәдениеттегі өмірдің бәрі қиялға негізделген. Қиялдың мәдени пішінді дүниеге әкелетін шекті көрінісі ретінде айтысты немесе балаға ат қоюды, ақындар мен жыраулардың шығармашылығын алуға болады. Өз тіршілігінде адам әрқашан өмір эмпирикасынан биік болып, өмірде трансценденцияны іздейді. Егер құстар ұшатын болса, онда адам өз шығармашылық қиялында рухтың трансценденциясына, кәдімгі тіршіліктен асып, рухтың самғауына қол жеткізе алады. Біз көбіне, қисынға салып, пайымдаудан гөрі, сезім мен қиялға жиі берілеміз.

Ең ақырында,үшіншіден,өзінің метафизикалық мәнінде тәңіршілдік адамзатты түгелдей қамтиды. Тәңіршілдіктің ең басты ұғым - «адамгершілік».

Әдетте, бұл концепт адамдар арасындағы қарым-қатынас этикасын ашатын аксиологиялық нәрсе ретінде қабылданады. Адам басқа адаммен, ең әуелі, оны Адам деп біліп, қатынас жасау қажет. Бірақ «адамгершілік» болмыстың қайсыбір мәні ретінде көрінгенде онтологиялық нәрсеге айналады. Адамдардың басын қосатын олардың мәнісі -«адамилығы». Ол, бір мезетте, болмыстың мәні ретінде де көрініс табады.

Тәңіршілдік метафизикасының ортасында - Бірыңғай Бар нәрсе ретінде Тәңір идеясы тұр. Бұл жердегі идеяны логикалық танымнан туындайтын, қайсыбір ақылмен жегерлік қисындық құрылыс болатын Әуелгі қозғалтқыш немесе Әуелгі себеп туралы идеялар «жауып» тұрған жоқ. Мұндай құрылыстардың жасалуы - түбегейлі білімді алу, болмыс Ақиқатын тану мүмкін болмағандықтан, сонымен қатар, бұл өз теориялық қызметінің қисынды нәтижесін алу қажеттілігінен шығатын соқыр ұмтылыстан, алынған білімді Болмыс түсінігіне жақындау ретінде көрсету қажеттілігінен туындайтын сияқты.

Бұл идеяны Жалғыз Жаратушы идеясы да «тұмшалап» тұрған жоқ. Әуелгі Бар нәрсе және Ақиқат туралы пайымын бастаған кезде спекулятивті діни - философиялық ой олардың бәрін Құдайға тірейді, анықтыққа жетудегі трансцендентті нәрсе трансцендентті Құдайға айналады.

Тәңіршілдікте ол «ашық» күйінде қалады: Тәңірі - трансценденция, ол - Баршаны қамтитын трансцендентті «Ғарыш - Аспанда» немесе Өмірі бар табиғатта немесе болмыс мәні ретіндегі Адами нәрседе көрініс табатын, танылуы мүмкін емес Нәрсе. Трансцендентті Бар Бастаудың Тұтастығы ретінде үштік көрініс алады.

Аталған пайымдарды түсіну үшін, алдымен, «Тәңір» сөзін және оның этимологиясын қарастырайық. «Тәңір» сөзі көне түрік жазба ескерткіштерде және Махмұт Қашқаридің «Диван лұғат ат - түрік» атты еңбегінде «Тәңірі» түрінде жазылған. Түрлі мәдени дәстүрде негізгі мән-мағынасын сақтай отырып, ол әртүрлі айтылып, жазылады: алтайлық -«Тәңірі», сахналарда - «Таңра», монғолдарда - «Тәңер», буряттарда - «Тәңері». Кейбір қазіргі түрік тілдерде (олардың ішінде қазақ тілі де бар) бұл сөз «Тәңір» түрінде айтылып, жазылады. Тәңір деген сөздің өзі арғы түріктік сөз, кейін ол ғұндардың тіліне өтеді. Ол «тәң» және «рі» деген түбірден құралған, яғни «аспан» және «адам» дегенді білдіреді.

Ғұн және көне түрік тілінде «тан» деген сөз «барына нәрсе оянып, тіршілік ететін» кездегі, «Барлық нәрсе нұрланатын» кездегі Бастауды, шығысты белгілейді.

Егер көне түрік тіліндегі «тәң» деген ұғымды алсақ, ол - тең, ұқсас деген мағынаны береді. «Рі» деген ұғым көне түрік және ғұн тілдерінде - «адам». Қазіргі түрік тілдерінде «ер» (ір) сөзі - ер адам деген мағынада қолданылады. Сондықтан герменевтикалық дискурста Тәңірі деген негізгі ұғым - концепттің бірнеше варианты болады.

Біріншіден, Тәңір - Барлық нәрсенің әуелгі бастауы, бірақ бұл бастау - Аспанды Әуелгі адамда жатады. Адам - Аспан немесе Аспан адамы - Барша нәрсенің Бастауы. Екіншіден, бәріне өмір сыйлаушы Әуелгі бастау - тіршіліктің әуелгі бастауы, Өмірдің өзі.

Сонымен, Тәңір ұғымы әншейін Аспан ғана емес, әншейін Аспан Құдайы емес, қарапайым Жаратушы - Құдай да емес.

Аспанның «Көк» деген басқа ұғымы да - адам идеясы болу керек. Осыдан барып, Адам ата мен Хауа ана туралы аңыз шығады. Сөзбе-сөз алсақ, Адам ата - жер кеңістігі, ал Хауа ана - ауа кеңістігі, ал егер мифологиялық түсінікке сүйенсек, онда бұл - әуелгі идея, Тәңір «санасының» көрінісі, яғни Аспан - Тәңірдің көрінісі.

Арғы түрік тілде «Тәң» деген сөздің мағынасы табиғаттағы аспанды емес, әуелгі бастауды, Баршаны қамтитын нәрсені білдірген. Әрине, бұл тұста ежелгі пантеизм туралы немесе адамның ойлауы мен қабылдауының атрибутті тәсілі, шындықты ұғынудың формасы, мифологиялық ойлаудың белгілі - бір әдіснамасы ретіндегі пантеизм туралы айтуға болар еді. Бірақ, аталған жағдайда, біз, Тәңірі дегеніміз - «Барлық нәрсе» деп айтқанда, бұл философияда қабылданған пантеизм термині түсінігімен шектеліп қалмайды.

Осылай түсіндіруді «көк» сөзінің аудармасы да дәлелдейді. М.Қашқариде бұл сөздің этимологиясы былайша берілген:

...«Көк: көк аспан. Мақалда былай деп келеді: «Көкке түкірсе, жүзге түсер». Бұл мақал: «Басқаға жамандық істесең, өзіңе қайтады» деген мағынаны береді. Бұл тұста Қашқари түріктік «көк» деген сөзді аспан мағынасында алып, оны парсының «аспан» деген сөзімен береді.

«Көк - рең; түс. Көк түс. Сондықтан, аспан түсі нәрсенің бәріне осы сөз қолданылады».

«Көк: көк. Кент көгі. Қаланың көк байлары, көк ағаштар».

«Көк: қыстақтарды, түркмендердің үлкен дәрежелі адамдарына берілетін ат».

Сонымен, «көк» деген түрік сөзінің этимологиясы күрделі әрі бір - мәнді емес. «Көк» түр-түс мағынасын да береді. Қазіргі түрік тілдерінде «көк аспан» деп айтылады, онысы «голубое небо» деп түсініледі және аспан түсті заттың бәріне де осы сөз қолданылады. Бірақ оның «атақты, қастерлі, басты», яғни «киелі, құдіретті» деген мағынасы да бар. Қазіргі түрік тілдерінде «көкке» деген сөз жиі қолданылады. Бұл сөз жақсы көретін адамға қаратылып, оны құрметтеп, басқадан да, өзінен де жоғары қойған кезде айтылады.

Алишер Науан былай деп жазған: «Көк сөзі бірнеше мәнде қолданылады, олардың бірі -аспан, басқасы - үйлесім, әуен, сарын; жасыл шөптің өсуін, шөптің өзін де осы сөзбен атайды» . Бұл үзіндіден біз «Көк» концептінің тағы бір маңызды қырын, яғни Табиғаттың қасиеті ретіндегі үйлесімді танимыз.

Бұл жерде тарихи әдебиетте «көк түрік» - «голубые тюрки» деген жиі кездесетін қате аударма туралы айту қажет. Бұл қателік түрік мәдениетін алғашқы рет зерттеген орыс зерттеушілерінің жазба ескерткіштерді орыс тіліне аударған кезде жіберілсе де, кейінгі кезде, кітаптан - кітапқа көшіп келеді. Біз «Көк түрік» деп айтқанда, оны «Атақты түрік», «Басты түрік», «Киелі түрік», «Аспан түрік» деп түсінуіміз керек.

Ал «көк» ұғымының негізгі мәнісі - Өмірдің Бастауы және осыдан «көк шықты» деген ұғым пайда болған. Сірә, тәңіршілдік метафизикасына «Көк Тәңірі» сөз тіркесінің де, оның Аспан мағынасындағы аудармасының да «қабылданбауы» мен үйлеспеуі осыған байланысты шығар. «Көк Тәңір» дегенді «Киелі Тәңір» немесе, дәлірек айтсақ, Өмірдің бастауы ретіндегі Тәңір деп түсіну керек шығар. Бұл Тәңірдің адамға берілетін Өмір мен Уақытты «реттеуіне» байланысты, өйткені ол - Өмірдің қайнар көзі мен бастауы. Аталған жағдайда Өмір Тәңірдің ретінде көрінеді.

Тәңіршілдік метафизикасының идеясын көне түрік жазба ескерткіштеріндегі дүниетанымдық концепт - формулалардың талдауы да дәлелдейді.

Күлтегінге арналған Үлкен жазу мына сөздермен басталады: «Yza kok tanri asra jaguz jir kuluntukuda akin ara kisi ogul kulunmus» және олар былай аударылған: «Үстінде көк аспан, астында қара (сөзбе-сөз: қоңыр) жер жаралғанда (немесе пайда болғанда), олардың арасында адам баласы (яғни, адамдар) жаратылған (немесе пайда болған)».

Біріншіден, негізгі аударма мен жақшаның ішіндегі аударманың мағыналық сипаты әртүрлі және олардың әр түрліше қабылдануына байланысты мүлде ерекше дүние -танымдық құрылыстар пайда болады. Бірінші жағдайдағы аударманың мағынасында Тәңірі Құдай ретінде, аспанды да (табиғи феномен ретінде), жерді де, адамды да жаратқан Жаратушы Құдай ретінде көрінеді. Бұл дәстүр көптеген діни дәстүрлерде жалғасып, монотеистік діндер арасында семиттік мәдени дәстүрде айшықтана түседі. Дегенмен де, егер Тәңір Аспан ретінде алынса, онда оның барша нәрсені жаратуы түсініксіз болады. Бәлкім, аудармашылар Тәңірді Жаратушы Құдай ретінде түсінген болар.

Екінші жағдайда аспан да, жерде, адам да өздігінен «пайда болады». Жаратушы жоқ, демек, жарату да жоқ. Бірақ Тәңірі Аспан ретінде қарастырылады. Олай болса, біз бұл жерде ежелгі түркілердің ерекше төлтума дүние түсінігі болған дей аламыз. Тәңірдің бастауы да, себебі де жоқ, ол - өзі Бастау және Себеп, ол - мәңгі әрі себепсіз, ал Аспан, жер (Табиғат), адам оның «көрінісі», қазіргі рационалды тілмен айтқанда, «ол олардың ішінде эманацияға түседі» немесе «олар оның тіршілік пайда болады».

Егер дәстүрінде адам «бейнесі мен ұқсастығы бойынша» жасалған болса, онда бұл жерде адам «пайда болды (көрінді)», бірақ «бейнесі мен ұқсастығы бойынша» емес. Егер алғашқысы «жаратушы - жәндік» қарама-қарсылығына негізделіп, өлімнен кейін мәңгі өмірді сыйлауға уәде етсе, екіншісінде, Тәңір уақыт пен бақытты ғана реттейді, ал адам өмірге бақытын тауып, өлу үшін ғана келеді. Тәңірге табынып, ата-бабаларының өсиетін орындайтын халық бақытқа кенеледі, яғни халыққа айналады.

Егер Тәңір үстінен баспаса,

Астында жер айырылмаса,

Түрік халқы сенің еліңді,

Ел заңдарын кім жояр еді?

Түрік халқы, тәубеңе кел!

Түсіндірушілердің қисынына ерсек, біз екі тұрғының бірін таңдауымыз қажет. Түрік мәдениетінің мәселелеріне арналған әртүрлі әдебиетте осы түсініктердің екеуі де бар. Дүниетанымдық мәнісі бойынша адам екі әртүрлі ұстанымда бола алмайтын сияқты болып көрінеді. Оның сенімі қандай да бір тұтастықты, аталған мәдени дәстүрде бір идеяны қажетсінуі тиіс. Ол өзінің санасындағы басым идеяның соңынан ереді.

Мынадай бірнеше сауал туындайды. Бұл екі идеяның қағидатты түрде бірігуі мүмкін бе? Олар өзара қарама-қарсы болмай ма? Ежелгі түрік дәстүрде бұл екі дүниетанымдық ұстаным, екі дүниетанымдық идея қатар өмір сүрді ме? Мүмкін, расында да, көне түрік дәстүрде екі дүниетанымдық ұстаным болғандықтан ол шындықтың күрделі әрі көпқырлы табиғатын пайымдайтын ашық дүниетанымдық сипатты иеленген шығар?

Біздіңше, бірінші жағдайда Тәңір - монотеистік дәстүрдегі Құдай болған... Екінші жағдайда - әуелден-ақ Тәңір Трансцендентті Бар Бастау ретінде ұғынылып, оған Кеңістік (Ғарыш - Аспан), Өмір (Табиғат - Тіршілік) және Адами нәрсе - «адамгершілік» кіретін.

Тәңіршілдік метафизикасы уақыт физикасын да еңсереді. Тәңір уақытты өзі «көрсетеді», ол өзі Универсум - Уақыт ретінде қабылданып, оның ішінде адами нәрсе болғандықтан, адам өмірдің қамшының сабындай қысқа мерзімнің қорқынышын еңсереді.

Адам Универсум - Уақытпен қосылып, трансцендентті және уақыттан тыс нәрсе ретінде көрінеді. «Адам өлу үшін жаралған» - өзінің «уақыттың - өмірдің» қарапайым әрі тікелей қабылдануында осы аталған концепттің ұғынылуы Уақытты да, Ажалды да жеңеді. Жұмақтың да, тозақтың да, жанның мәңгі көшіп-қонуының да, өмір Дөңгелегін жеңудің де қажеті жоқ. Адам өмір мен ажалдан да, уақыттан да биік.

Тәңіршілдік метафизикасының тағы бір даулы тұсы - адам жанының анықтамасы және өлгеннен соң ол қайда барады деген мәселе. Әдетте, өлімнен соң жан денені тастап, «ұшып кетеді» деген түсінік бар, бұл туралы көне түрік жазуда да айтылады. Айталық, Күлтегінге арналған эпитафияда былай жазылған: «Куі tigin koi julka jiti jaginnika uchdi...»; мұны былай аударған: «Күлтегін қой жылы жиырма жетінші күні ұшты (яғни өлді);...». «Uchdi» деген сөз «ұшты» деп аударылған. Түрік тілдерінде «өшу» және «ұшу» деген сөздердің дыбысталуы ұқсас. Аталған аудармаға аудармашының өзіндік дүниетанымының ықпалы болған сияқты. Семит дәстүрінде (христиан - ислам) жан өлімнен кейін шынымен-ақ «ұшып кетеді» және жеке жан ғана мәңгі болады.

Бірақ түріктік дәстүрде өлім мен ажалға «тың» және «шырақ» деген ұғымдар жақын. Адам қайтыс болғанда «тың шықты» немесе «тың үзілді» дейді, бірақ «шырағы өшті» деген сөйлем де жиі қолданылады. Түріктік дәстүрде жан «жан - тыныс», «жан - от», «жан -жарық» деп ұғынылады. Ажал келгенде жанның оты, жарығы сөнеді және ол өмірдің бастауымен - Жарық ретіндегі Аспан - Тәңірімен қосылады. Әуелгі нұр ретіндегі Тәңір өмір сыйлайды, ал өлімнен кейін жан - жарық бөлшек Аспанмен қайтадан қосылады, жанның мәңгілігі мен шексіздігі осыдан көрінеді.

Бұл жерде Тәңір – Табиғат - Өмір мен адам бірлігі тағы да Нұр бірлігі ретінде көрініс табады. Сондықтан болар, ішінде жарық бөлшектер туралы ұғымы бар манихейшілік пен жеке жаны жоқ будда ежелгі түріктер арасында дүниетанымдық қолдауға ие болған. Бәлкім, манихейшіл және буддашыл идеялар тәңірлік идеяның өзгерген бір түрі болар.

Универсум - Уақыт болатын Тәңір әлеуметтік уақыт ретінде рулық сана, ата-бабалар мен ақсақалдарға, ата-ана мен балаға табыну арқылы көрініс табады. Мұндай әлеуметтік уақыт арқылы адам болмыстың уақытынан жоғары тұрады. Ол жалғыз өзі тіршілік етпейді, оның руы, халқы бар. Уақытты жеңетін мәңгіліктің мәнісі - халық пен ру өмірінің жалғасын табуында. Рулық сана жеке адамның шексіздікпен не ажалмен жолығу трагедиясын болдырмайды.

Осыған байланысты, тәңіршілдіктің орталық әрі әмбебап идеясының бірі - ата-баба рухын қастерлеу идеясы. Ата-баба рухын қастерлеу барлық мәдениеттерге тән екенін атап өту қажет және бұл адамзаттың ортақ қайнардан шығуын көрсетеді. Бұл жерде кейбір зерттеушілер ата-баба рухын қастерлеуді діннің басқа түрлерінен бұрынғы, соларды туғызған ерекше түрге жатқызады, бірақ бұл бір жағынан ғана дұрыс.

Нақты ата-бабадан дерексізденіп, метафизикалық дүниені игеруге талпынған кезде, адам, Бастау ретіндегі, бастапқы Нүкте ретіндегі өз руының, тайпасының, халқының Арғы бабасынан, Шексіздікке, Макро - космосқа қарай шығып, Трансцендентті Бар Бастау, Тәңір, Брахман, Ахура Мазда идеясына келеді, бұлар – діни - мифологиялық Тұтастығында Әлемнің Тұтастығын жеткізіп тұратын өзінің тұтастығынан, қазіргі «homo science» адам да толық ұғына алмайтын адамзаттың Универсумды, Әмбебап Ғарышты, Құдайды білдіретін ең алғашқы абстрактілі трансцендентті бастаулар. Бұлардың ғылыми сипатын жасауға ұмтылған кез келген талпыныс сәтсіздікке ұшырайды, өйткені әрбір кезде Тұтас нәрседен бір ғана эпизод, үрдіс, бүтіннің түсінікті әрі пайымдауға келетін бөлігі ғана бөліп алынады, ал оның арғы жағында тұрған әмбебап Бастау жоғалады. Әрбір кезде сондай жақын әрі түсінікті болған Әлем, Универсум, Тәңірі, сондай Құпия әрі қол жетпес нәрсеге айналып кетеді.

Бәлкім, сондықтан адамның діни - мифологиялық ойы әуелгі идеяны қарапайымдандыру жолына түскен шығар. Адам «арғы баба - бастау - (ежелгі мысырлық, шумер - бабылдық және ежелгі грек дәстүрлері) ретіндегі, кейін Жаратушы ретіндегі Құдай (Құдайлар) идеясына келеді. Құдіретті Аллаһ, Құдай, Яхве (семит дәстүрі) антроморфты әрі адамға түсінікті. Құдайға адами қасиеттер топ бола бастайды, бірақ оның трансценденттілігін естен шығармайтын дін абыз Құдайды адами қарсы күрескен де, күресіп те келеді.

«Құт» - тәңіршілдік метафизикасындағы маңызды ұғым - концептің бірі. Аталмыш ұғым орта азиялық мәдениетте ең көне әрі негізгі ұғым болғанын атап өту қажет, сондықтан да Махмұт Қашқари оны аудармасыз алады:

Ұғым - концептің тағы бір қыры Ж.Баласағұнның «Құтты білік» атты ұлы шығармасындағы кіріспені талдағанда ашылады: «Бұл кітап қай білеушінің қолына тисе де, қай жерге дейін жетсе де - оның ұлы кемелділігі мен шексіз сұлулығы үшін сол елдердің ғалым - даналары құптап, оны әртүрлі атаған. Шынның кемеңгерлері оны «Ізгіліктің жинағы», Машын патшаларының уәзірлері - «Мемлекеттің қамын жеуші», Шығыс елдерінің билеушілері - «Әміршінің әшекейі», ирандықтар - түріктердің «Шахнамасы», ал кейбіреулер - «билеушілердің тәлім кітабы» деп атаса, тұрандықтар оны «Құтты білік» деп атайды».

Анықтамаларда «құт» концептінде - «билік - басқару» деген маңызды мағына бар екені айтылған. Бұл - мемлекетті басқарудағы жәй білім ғана емес, ізгілікті, әділ басқаруға жетелейтін білім. Мұндай дүниетанымдық доминанта билеушілерді «Тәңір құт» деп атаған ғұндық дәстүрден келе жатқан сияқты. Бұл ұғымды зерттеушілер әртүрлі түсіндіріп жүр. Ең таптауырын түсінікте билік Тәңірден түседі, адам Тәңірдің әмірімен билікке ие болады. Бірақ, бұл түркілердің ханды, қағанды құрылтайда сайлау дәстүріне қайшы келеді. Ең дұрысы, бұл ұғымның мәні билікті Тәңір киелі етеді, ал қаған басқару арқылы өмірдегі ізгілік пен әділдікті жүргізеді, яғни түріктік ойдың билеуші әділ әрі білікті болуы тиіс деген басымдылығы айқын көрініс табады.

Сонымен, біз «құт» ашық түркілік дүниетаным ретіндегі тәңіршілдік метафизикасындағы тұжырымдама - ұғым болып табылады деген қорытынды жасауымыз қажет. Бұл тұжырымдама қатып қалған форма емес, ол болмыстың алуан түрлілігіне ұмтылатын үнемі өрістеудегі форма. Концептуалды тұрғыда «құт» табиғи және рухани (құдіретті) бастауы бар өмірлік қуатты білдіреді, яғни онда Тәңірдің бастауы ретіндегі бірлігі көрініс табады. Бірақ, «құт» - әншейін беріле салатын нәрсе емес және ол әркімге де дарымайды. Өз халқына адал қызмет еткен адам ғана «құтты» иелене алады, оған адал, жақсы адамның ғана қолы жетеді.

Жалпы, Шығыс мәдениеттерінің, атап айтқанда, түрік мәдениетінің негізгі сипатына «өткенді саралау, билік тарапынан қайсыбір формада дәріптелетін мызғымас беделдерге сену, көркем әдебиетте каньонның басымдылығы, дана - ұстаздың қастерлі тұлғасымен байланысты білім берудің ерекше тәсілі» жатады. Түрік мәдениетінде Анахарсис, Йолық тегін мен Тоны көктен, Қорқыт, Қашқари мен Баласағұннан басталатын даналықты ұрпақтан-ұрпаққа арасын үзбей жеткізу дәстүрі жалғасып келеді. Қазіргі түрік тілдерінде, әдетте, «Оқытушы дана» деген ұғымның қастерлі мағынасын «Ұстаз» (парсы) және «Мұғалім» (араб) деген ұғымдар береді. Көне түрік тілінде «Халпат» деген ұғым болған, оның мәні «білімді жеткізуші», ал кейінгі кезеңде «бақшы» деген сөз қолданыста болған.

«Ұстаз - дана» құбылысының метафизикасының мәні білім мен тәжірибенің, өмірлік даналықтың уақыт пен кеңістік аралығында үздіксіз берілуінде. «Мәдени сабақтастықтың тетігінде үш негізгі бөлікті қарастыруға болады, олар: Ұстаз - берілетін мәтін - берілу тетігі. Қабылдаушы - шәкірт берілген материалды (ол киелі мәтін, көркем қызмет немесе қолөнердің түрі болуы мүмкін), аталған тетіктердің өзара сәйкес байланысы, өзіндік барабарлығы болғанда ғана игереді».

Түріктік мәдениеттің бір ерекшелігі әрбірін, ақсақалдың білім мен тәжірибені келесі ұрпаққа жеткізуші Ұстаз - дананың қызметін атқара беруінде. Ежелгі грек мәдениетіндегі түсінікке сай, түркілерде софистер немесе философтар болмаған. Рулық ойлау мен әлеуметтік бірлік мәтінді жеткізу тетігінің табиғи әрі тікелей болуын талап ететін.

Егер жеткізілетін мәтінге келер болсақ, онда түркілік мәдениетте мәтін каньонға айналмаған. Ауызша берілетін эпикалық аңыздар мен ертегілердің сюжеті мен негізгі мағынасы сақталатын, бірақ олардың арқауы өзгеруі мүмкін еді. Мысалы, Оғыз хан туралы эпикалық аңыз мыңдаған жылдың ішінде, түрік мәдениетіндегі әртүрлі - тұрандық, ғұндық, көне түріктік, мұсылмандық тарихи дәуірлердің сипатын бойына сіңіріп, өзгеріске ұшыраған. Немесе қырғыздың Манасы. Әрбір манасшы оны өзінше оқып, мәтінді өзгертсе де баяндаудың желісі мен мағынасын сақтайды. Егер олар жазба ескерткіштерінің мәтіні болса, онда халықтың рухани байлығын бойына жинаған халықтың ауызекі шығармашылығы ретіндегі, салт - ғұрып ретіндегі Мәтін - түрік мәдениетінің ең басты Мәтіні.

Осыған байланысты жазуы бар мәдениет пен ауызекі мәдениетінің сәйкестігі туралы мәселе туындайды. Ежелгі жазуы бар мәдениет жазуы жоқ мәдениетке қарағанда, дамудың әлдеқайда жоғары сатысында тұрады деген таптаурын түсінік қалыптасқан. Бірақ, жазуы жоқ мәдениеттер бар деген дерек күмәнді, өйткені кез келген мәдениетте жазудың қайсыбір түрі болады. Мұндай таптаурын пікірдің пайда болуына білімді жазбаша түрде ғана дәлме-дәл жеткізуге болады (математикалық, нақты ғылымдарды есептемегенде) деген түсінік кінәлі, егер гуманитарлық саланы алсақ, онда кез келген қағаз бетіне түскен мәтін субъективтіліктің туындысы болып табылады. Дәуір де, сол дәуірде өмір сүретін автор да субъективті. Жазбаша мәтін - субъективті түрде қабылданған шындықтың сыртқы түрінің сұлбасы. Жазуға түскеннен кейін ол «догмаға» айналады, біз ақиқатқа ұмтылғанда оны түсіндіре бастаймыз. Өзіміздің де, дәуіріміздің де субъективті болуынан, біз, түпнұсқадан алыс жатқан көшірменің көшірмесін аламыз, біз симулякрлар ортасында олармен бірге өмір сүреміз.

Неліктен шығыстық дәстүрдегі «Ұстаз - шәкірт» жұбын, әдетте, жазба Мәтін ретіндегі кітап жоқ? Ұстаз шәкіртті сөзімен де, өзінің ісімен де тәрбиелеген. Жазумен салыстырғанда, мәтінді ауызекі жеткізуде, оқиғалар мен деректердің дәлме-дәл жеткізілуінде кемшілік болса да, мағына мен мәнді дәл беруде өзіндік артықшылығы бар болатын, өйткені шәкірт мағыналарды оқып алмай, оларды өзі түсінетін. Мәтінді ауызша жеткізуде мәдениеттің шынайы сабақтастығы сақталып отырған - мәндер мен мағыналар шәкірттің келесі ұрпаққа жеткізілуі тиіс меншігіне айналатын. Ал жазбаша Мәтін болашақ ұрпақтың субъективтілігіне сай келмесе, оны өзгертіп, қайта жазуға болатын. Сондықтан да біз тарихтың бұрмалануымен жазба қайнарларда көбірек кездесеміз. Егер қағаз бетіне қалаған нәрсені жаза беруге болса, онда Ұстазын тыңдаған шәкірт өзіне ақиқатты ғана алады.

Түріктік дүниетаным туралы әңгіме болғанда, әдетте, оның дәстүршілдік пен рәміздік сипаты атап өтілетін.

Дәстүршілдік деп өмір салтын берік ұстануды атайды және өмірдің бәрі дәстүр анықтайтын адамның, қоғамның өмір сүру ережелері мен нормаларынан тұрады. Символдық дегеніміз - адамның бүкіл өмірі мен қызметін қолдан жасалған символдардың қоршауы, олар әлемде, қоғамдық өмірде бағдар ретінде пайдаға асады. Салттар мен ғұрыптарға белгілі бір символдарға айналады.

Бірақ, біздіңше, түріктік дүниетанымның дәстүршілдігі рәмізді де бағыну сипатында болған. Ең басты әрі сақтаушы нәрсе - түріктік фәлсафаның биік этикалық салдары. Барлығы бір ғана мақсатқа, яғни адам мен адамгершілік өмірін жүзеге асыруға бағынады. Адамның кез келген қызметі адамгершілік-этикалық жасалған нормалар мен ережелерді орындау сипатында болуы тиіс.

Батыстық эпистемада «ғылымды (зердені) адамгершіліктен (ар-ұяттан, ұжданнан) жоғары қойып, сол арқылы таңдаулы өмірді адамгершілік идеалына айналдырған» Аристотельден бастап, шығыстық перипатетиктер арқылы адамның дүниені тануға, адам тіршілігін жүзеге асыру үшін табиғатты жеңуге ұмтылу басым келеді. Осындай ұмтылысты тым материалдан, яғни адамзат дамуының негізіне адам қажеттіліктерін қанағаттандырудың алынуы өмірлік басым қағидатқа айналады. Егер руханилық басым бола бастаса, онда өмірдің ең басты реттеуші күші болатын ар-ұятты шақыруға бағытталған адам өмірінің моральдық қағидаты ретіндегі діншілдік пайда болады. Ішкі жағдайда да этика, адамгершілік туынды нәрсеге айналып, екінші орынға, яғни адамның практикалық қызмет саласына қарай ығыстырылады. Бірінші жағдайда «таза зерде» «тәжірибелік зердеден» бұрын пайда болса, екінші жағдайда құдіретті идеал - адами адамгершіліктен бұрын пайда болады. Екі жағдайда да адам адамгершілік жауапкершіліктің жүгін Зердеге немесе Құдайға «артады». Адамгершілігін жоғалтқан жағдайда ол соларға арызын айтады немесе «кешірім сұрайды».

Бірінші жағдайда шығармашылық пен қызмет еркіндігінің қажеттілігіне негізделіп, адам дүниені және әлемдегі өзін тану жолына түседі және бұл оған белгілі бір дәрежеде адамгершілік заңдарынан атауға мүмкіндік береді, ал екінші жағдайда - Құдайды тану ғана адамгершілікке жол ашады. Адамзаттың тарихы, көбіне, осы аталған дилемманы шешуден құралады.

Аталған дилемманы шешу мүмкін бе, біз аталған бастаулардың мәмілеге келуі туралы айта аламыз ба? Біздіңше, Канттың метафизикасы жайында пайымдаған шешімі қызық, ол былай деп жазады: «Адамның табиғи бейімділігі» ретіндегі метафизика өз шекаралары мен мүмкіндіктерінде танылуы үшін, таза зерденің сыны ретіндегі негіздеу оның ішкі мәнін түсінуі қажет. Бірақ, адами зерденің ішкі мәні, адами зерде ретіндегі оған әрқашан ықпал етуші мүдделерден көрінеді. «Менің ақылымның барша мүддесі (спекулятивті де, тәжірибелік те) келесі үш сауалда бірігеді:

1. Мен нені біле аламын?

2. Мен не істеуім керек?

3. Мен неден үміттенуге құқым бар?»

Бұл үш сұрақ metaphysica specialis ретіндегі таза метафизиканың үш пәнінде зерттеледі. Адами білім ең кең мағынада бар табиғатпен айналысады (космология); амал - адамның әрекеті және оның тұлғасы мен еркіндігіне қатысты болады (психология); үміттің мақсаты шаттық ретіндегі мәңгілікке жету, яғни құдаймен бірге болу (теология).

Бұл әуелгі үш сұрақ адамды табиғи жәндік ретінде емес, «әлемнің азаматы» ретінде анықтайды. Олар философия пәнін «бүкіл әлемдік - азаматтық тұрғыда» құрайды, яғни таза философияның саласы болады. Сондықтан, жалпы философия ұғымын дамытатын өзінің «Логика бойынша дәрістерінде» Кант былай дейді: «Осындай бүкіл әлемдік -азаматтық мәндегі философияның өрісін, проблематикасын мынадай сұрақтарға келтіруге болар еді:

1. Мен нені біле аламын?

2. Мен не істеуім керек?

3. Мен неден үміттенуге құқым бар?

4. Адам деген не?

Ары қарай Хайдеггер былай деп жазады: «Бірақ бұл үш сұрақ, әншейін, төртінші сұраққа қатысты бола алмайды, олар іштей аталған сұрақ болып табылады, яғни өздерінің міндері бойынша олар бұл сұраққа қатысты болуы тиіс. Дегенмен де, бұл қатынас мәнді қажетті нәрсе ретінде төртінші сұрақ өзінің баршаға ортақтығы мен белгісіздігінен арылып, адам ішіндегі шекті нәрсе туралы сұрақтың (мағыналығымен тұжырымдалған кезде ғана көрінеді.

Сондықтан бұл сұрақ, алғашқы үш сұраққа қарағанда, екінші сұрақ қана болмай, басқа үш сұрақты тудыратын бірінші сұраққа айналады».

Сонымен, адам ішкі табиғатында бірлік қағидатына бағынып, өзі әлемнің бірлігі болып табылады. Аталған қағидатты өзегі адами нәрсе. Сондықтан әуелде «адам баласы пайда болады», әлемдегі адами нәрсе мәңгі.

Канттың ұлылығы, бәлкім, оның таза зерде мен тәжірибелік зерденің сыны арқылы адам болмысының негіздері саналатын адамгершілік философиясына, тегеурінді талапқа келуінде шығар. Таза ақылды да, дінді де, ол адамгершілікке келтіреді. «Өзінің шынайылығында - ал, бұл Кант бойынша, тәжірибелік салады бәрінен де маңызды нәрсе -адамгершілік заңын тек қана «таза философия» арқылы табуға болады. Канттың пікірінше, «таза» (яғни, априорлық) ұстанымдарды эмпирикалық ұстанымдармен араластыратын философия деген, атауға әсіресе, моральдық философия деген атауға лайық емес. Сондықтан да этиканың негізі - «адамгершіліктің метафизикасы». Ол, көбіне, психологиядан алынатын адами еріктің әрекеті мен шарттарын емес, мүмкін болатын таза еріктің идеясы мен ұстанымдарын зерттеу керек».

Түріктік фәлсафада Кант айтатын адамгершілік метафизикасы басым келетін эпистема үстем болады. «Тәжірибелік ақылдың қағидаттары, - дейді Кант, - теориялық догма емес, болжам. Аталған болжамдар тәжірибелік ұмтылысқа қажет.

Олар теориялық танымды кеңейтпейді. «Бірақ, - Канттың өзі сұрақ қояды, - шынымен-ақ осылайша таза тәжірибелік зерде арқылы біздің танымымыз ұлғая ма және тәжірибелік зердеде спекулятивті зерде үшін трансцендентті болған нәрсе имманентті бола ала ма?». «Әлбетте, - деп жауап қайтарады ол, - бірақ, тек тәжірибелік тұрғыда ғана». Бұл арқылы біз жанымыздың табиғатын да, «ақылмен жетерлік» әлемді де, ең жоғарғы жаратылысты да тани алмаймыз. Есесіне, бізде олар туралы біздің ерік пәні ретіндегі жоғарғы игілік туралы тәжірибелік түсінікте біріктірілген ұғым бар. Және мұндай ұғымдарды біз таза зерде арқылы біршама apriori иеленеміз. Олар «теориялық» зерденің идеяларына -олардың «тәжірибелік» зердеге қатынасы арқылы - объективті шындықты жеткізеді. Олар мұндай ұғымдарды ақтайды, өйткені зерденің олардың болу мүмкіндігін басқаша дәлелдеуге құқығы да болмайтын еді».

Түрік дүниетанымы этикасының ең негізгі ұғым - концептерінің бірі - адам өмірінің өнегелі мазмұнының категориялық императиві ретіндегі «адамгершілік» ұғымы. «Адамгершілік» адамдардың арасында ғана емес, әлеммен, табиғатпен және өзімен-өзі қатынас жасағанда да басшылыққа алынуы тиіс. «Адамгершілік» қағидасы барлық жерде көрініс табады.

Адам бойындағы этикалық бастау отбасында қалыптасады. Адамгершілік ата-ананы құрметтеуден басталады. Отбасы әкеден басталады, сондықтан «отбасы» - отбасылық «жарықтың - оттың» бастауы, отбасы ошақ ретінде болады. Ошақты, ошақтың тыныштығын сақтайтын - ана. Сондықтан аналықтың аңыздық - поэзиялық қабылдануынан тәңіршілдік Ұмай деген концептісі пайда болады. Ұмайға байланысты түсініктер мифологиялық салаға ғана емес, анаға деген этикалық көзқарастар саласына да тән. Көне түрік тілінен Ұмай сөзі «шарана, шу, жатыр» деп аударылады. Бұл символдан өмірдің бастауы ретіндегі Анаға деген махаббаттың ең жоғары этикалық мәні көрінеді.

Адамгершілік балалар культінде де көрініс табады. Балаға деген махаббат өмірдің мәнін құрап, барлық нәрсе баланың болашағын қамтамасыз етуге қызмет етеді.

Түріктік қоғамда қауымдасу әрқашан жоғары дәрежеде болған. Қауымсыз адам адам болудан қалады. Ең әуелі қауымдасу қаны бір туыстар арасында, отбасылар «ұрық» (руды) құраған кезде жүзеге асады. Адам өзінің адамгершілігін көрсететін ру - ең басты әлеуметтік бердік. Рулық ойлау мен «жеті атаның» түріктік басымдықтары ұжымдық мінез құлықтың адамгершіл негізін құраған, бұл жерде жеке бастың өзімшілдігі, адам өз жақындары үшін құрбандыққа қиятын альтруизмге (қамқорлыққа) жол береді.

Әкеге көрсетілетін құрмет адам санасына имманентті болатын міндетті түрде жасы үлкенді сыйлауға ұласады. Ақсақалдарды құрметтеу рухани басымдыққа айналады және бұл жеке адам мен қоғам тіршілігін философиялық пайымдаудың биік үлгісі болады: «Үлкенді құрметтесе, құт табады».

Ақсақал - қоғамдағы не рудағы жасы үлкен адам ғана емес, ол даналықтың иесі. Ол өсіп келе жатқан ұрпақты тәрбиелеудің, салт - ғұрыпты жеткізуші фактор болумен қатар, адам өмірінің мәнін айқындаушы халық даналығын өз бойына жинап терген адам. Өмірдің даналығын ұстанып, адаммен де, өзіңмен де келісімде өмір сүр, ата бабаларыңның салттары мен ғұрыптарын орында, әке мен баланың, ана мен қыздың, билеуші мен қызметшінің, көсем мен жауынгердің, диқан мен малшының, саудагер мен қолөнершінің адами мұратын орында, сонда сенің өмірің мәнді болады, сені ұрпағың ұмытпайды. Бұл -түрік мәдениетінде басым болған халық даналығының қарапайым ақиқаты.

Рулық ойлауға негізделетін «адамгершілік» концепті түріктік дүниетанымдағы тұлғалар арасындағы қатынастарға үлкен мән береді. Бұл қоғамдағы адамдардың өзара қарым қатынасы сияқты рухани - этикалық жасалым арқылы көрініс табады.

А.Нысанбаев, Н.Аюпов. О тюркской фальсафе

Тюркская философия: десять вопросов и ответов

Алматы, 2006. С. 5-52.

Тұрсын ҒАБИТОВ

Ғабитов Тұрсын - философия ғылымдарының докторы, профессор, Қазақстан Республикасы ғылымының еңбек сіңірген қайраткері, Қазақстан Республикасы білімінің құрметті қызметкері. Мәдениет философиясы, қазақ философиясы және оның тарихы, мәдениеттану салаларындағы талантты ғалым мамандардың бірі ретінде танылады. 200-ден астам ғылыми еңбектердің, оның ішінде 35 монографияның оқулықтар мен оқу құралдарының авторы. «Типология культуры казахов», «Казахская философия в контексте национальной идеи», «Культурология» және басқа да еңбектері кәсіби ортада кең танымалдыққа ие болды. Сондай-ақ республикадағы энциклопедиялық және аудармашылық қозғалыстарға белсенді қатысушы ретінде де белгілі. «Қазақстан ұлттық энциклопедиясы», «Қазақ мәдениеті» энциклопедиялық жинағы, «Философиялық ғылымдар бойынша орысша-қазақша түсіндірме сөздік» тәрізді іргелі басылымдарды даярлауға қатысты. Үлкен ағартушылық және педагогикалық қызмет атқарды, Қазақстан Республикасындағы «2007 ж. үздік оқытушы» атағына ие болды.

Түркі философиясы туралы ойлар

Бұл мәселеге тікелей көшуден бұрын «түрік философиясы» түсінігінің мән-мағынасын ашып алу қажет. Біздің ойымызша, осы мәселе кең мағынада алғанда «философия» терминінің әртүрлі ерекшеліктерінің ішінде бұл ұғымға ең жақын келетіні философияны ұлттық мәдениеттің «тірі рухы, квинтэссенциясы» (Гегель) деп қарастыру. Сонымен қатар дамыған және өзіндік жетілген ұлттық мәдениеттің өзіндік ұлттық философиясы болады, сол арқылы ол ең әуелі өзін, содан соң әлемге деген және өзге мәдениеттерге деген қарым-қатынасын таниды немесе ұғынады. Осы жағдайда біз қазақ, өзбек, түрік және т.б. философиясы туралы айтсақ болады. «Әлем философиясы», «ислам философиясы», «түрік философиясы» ұғымдарын қарастырғанда олар кең, жалпы ұғымдар болғандықтан, оларды нақтылану, түрлерін жіктеу қажеттілігі туындайды. Философиялық ойлаудың көп түрлілігінің, әрине, жүйе құраушы белгілерімен ортақ кезеңдері бар және олар көптүрліліктің бірлігін құрайды, яғни түрік философиясы туралы біз оның ұлттық пішіндерінің өзіндік келбетін көрсету арқылы ғана айта аламыз. Осыдан келіп түрік философиясының типологиясы, оның архетиптері мен хронотоптарын анықтау мәселелері келіп шығады.

Философияның тек рационалдық парадигмаға негізделген батыстық түрінен басқа да түрлері жеткілікті. Мысалы, К. Ясперс өзінің «Тарихтың мәні мен міндеттері» атты еңбегінде философтардың мынадай типтерін атап өтеді:

1. Адамгершілік өлшемін берген әулиелер...

2. Философиялық жасампаздар...

3. Философиялық жаңғыртушылар...

4. Ұлы жүйе құрушылар...

5. Даналық өрісіндегі философтар

6. Поэзиядағы философтар...

Сонымен, философия болмыстың мәнін осылай игерумен (немесе оны құрайтын заттардың, құбылыстардың, жағдайлардың, деңгейлердің, процестердің және т.б. мәнділігі), адамның әлемге қатынасының мәнін және ондағы адамның мәнділік орнын танумен айналысады.

Философия дүние мен адамның қатынасындағы әмбебапты негіздерді зерттейді. Оларды өзара байланыстырып, қабыстырып тұрған тетік - мәдениет, ал ол қашанда этникалық сипатта болады. Егер философия мәдениеттің рухани мәйегін, өзегін, күре тамырын құраса, онда әрбір мәдениеттің өзіндік философиясы бар екендігі анық. Осыдан әлемде қанша ұлттық жетілген мәдениеттер бар болса, сонша ұлттық философиялық жүйелердің болатындығы анық дәлелденген. Ұлттық философияда ұлттық мәдениет өз қисындылығына жетеді. Бұл арада философия мен жеке ғылымдардың арасындағы айырмашылық анық көрініс табады. Табиғаттану ғылымдарынан өзгеше философия, (метафизика) пәні физиканың арғы жағында жатыр. Айталық, неміс химиясы жоқ, бірақ неміс философиясы бар.

Түрік философиясы басқаларға қарағанда қолайсыз тарихи ахуалда қалыптасты. Егер Батыс пен Ресей мәдениеттері мен өркениеттеріндегі түрлі мәдени - философиялық, типологиялық тұжырымдамаларға назар аударар болсақ (Н. Данилевский, О. Шпенглер, Э. Трельч, Н. Бердяев, К. Ясперс және т.б.), олардың еңбектерінен түрік мәдениетіне қатысты ештеңе табылмайды. Әрине, А. Тойнби еуразиялық көшпелі мәдениетін (оның ішінде осман түріктерін) «кешеуілдеп қалып қойған өркениеттер» қатарына жатқызады, ал, С. Хантингтон пайда болып келе жатқан түрік өркениеті туралы тек тым жалпылама деректер келтіреді.

Түркі философиясы рухани астарлы формаларының жүйелеу ұстындары туралы көп тоқтамай-ақ (қараңыз: Т.Х. Ғабитов Қазақ мәдениетінің типологиясы, Алматы: ҚазМУ, 1998) қазақ мәдениеті аясында қазақ философиясының келесі типтерін атап өтуге болады: исламға дейінгі Еуразия көшпелі философиясы, Орталық Азиядағы ислам ренессансы философиясы, қазақ хандығы кезеңіндегі философия, зар - заман және ағартушылық философиясы, ұлттық ояну философиясы, қазақтың маркстік философиясы, Қазақстан Республикасының философиясы (қараңыз: Қазақ халқының философиялық мұралары. 1 т. - Астана: Аударма. 2005). Анахарсистен біздің күнге дейінгі уақыт бұл түрік философиясының болмыстық кезеңі болып табылады.

Бірегейлік (тұтастық) уақыт пен кеңістіктің белгілі бір жүйесіндегі ерекше белгілерді сұрыптау дегенді ғана білдірмейді, ол өзара ұқсас заттардағы ерекшеліктерді көрсетуден де тұрады.

Тұтастай түрік мәдениеті оның ішінде түрік философиясының ішкі бірлігі, бір тұтастығы таптық немесе нәсілдік белгілерге (түріктер бұл жағынан үнді еуропалық пен монғолоидтік нәсілдер арасындағы ауыспалы нәсіл ретінде көрініс береді), мәдени -шаруашылық типке (көшпелі, шұрайы дихандар, қала тұрғындары), діни - сенімге (исламның әртүрлі бағыттары, православтар, шаманистер, буддашылар және т.б.), саяси жүйеге (демократиялық және тоталитарлық режимдер, автономиялар және тәуелді халықтар, егемен елдер және т.б) байланысты емес.

Олай болса түрлі түрік этностарының біртұтас дүниетанымдық көзқарастар жүйесін не біріктіреді? Біздің көзқарасымыз бойынша, бұл - тілдің, тарихи жадының, этикалық бағытталған мифология мен фольклордың, яғни рухани архетиптердің бірлігі. Түркілердің заманауи маргиналданған санасында өзін көрсетуге деген үздіксіз ынта орныққан. Түрік философиясының бірегейлігі дәстүр мен инновацияның, дүниені игерудің көшпелі және отырықшылық тәжірибелерінің сакральды және тондық органикалық бірлігінде көрініс табады, ол толеранттылықпен, азаттық сүйгіштікпен және оптимизммен сипатталады.

Түрік философиясының негізгі дүниетанымдық әмбебаптығы халықтың рухани тәжірибесіндегі имманенттілікпен және мәдениеттердің сұхбаттас пен (түрік - қытай, түрік, түрік - араб, түрік - славян синтезі) анықталады. Әмбебап философиялық категориялардан бөлек (болмыс, адам, әлем, кеңістік, уақыт және т.б.) түрік философиясында өзіне ғана тән, тол дүниетанымдық философиялық түсініктер («құт», «қанағат», «несібе», «нысап», «обал» мен «сауап», «кие», «кесір», «ел», «әлеумет», «кісі» т.т.) бар. Жоғарыдағы түсініктерді тек қолдану аясын сақтай отырып қана басқа тілдерге аударуға мүмкіндік бар.

Егер ислам тек түріктер мен араб қана тән немесе сырттан таңылған деген маркстік -кеңестік қағидадан көтерілетін болсақ, онда бұл мәселеге байланысты келесі қағидаларды көрсетуге болады:

а) түркі халықтарының мәдениетінде ислам өркениеттік қызмет атқарды;

ә) ислам негізінде ІХ-ХІІ ғасырларда түрік халықтары мәдениеті гүлдену, ал түркі философиясы осы уақытта әлемдік философиялық үрдісте көшбасшы деңгейіне жетті.

б) Ресей және Қытай тарапынан түрік халықтарының отарланған мәдениеті жағдайында, ислам бұл империялардың ассимиляторлық саясатына қарсы тұрды және этносты қорғаушы міндетін атқарды;

в) түркі халықтары араб тілді философия арқылы көне дүние философиясының мұраларымен танысты;

Ислам түрік халықтарының рухани мәдениетінің тек тағдырлық жазмышына ықпал етіп қойған жоқ, сонымен қатар түрік неофиттері (бір бағытты, дінді жаңа ұстанушылар) исламның тұрақтануы және таралуы үшін күресті де. Исламды қорғаушы ретінде тарихтан біз білетін Қарахан мемлекеті, Ұлы Моғол мемлекеті, Осман мемлекеті және т.б. еске түсірсек жеткілікті.

Біздің ойымызша, ислам және түрік философиялық мұраларында қазіргі жағдайда да белгілі бір деңгейде ерекшелік байқалады. Түрік философиясы қаншалықты деңгейде ислам мен ешқашан өзінің түпкі бастауларынан толығымен қол үзген емес. Мысалға: Қ.А. Иасауи көшпелі менталитетіне, дүниетанымына жақын сопылықты жайдан-жай таратқан жоқ. Оның «Диуани хикмет» еңбегінде көбіне исламға дейінгі кейіпкерлер кездеседі (ғайып - ерен, шілтен, әруақ, ата-бабалар және т.б.) Ж. Баласағұнның «Құтты білік» еңбегінде адам мен табиғат үйлесімділігі тұрақты, алмастырылмайтын мәселе ретінде қаралады. Мұнда тұтас түрік мәдениетінің батыры - Алып Ер Тоңғаны еске түсіруге болады.

Көшпелі әлеуметіндегі еркіндік, ашықтық, кеңпейілді, қонақжайлық сияқты құндылықтар келесі тұлғаланған типтердің жиыннан ерекшеленіп шығуымен түсіндіріледі: батыр, ақын, жырау, сал, сері, бақсы, би және т.б.

Бірнеше тарихи параллельдер: көне сақ ойшылы, «әлемдегі жеті данышпанның бірі» Анахарсис, өнегелік жөніндегі антикалық түсіндірмелерге күмәнданушылық қарай отырып, оларға көшпелілердің жоғары руханилығын қарсы қояды . Орхон - Енисей жазба мұралары (қытайлардан) өнеге мен жүріс-тұрыс стереотиптерін алудың қауіптілігін ескертеді. Әйгілі, Қорқыт Атаның өзі өмірдің мәнін, әрі адамзаттың мәңгі өмір сүруінің жолын іздейді. Абай атамыз толық адам болуға шақырады. Осы қысқаша сентенциялардың өзінен-ақ түпкілік руханилықты этикалық бағыты анық байқалады.

Түріктердің дәстүрлі этикасының ерекшелігі былайша айшықталады:

- білімнің (ақиқат), эстетика (сұлулық) мен этиканың (жақсылық) синкреттілігі;

- бинарлық оппозицияның кең таралуы: өмір мен өлім, жақсылық пен жамандық, дене мен рух, сакральдық пен профандық, ләззат пен өзін-өзі шектеу (аскетшілдік) және т.б.

- философиялық этикалық кең мәтінде беріледі (мысалы, Ж. Баласағұндағы дүние мен адамның төрт бастауы);

- қоршаған ортамен үйлесімде, жарасымда болуы;

- әдеп ұстындарының негіздері ретінде ар мен ұят түсініктері (мысалы, Шәкәрімде) алынады;

- ата-бабалардың маңыздылығы (тектілік);

- өнегелік пен адамгершілік сапаларының сәйкес келуі («кісілік»);

- өнегеліктің геронтологиялық басымдылықтары;

- әйелге деген сыйластық пен кісілерге ізет;

- көшпелілік (номадтық) пен рулық формалардың адамдық келісімділік ерекшеліктері: («шүлен тарту», «асар», «жылу», «сыбаға», үлкен кісілер мен балаларға деген жауапкершілік);

- дамыған қонақжайлық институты және т.б.

Бұл фәни өмірдің шектеулі екендігі бәрімізге белгілі. Былайша пайымдауға болады: адамды өзінің шектеулі шеңберінен шығарып, «өзгеге» құштарлықпен ұмтылуға мәжбүрлейтін құдіреттің бар екендігін ескерсек, оның жалғыз тәсілі - бұл рухани күш жігер болып табылады. Мұны идеалды, руханилық, ақыл-ой және т.б. атаулармен атауға болады. Осылай зерделеудің нәтижесінен мынадай түйін келіп шығады: философия дегеніміз адамның өзінің шеңберінен шығуға мүмкіндік беретін рухани форма. Зерттеушілердің басым бөлігі философиялық дүниетанымның қалыптасуында ғылыми деректермен қатар миф пен діннің ерекше рөлін атап көрсетеді. Әр халықтың өзіндік мифологиясы мен сенім-нанымдары бар екендігіне күмән келтірмейміз. Сол себепті қазақ рухани дүниесінен бастау алатын қазақ философиясы туралы айту орынды.

Түрік халықтарының философиялық дүниетанымын арнаулы зерттеген ғалым О.А. Сегізбаев олардың ой қызметінің алғашқы кезеңдерінде дүние мен оны түсіну туралы ақпарларды жинап, сақтайтын және жалғастыратын коммуникативтік қызмет атқарған модельдік - бейнелеу (тасқа қашалған суреттер) мен символдық - белгілік (таңба - ру белгілері) жүйелердің орнын басқан вербальды - дискурсивті ойлау орта ғасырларда қалыптасқанын айтып, «енді басты рөлді халықтың ауызекі тілі атқара бастады, бірақ бұл тұрмыстың коммуникация функциясының аумағынан шықпайтын тіл емес, адамдардың араласуының шығармашылық формасына тән дискурсивтік, яғни пайымдық тіл еді. Вербальды - дискурсивті дамудың негізгі құралы - тіл, дыбыстық сөз» , - деп атап көрсетеді.

Қасабек А. түрік философиялық ойының маңызды бір ерекшелігі деп оның шынайы отаншылдығын, халқына сүйіспеншілігін, оның бақыты, мүддесі және болашағы үшін күресуге және оған жету жолардың өз қадірін анық, жан-жақты көрсете білуі дер едік.

Бұл айтқандардан түрік философиясы басынан - ақ аяғынан тік тұрған, бірден қалыптасын кеткен жүйе де¬ген пікір тумаса керек. Біртұтас көзқарас, дүниені жан-жақты танып-білу, оның заңдылықтарын, таным процесін, әлеуметтік мәселелерді дұрыс түсіну, ойлау түрлерінің жүйесін анықтау - соңғы ғасырлардың үлесіне тиеді. Дегенмен халықтың ақындық шығармашылығында қоршап тұрған табиғат пен әлеуметтік орта туралы ойлаудың біршама жиынтығы болды. Олар, негізінен, кездейсоқтық, жүйесіздік қасиетке толы бір қалыпқа сия бермеуі мүмкін, бірақ адамдардың бай практикалық өмірін, халық даналығын көрсететін философиялық мәні бар еді. Ойлау тәсілі ерекше, шығармашылық жолы мен шығармалардың сақталуы ауыз әдебиетіне сай, тез жаттап алу, оны есінде сақтау және ұрпақтан-ұрпаққа өзгертпей, жоғалтпай жеткізу - бұл философия тарихындағы ғажап құбылыс» . Әрине, халықтың мыңдаған жылдар шеңберінде бойына жинаған көп қадыр - қасиеттерінің ішінен біз негізгілерін ғана көрсеттік.

Түркі философиясын жоқ деу, тілі бар, діні бар, ділі бар, мәдениеті мен тарихы бар, билері мен даналары бар халықтарда философия болмады деу өте қате. Сонда «түрік философиясы қандай философия?» деген сұрақ ойға оралады емес пе? Бұған, қазаққа қатысты, Ғүмар Қараштың сөзімен «өмір пәлсапасы» деп қысқа жауап беруге болады. «Қазақ философиясынан әдіснаманы да, гносеологияны да іздеп әуре болудың қажеті жоқ», - деп, ойын жалғастырады қазақ философиясын зерттеушілердің бірі Т.Рысқалиев. Олардың орнын табиғи туа біткен сезім, аңғару, интуиция басып жатыр. Философия дегенді анықтайтын негізгі белгілер осы мәселелердің төңірегінде болып келеді: рационалдық - теориялық философиялық жүйе, бірімен-бірі байланысты категориялар жүйесі, ғылым, әдіснама, онтология, идеология. Қазақ философиясынан таза түрде бұлардың бірде-бірі орын алмаған. Олай болса, бір кезде Мұхтар Әуезов айтқандай, Абайды да, Шәкәрімді де, Ыбырайды да, Ғ. Қарашты да философтар қатарына жатқыза алмайды екенбіз. Осы дағдылы түсінік бойынша, біз өмірге ғаламат көркем, мәнді де сырлы терең толғамдар, суырып салма айтыстар (диалогтар) әкелген халықты философия әлемінен алшақтатуға мәжбүр боламыз. Философиялық дәстүрі, арнаулы философиялық трактаттары мен еңбектері, философиялық жүйелері жоқ халықты философияға жақындату қиынның қиыны болып шығады. Мәселе — түрік философиясының өзіндік сипатында, ерекшелігінде болып отыр.

Сонымен, түрік философиясын зерттеу жаңа заманда жаңа деңгейге көтеріле бастады. Алдағы сараптауымызға тікелей қатысы бар төмендегідей түріктік философияның ерекшеліктерін атап өткенді жөн көрдік:

1. Түркі философиясы философиялық емес сарындағы даналық тәжірибесіне жатады (М. Орынбеков, Ерғалиев, Г. Рысқалиев, Т. Бұрбаев және т.б.);

2. Түркі философиясы табиғатқа бас июмен, оны тәңірі түтумен сипатталады, оның терең экологиялық мазмұны бар (Ғ. Ақпанбек, С. Мырзалы, Т. Ғабитов, А. Қасабек, Ж. Алтаев және т.б.);

3. Түркі философиясы көшпелілік жан дүниемен менталитетпен тығыз байланысты (Д. Кішібеков, Ж. Молдабеков, С. Ақатай және т.б.);

4. Түркі философиясы онтологиялық және гносеологиялық мәселелерден гөрі этика мен антропологияға көбірек көңіл бөледі (Ә.Нысанбаев, Т.Ғабитов);

5. Қазақ философиясында аксиологиялық мәселелерге, әсіресе рухани құндылықтарға ерекше назар аударылады (Ө. Нысанбаев,С. Нұрмұратов және т.б.);

6. Түркі философиясы өзінің ғарышпен, әлеммен үндестігі арқылы сипатталады (М. Хасанов, Қ. Нұрланова, Т. Ғабитов, Қ. Әлжан);

7. Философиялық мәселелер, қазіргі тілмен айтқанда, негізінен экзистенциалдық, дидактикалық және прагматикалық сипатта қарастырылады (Ғ. Есім және т.б.);

8. Түркі философиясында нәпсіден, байлықтан, табыстан гөрі ар-намыс, қанағат, тәубе, әділеттілік және тағы басқалары жоғары қойылады, алудан гөрі беру дәріптеледі;

9. Ұжымдық мүдде жеке мүддеден жоғары қойылады (Сегізбаев О. А. және т.б.).

Түркі, соның ішінде қазақ философиясының болмысы мен мәні шын мәнісінде, Қазақстан тәуелсіздік алғаннан кейін ғана ел философтары тарапынан кең талқылана басталды. Өйткені, осыған дейін бұл философия жөнінде теріс ұстындар басымдық танытып келді. Оларды былай топтастыруға болады:

1. Еуропа орталықты позиция бойынша яғни, Еуропа ұстанымы бойынша яғни еуропашылдар шынайы философияны тек Батыс өркениеті қалыптастыра білді, өйткені онда философия туралы рефлексия бар. Шығыста философия емес, тек дана ойлар ғана болды.

2. Көшпелі халықтардың философиялық ойға жету қабілеттілігіне күмән келтірушілер де жеткілікті. Олардың пікірінше, варварлық сатыдан көтеріле алмаған, оларға рационалдық пайымдаудан гөрі, көркем бейнелеу тән.

3. XX ғасырға дейін философия тарихында «прогресс сатылары» деген түсінік үстемдік етіп келді. Бұл түсінік бойынша, ғылым мен философияны ұштастыра білген озық халықтар және тарих көшінде кенже қалып қойған, «артта қалған» ұлыстар бар. Соңғыларын тек ағартушылық әрекет нәтижесінде озық философиямен таныстыруға ғана мүмкіндік бар («өркениеттендіру», «аккультурация» ілімдері).

4. Кеңес Одағында да түрік философиясы болды деп ешкім ашық айта алмады. Шоқан, Абайлардың өздері де орыс мәдениетінің ықпалымен кейбір философиялық ойларға жетті делінді.

Осы пікірлер арасынан философия Шығыста болған жоқ, тек Батыста қалыптаса алды дегенді ерекше біліп алу қажет. Өйткені бұл мәселені шешіп алмай, қазақ философиясы туралы айту артық болар еді. Өзіндік болмыс ұғымына жақын тұрған ерекшелік ұғымы көбінесе салт пен дәстүрде, рухани мұра мен адамдардың мінез-құлықтарында басым қолданылады. Бұл ұғым қоғамның сапалық ерекшелігін көрсетуде белсенді түрде көрінеді. Мұның өзі жалпы адамзат айғағының экономикалық шындыққа қатысындағы үлкен рухани бағалы орнын жоққа шығарады. Шығыс қоғамдарының ерекшелігі тұрақты рухани мұраны әлеуметтік байлықпен тығыз бірлікте қарастырады. Осыдан біз индустриялық қоғамға қарсы бағытталған әлеуметтік қатынастардың түбегейлі өзгешелігін көреміз. Сондықтан да, рухани байлық бастауы «ерекшелік» ұғымының жүгін арқалап, шығыстың ойлау ерекшелігін айқындап тұр.

Түрік қоғамы үшін философиялық емес қалыптағы даналық тән. Ол адам тіршілігін қалыптастыратын дүниетанымдық әмбебапты дәрежесінде қолданылады. Сондықтан да Шығыс «философия» дәстүрлі көркем және діни әдебиеттерде малтығып, философия тарихшыларын философиялық жүйені әлеуметтік жағынан зерттеуге, дүниетанымдық бағыттағы мәтіндерді тануға итермелейді.

Дүниетанымдық типтердің алмасуы барысында философиялық еңбектерде мифологиялық, дәстүрлік және жаңашылдық кезеңдер ерекшеленеді. А.Х.Қасымжанов қазақ халқының рухани мәдениетіндегі мынадай кезеңдерді бөліп алады: «1. Мифология. 2. Ренессанс (Қайта өрлеу). 3. Ағартушылық» (Духовные корни. - Казах. Алматы, 1994, 90 б.).

Біздің ойымызша, қазақтардың дәстүрлі дүниетанымы түрік тайпаларының этникалық бірігуі тұсында қалыптасқан. Этникалық процестердің жойқын күші Исламдық Ренессанстың біріктіруші шеңберін бұзып шықты. Бұл процесті әртүрлі бағалауға болады. Қалыптасушы этностар (қазақтар, қырғыздар, өзбектер және т.б.) тұрғысынан көшпелі орталық азиялық империялардың құлауы жағымды оқиға болды. Бірақ, сонымен бір мезгілде көрші отырықшы империялар бас көтеріп, номадтарды жаулап алуға дайындалды. Қазақ мәдениетінің дәстүрлі кезеңі түрік номадизмнің мәнін өз бойына неғұрлым толық сіңірген, өйткені ол XX ғасырдың басына дейін көшпелі мал шаруашылығын сақтап келді.

Философиядағы дәстүр мен жаңашылдықтың ара-қатынасы ең алдымен уақыттың белгілі бір социум өмір қамының негізі ретіндегі түсінігімен байланысты. Түріктердің дәстүрлі дүниетанымында уақыт адамнан бөлінбеген және «уақытты өткізу (немесе өлтіру)» ол үшін мүлдем жат. Дәстүрлі дүниетаным уақыттың сызықтық емес циклдік өлшемін пайдаланады және оның негізіне кәдуілгі табиғи ритмдер жатады. Мысалы, қазақтың ай атауларын алайық - «көкек» - құстардың оралу уақыты, «мамыр» - жаңару кезеңі, «отамалы» - мал барынша тойынады, «қазан» - шөптің таусылуы, «қаңтар» - күннің қысқаруы, қаңтарылуы және т.б. Минут, сағат, секунд сияқты уақыттың сызықтық өлшемдерінің орнына қазақтар «ат шаптырым», «ет асым», «сүт пісірім», «бие сауым» және т.б. қолданады.

Егер Батыс дүниетанымында (бос кеңістік және абсолюттік шексіздік идеясына негізделген) адам «күнделікті тірлікпен» басылып қалса, онда номад бұл мәселені шеше алды. Табиғатпен оңаша қалған адамға әр мезет құнды және бұл әлемдегі өз болмысының үйлесімділігін сақтауға мүмкіндік береді. «Қалай жағдай?» деген сұраққа көшпенді жақсы көңіл-күймен «әдеттегідей» деп жауап береді.

Көшпелі дәстүрлі дүниетанымы болмыстың тұлғалық тылсымдық ырғақтарға мән береді. Адам өмірі өткінші жағдайдан «бақи дүниеге» өтпелі кезеңі ретінде қарастырады. Бұл өмірде адамға мәңгілікпен жақындасу мүмкіндігі беріледі. Ең басты шарт - «адам болу» (Абай).

Түріктердің дәстүрлі дүниетанымын қарастырғанда бірнеше тарихи салыстырулар жүргізуге болады. Батыс Рим империясының құлауымен Еуропада батырлық ғасырлар орнайды . Алайда батырлық кодекстің осалдығы, оның институттық емес, жеке тұлғалық сипат алуында болды. Көсемге деген адалдық индивидуалдық әлеуметтік жүйеге сүйенеді. Ұзақ уақытқа шыдайтын берік әлеуметтік және институттар құруға батырлар қабілетті емес. Оның Аттилланың өлімінен кейін батыс ғұндарының байқауға болады. Этно мәдениет уақытын бағыттарына қарай шартты түрде (сақталу) және (өзгермелі), архаикалық (көне), актуальды (өзекті) және футуристік (келешектік) деп бөлуге болады (Л.Н.Гумилев, А. Тойнби). Бұл жерде біз ахлақтық бағалауға ұмтылмаймыз. Мысалы, тоталитарлық жүйеде болашаққа (коммунизмге) бола бүгінгі күн құрбан болатын. Алайда, әдетте, болашаққа бағдар ұстанған динамикалық жүйелер өміршең болып келеді. Уақыттың шақтан бүгіні арқылы болашаққа қарай ағатыны сияқты жаңашылдық мәдениеттер де үлкен жетістіктерге кім жеткізуі мүмкін. Табиғат әрқашан дала тұрғындары абсолюттік және мәңгілік дүние бастауы, бірден бір ақиқат болды.

Түркі философиясында даналық үлгілері ауызекі мәдени ақпаратты берудің тиімді тәсілі -поэзиялық үрдіс арқылы түйінделген. Батыста философиялық пайымдаулар рационалдық ғылыми әдістемені мұрат тұтса, еуразиялық шала көшпелі даналық әдеп талаптарымен синкреттi түрде көрініс табады. Түркі философиясы соңғысына жақын.

Жоғарыда келтірілген дәлелдемелер «түрік философиясы» деген сөз тіркесін нық қолдануға жеткілікті деп ойнаймыз. Әрине, «түрік философиясы» ұғымы ары қарай зерттеуді талап ететін мәселеге жатады.

«Түркі философиясы» деген терминнің қисындылығы, біздің ойымызша, көптеген негіздермен айқындалады. Ұлттық философия әр халықтың болмыс формаларымен тығыз байланысты. Өйткені әр халықтың орналасу аймағына, тіршілік салтына, өмір сүру дағдыларына байланысты ортақ мінез-құлық ережелері, жүріс-тұрысы, тыныс-тіршілігі қалыптасады

Қазіргі заманға келсек, белгілі түрік ойшылдарының мұрасының мағынасы жөнінде соңғы кездері көңіл толарлықтай еңбектер аударылуда (А.Х. Қасымжанов, Ә.Н. Нысанбаев, М.С. Бурабаев, А.Қ. Қасабек және т.б. еңбектері). Бұл еңбектердің негізгі ұсыныстарымен келісуге болады. Жалпы, қазақстандық кәсіби философия маркстік-лениндік философиясы негізінде XX ғасыр ортасында қалыптаса бастады. Берілген философиялық жүйе идеологияланған және догматталған сипатта болғанына қарамастан, кәсіби философияның Қазақстанда пайда болуының өзі-ақ қазақ рухани мен өркениеттілігінің дамуында өзіндік үлес қосып, маңызды рол атқарды.

Кеңес Одағының саяси басшылары өзіндік мақсаттың жетегінде кеткенімен, Қазақстанға философиялық білімнің қалыптасып, ұйымдасуы үшін жеке жоғары дайындықтан өткен философтарды Ресейден жіберді. Сонымен қатар, Мәскеу, Ленинград, Киев және т.б. қалалардың оқу орындарына кәсіби философиялық білім алуы үшін Қазақстан жастары да жіберілді. Кәсіби философия қалыптасу жүйесіндегі маңызды функцияны түпнұсқаға жүгініп, әлемдік философияның барша тарихымен танысу атқарды.

Орыс тіліндегі әдебиеттерді қолға ала отырып, біз әлем философиясының мұрасына машықтана бастадық. Келесі жағдай қызықты - ақ. Болашақ философтар маркстік философия төңірегінде оның аз идеология бөлімдеріне ерекше қызығушылық танытты: философия тарихы мәселелері мен диалектика, гносеология, жаратылыстану мен гуманитарлық ғылымдарының философиялық мәселелері және т.б.

Ұлттық республикаларда орыс философиясының ойлары жөніндегі зерттеулердің дами түсуінің нәтижесінде «КСРО халықтарының философия тарихы» сияқты пәндердің қалыптасуына, соның негізінде қазақ рухани тарихына бетбұрыс күшейді.

Т.Ғабитов. Соображения о тюркской философии

Тюркская философия: десять вопросов и ответов.

Алматы. 2006. С. 131-140.





II БӨЛІМ

МӘДЕНИ МҰРА ЖӘНЕ ӘЛЕМДІК ФИЛОСОФИЯ

Гельды ЧАРЫЕВ

Чарыев Гельды - Түрікменстан Ғылымдар академиясының академигі, философия ғылымдарының докторы, профессор. Түрікменстанда философиялық зерттеулердің дамуына үлкен үлес қосқан, елдің философиялық ғылымын ұйымдастырушы, көрнекті ғалым. Көптеген ғылыми жұмыстардың, оның ішінде «Миропонимание Махтумкули», «Магтымгулы - ақылдар» және т.б. еңбектердің авторы. Ол түрікмен халқының мәдени мұрасы мәселелерін. Түрікменстанның философиялық ойының көрнекті өкілдерінің ағартушылық және гуманистік идеяларын және олардың жаңа тарихи жағдайлардағы Түрікменстан мәдениетінің қоғамдық-саяси және рухани-адамгершілік дамуына тигізген ықпалын зерттеуге мол еңбек сіңірді.

Ибн-Сина дүниетанымы

Шығыстың ұлы ойшылы Әбу Әли Хусейн Ибн-Абдаллах Ибн-Хасан Әли Ибн-Сина (латынша аты - Авиценна) (980-1037) - өркениетті адамзаттың мақтанышы. Дана ойшыл, энциклопедист және гуманист, ол әрі философ, әрі жаратылыстанушы, астроном әрі медик, ақын, ірі музыкант, психолог әрі филолог, этик әрі эстетик, әлеуметтанушы әрі саясаткер, логик әрі химияшы болған еді.

Ибн-Сина шығармашылығын зерттеушілердің әрбірінің алдында маңызды әрі мәнді мәселелердің мынандай тұтас қатары пайда болады: шығыс және батыс философиясының өзара қарым-қатынасын ашу, бұл ойшылдың философиялық көзқарасы қалыптасуы мен дамуының идеялық қайнарларын көз алдына елестету, оның онтологиялық, гносеологиялық және рационалистік тұжырымдамаларын (концепцияларын) зерделеу, оның гуманистік философиясы мен қоғамдық даму философиясын сипаттау, Ибн-Сина философиялық ілімінің тағдырын және оның бүкіл әлемдік философиядағы айшықты рөлін шынайы көрсету. Бұларды зерттеуге деген ұмтылыс кейбір сыншылардың Ибн-Сина туралы, ол өз дәуірінің жаңашылы, пионері, шығармашыл данышпаны болған жоқ, ал тек қана исламның түсіндірушісі (комментаторы), көпшілікке жариялаушысы, теоретигі және идеологы болған жоқ деген ұйғарымдарын теріске шығаруға қызмет жасайды.

Батыс Европадағы XV-XVI ғ.ғ. дәуірі туралы айта келе Ф.Энгельс «Табиғат диалектикасында»: Бұл адамзаттың сол уақытқа дейін бастан кешіргенінің ішіндегі ең ұлы прогрессивті төңкеріс, титандарға мұқтаж болған және ойының, құмарлығының және мінез-құлқының күші бойынша жан-жақтылығы және ғалымды бойынша титандарды туғызған дәуір болды... Сол кезде алысқа сапар шекпеген, төрт не бес тілде сөйлемеген, шығармашылықтың бірнеше салаларында жарқ-жұрқ етпеген ірі кісі дегеннің біреуі де болмаған-ды... Бірақ оларға айрықша тән болған деп мынаны айтуға тиіспіз: олардың барлығы дерлік өз уақыты мүдделерінің тең ортасында өмір сүрген, практикалық күреске жанды түрде араласқан не ол не бұл партияның жағына шығып, біреу сөзімен және қаламымен, біреу семсерімен, біреу онысымен де және мұнысымен де бірге күрескен».

Батыстағы қайта өрлеу дәуірі қайраткерлеріне Ф.Энгельстің берген мінездемесін белгілі бір шектеулермен Орта Азияның және жалпы Жақын және Орта Шығыс рухани мәдениеті Ибн-Сина, әл - Фараби, әл - Бируни, Бахманияр, Омар Хайям, Ибн - Рушд, Низами, Навои және көптеген басқалар сияқты қайраткерлерінің шынымен жарқыраған шоғырына да жатқызуға болады. Олардың бәрі де белгілі бір мөлшерде еуропалық Қайта өрлеу титандарына тән болған сапаларға ие болған еді. Еуропада Қайта өрлеу деп аталатынға өзінің белгілі бір сызаттарымен жақын келетін Шығыстық Ренессанс туралы сұрақты соңғы жылдары Шығыс халықтарының мәдениеті тарихымен арнайы айналысатын біздің зерттеушілердің бірқатары қойған еді.

Осы арада бұл сұрақты арнайы қарастырмай-ақ, егер біздің Шығыстық Ренессанс деп атайтынымыз өзінің әлеуметтік-экономикалық негіздері бойынша Еуропалық қайта өрлеуден, өйткені ол Еуропада өндірістің капиталистік тәсілінің туындауымен және дамуымен байланысты болған еді, мәнді түрде өзгешеленетін болса, онда інінің гуманистік идеялары, маңызды рухани әуендерінің бірқатары бойынша, мәселен, антика заманының рухани байлықтарын шығармашылықты түрде ой елегінен өткізуге деген ұмтылысы бойынша, бұл әлемдік өркениет дамуындағы өздерінің маңызы бойынша әйгілі дәуірлердің ортақтығы күмәнсіз екендігін ғана атап өтеміз. Ал бұл өз кезегінде тағы да мәдениет дамуының әлемдік үдерісінің бірлігі туралы куәландырады.

«Ортағасырлық философия» деген жұмысында Н.В.Соколов ерте орта ғасыр дәуірі туралы айта келе, Шығыс орта жерлер теңізі елдері және жалпы араб халифаға кіретін барлық территориялар өздерінің әлеуметтік-экономикалық және мәдени дамуының деңгейі бойынша Еуропаның замандас елдерінен жоғарырақ тұрғанын атап көрсетеді. Бұл туралы Е.Э.Бертельс пен С.Н.Григорян да айтады2. Расыменен, ІХ-ХІІ ғасырлар Орта Азияның тарихында да экономика мен мәдениеттің күрт жоғары көтерілуімен, феодалдық өндірістік қатынастардың дамуы және бекуімен айрықшаланады. Атап айтқанда, осы кезеңде мұнда ұлыстар қалыптасуының қарқынды дамыған еді.

Өндірістің феодалдық тәсілінің және феодализм мәдениетінің тез дамуына Орта Азия елдерінің бұрынырақ араб жаулап алған елдер сияқты) араб езгіден арылуы және тахиридтер, саманидтер, караханидтер, газневидтер, селжукунидтер, хорезм - шахтар сияқты жергілікті феодалдық династиялардың басқаруымен дербес мемлекеттердің құрылуы оң әсерін тигізді. Аймақтағы шаруашылық - экономикалық және мәдени өркендеу тахиридтер династиясы тұсында басталып, монгол басқыншылығына дейін жалғасады. Сол уақыт өлшемімен алғанда өте күрделі және жетілген ирригациялық жүйе, суармалы егін шаруашылығының жоғары мәдениеті жасалды, тоқыма және өнеркәсіп өндірісі, халықаралық және ішкі сауда, қалалық өмірдің өсуі және т.б. айтарлықтай табысқа жеткен еді. Егін шаруашылығының, өнеркәсіп өндірісінің және сауданың мұқтаждары жаратылыстану және гуманитарлық ғылымдардың сол уақыт жағдайында күрт дамуын тудырды.

Ибн-Сина дүниетанымының қалыптасуы Саманидтік империяның астанасы Бұхарада өтті, ал осы Самарканд, Мерв, Герат, Нишапур, Исфаһан Үргенішпен қатар сол уақыттағы мұсылмандық Шығыстың тек экономикалық қана емес, сонымен бірге рухани өмірінің де аса үлкен орталығы болатын.

Саманидтер үстемдігі кезінде елге жаңа сырттан басып кіру болған жоқ, қоғам салыстырмалы тыныш өмір сүрді, - саяси жағдаят міне осындай еді, ал бұл, табиғи түрде, Орта Азия халықтарының ғылымы мен мәдениетінің гүлденуіне мүмкіндік туғызды... Прогрессивті көзқарастардың ең көрнекті өкілдерінің бірі, алдыңғы қатарлы қоғами күштер мүдделерінің жаршысы Ибн-Сина болатын.

«Сауығу кітабы», «Білім кітабы», «Ғылымдардың бөлінуі туралы», «Оймен алынатындай және қолмен жететіндей», «Нұсқаулар мен тәлімдер кітабы», «Дұрыс жол туралы трактат» және т.б. осындай философиялық трактаттарында дүниенің заңдылықты дамуын түсінуіне байланысты түбірлі мәселелердің тұтас бір қатарын баяндау мен түсіндірмедегі Аристотельдің және басқа көне грек ойшылдарының дәстүрі жалғастырылды, байытылды және дамытыла түсті.

Ибн-Сина өз ізашарларының философиялық жүйелерінің жай ғана түсіндірмесі, комментаторы болып қоймағанын баса айту қажет. Г алым және философ ретінде ол бұлардың мұрасына шығармашылықты түрде, жаңаша кірісті. Ол мұраны тек терең зерделеп, түсіндірме және насихаттап қана қойған жоқ, сонымен қатар өз дәуірінің талаптары мен міндеттері жүзінде қайта қарастырды, жаңаша ой елегінен өткізді, жетілдірді.

«Шығыс философиясының» бізге жеткен бөлігінде Ибн-Сина өзінің Аристотель философиясына деген қатынасы туралы былай деп жазады: «Аристотель оған дейін оның достары мен ұстаздарының білмегендерін ашты, ғылымдарды жіктеді, оларды тамаша жүйеледі, көптеген мәселелердің дұрыс шешімін тауып, осының бәрі туралы өз замандастарына мағлұмат беріп тұрды. Шатасқан мәселелерді талдауды және дұрысты бұрыстан айыруды алғаш бастаған адам ретінде Аристотель кәдуілгі адам мүмкіндіктері шегінен асатын зор іс тындырғанына еш күмән жоқ, ал одан кейін келгендерге оның қателерін түзету керек болды. Бірақ оның ізбасарлары мұны істемеді, олар оның күшті ықпалынан арыла алмады да, өз өмірлерін оның ілімінің дұрыс сәттерін ұғынуға деген ұмтылысқа жұмсады, сөйтіп, іс жүзінде оның дұрыс емес көзқарастарын да қорғалап келді».

Аристотельдің философиялық ілімінің прогрессивті жақтарын дамыта отырып, Ибн-Сина кейбір маңызды сұрақтарды түсінуде одан бөлектеніп, оларға өзінің өзіндік түсіндірмесі мен шешімін берді.

Материяның болмысқа, сананың табиғатқа, рухтың материяға қатынасы туралы айтқанда, Ибн-Синаның дүниенің өмір сүруінің объективтілік сипатына, оның мәңгілігіне, қажеттілігіне күмән келтірмейді. Болмыстың әртүрлі күйлері оған сырттан тағылмайды, болмыстың өзінен туындайды, олар оған айырылмастай тән.

Ибн-Синаның көзқарасы туралы бойынша, болмыс мүмкін және қажетті түрде қалуының қайнар көзін өзді өзінде табады. Және дәл солай уақыт пен кеңістікте жайғасу оның ішкі, объективті үдерістерімен, әрқилы көптеген түрлі құбылыстар арасындағы себептілік байланыстарымен шартталған. Мұндай болмыс исламдық кредоға керісінше, жасала алмайды, өйткені оның өмір сүруі өткінші емес, абсолютті, шекті емес, шексіз. Болмыс бәрін: органикалық және органикалық емес дүниені, адам қоғамын, адамдардың рухани өмірін қамтиды. Ол көп түрлі, бай және заңдылықты, ол өмірлік құбылыстардың түрлі түстердің бүкіл байлығы және дүниенің сұлулығы материя, табиғат ретінде түсінілетін болмыс формаларының айырмашылығынан басқа ештеңе де емес. Табиғат онымен тепе-тең есебіндегі, ол үшін алғашқы түрткі, алғашқы себеп болған, одан айрылмас тұтастық ретіндегі құдайды да өзінде тұтады. Бірақ та осыменен құдай рөлі шектеледі. Бүкіл одан арғы қозғалыс, даму, болмыстың шындықтағы қалқиюы оның өзіндік заңдылығы, кажеттілігі, себептілігі негізінде өтеді.

Құдайдың бар екендігін теріске шығармай-ақ, ал бұл орта ғасырлар және исламдық идеологияның жағдайында мүмкін емес-ті, Ибн-Сина сол уақытта - ақ оның құдіретін салыстырмалы түрде шектеулі деп есептейді. Өйткені құдай тек өзді - өзінен мүмкін ғана, яғни болмысты, табиғатты, материяны, іске асыруға қабілетті. Басқаша айтқанда, табиғат құдайдан бастау алмайды, оны құдай жасаған жоқ, ол мәңгілік және шексіз. Табиғат құдайдың эманациясы ретінде, бірақ оның еркімен емес, ол құдайға тәуелсіз қажеттіліктің, заңдылықтың, себептіліктің, күшімен пайда болды. Ибн-Синаның көзқарасы бойынша, құдай абсолютті бірлік бола тұра, дүниеге тікелей ықпал ете алмайды, ол жекелеген заттардың желісі мен дамуына араласпайды, алып дүниенің орталығы бола тұрып, ол шеткері (периферияның), өз қалауынша дөңгеленуіне мұрсат береді.

Ибн-Синаның жүйесінде құдай мәңгілік себеп ретінде, ал дүние - оның мәңгілік салдары ретінде көрініс табады, өйткені себеп пен салдар мәңгілік категориялар ретінде, бірі екіншісін және керісінше қажет етіп, бірлік құрайды. Себеп бар жерде, салдары болуы тиіс; салдар бар жерде, себебі болуы тиіс. Сөйтіп, Ибн-Сина табиғаттың дербестігін, мәңгілігін, оның өз ішкі байлығын, мазмұнын, мәнін толығымен айқара ашуға деген еркіндігін философиялық тұрғыдан негіздейді.

Осыған байланысты Аристотель ілімімен салыстырғанда бір қадам болсын алға озған Ибн-Синаның материя және формалары туралы ілімі үлкен мәнге ие болады. Аристотельдің «Метафизика» форманы материядан аулақтатып, оны белсенді, ал материяны шындыққа форманың арқасында айналатын мүмкіндік қана болып табылатындай енжар санайтыны белгілі. Ал Ибн-Сина материяның форма, жоқ және керісінше, формасыз материя жоқ - олар өзара тәуелді және үздіксіз байланысты, бірі бірінсіз өмір сүрмейді деп, оларды бірлігінде қарастырады. «Денелік форма материяда тұрақтанады. Осы форманы және осы материядан жылу пайда болады», - дейді.

М.Н.Болтаев Ибн-Сина таным теориясын тұтас алғанда материалистік тұрғыдан қарастырады, өйткені ол сыртқы дүниенің тәжірибеде берілген жекелеген нәрселерінің өмір сүретіндігінен бастау алып, жаратылыстану заңдылықтарды солардан шығарады -деп атап көрсетеді.

Шындықты танудың күрделі үдерісінде әрбір сезімнің белгілі бір өз арнайы орны бар. Сезімдердің - көру, есту, иіс сезіну, дәм тату және түйсіну - бес сыртқы мүшелерінің көмегімен сыртқы дүние нәрселерінің кейбір жақтары, қасиеттері танылады.

Ибн-Сина бойынша, теориялық ойлаудың негізі тұтастанған, нақтылы, тікелей түйсіну, сыртқы нәрселердің және олардың бейнелерінің сезімдік қабылдануы арқылы, ал одан соң елестету және қиялдау арқылы ғана адам жоғары интеллектуалдық дамуға, абстрактылы ойлауға, әмбебап ұғымдарға, категориялар мен заңдарға жете алады және жетеді де. Егер тікелей түйсіну жекелеген заттардың табиғатын және олардың қасиеттерін ашатын болса, онда зерденің ойлаудың көмегімен алынған жалпы ұғымдар заттардағы жалпы, олардың заңдылығын, детерминацияланын, қажеттілігін, себептілігін, бірлігін, тап басып өрнектейді.

Алайда Ибн-Синаның таным теориясының шартсыз және ап-айқын өрнектелген материалистік үрдісті өзінде тұтатын бұл негізгі принципі ұлы ойшылдың философиялық жүйесінде соңына дейін тізбекті түрде іске асырылмайды. Ибн-Сина идеализм жағына бұрылып, оған жол береді. Бұл оның жан және зерде туралы ілімінде көрініс табады. Оларды ол белгілі мөлшерде сезімдік, тәжірибелік, тәндік дүниеден бөлектеп, кейбір жағдаяттарда әлдебір мистикалық, құпиялық күшке айналдырады. Алайда, тұтас алғанда, ол танымды бізді қоршаған дүниеде орын тебетін объективтік үдерістердің, құбылыстардың адам басындағы бейнеленуі ретінде түсінетін көзқарасты ұстанады...

Ибн-Синаның аса бай және бірегей логикалық ілімі мұқият және жүйелі түрде оның көптеген философиялық трактаттарында бой көтереді. Ол табиғатты терең зерттеуге бағытталған және сонысымен философияның діннен оң ықпалын тигізген танымдық рационалдық жасақтауға қызмет етті. Логикалық ойлаусыз және клиникалық операцияларсыз ақиқатқа жету мүмкін емес еді Ибн-Сина. Логиканы ол өнер ретінде емес, өзін, өз құрастыру принциптері, заңдары мен категориялары бар, - ал бұлары реалдық заттарға, құбылыстарға, нәрселерге, қатынастарға сәйкесті болуы тиіс ғылым ретінде қарастырады. Ол ақиқатқа жетудің құралы және іс сонымен бірге адасуларды, бұрмалауларды, қателерді болдырмаудың құралы ретінде көрініс табады.

Ибн - Сина логиканы ақиқат пен жалғанды салмақтайтын, өлшейтін, салыстыратын аспап ретінде атайды, басқаша айтқанда, ол дұрысты бұрыстан, ақиқатты жалғаннан айыру үшін қажет критерий, өлшем болып табылады. Ибн-Синаның логикасы, ол негізделмеген қағидаларының бір қатары ғылымның ары қарайғы дамуына күшті әсер еткендіктен, арнайы зерделеуді қажет етеді.

Ибн-Сина Аристотель ілімді схоластикалық қосымшалардан тазалауға тырысты. Оның ойынша, бастысы логикалық категориялар мен принциптердің заттарға сәйкесті болуы тиіс екендігінде жатыр. Егер орта ғасырлар дәуірінде мұсылман схоластарының логиканы ғылым ретінде көрсетуге ұмтылғанын ескерсек, мұның маңызы зор еді.

Ибн-Синаның қоғамға көзқарастары оның жалпы философиялық тұғырнамасымен органикалық түрде байланысты.

Адамға тек табиғат қана керек емес, оған қоғам ауадай қажет, өйткені тек қоғамда ғана ол өмір сүре алады, басқа өзі тәріздес адамдармен ынтымақтасып, белгілі бір тұлға ретінде қалыптаса, еңбек ете, материалдық және рухани құндылықтардан ләззат ала алады. Адам өз шығу тегі, талғам - талайы, бейімділігі бойынша қоғами, әлеуметтік жаран болып табылады. Ол өз іс-әрекетін тек өз қасиеттері мен мұқтаждарын қанағаттандыру үшін ғана емес, сонымен бірге басқа адамдардың қажеттері мен мүдделерін қанағаттандыру үшін де сай келетіндей етіп құруға тиесілі. Сондықтан адамдар өзара белгілі бір қарым-қатынастарға және келісімдерге түседі, ал бұл қатынастар әділ болуы үшін, олар дана, ғылым мен өнерді сүйетін, әділ, білімді әкімнің ілтипатында болып бағытталуы тиіс. Егер әкім әділ емес, қатыгез тиран болса, онда оған қарсы көтерілісті қоғам ақтайтын болады.

Мұндай қоғамдық-саяси көзқарастар қоғамның сол кездегі алдыңғы қатарлы күштері үшін ислам идеологиясына және керітартпа идеалистік философияға қарсы күресте қуатты рухани құрал бола білді. Ибн-Сина да әл - Фараби сияқты, білімді, әділетті монарх басқаратын идеалды қоғамның жақтасы еді. Әл-Фараби мен Ибн-Синаның бұл көзқарастары Шығыстың көптеген ойшылдарын, әсіресе Низамиға, Навоиға, Махтумкулиге және т.б., әсер еткенін айта кету керек.

Аристотельге ұқсап, Ибн-Сина да адамды қоғами жануар ретінде анықтайды. Ойшылдың сенімі бойынша, адамдардың ынтымақтастығы олардың қоғамды өмір сүруінің шарты болып табылады, ал бұл үшін қоғамның барлық мүшелеріне бірдей зерделі заң мен сот төрелігі қажет.

Ибн-Синаның әлемге атағының жайылуы тек оның философиялық трактаттарына ғана емес, жаратылыстану зерттеулеріне де байланысты. Олардың ішінде басты орынды «Дәрігерлік ғылымның каньоны» деп аталатын оның іргелі медициналық еңбегі (қысқаша «Каньон» делінеді) алады, ал бұл енбек сол уақыттың өзіндік медициналық энциклопедиясы болатын.

«Каньон» бес бөлімнен тұрады. Бірінші бөлімінде медицина ғылымының пәні қарастырылады, медицинаның теориялық негіздері, яғни философиялық мәселелері және де оның міндеттері және негізгі бағыттары: фармакология, профилактика, терапия, хирургия, диагностика, анатомия, физиология, диетика және т.б. талданады.

«Каньонның» екінші бөлімінде аурудың, оның пайда болуының, көрінуінің әртүрлі формаларының, емдеудің жолдары мен құрал-жабдықтарының мәнін зерттеуге, сонымен бірге адам ағзасына сыртқы факторлардың (климаттың, судың, жердің, оттың, желдің, тамақтанудың) » ері сияқты методологиялық және практикалық тұрғыдан маңызды болып табылатын сұраққа бағытталған.

Үшінші бөлімінде өмір заңдылықтары мен өлімнің себептерін ашуға деген талпыныс жасалған, адамның денсаулығын сақтау мен нығайту туралы сұрақтың әртүрлі аспектілері қарастырылған, сонымен бірге баланың тәрбиесі мен режимінің - оны тамақтандыру, емдеу және балалар ауруын түбірімен жоқ қылу сияқты сұрақтары талқыланады. Физикалық жаттығулардың, әсіресе балалық шақтағы, балалар үшін гигиеналық шарттардың сақталуының қажеттілігін негіздемеуге айрықша көңіл аударылады. Мұнда балалардың нормалы ұйқысын қамтамасыз ету, таза пайдалану және т.б. сұрақтарға маңызды орын берілген. Әртүрлі жыл мезгілдері жағдайларындағы адамның өмір сүруінің ерекшеліктеріне де сипаттама беріледі.

Трактаттың төртінші бөлімінде әртүрлі нақтылы ауруларды айқындау мен емдеудің тәсілдері толығымен және ұқыпты түрде суреттеледі.

Ең соңында, «Каньонның» бесінші бөлімінде сол уақыт жағдайларына сай келетін көптеген түрлі дәрі-дәрмектік құрал-жабдықтар мен материалдар талқыланады және жіктеледі, адамның әлдебір ауруын емдегендегі олардың қасиеттері мен әсері сипатталады, осы дәрі-дәрмектік құрал-жабдықтарды жинақтау мен сақтау жөнінде сәйкесті ұсыныстар беріледі.

Медицинаның жалпы, яғни дүниетанымдық, философиялық сұрақтарын Ибн-Синаның түсіндірмеуі оның дүниетанымдық тұғырнамасымен органикалық байланыста екенін ерекше атап өткен дұрыс. Түптің түбінде оның медицинаның жалпы методологиялық мәселелерін түсіндірмеуі де, тұтас алғандағы дүниетанымдық, философиялық тұғырнамасы да исламның өлі догмаларына қарсы бағытталған болатын, олар адам ойының прогрессивті алға басуына, адам зердесінің күшін паш етуге, қоршаған дүниені танып білуге жаңа жолдар ашты.

Ойшылдың өмірмен, дәуірмен және Орта Азия халықтарының күресімен тығыз байланысы арқылы туындаған дүниетанымының айырықша бір сызаты деп жер бетінде адам бақытын, игілігін, орнықтыруға деген арманы мен ұмтылысын айтқан жөн. Оның дүниетанымының бүкіл жүйесін жарып өтетін асқан терең де жоғарғы гуманизм осыменен анықталады.

Ибн-Синаның дүниетанымы, оның философиялық көзқарастары сол уақыттағы қоғамдық өмір қайшылықтарын, орта азиялық феодалдық қоғамдағы таптық күресті, Орта Азия халықтарының сыртқы басқыншыларға қарсы бағытталған азаттық күресін, реакциялық және прогрессивтік идеологияның арасындағы күресті бейнелейді.

Сол уақыт турасында Омар Хаям былай деп жақсы айтқан еді: «Біздер әрқашан өзара үйлеспес тілектерге толымыз, бір қолымызбен бокал, екіншісімен Құран ұстаймыз. Міне, осылайша, көгілдір аспан астында өмір кешеміз: жартылай құдайсыздар және жартылай мұсылмандармыз».

Ибн-Синаның табиғат және оның танылма туралы, оның кажеттілігі мен себепті шартталған туралы идеялары, гуманистік идеялары, адамдар арасындағы туысқандық пен теңдікті уағыздауы, еңбек адамдарына деген сүйіспеншілігі және т.б. күмәнсіз прогрессивті сипатта болып, Шығыс және Батыс халықтарының философиялық және қоғамдық-саяси ойының ары қарайғы дамуына зор әсер еткені мәлім, - оның тарихи маңызы міне осында.

Г. Чарыев. Ибн-Сина. Философские науки.

1980. №4. С.93-98.

Шемседдин ГҮНАЛТАЙ

Шемседдин Гүналтай - түріктің көрнекті ғылым, коғам және мемлекет қайраткері. Зия Гөкалптың ықпалымен түрік тарихын, мәдениетін, философиясын зерттеумен айналысты. Біраз жылдар әдебиет факультеті Түрік және ислам қауымдарының тарихы профессоры, кейін философия және теология факультетінің деканы болды. Түрік Республикасының XVIII Премьер-министрінің, Республикалық Халық Партиясы (СНР) Стамбул аймақтық төрағасы ЖЗС Стамбулдың сенаторы қызметтерін атқарды.

Еңбектері: «Қараңғылықтан - жарыққа»,«Адасушылықтан - ақиқатқа», «Ислам дінінің тарихы», «Өткеннен - келешекке» және т.б.

Ғазалидің рух туралы теориясы

Діни теорияларды түсіндіруде Ғазали әр түрлі еңбектерінде жаңа бір кезеңге қадам басумен болады. Әл - Кинди мен Ибн-Синаның ұшқыр ойларының арқасында кемеліне жеткен философиялық ағым Ғазалидің қатерлі әрі ауыр соққыларымен талқандалып, Мутазиланың көптеген тұстарда көне философияға негізделген теориялары да құндылықтарын жоғалтты. Олардың орнына біршама дәстүрлі, әрі сопылық жаңа теориялар орнықты.

Ахли сүннет ғұламасы үшін ауқымды зерттеу саласы ашқан осы жаңаша ойлау формасының бастамашысы Ғазали болды. Әбу Хамид Ғазали дін ғылымының түрлі салаларымен терең айналысқаны секілді, сенімге (ақиқат) қатысты проблемалармен де терең әрі жүйелі түрде айналысқан ғалым. Осы салалардағы жұмыстарының нәтижесінде философтардың теорияларын, әр түрлі ағымдардың дұрыс емес деп тапқан идеяларын жоққа шығарғаннан кейін сүннет өкілдерінің (ахли сүннет) сенімдерін анықтауға тырысқан. Осыған байланысты көптеген еңбектер жазған. Осылардың ең маңыздысы атақты «Дін ғылымының қайта жандануы» атты кітабы. Бірақ бұл еңбекте теориялардан гөрі көбінесе практикалар (амалдар) мен құлшылықтарға аса мән берілген. Басқаша айтар болсақ, Ғазали «Ихийа» атты еңбегінде рухтан гөрі жүрекке көбірек мән берген. Сол себепті Ғазалидің рух туралы теориясын бір ғана «Ихийа» атты еңбегіне сүйене отырып анықтауға тырысу дұрыс емес.

Өйткені осы тақырыпқа байланысты «Ихийа» - да көрініс тапқан кітап беттері философиялық және теориялықтан гөрі практикалық (амал) және сопылық көзқараста жазылған. Ғазалидің рух (илму рух) теориясын нақты түсіндіре алу үшін «Дін ғылымдарының қайта жандануы» атты еңбегінен басқа еңбектеріне де, әсіресе, «Китаб- ут Тасуиату уар - Рух», «Китаб-ул Манзу-нун биһи ала ғайри аһлиһи», «Китаб-ул Мазнун-ус-Сағир», «Кимийа-и сағадат», «Усул-у арбағин» және «Тахафут-ул-Фаласифа» атты құнды шығармаларына да жүгіну керек.

Осы шығармаларды талдау барысында белгілі болғанындай Ғазали психология теориясын сопылық тұрғыдан қарастырғандықтан оның теориясының кейбір тұстары түсініксіздеу, бұлыңғыр күйде қалып қойған. Осы бұлыңғырлық, әсіресе, рухтардың жаратылуы мен олардың тәнмен ара-қатынасына қатысты сөз тіркестерінде көбірек байқалады.

Ғазали сопылықтағы секілді рух теориясында да «Құранның мүлдем шын екендігі айқындалғанға дейін әлемдегі және өздеріндегі белгілерімізді жедел көрсетеміз. Расында Раббыңның әр нәрсеге куә екендігі саған жеткілікті емес пе?» (Фуссилат сүресі, 53-аят) аяты мен «Кім өзін (нафс) таныса, Раббысын да таниды» хадисінен шабыт алып, жан (нафс) туралы ілімге (илм-ун-нафс) көбірек мән беріп, өз зерттеулерін осы маңызды мәселемен қатарластыра отырып жалғастырған. Осыған байланысты Ғазали Жанаби Хайдардың «Сен өзіңді кішкентай бір нәрсе деп есептейсің. Алайда сенде үлкен әлем жасырынып жатыр» деген бәйітінде түсіндіретіні секілді адамды «кішкентай қателік» (журм-у сағир) емес, керісінше «үлкен нұсқа» (нусха-и куб-pa) деп санап, барлық ойын осыған сай дамытты. Ғазалидің пікірінше «адамда тәннен бөлек бір рух бар. Сондай-ақ оның бар болуы тәнге байланысты емес. Себебі тән өлім уақытысында да бар. Бірақ өлген адамда рух жоқ. Бір адам көзін жұмған кезде барша болмыстар көз алдынан ғайып болады, тіпті өз денесін де көре алмайды. Алайда адам сол кездің өзінде де өзінің бар екендігіне сенеді. Мүмкін ол тәннен мүлдем бөлек нәрсе. Тән деп аталатын нәрсе ерекше бір мүсіннен, рухта пайда болғандардың көрінісіне тән бір қалыптан басқа еш нәрсе де емес».

Ғазали рухтың бөлінбейтіндігіне мейлінше мән берген, тіпті бөлінуінен қауіптеніп, субстанция ретінде дәлелдеуге тырысқан рухтың ғарышта орын алатындығын да қабылдамаған. «Усул-у Арбағин» атты кітабында көрсеткеніндей, рух ғарышта бір орын алмайынша табиғи түрде кеңістікпен де, бағытпен де бағаланбайды. Сол себепті денеге енбейді және онымен байланыспайды да. Олай болса бөлінеді деп те айтуға болмайды. «Китаб-ул- Мазнун-ус-Сагир» атты еңбегінде осы мәселені түсіндіре келе былай дейді: «Рухтың бөлінбейтін бір бүтін яғни бөлінуді қабылдамайтын нәрсе екендігін ғұламалар бірауыздан қабылдайды. Рухты бөлік деп атау дұрыс емес. Бөлік бүтіннің бөлшегі деген сөз. Алайда бұл жерде бүтін жоқ. Олай болса бөлшек те болмайды. Бірақ егер «бөлік» пен «бір, онның бөлшегі» сөзінде айтылмақшы болған мағынада болса, бұл әлсіздеу болады. Онды он еткен бөлшектердің барлығы мағынасында «бір» де бір бөлік болып табылады. Осы секілді егер барлық болмыстар немесе адамды адам еткен себептердің барлығына маңыз берілер болса, рух осылардың барлығының арасында «біреу» ғана болып табылады. Рухтың бөлінбейтін нәрсе екендігі қабылданар болса, онда рухтың ғарышта орын алуы керек болады. Оның ғарышта орын алуы мүмкін емес. Өйткені, ғарышта орын алатын кез келген нәрсе бөліне алады. Бөлінуді қабылдамайтын бір бөліктің бөлінуі рационалдық және геометриялық дәлелдермен мүмкін емес».

Ғазали рухтың абстрактылы субстанция (жауһар) екендігін және ғарышта орын алмайтындығын осыншалықты дәлелдеуге тырысуы рухты тәнге тараған дене (жиен) деп қабылдайтын қалам теориясын жоққа шығаруға тырысқандығынан туындаған болуы әбден мүмкін. Әбу Хамид бір жағынан қаламның көпшілігінің идеяларын терістеуге тырысса, екінші жағынан да Абдул Малик ибн Хабибтің жоғарыда айтылған жаңаша көзқарасын түбегейлі жоққа шығаруға ұмтылған. Сондай-ақ хулулийа (құдайдың формаға енетініне сенетін ағым) жақтастарына да соққы берді.

Ғазалидің пікірінше, рухтың тәнмен байланысы алдын алу мен пайдалану қарым-қатынасынан басқа ештеңе де емес. Әбу Хамид осы жағынан спиритуализмге жақындай түсуімен қатар, алда байқалатындай кейбір пікірлері де пантеизмді (ужудийа) жақтайтындай болып көрінеді.

Тәннің ішінде, де сыртында да емес, тәнмен байланысы мен бөлектігі болмаған рухтың дайындық пен пайдалану түрінде болса да тәнмен байланысын қалайша түсінуге болады? Ғазали осы байланыс туралы ойлаудың қиын екендігіне өзі де аса мән берген сыңайлы. Себебі ол рухтың тәнге қайта келуі туралы сөз қозғаған кезде мына сөз тіркестерін жазған: «рухтың тәнсіз өмір сүруі қиын емес. Негізгі қиыншылық тәнмен арадағы байланыстың қасиеті немесе сапасы болып табылады. Өйткені рух субстанцияға (жауһар) енуі секілді тәнге енген бір нәрсе емес. Рух та емес, бәлки өздігінен пайда болған субстанция (жауһар) болып табылады. Өзінің мәнін (зат), жаратушысын және жаратушысының сипаттарын таниды. Сонымен қатар осы таным сезімдердің ешқайсысына да мұқтаж емес. Өйткені осы танымдардың ешбірінде сезімдік нәрселер жоқ. Адам тәнмен қапталған және араласып кеткен кезде жанын (нафс) сезінуге болатын нәрселерден, жер мен көктен т.б. денелерден аулақ ұстауға шамасы жетеді. Алайда адамның жаны осындай жағдайда да яғни барлық әлемнен қол үзсе де өзінің болмысын, оның жаратылысын және бір жаратушыға мұқтаж екендігін біледі. Ал осы кезде сезімдер арқылы қабылданатын еш нәрсе санада орын алмайды. Демек осындай бір сәтте де ол «мақұл» болады, басқаша айтар болсақ өз болмысы туралы ойлай алады».

Әбу Хамид осы сөзімен рухтың тәннен мүлдем тәуелсіз екендігіне көбірек түсіндірме берумен қатар, екеуінің байланысы мәселесін тағы да құпия түрде ашпай кеткен. Негізінде барлық белгілерден аласталған субстанция болуы мүмкін бе? Міне осы сұраққа жауап берудің қиын болуына байланысты Ғазали рухты құпия деп есептеп, оған «(Мұхаммед): рух Иемнің әмірінен деп айт» (Исра сүресі, 85) аятын дәлел ретінде келтіреді. Ғазалидің осы мәселеде ілгеріге қарай қадам баспауы міндетті бір уайымнан туындағандығы белгілі. Өйткені Ғазали осы сырдың ашылуы мен рухтың ақиқатын анықтаудың дұрыс еместігін айтқан кезде былай деген: «Адамдардың бір бөлігі жоғары санаттылар (хауас) да бір бөлігі төменгі санаттағылар (ауам). Жаратылысынан надандық басым болғандар хулул, бірігу, бөліну, бір бағытқа бүру секілді ерекшеліктерінен тысқары тұрған рухты түсіне алмайды. Өйткені олар мынандай ерекшеліктерден тыс болуды құдайлық сипаттар да қабылдамайды. Сол себептен ағымдары мұны қабылдамаған. Надандықтары басым аңдары да Алла Тағаланы дене деп есептеген. Өйткені н'пе болмаған бір болмысты ойлау олар үшін мүмкін емес болған. Надандығы біршама артық болғандары тәндікті (жиен) терістеген, бірақ тәндік тұсына қарсы шықпаған. Осы надандықтан мутазилийа ғана құтыла алған. Олар қандай и бір бағытта болмаған болмыстың болуы мүмкіндігін қабылдап, оны дәлелдеген». Ғазали рухтың сырын ашудың дұрыс еместігінің себептерін былайша түсіндіреді: «Бұл құпияны ашу дұрыс емес. Өйткені надандықтан құтыла болмағандар осы сипаттарды Алла Тағаладан басқасы үшін мүмкін емес деп есептеді. Мұны кейбіріне айтар болсаң кәпір деп есептейді және былай дейді: сен Аллаға тән өз жаныңды (нафс) сипаттап, осылайша құдайға теңейтін сияқтысың».

Ғазали рухтың кеңістіктен тәуелсіз (мекенсіз) екендігі туралы идеяға қарсы шыққандарды метафизикалық тұрғыдан терістеуге тырысып былай дейді: «Бұл жолда дәлелдеуге тырысқандар ажыратудың (тамйиз) тек қана кеңістік арқылы ғана пайда болады деп есептегендіктен қателесуде. Әйтсе де ажырату мына үш нәрсе арқылы пайда болады:

1- Кеңістік: Екі жерде (макан) екі дене секілді.

2- Уақыт (заман): Бір субстанцияда (жауһар) екі түрлі уақытта екі түрлі қараңғылықтың бар болуы секілді.

3- Шекара мен ақиқат: Түс, тағам, суықтық, ылғалдылық секілді әртүрлі қасиеттердің бір жерде бір денеде болуы секілді. Түс пен тағам секілді сипаттар немесе қасиеттер үшін уақыт пен кеңістік біреу ғана. Бұлар тек шекаралары мен ақиқаттарымен ғана әртүрлі бірегей ұғымдар болып табылады. Осыған байланысты түстің тағамнан өзгешелігі мен одан ажырауы уақыт пен кеңістікке байланысты емес, бәлкім мәндерімен (зат) байланысты болады. Осы секілді «ғылым» (илм) да «құдірет» пен «еріктен» (арада) мәніне байланысты ажыратылады. Барлығы да бір нәрсе болғанымен, ақиқаттары әртүрлі қасиеттер деп есептелгені секілді мәндері мен ақиқаттары өзгеше нәрселерді де кеңістікті қажет етпейді деп те ойлауға болады. Сол себепті әрі Алла Тағала үшін, әрі адам рухы үшін кеңістіктің керегі жоқ деп айтуға болады».

Ғазалиді осыншалықты уайымға алып барған себеп мекенсіз мәселесіндегі ұқсастықтан, рухтың Алланың мәнімен (мән) бірдей болуы мүмкін деген ықтималды терістеу мақсатынан басқа ештеңе де емес.

Ғазалидің айтпақшы болған нәрсесі мынадай, біздің рухты мекенсіз деп есептеуімізге байланысты Алланың мәні (зат) мен рухтың бір бірінен ажыратылмауы, басқаша айтқанда бір бірімен бірдей болуы қажет емес. Өйткені мекенсіз мәселесіндегі ұқсастық ажырауға кедергі болмайды. Түстің тағамнан ерекшелігі уақыт пен кеңістікке байланысты туындамайды, бәлки мәндеріне байланысты болғаны секілді Алланың мәні мен рухтың ажыратылуы да мәндеріне байланысты болады.

Ғазали метафизика мен сопылықтың (тасаууф) осы өте нәзік және құпияға толы тақырыбын тағы да аша түсу үшін және ұқсастық ықтималдылығын жою үшін былай дейді: «Адам жан иесі (тірі). Ғалым әрі күшті (қадір). Есітеді, көреді және сөйлейді. Алла Тағала да осындай деген кезімізде бұл сөздерімізде ұқсату жоқ. Өйткені бұлар тек қана Аллаға тән қасиеттер емес. Осылар секілді жер мен бағыттан ада болу да тек Оның өзіне ғана тән қасиет емес. Алла Тағалаға ғана тән қасиет «қайумийат» (мәңгі-бақи болу) болып табылады. Яғни Алла өз мәнімен бар. Мәнінен ( tar) басқалары да өзі арқылы бар. Басқаша айтқанда Алладан басқа барлық нәрселердің бар болуының себебі Алла. Алла Тағала (Жанабы Аллаһ) болса басқамен емес өзімен (чат) бар. Заттар мәндік тұрғыдан жоқтықтан тұрады. (Өйткені заттың болмысы қарызға алу (арийат) жолымен олардың тысынан келеді. Болмыс болса Аллаға тән мәндік және қарызға алынбаған (гайримустаар). Осы ақиқат яғни «қайумийат» тек қана Аллаға тән».

Рухқа тәннен тәуелсіз бір болмыс беру арқылы жақындай түскен Ғазали барлық пен жоқтық мәселесіндегі осы пікірлерімен «болмыстардың бірлігі» (уахдат әл-ужуд) теориясының ең нәзік тұстарына тоқталған. Негізінде бұл пікір бойынша зат Хақтан басқа болған кезде жоқтықтан тұрады. Өйткені олардың болмысы Хақтан қарызға алынған (мустаар). Осыған байланысты осы болмыс заттан ажырайтын болса, оларда жоқтықтан басқа еш нәрсе де қалмайды. Fазалидің осы сөзі мен «болмыстардың бірлігін» (уахдат әл-ужуд) жақтайтындардың «әлем құдайлық (илэһи) оқиғалардан тұрады» деген сөздерінің арасындағы жақындық өте айқын көрініп тұр. Негізінде Ғазали «зат өздігінен (бизатиһи) бар емес, олардың болмыстары қарызға алынған, болмыс Аллаға тән және тек Алланың болмысы ғана өзіндік болып табылады» дейді. «Болмыстардың бірлігін» жақтайтындар болса заттардағы болмыстың Хақтан тұратындығын дәлелдеуге тырысады. Олардың пікірінше, шын мәнінде бар болған «умман» яғни Алланың нұры болып табылады. Адамдардың рухтары осы Алланың нұрының (умман) толқындарынан басқа ештеңе де емес. Осы толқындардың формалары мен пайда болуы тұрғысынан белгілі бір ерекшелік мен өзгешеліктері, басқаша айтқанда белгілі бір болмыстары бар болса, онда шын мәнінде «умманның» ішінде және онымен бірдей болады. Осы көзқарас түрі мен Ғазалидің пікірлері арасындағы айырмашылық мейлінше тереңде жатыр. Негізінде «болмыстың бірлігін» жақтайтын ең танымал тұлғалардың бірі Бадраддин Симаунауидің «Уаридат» атты еңбегі мен оның түсіндірмелерінен белгілі болғанындай, осы ағымның мүшелерінің пікірінше, Абсолютті Болмыс пайда болу (нашат) мен көрініс табу (та'айиун) тұрғысынан шексіз мәртебелерге не. Бұл мәртебелер рухтар мен абстрактылы жандардан (нафс) тұрады. Ал денелер болса Абсолютті Болмыстың көріністері болып табылады. Абсолютті Болмыс рухтар, ақылдар, абстрактылы жандар секілді мәртебелер тұрғысынан денелер әлемінде көрініс табады. Сол себепті мәртебелердің пайда болуы көрініс табу арқылы болады. Көрініс болмаса мәртебе де белгілі болмайды.

Бадраддиннің «Уаридат» атты еңбегінде айтылған «Денелер әлемінде барлық мәртебелер бір бірімен байланысып, шатасып кеткен. Тіпті біреуі ілгерілесе (жоғарыласа) рухтар мен басқа абстрактылы болғандардың ешқайсысы қалмас еді» сөзі де осы теорияны түсіндіргені секілді Ғазалидің бағыты мен «уахдат әл-ужуд»-ті (болмыстардың бірлігі) идеясын жақтайтындардың арасындағы айырмашылықты көрсетуде.

Ғазали өз сөздерінде кейде «болмыстардың бірлігін» жақтайтындардың пікірлеріне, тіпті кей кездері «ифтирақийа» мазхабының негіздеріне жақындай түскен. Сондай-ақ рухийа мазхабынан да толығымен алыстап кетпеу үшін біраз күш жұмсаған. Сол себепті Ғазалидің осы тақырыпқа байланысты шығармаларының арасында кейде ашық түрде қарама-қайшылықтар көзге түседі. Алайда осы қарама-қайшылықтар шын мәнінде Ғазалидің теориясын анықтай алмауынан туындап отырған жоқ. Бәлки осы сыртқы қарама-қайшылық Ғазалидің осы шығармаларында оларға арнап үн қатқан адамдардың ойлау деңгейін де есепке алғандықтан туындап отыр. Мысалы, халыққа арналған «Дін ғылымдарының қайта жандануы» (Ихйиа-у Улум-ид Дин) мен «Ки-миа-у Сағадат» атты еңбегінде рухтың мәнін терең зерттеуден гөрі жүректің тазалануы мен тәрбиесіне көбірек мән беріп, барлық зерттеулерін осы тұрғыдан жүргізген. Алайда «Философияны терістеу» (Та-хафут-ул фаласифа) мен «Китаб-ул Мазнун-ус-Сағир» атты еңбектерінде керісінше айтар ойы бар саналы адамдарға үн қатып, рухтың мәнін терең зерттеген. Бұл тақырып бойынша философиялық және сопылық терең талдаулар жасаудан тартынбаған.

Ғазалидің рухтың жаратылуы туралы ойларының да толығымен сопылық сипатта екендігі байқалады. Әбу Хамидтің пікірінше: «Рух кейіннен жаратылған. Бірақ бұл жаратылу рухқа молшылық (файз) бергеннен тән табиғатында көрініс табуы деген сөз. Яғни спермада (нутфа) орта деңгей мен құдайлық берекет қабілеті пайда болған кезде онда рухтың нұры жарқырайды. Міне рухтың жаратылуы дегеніміз осы». Ғазали «Оның жаратылысын тамамдап (тасуийа), оған рухымнан үрлеген сәтте...» (Хижр, 29) аятын кезде былай дейді: «Тасуийа» рухты қабылдайтын орын және әрекет болып табылады. Бұл орын аз. Адам Ата туралы «балшық» (Тин) және үрім-бұтағы туралы болса жаратылысын тамамдау және жаратылыстың шарты бойынша сперма болып табылады. «Нафс» болса спермада рух нұрының жарқырауына себеп болатын нәрседен тұрады. Рух нұрының сперма білтесінде жарқырауына себеп болатын нәрсе актер (файл) мен қабылдау орнында бірер сипат болып табылады. Әрекет етуші (файл) сипаты құдайлық жомарттық болып табылады. Құдайлық жомарттық, бар екендігі қабылдауға лайықты болған нәрсе үшін болмысының қайнар көзі және өзіндік жомарттық болып табылады. Бұл сипат құдірет деп аталады».

Ғазали сопылық кейіпке ендірген көзқарасын түсіндіру үшін мынадай мысал келтіреді: «Арада перде болмау шартымен жарқырауға қабілетті барлық нәрсеге күн сәулесінің төгілуі осының бір мысалы. Күн өз сәулесімен барлық денені қалайша нұрға бөлесе, «файл» (әрекет етуші, актер) сипаты болған құдайлық жомарттық та болмысы қабылдануға лайықты барлық нәрсеге болмыс нұрын төгуде. Қабылданатын сипатқа (сифат-у қабил) келер болсақ, ол да «истиуа» яғни реттеу арқылы пайда болатын қалыпты жағдай (итидал) болып табылады. Сырланбаған кезде заттың суреттерін қабылдамайтын әйнек, сырланған кезде қалайша осы қабілетке ие болатын болса, сперма да реттелгеннен кейін қалыпты жағдайға түскен кезде осы болмысты кабылдау құдіретіне ие болады». Ғазали осы түсіндіру арқылы бір жағынан рухтың жаратылуы мен адамдағы дуализмді көрсетуге тырысса, екінші жағынан да «Құдайлық жомарттық болмысты қабылдауға қабілетті нәрсе үшін болмыстың қайнар көзі және өзіндік нұрландыру (файиаз)» түріндегі түсіндірмесімен «болмыстардың бірлігі» (уахдат әл-ужуд) теориясына жақындай түскен. Негізінде осы түсіндірмеден белгілі болғанындай, Ғазалидің пікірінше, ретке келтіру мен қалыпты жағдайға қол жеткізген сперма Алланың нұры үшін айна бола алу қабілетіне ие болады және сол кезде болмыстың қайнар көзі болған құдайлық жомарттық оған тіршілік береді, басқаша айтқанда сперманың білтесінде рухтың отын жағады. Құдайлық жомарттық арқылы спермада рухтың нұрының жарқырауы, күн сәулесімен бір жердің нұрлануы немесе бір суреттің қарсы алдындағы жылтыр ауданға шағылысуы секілді. Бір қалайы кесегінің үстіңгі жағы жылтырап немесе бір әйнектің бір бөлігі сырланған кезде қалайша алдындағы суреттердің шағылысуына қолайлы болса, сперма да ретке келтіріліп қалыпты жағдайға түсірілгеннен кейін рухтың жанды болуын қабылдауға қабілетті болады. Айнаның алдындағы бейне айнадағы шағылысудың болмысының себебі, күннің сәулесі бір жердегі жарықтың қайнар көзі болғандығы секілді құдайлық жомарттық та рухтың жанды болуының себебі және тіршілігінің қайнар көзі болып табылады.

Ғазалидің осы теориясын көбірек айшықтайтын және оны «болмыстардың бірлігі» (уахдат әл-ужуд) негіздеріне жақындататын нәрсе де болмыстың қайнар көзінен рухтың адам тәніне тіршілік беруі қасиеті болып табылады. Ғазали тіршілік беру қасиетін кейбір мысалдармен түсіндірген кезде табиғи түрде «болмыстардың бірлігі» (уах-дат әл-ужуд) бағытына деген өзінің жақындығын көрсетіп, сопылықтың сүрлеуге түскен. Ғазалидің пікірінше: «Болмыстың қайнар көзінен рухтың тіршілік беруі бір ыдыстан қолымызға судың төгілгеніне ұқсамайды. Өйткені бір ыдыстан судың төгілуі ыдыстан судың бір бөлігінің бөлініп қолымызға жетеді деген сөз. Дегенмен бар екендігі қабылдауға лайықты бір нәрсеге құдайлық болмыстың тіршілік беруі тіршілік берушінің болмысынан бір бөлік бөлінбейді. Рух туралы қолданылған «файз» сөзінен күннің дүниесі жарық түсірген затқа, бір дененің бейнесінің айнаға бітіргені секілді бар болуының себебі деген мағынаны алу керек. Бір адам айнаның алдында тұрған кезде айнаға түседі. Бірақ бейненің айнаға шағылысуы сол адамның бейнесінің бір бөлігі бөлініп айнаға дыбысты деп қабылданбайды. Керісінше айнада көрінген нәрсенің болмысының пайда болуының себебі сол бейне екендігі белгілі болады. Яғни, айна мен бейне арасындағы іні мен біте қайнасу емес, тек абстрактілі себептілік байланысы бар. Міне сол секілді Құдайлық Жомарттық та бір болуға қабілетті кез келген мәнде болмыс рухының пайда болуына себеп болады. «Файз»» туралы айтылмақшы болған нәрсе осы».

Ғазалидің рухтың жаратылуы мәселесін сопылық тұрғыдан сипаттауы рухты «Әмір әлемінен» санауынан туындап отыр. Ғазалидің пікірінше, өмір әлемі сезім, қиял, бағыт пен бостықта (ғарыш) орын ала алмайтын болмыстардан тұрады. Әмір әлеміне тән болмыстарда сандық қасиет көзге көрінбейді. Сол себепті өмір әлемінен екендігіне сенгендіктен де бір жағынан рух жаратылмаған деп есептегенімен, екінші жағынан да рухтың жаратылғандығын мойындайды.

Бірақ рухтың жаратылмаған оның бастауы жоқ (қадим) деген сөз емес, керісінше өмір әлемінен болуына байланысты сан мен орын жағынан тағдыры белгіленбеген деген сөз. Рух жаратылған болса онда бастауы бар, басқаша айтқанда кейіннен пайда болған (хадис) дегенді білдіреді. Ғазали осы күрделі мәселені бір мысалмен түсіндіреді: «Бір бейненің айнадан көрінуі тек айна сырланғаннан кейін ғана мүмкін болады. Ал шын мәнінде айна сырланбай тұрып-ақ осы бейне бар болатын. Бірақ оның айнадағы көрінісі тек сырланғаннан кейін ғана пайда болған. Сол секілді спермада қабылдау қабілеті пайда болған кезде ғана, онда адам рухы жаратылады. Адамның іс-әрекетінің қайнар көзі, туындысы болған жүректе пайда болатын және «хайуандық рухтың» (рухул хайуани) көмегімен миға және кейін нервтер арқылы мүшелерге өтетін ерік (ирада) болып табылады. Басқаша айтқанда, өзі бар болған (қаим би нафсиһи) субстанция ретіндегі рух ең алдымен жүректік рухпен (қалби рух) яғни хайуандық нәпсімен байланыста болады». Кейінгі ғасырларда Еуропалық философтар көп шұғылданған рухтың тәнмен байланысы мәселесіндегі абстрактылық өз кезеңінде Ғазалидің де назарын аударғанын көруге болады. Әмір әлеміне жататын рухтың материалдық әлемге жататын тәнмен қарым-қатынасын ұғынарлықтай етіп түсіндіру үшін руханилық пен материалды арасындағы хайуани рухтың байланыстырушы қызметін қарастырған.

Рухтың бірлігі мен қарапайымдығын және рухтардың бір ғана бөлшектен тұратындығын дәлелдеуге тырысқан Ғазали рухтардың өлген денелерден ажырағаннан кейінгі көбеюі мен өзгеріске ұшырауының себептерін былайша суреттейді: «Өлген тәндерден ажырағаннан кейін рухтардың жағдайы қандай болады? Рухтар қалайша өзгеріске ұшырады және көбейді? деген сауал қойылатын болса, оған жауап ретінде мынаны айтуға болады, рух тәнмен байланысқа түскеннен кейін ғылым мен надандық, жақсылық пен қайғы, жақсы мінез-құлық пен жаман мінез-құлық секілді кейбір қасиеттерге ие болғандықтан өзгеріске ұшыраған күйде қалады. Өзгерістің себебі болмағандықтан өлген тәндерден (мәйіт) әуелі қарапайым және біреу ғана болған рухтың өлген тәндермен байланысынан кейін бұрынғы жағдайына қарама-қайшы түрде өзгеріске ұшырауы осыған байланысты болады».

Ғазали осы сөзімен рухтың жаратылуы туралы нені айтқысы келетіндігін ашып көрсетеді. Әбу Хамидтің пікірінше, рух «хадис» (кейіннен жаратылған) болып табылады. Осы кейіннен жаратылу рухтың сперма (нутфа) білтесінде жалын болып жануы деген сөз. Рухтар тәнмен байланысқа түспей тұрып көп болмайды және өзгеріске ұшырамайды. Тәндермен қарым-қатынасқа түскеннен кейін болса кейбір қасиеттерге ие болуына байланысты тәннен ажырағаннан кейін осы қасиеттермен өзгеріске ұшыраған әрі көбейген түрде қалады. Алайда шын мәнінде осы көбею мен өзгеріс болса сөз жүзіндегі бір нәрсе болып табылады.

Ғазалидің аздап бұлдыр, әрі қарама-қайшылығы бар секілді болып көрінетін осы пікірлерінің өте түсінікті қонуы үшін күннің сәулесімен әртүрлі орындардағы алғы суларды еске түсіру керек. Осы мысалда күн сәулесі қай жерге түсетін болса, сол жерді жарық ететіндігі және сол материяның түсі қандай болса сол секілді түске боялатындығы секілді рух та ретке келтірілген кез келген норма білтесін тұтатқан кезде, бір мезетте оған тіршілік береді және соған сәйкес бірегейлік ие болады. Сәуле әртүрлі материяларға жарық беру арқылы паршалап бөлшектерге бөлінбейді деп қабылданатындығы секілді сол категорияларға да енеді (хулул) деп қабылданбайды. Басында айтқанда, құдайлық нұр болып табылатын бір ғана рух әртүрлі денелерге жарығын түсіру арқылы не бөлінбей немесе сол денелерге еніп те кетпейді. Күн сәулесі әртүрлі жерге түскен кезде әртүрлі көріністер көрсеткені секілді бір ғана рухтың өзі әртүрлі тәндерде әртүрлі көріністерге ұшырап, осыған орай өзгеріске ұшырап көбейеді. Болмысы мен қасиеті тұрғысынан жаңа ашылмаған рух тәндердегі көрініс табуы тұрғысынан өзгеріске ұшыраған әрі көбейген, уақытпен шектелген, сол себепті де жаратылған (махлуқ), яғни хадис (кейіннен жаратылған).

Ғазали сопылықта алғашқы жол (сулук) сатысының мендік жою екендігін дәлелдеу арқылы адамның кісілігін қабылдаған. Бірақ бұл кісілікті рухқа ғана қатысты деп есептегендіктен, оның пікірінше, тән тек осы кісіліктің қолдануы үшін ғана арналған аймақтан басқа ештеңе де емес. Негізінде Ғазали хайуани рух пен тәнге мән берген. Алайда хайуандық рухты қабылдауға қатысы жоқ деп есептеу арқылы оны табиғат саласына қалдырып, адамның бірегейлігін өзі бар болған негізгі рухтан тұрады деп есептеген.

Рухтардың тәндерден ажырағаннан кейін өзгеріске ұшырап, көбейгендігін және мәңгілік (бақи) екендігін қабылдаған Ғазали «Дін ғылымдарының қайта жандануы» (Ихйа Улум-ид Дин) атты еңбегінде өлімнің ақиқаты туралы сөз қозғаған кезде «Өлімнің мағынасы абсолютті түрде хәлдің өзгеріске ұшырауы болып табылады. Рух денеден ажырағаннан кейін мейлі азап көрсін, мейлі қауышсын бақи болып табылады» деген тіркеспен бар әлемін қабылдағанын түсіндірген.

Ғазали қайтадан жаратылу (ма'ад) әрі материалдық әрі рухани болатындығын айтады. Материалдық қайтадан жаратылуды қабылдау арқылы философтардан бөлініп шыққандығы секілді, рухани қайтадан жаратылуды жақтау арқылы қайта тірілуді тек қана материалдық түрде болады деп есептейтін қаламға қарсы шыққан. Қайтадан жаратылу (ма'ад) қалай болатындығы туралы түсіндірмелерімен де Фахреддин Рази мен ғұламалардан және «болмыстардың бірлігін» (уахдат әл-ужуд) жақтайтын сопылардан бөлініп шыққан. Негізінде Ғазалидің пікірінше, денелердің қайта тірілуі (хашр-и жисмани) үшін жоқтыққа қайта оралуы (иада-и мадум) мен бөліктердің қайта жинақталуы (жам'и ажза) теорияларын дәлелдеудің қажеті жоқ. Әбу Хамид рухтың тірілу (бас) кезінде жаратылатын қандай да бір денеге қатысты болуын материалдық қайта тірілу үшін жеткілікті деп санайды. «Философияны терістеу» (Тахафут-ул фаласифа) атты еңбегінде философтардың материалдық қайта тірілуді терістеулерінің себептерін түсіндірген кезде олардың рухтың тәнге қайта оралуы туралы ықтималдарды үшке түсіргендігін былайша баяндайды: «Рухтардың денелерге қайта оралу идеясы үш мүмкіндік бойынша жүзеге асады. Бұл кейбір қалам санайтындай, адам тәннен тұрады деп айтылады. Өмір де бір қасиет болып тәнмен бірге бар болады. Өздігінен бар болған және материяда жан (нафс) болмайды. Өлімнің мағынасы өмірдің тоқтауы деген сөз. Өмірдің тоқтауымен өмірдің өзі де, тән де жоқ болады. Қайтадан жаратылудың (ма'ад) мағынасы болса Алла Тағаланың жоқ болған сол тән мен өмірді қайтаруы дегенді білдіреді. Яки, тәннің материясы топырақ ретінде мәңгілік қалады деп айтылады. «Ма'ад» болса осы материяның жинақталып адам түрінде біріктірілуі және онда өмірдің жаратылуы деген сөз. Я болмаса жан (нафс) бар және өлімнен кейін де мәңгі (бақи) бар болады делінеді. Осыған байланысты қайта тірілу (ба'с) барысында бөлшектері топтастырылатын осы дене әуелі терістеді. Бұл жан (нафс) бұрынғы жан болғандықтан осі.і адам да бұрынғы адам болып табылады. Сол себепті материяның қажеті жоқ».

Ғазали философтардың осы үш ықтималды теріске шығару үшін алға тартқан дәлелдерін жіпке және оларды жоққа шығарғаннан кейін философтарға айтып, өзінің үшінші дәлелді жақтайтындығын қалайша түсіндіреді: «Ең соңғы бөлімді таңдағандарды, мына жанның (нафс) өлімнен кейін мәңгілік (бақи) және өзі бар (қаим) жауһар екендігін қабылдайтындарды қате деп ойлайсыңдар?

Осы түсіндірмелер Ғазалидің пікірінше қайтадан жаратылу (ма'ад) өздігінен бар болған субстанция ретіндегі рухтардың жалпы алғанда алғашқы тәнге ұқсас тәнге қайта оралуы дегенді білдіретіндігі айқын көрсетеді. Ғазали осылайша қалам мен Фахреддин Рази және т.б. ғұламаларға көрсетілген қарсылықтардан өзін құтқаруға тырысқан.

Түсініктемелер:

1) Ғазали шығармаларында кейде нафс-и натиқа, рух, жүрек (қалб) және ақыл сөздерін синоним сөздер ретінде қолданған. Кейде осылардың арасындағы айырмашылықтарға назар аудара отырып қолданған. Ғазалидің көзқарастарын жақсы ұғыну үшін «Ихйа Улум»-ның үшінші томының «жүректің ғажайып хәлдері туралы кітап» (китаб-у фи ажаиб-ул қалб) атты тақырыбында осы сөздердің арасындағы айырмашылықтарға қатысты түсіндірмелеріне назар аудару керек. Осы түсіндірмелер бойынша жүрек (қалб) сөзі екі мағынада қолданылған. Бірінші мағынада жүрек тәннің ішіндегі жеке мүше дегенді білдіреді. Екінші мағынада жүрек материалдықпен байланысты рухани, құдайлық (раббани) қасиет (латиф) болып табылады. Ғазали осы қасиетті адамда қабылдай білетін, танитын, сөз сөйлейтін, жаза мен сауап берілетін, ететін және талап етілетін нәрсе, яғни адамның ақиқаты.

Ғазали ақыл сөзінің де әртүрлі мағыналарының бар екендігін түсіндіргеннен кейін былай дейді: «Кейде ақыл сөзімен істің ақиқатын білуді айтпақшы болады. Бұл жағдайда ақыл жүректе орналасқан ғылым сипатынан тұратын болады. Кейде ақыл деген кезде танымның орны, яғни қабылдау ойға оралады. «Алла алғаш жаратқан нәрсе ақыл болып табылады» хадисінде осы мағынада қолданылған. Өйткені ғылым қасиет (араз) болып табылады. Бұрыннан жаратылуы мүмкін емес. Сол себепті өзінен бұрын немесе өзімен бірге орнының да жаратылуы керек».

2) Ғазали рухтың абстрактылы субстанция екендігі туралы философтармен ортақ көзқарасты бөлісумен қатар «Философияны терістеу» (Тахафут-ұл фаласифа) атты кітабында «адам жандарының (нафс) өздігінен бар болған рухани жауһар (субстанция) болуына байланысты рационалдық (ақли) дәлелдерінің (философтардың) осал болуы туралы мәселе» деген тақырыппен көлемді бөлімге қалам тартып, философтардың осы мәселе төңірегіндегі дәлелдерін жоққа шығаруға тырысқан. Ғазалидің ұстанған бағыты мен «Тахафут» атты еңбегіндегі қарама-қайшылықты былайша түсіндіреді:

«Осылайша, яғни нафстың тек ұғымдық болуы шын мәнінде исламның қағидасына қандай да бір мәселеде қайшы болмаған. Тіпті Имам Ғазали, Әбул Қасым әр - Рағиб, әл - Халими секілді мұсылман зерттеуші ғалымдары мен сопылық өкілдері арасындағы кемел қол жеткізген кейбірі осы көзқарасты қабылдаған. Дегенмен бұл жердегі мақсат ислам құқығының көмегіне сүйенбей-ақ тек ақылдың көмегімен осы көзқарасты қабылдайтындардың дәлелдерінің әлсіздігін түсіндіру болып табылады».

3) Ғазали өлер алдында айтқан қасиданың мына бәйіттері арқылы осы көзқарасын айқын түрде суреттейді:

«Бауырларыма айт мені өлді деп санайтын, Қайғырып мен үшін жоқтаулар айтатын, Мені өздеріңнің өлген кісісі деп санайсыңдар ма? Бұл өлген адам мен емеспін, Аллаға ант етемін. Мен «сур»- дамын бұл болса менің өлі тәнім, Үйім де, көйлегім де уақыт болды Мен қазынамын, мені жасыратын бір құпия Ол топырақтан (жаратылған), бір жағынан менімен байланысты.

Мен теңіз маржаны жасырған бір інжумін,

Енді құтылдым, күйзелісте едім,

Мен торғаймын, бұл да менің қапасым,

Одан босап ұштым, қалып қойды қапасым».

4) Ғазали. Микат-ул Ануар

5) Ғазали. Сафина-и Рағиб

6) Ғазалидің осы түсіндірмесі назарға алынар болса, өлер алдында айтқан қасиданың төменде көрсетілген бәйіттерінде жасырынған идеялардың қайнар көзі түсінікті болуы мүмкін:

«Біздіңше жандардың (нафс) элементі біреу ғана,

Барлық өліктер де солай орналасқан кезде.

Өзімді тек сендер ретінде көремін,

Мен сендер, сендер де менсіңдер білемін.

Маған жандарың ауырса өздеріңе де жандарың ашыған болады,

Біздің артымыздан сендер де келе жатқандарыңды біліңдер.

Бір қайырлы болар болса біздің пайдамызға,

Бір жамандық та өзімізге».

7) Ғазали барлық тіршілік иелерінде болғанындай адамда да хайуандық рухтың бар екендігін қабылдаған. Бірақ осы хайуандық рух адамға тән болмағандығы секілді бөлінуі де мүмкін. Адамдағы қалау мен ашу-ызаның қайнар кезі, сыртқы және ішкі сезімдердің бастамасы осы хайуандық рух болып табылады.

8) Ғазали. Китаб-ул Мазнун-ус Сағир; сондай-ақ Шарх-у қасидат-ун-нафс Ибн-Сина.

9) Ғазали. Китаб-ул Мазну-ус Сағир

10) «Барзах» сөздікте екі нәрсенің арасындағы перде дегенді білдіреді. Терминдік мағынасы болса абстрактылы ұғымдар әлемі мен материалдық денелер әлемі арасында орналасқан әлем мағынасында қолданылады. Ғұлама барзахтың уақытпен, кеңістікпен және хәлмен байланысы бар екендігін түсіндіргеннен кейін былай дейді: барзахтың уақыты өлім сәті болып табылады. Ол қайта тірілу (бас) күніне дейін жалғасады. Орны (макан) да жақсы рухтар үшін қабірден «иллийин»-ге (жаннаттың ең жоғарғы қабаты) дейін, жаман адамдар (шақи) үшін де «сижжин»-ге (тозақтың ең төменгі қабаты) дейін болады. Барзахтың хәлі болса рухтардан тұрады. Бадреддин Симауневидің «Уаридат» атты еңбегінде «денеден ажыраған жауһар (субстанция) сол формада, яғни тәнде көрінетін болмыс болып табылады. Бұл жауһар тәннің шіруі арқылы бұзылмайды. Керісінше форма оған сәйкес өзгеріске ұшырайды. Жауһар мәңгілік (бақи). Сондай-ақ оған бір форма қажет болады. Өйткені формасыз субстанция айқындалмайды» сөзі арқылы өлімнің артынша барзахта рух үшін бұзылып кеткен тәннен басқа бір тән берілетіндігін айтқысы келген. «Фусус-ул хи- кам» атты кітабында Мухиддин Арабидің мұны қолдайтын сөздері бар. Бірақ Ғазалидің еңбектерінде барзахтың жағдайын осылайша түсіндіргендігін еске түсіретін еш нәрсе жоқ.

11) Әбу Хамид әл - Ғазали. Тахафут-ул Фаласифа.

12) «Шарх-и Мауақифта» да Хожазаденің «Тахафут» атты еңбегінде де айтылғанындай қайтадан жаратылу (ма'ад) мәселесі туралы айтылған сөздер мына бес идея төңірегінде топтасқан. 1) Қайтадан жаратылу тек материалдық болып табылады. 2) Қайтадан жаратылу рухани. 3) Әрі материалдық әрі рухани. 4) Рухани да материалдық та қайта тірілу (хашр) жоқ. 5) Бұл мәселе туралы еш нәрсе айтуға болмайды.

«Мауақиф» атты еңбектің сипаттауы бойынша бірінші пікір сөйлейтін немесе ойлайтын жанды (нафс-и натиқа) теріске шығаратын қаламдардың көпшілігінің көзқарасы болып табылады. Екінші пікір, теология философтарының, үшіншісі Ғазали, Хулайми, Рағиб, Әбу Зайд әд-Даббуси және т.б. ғұламалардың пікірлері. Төртіншісі көне табиғаттың көзқарастары болып табылады. Бесіншісіне келер болсақ, ол да Кене Грекия емшілерінің бірі Калиннің (Са1іпо5) пікірі деп есептелінеді. «Шарх-и Мауақифта» осы әртүрлі көзқарастар туралы сөз қозғалған кезде қайтадан жаратылудың тек материалдық тұрғыдан болатындығы туралы көзқарас сөйлейтін немесе ойлайтын жанды (нафс-и натиқа) теріске шығаратын қаламдардың көпшілігіне тән екендігі баяндалған. «Баб-ул футух-ул-мағрифат-и ахуал-ир-рух» еңбегінің авторы Шейх Абдулхади қайтадан жаратылу мәселесін зерттеген кезде «Мауақифтің» осы сөзіне түсіндірме жасаған.

Шейх Абдулхадидің Садеддинге сүйене отырып, қаламның көпшілігінің қайтадан жаратылу (ма'ад) тек тәндік немесе материалдық (жисмани) тұрғыдан болады деген кезде нені айтпақшы болғандығын түсіндіретін сөздері өте маңызды болып табылады. Өйткені көптеген шығармаларда қаламдардың басым бөлігінің осы сөздері сыртқы мағынасы тұрғысынан қабылданғандығы байқалады. Дегенмен рухы болмаған жағдайда жансыз нәрселерден ешқандай айырмашылығы болмайтын өлі дененің қайтадан жаратылуы арқылы «ма'ад» сөзінің айтылмақшы болған мағынасы шықпайтындығы белгілі. Олай болса қаламдар өлі денелер кері қайтарылған жағдайда рухтардың да кері қайтарылуы міндетті және қажетті болуына орай «қайта тірілу (хашр) тек қана тәндік (жисмани) тұрғыдан болады» деп айтумен ғана шектеліп, рухтардың қайтарылуы сөзін бөле-жара айтуды қажет деп таппағандығын да айтуға болады.

13) Ғазали. Тахафут-ул Фаласифа.

Giinaltay, М. emseddin, Felsefe-i Via, Isbat-i Vacip ve Ruh

Nazariyeleri, insait Yayinlari, istanbul 1994, s. 267-284

Ахмет АРСЛАН

Ахмет Арслан - белгілі түрік ғалымы, профессор. Көптеген еңбектер мен аудармалардың авторы. Антикалық философия, Орта ғасыр және Ислам философиясына қатысты зерттеулер жүргізуде. Қазіргі таңда Еге Университеті әлеуметтік ғылымдар институтының директоры.

Еңбектері: «Ибн Халдун», «Философияға кіріспе», «Ислам философиясы туралы», «Ислам, демократия және Түркия», «Антик философиясы тарихы» және т.б.

Өркениет, мемлекет және дін

Ибн Халдунның зерттеу тақырыбына айналған тарихтың барлық көріністері мен нәтижелерімен бірге онда «ислам» құбылысы, одан туындаған белгілі бір сипаттамасы бар «мұсылман жамағаты және өркениеті», «ислам мемлекеті» бар. Ибн Халдунның ислам діні пайда болған сәттен бастап-ақ жүзеге асыруға тырысқан жаңа құндылықтарға негізделген жаңа қоғамдық жүйені, оның да негізінде жатқан әртүрлі ұстындардан бастау алатын діни заңға, шариғатқа негізделген толықтай теократиялық мемлекет формасын назардан тыс қалдырды деп ойлау мүмкін бе? Кейін Мухаммед пайғамбардың өмірден озғаннан кейін мұсылман қоғамының басты саяси режимі болған «халифалық» режим қалайша Ибн Халдунның назарынан тыс қалуы мүмкін?

Күмәнсіз осылардың барлығы да орынсыз және Ибн Халдун «Муқаддима» атты еңбегінде ислам құбылысын, одан туындаған әртүрлі өркениет оқиғаларын, сондай-ақ осылардың ішінен ислам мемлекетін, халифалықты және т.с.с. мәселелерге аса мән бере отырып жан-жақты қарастырған. Осыған қарамастан біз Ибн Халдунның социологиясына арнаған екінші бөлімде осыларды қарастырмауы басты себебі оның өркениет (умран) пен мемлекетке қатысты көзқарастарын алға тартқан кезде өздерінен бастау алды деп есептейтін кейбір ұстындарды ұстана отырып, мүмкін болғанынша «табиғи» және «міндетті» өркениет пен мемлекет үлгісін дамытуды көздедік. Осы үлгіні қалыптастырған кезде біз Ибн Халдунның жеке көзқарастарын басшылыққа ала отырып, ең алдымен тарихта кез келген адамзат қоғамының қандай «табиғи» және «міндетті» қажеттіліктердің ықпалымен қоғамға айналғанын қарастырдық. Осыдан кейін, сонымен қатар қандай да бір адамзат қоғамында қандай «табиғи қажеттіліктерге» байланысты мемлекет пайда болуы керектігін қарастырдық. Кейін қоғам дамуында адамзат қоғамдарының міндетті түрде қандай сатылардан өтуі керектігін көрсетуге тырыстық. Осы сатыларда «міндетті» түрде пайда болған әртүрлі әлеуметтік оқиғалар арасындағы көбінесе «міндетті өзгермейтін» байланыстарды қарастырдық. Және соңғысы ретінде қандай «табиғи» және «міндетті» себептердің ықпалымен мемлекеттің қалалық өркениетінің ыдырауын анықтауға тырыстық. Осыларды қарастырған кезде Ибн Халдунның «өркениет (умран) ілімінің» құрылымы мен әдіснамасы туралы оның ұстанған ұстындарынан тысқары шықпай, қазіргі заманғы социологияда Макс Вебердің ортаға қойған көзқарастарының жолымен жаңа «идеалдық» өркениет пен мемлекет үлгісін дамытқымыз келді.

Осыны жүзеге асырған кезде Ибн Халдунның өзінен жол тартқанымызды айтуымыз керек. Өйткені алдыңғы бөлімдерде көрсеткіміз келгеніндей Ибн Халдунның өзі «өркениет ілімінің» қарастыратын мәселесінің не екендігін, оны қарастыру барысында қандай жолды ұстану керектігін, қандай ұстындарды негізге алу керектігін көрсеткен кезде бізге осындай ұстаным түрін ұсынғаны секілді, осы ілімнің жүзеге асырылуында да осындай ұстанымның нақты мысалдарын көрсетуде. Өйткені екінші бөлімнің басында Ибн Халдунның өркениеттің қайнар көзін қарастырған кезде басты екі нәрсені алдыңғы орынға шығарғандығын көрген болатынбыз. Ол адамның қоректенуі мен жыртқыш жануарлардан қорғануы керектігі болатын. Ибн Халдунның пікірінше, осы екі қажеттілік адам үшін «табиғи» және «міндетті» қажеттіліктер еді. Сондай-ақ, Ибн Халдун үшін адамдар қоғам болып өмір сүре бастаған кезде оның жалғасын табуы үшін тағы да «табиғи» және «міндетті» басқа институтқа қажеттіліктері бар еді. Бұл дербестік пен мүлік институты еді. Енді осы жерде Ибн Халдун адам үшін қоғамның, қоғам үшін егемендік пен мүліктің «табиғи» және «міндетті» екендігін айтқан кезде қандай да бір «діни» қажеттілік немесе әлдебір зат туралы сөз қозғамайды. Яғни адам өмірі коғамды, қоғамның да егемендік немесе мүлікті міндетті қылатындығын айтқан кезде адам өмірінің, қоғамның, мүліктің қандай да бір діни қажеттіліктен туындағандығын немесе дұрысы қандай да бір діни оқиға немесе институт қажет ететіндігін айтпайды. Керісінше, алдыңғы бөлімде көрсеткеніміздей, Ибн Халдун егемендік пен осымен байланысты қоғам өмірінің жалғасын табуы үшін қандай да бір діни қағида мен уақиғаның, пайғамбарлық оқиғасының пайда болуы міндетті екендігін алға тартқан философтарға қарсы шығып, олардың осы көзқарастарының ешқандай да негізі жоқ екендігін баса көрсетеді. Сондай-ақ, сол жерде көрсеткеніміздей, Ибн Хаддун осыған ұқсас көзқарасты халифалыққа байланысты қарастырып, пайғамбарлық секілді халифалықтың да қағидаларының да адамның табиғатынан да, қоғамның мәнінен де шығарылмайтын алға тартады. Олай болса, ол үшін пайғамбарлық, шариғат, қоғам өмірі мен өркениеттің өмір сүруі үшін бар болуы «міндетті» нәрселер емес, тек қана тарихта және өркениетте (умран) пайда болуы «мүмкін» және «пайда болған» нәрселер болып табылады. Енді басқа жағынан Ибн Халдунның ойынша өркениеттің қарастыратын мәселесінің «бар болуы мүмкін болған» және «пайда болған» нәрселерден гөрі «бар болуы міндетті болған» немесе «өркениеттен пайда болуы міндетті болған» нәрселер екендігін білеміз. Бұрын да көрсеткіміз келгеніндей өркениет ғылымы адамның табиғатынан және қоғамның мәнінен туындайтын «табиғи» және «міндетті» әлеуметтік оқиғалар, институттар мен қатынастарды зерттейді. Ендеше, өркениет ғылымы қарастыратын мәселесін қалыптастырған кезде болсын, оның құрамына кіретін жеке оқиғалық топтарды қарастырған кезде болсын «діни оқиғалар» секілді «өркениетте пайда болуы мүмкін болған» оқиғаларды есепке алмай негізгі үлгіні дамытуы мүмкін және дұрыс болып табылады.

Енді көшпелі (бәдәуи) және отырықшы (хазари) өркениеттер секілді қоғамдық дамудың басты екі сатысын қарастырайық: Ибн Халдунның осылардың үлгілерін дамытқан кезде де діни түрге жататын оқиғаларды есепке алуға тырыспағандығын көреміз. Алдында да айтып кеткеніміздей, ол осыларды атап өткен кезде негізінде экономикалық және саяси кейбір терминдер мен өлшемдерді қолданады. Осы өркениеттердің қалыптасуында ешқандай да діни оқиғаның белгілеуші рөлі жоқ және осылар қандай да бір сападағы діни оқиға немесе институттың пайда болуын қажет етпейді.

Осы өркениеттердің бірінен екіншісіне өтудің түсіндірмесін жасайтын ұстынға, яғни «асабийатқа» қараған кезімізде да ұқсас жағдайды көреміз. Ибн Халдун «асабийаттың» пайда болуы үшін қандай да бір діни оқиғаның қажет екендігін ойламағаны секілді, оның өз функциясын атқара отырып қалалық өркениетке өтудің жүзеге асырылуында да қандай да бір діни оқиғаның қажеті жоқ деген пікірде.

Қалалық өркениетте болып жатқан өзгерістер, әртүрлі жаңа институттар мен оқиғалардың пайда болуы, осылардың бір бірін тағайындауы, «асабийаттың», қала өркениетінің құлдырауы, осылардың барлығы да қандай да бір діни факторды назарға алмай-ақ түсіндірілетін оқиғалар болып табылады. Бүкіл осы оқиғалар мен институттар арасындағы діни сипаттағыларды да (егер осы қоғамда дін құбылысы пайда болған болса) жеке тоқталып кетуге болады және оның қалған оқиғалар мен институттармен байланысын қарастыруға болады.

Қысқаша қорытындылай келе, Ибн Халдун діни элемент немесе факторды есепке алмайтын өркениет пен мемлекет үлгісі қалыптаса алады деген пікірде. Қандай да бір пайғамбарлық пен шариғатқа негізделмеген қоғамдық жүйелердің, өркениеттер мен мемлекеттер болғанын қабылдайды және өркениет (умран) ғылымының тақырыбы ретінде осы «табиғи» және «міндетті» қоғам жүйелерін, өркениеттер мен мемлекеттерді беруде.

Бұл жерде табиғи түрде ойға мына нәрсе оралуы мүмкін: Ибн Халдун өркениет оқиғаларының түсіндірілуінде және өркениет ғылымының жасалынуында діни оқиғалар үшін қабылдаған осы «есепке алмау» жағдайын басқа қандай да бір өркениет оқиғалары топтары үшін де есепке алмайды ма? Осы өркениет оқиғалары туралы сөз қозғалғанда аталған «мүмкін болу» жағдайы діни оқиғалардан басқа экономикалық, саяси, мәдени т.б. оқиға топтарының әрбірінде болуы мүмкін бе? Ибн Халдунның осы сұраққа жауабы таңғажайып түрде болымсыз сияқты болып көрінеді. Ибн Халдун өркениетте пайда болатын басты оқиға топтарын бір бірімен салыстырған кезде, осы басқа оқиға топтарына діни оқиғаларға қарағанда көбірек «негізгі», «бас тартуға болмайтын» деп баға беретін сыңайлы.

Дегенмен ол өркениет ғылымының қандай тақырыптарды қарастыратындығын айтқан кезде, әрдайым «мүлік, мемлекеттен табыс табу мен күнкөрістің жолдары, «асабийа», ғылымдар мен өнерлер» туралы сөз еткенімен, жерді қоспағанда «дін» мен «діни оқиғалар» туралы еш сөз қозғамайды.

Дін мен діни оқиғалар Ибн Халдун үшін қандай да бір өркениетте «өркениеттің өзегінен міндетті түрде шығатын, оның табиғатында міндетті түрде пайда болатын» нәрселердің арасында орын алмайтын секілді болып көрінеді. Кейін ол өркениет оқиғаларын арнайы зерттеген кезде де діни оқиғаларға жоғарыда атап өткеніміздей, экономикалық, саяси, тіпті мәдени оқиғаларға берген «міндетті түрде пайда болу» қасиетін бермеген. Ибн Халдун үшін адамдар өмір сүру үшін міндетті түрде экономикалық бірлікке ұмтылулары қажет секілді болып көрінеді. Сондай-ақ адамдар арасында міндетті түрде белгілі бір егемендік оқиғасы орын алуы керек. Тіпті барлық өркениеттерде қалалық өркениеттер сатысына өткен кезде әрдайым пайда болғандығын көргеніне қарағанда ғылымдар, көркем өнер, философия секілді мәдени іс-шаралар да өздерін көрсетуге мәжбүр болады. Яғни осылар әрбір жоғары қалалық өркениеттің бөлінбес бір бөлшегі болып табылады. Бірақ дін, пайғамбарлық оқиғасы мұндай емес. Олар тарих барысында әр кезеңде және белгілі бір қоғамдарда пайда болатын нәрселер болып табылады.

Олай болса, діндер, пайғамбарлық оқиғалары өркениетте пайда болуы «мүмкін» институттар немесе оқиғалар болып табылады. Бірақ осы мүмкін болған институттар мен олардың құрушылары тарихта және қоғамдарда «іс жүзінде» пайда болып, өздерімен бірге кейбір заңдарды (шариғат) да алып келді. Осы заңдарды кейбір қоғамдық жүйелер негізге алады. Осылардың бірі де Ибн Халдунның өзі өмір сүрген мұсылман қоғамы болып табылады. Олай болса Ибн Халдун өркениеттің зерттеушісі ретінде болсын немесе тарихшы ретінде болсын дін мен пайғамбарлық оқиғасын қарастыруы керек. Сондай-ақ осы ерекшеліктерімен діннің өркениет ішіндегі алатын орнын, басқа да өркениет уақиғаларымен байланысын да қарастыруы керек.

Ибн Халдунның өркениетпен байланысы туралы сөз қозғалған кезде ол дінде қандай ұстанымда болуы мүмкін? Оның өзі дамытқан жалпы өркениет үлгісі тұрғысынан мәселені қарастырар болсақ, осы өркениет үлгісі әрдайым қайталағанымыздай қандай да бір пайғамбарлық оқиғасы мен ол алып келген құдайлық шариғатты керек етпейтін үлгі болып табылады. Бұл жағдайда Ибн Халдунның осы тұрғыдан дінді өркениетте пайда болуы мүмкін оқиғалардың бірі ретінде қарастырып, өркениетті қалыптастыру үшін қолданған «табиғи» және «міндетті» ұстындар мен институттармен байланыстыруы мүмкін деп күтуге болады. Мұндай жағдайда пайғамбарлық йен діндер өркениетті қалыптастыратын компоненттер арасындағы бір элемент ретінде қарастырылады және оның осы ерекшелігі мен басқа бірақ өзінен де «түпнұсқа», бірінші дәрежеге жататын өркениет оқиғаларымен байланысы қарастырылатын болады. Басқаша айтқанда, осы ұстанымда Ибн Халдун дін оқиғасын қандай да бір қоғамдық оқиға ретінде қарастырып, оның экономикалық, климаттық, психологиялық, тарихи шарттарын беруге тырысады.

Алайда, екінші жағынан, тарихта орын алған және оның өзі де қабылдаған ислам діні алғаш пайда болған сәттен бастап өзі ортасында пайда болған әлеуметтік жүйені түбегейлі өзгертіп, осы жүйенің тірегі болған ұстындарды тастап, оны жаңа негіз бойынша құрғысы келген және көп жағдайда оны жүзеге асыра алған өте маңызды әлеуметтік оқиға, қозғалыс болды. Ол араб қоғамының, кейін өзін қабылдаған басқа қоғамдардың саяси режимдері мен институттарын, әлеуметтік және этикалық құндылықтарын жаңа ұстындар бойынша түбегейлі өзгеріске ұшырату тұрғысынан кең ауқымды саяси - әлеуметтік-мәдени қозғалыс, әрекет ретінде көрініс тапты. Осы ерекшелігімен сол қоғамдарда пайда болуы мүмкін қандай да бір әлеуметтік оқиға болудан гөрі бір адамзат қоғамының барлық көріністерін, барлық институттарын заңдылықтарымен белгілеуге тырысатын, белгілі бір өркениет түрі қағидаларымен жүзеге асыруға тырысады, үлкен бір күш, «ерекше» және «әдеттен тыс» оқиға ретінде көрінеді. Оны қалайша өркениетті дүниеге келтірген уақиғалар арасындағы екінші әсер ретінде қарастыра аламыз? Керісінше, оның өзінен бастау алатын қоғамдық жүйенің ішінде пайда болған басқа да барлық әлеуметтік оқиғаларға өз белгісін қалдыратын, оларды белгілейтін негізгі жаратушы, белгілеуші күш екендігі мәселесін қалайша көрмейміз? Демек, мұсылман қоғамы жаратқан тарихи өркениетті, осы өркениетті көп мөлшерде белгілеуі керек болған саяси режим мен институттарды түсінгіміз келсе, исламды құбылысын жоғарыдағыдан басқа бір тұрғыдан қарастыруымыз керек емес пе?

Міне, Ибн Халдунда осы мәселелер бойынша ислам құбылысын алдыңғы көзқарастан өзгеше тұрғыдан қарастыруы керектігін көрсететін көптеген элементтер бар. Осының нәтижесінде Ибн Халдунның жалпы алғанда дінді, жеке алғанда ислам шариғатын қарастыруында дуалистік ұстанымы бар екендігі белгілі болады. Ол кейде дінді бірінші ұстаным тұрғысынан өркениет ішінде пайда болған қандай да бір әлеуметтік оқиға ретінде қарастырады. Кейде бұған керісінше, әсіресе ислам діні туралы сөз қозғалған кезде оның өркениет негізін дін ретінде қарастырғысы келгенін көруге болады. Бірінші ұстанымында дінді өркениеттің жұтып қоюына әкелуге тырысады. Екіншісінде болса осы өркениет толығымен дін тарапынан белгіленетін бір құбылыс ретінде алдымызға шығады. Осының ең тамаша мысалын Ибн Халдунның өркениеттің формасы ретінде қабылдаған мемлекет пен дін арасындағы байланыстарды ұсынуынан көруге болады. Бірінші ұстанымында ол дінді мемлекеттің даму процесінде басқа факторлар сияқты белгілі бір рөлі бар элемент ретінде қарастырады. Екінші ұстанымында болса, дін мемлекеттің формасын тағайындайды, мемлекет оның жүзеге асатын институты, оны орындайтын бір органы болып табылады . Діннің мемлекетке деген тағайындаушы рөлі одан да асып басқа да өркениет құбылыстарына жасайтын ықпалын көрсетеді.

Ибн Халдунның пайғамбарлық пен дін оқиғасына деген бірінші ұстанымының мысалы «Муқаддима» атты еңбегінде жиі ұшырасады. Осылардың бірнешеуін ретпен айта кетейік: улы араб географы Идрисидің (Мухаммед ибн Мухаммед әл - Идриси 1099/1100-1162) әлем географиясы туралы берген мәліметтердің негізінде жүре отырып, жер бетінің сумен жабылмаған бөлігін жеті бөлікке бөлген Ибн Халдун осы аймақтарды зерттеген кезде, айрықша географиялық - климаттық шарттар мен адамның физикалық және рухани ерекшеліктеріне, өмір сүру салттарына, өркениет түрлері арасындағы байланыстарға тоқталады. Оның пікірінше, ыстық - суық деңгейінің ішінде ең жақсы қалыптасқан ең «жұмсақ» (қалыпты, орташа) аймағы болып табылатын төртінші аймақ осыған байланысты әлемдегі егіншілік пен жайылымға ең «қолайлы» немесе «ыңғайлы» аймақ болуға лайық болған. Міне осы климаттық ерекшеліктердің тұрмыс-тіршілікке ықпалын зерттеген кезде Ибн Халдун дінді де тысқарыда қалдырмаған детерминизмді алға тартады. Оның пікірінше айрықша төртінші, оған іргелес үшінші және бесінші климат аймақтарында өмір сүретіндер өмір сүру турлерінің әрбір саласында яғни тағамдарында, киімдерінде, салған құрылыстарында, айналысқан салаларында, дүниеге келтірген ғылымдарында осы қолайлы климаттардан біртіндеп ұзақтай түсетін екінші, алтыншы, бірінші және жетінші белдеу аймақтарында өмір сүретіндер де осы нәрселерде, тіпті дене бітімдерін де терілерінің түстерінде, мінез-құлықтарында, жаратылысында осы «өлшемнен» ұзақтықтың болымсыз ықпалын көрсетеді. Қолайлы аймақтардан алыстаған сайын өркениеттен де алыстайды және барлық жағынан да алғашқы қауымдық өмірге жақындай түседі. Тіпті осы қолайсыз географиялық - климаттық шарттар ішінде өмір сүріп жатқан адамдарды қолайлы аймақтардан ұзаған сайын «адамзаттық» да алыстата түседі.Соңында оларда жануарларға ұқсас мінездер пайда болады . Ибн Халдунның пікірінше, осы бірдей жағдай «дін құбылысында» да болады. Яғни осы аймақтарда өмір сүретін адамдар «қандай да бір пайғамбарлықтан хабары болмайды және қандай да бір шариғатқа ие болмайды».

Енді бұл жерде Ибн Халдунның географиялық - климаттық шарттардың адамдардың дене бітімін, терісінің түсіп, табиғатын, мінез-құлқын, өркениеттің барлық басқа да элементтерін тағайындағаны секілді олардың «дінін» белгілейді деген көзқарасы алдымыздан шығады. Сондай-ақ бұл жерде оның кез келген пайғамбарлық және шариғат оқиғасының пайда болуын кейбір географиялық - аймақтық шарттарға тәуелді етуге тырысқандығын, осы шарттарға ие болмаған жерлерде басқа кейбір өркениет оқиғаларымен қатар діннің де пайда бола алмайтындығын айтқысы келгендігін көреміз.

Ибн Халдун осымен де тоқтамай, бір діни сезімнің күштілігі немесе бір тұлғаның діндарлық деңгейі мен оның экономикалық-әлеуметтік өмір сүру шарттары арасында да тығыз байланыс орнатады. Дегенмен әлемнің әртүрлі өркениет аймақтары мен сатыларында өмір сүріп жатқан адамдардың физикалық және психологиялық мінездеріне осы өркениеттік өзгешеліктерінің қалайша ықпал ететіндігін зерттеген кезде діни сезімді де тыс қалдырмайтын детерминизмді алып келуде. Оның пікірінше азықтың молдығы, тағамның сапасы қалайша адамның денесінің семіз немесе арық, күшті немесе әлсіз екендігіне себеп болса, дәл сол секілді ол және жалпы алғанда байлық пен кедейшілік адамның діни сезімдерінің күшті немесе әлсіз болуына да үлкен себепкер болып табылады: «Молшылықтың дене мен оның хәлдеріне ықпалы, дін мен құлшылықта да айқын екендігін біл. Осыған байланысты біз далада (әл - бадийа) болсын, қалада (әл -хазира) болсын өздерін аштыққа және нәпсіден бас тартуға дағдыланған адамдардың мамыражай (әл - тараф) және молшылық (әл- хнеб) ішінде өмір сүрген адамдарға қарағанда көбірек діндар және құлшылыққа көбірек берілген адамдар екендігін көреміз» . Ибн Халдунның пікірінше, қалалық өркениетте өмір сүретін адамдар арасында діндар адамдардың (әл- 'уббад), (захид) аз ұшырасуының себебі, ең алдымен олардың азық түрлеріндегі молшылық пен көп түрлілікте жатыр. Жалпы алғанда қала өмірінің салтанатты, рахат болуы адамның денесін босаңсытатыны секілді дінді де әлсіретіп, оның негізін шірітеді. Пейілімен бірге дінін де бұзады. Ең соңында оны келген жеріне, яғни жануарға айналдырады.

Бұл жағдайда Ибн Халдун осы жерде жоғарыда да көрсеткеніміздей діндарлық пен экономикалық-әлеуметтік өмір сүру шарттары арасында да тығыз байланыс орнатады. Қысқасы діндарлықты кедейшілікпен, діни сезімнің әлсіреуін де байлықпен байланыстырып, кедейшіліктен байлыққа өткен кезде осы сезімнің де өзгеріске ұшырағандығын айтады. Жеке алғанда, негізгі әлеуметтік-экономикалық екі категорияны, яғни қалалық өмір категорияларын қолданар болсақ, дін құбылысының осылардың біріншісінде пайда болатындығын және ең таза түрде осы жерде өмір сүретіндігін, қалалық өмірге аяқ басқан кезде өзгеріске ұшыраған әлеуметтік-экономикалық шарттар бойынша оның да өзгеретіндігін айтпақшы болған.

Осылардың барлығынан ең маңыздысы ретінде Ибн Халдун қандай да бір пайғамбарлық немесе діни оқиға мен асабийа арасында да тығыз байланыс орнатады. Ол алдында көргеніміздей, қалайша қандай да бір саяси қозғалыстың жетістікке жетуі мен мүліктің құрылуы үшін асабийаның міндетті екендігін алға тартатын болса, дәл сол секілді бір пайғамбарлық оқиғасының пайда болуы мен жетістікке жетуінде де осы қозғалыстың басында жүрген адамның күшті асабийасы болуы керектігін міндетті деп санайды. Дегенмен ол асабийаға мұқтаж болуы жағынан бір пайғамбарлық қозғалысының жетістікке жетуі мен бір мүлікке қол жеткізу оқиғаларын да бір топқа жатқызады. «Муқадниманың» бастапқы бөлімінде алғаш рет «асабийа» ұғымын алға тартып, оны түсіндіруге тырысқан кезде Ибн Халдун асабийасы болмаған қоғамдардың сыртқы қауіп -қатерге қарсы шығып, өздерін қорғай алуларының қиын екендігіне тоқталып, осылайша олардың асабийаға деген қажеттіліктерін көрсеткеннен кейін сөзді пайғамбарлық оқиғасына әкеліп тірейді.

Шын мәнінде Ибн Халдун осы көзқарасын табанды түрде пайғамбарлық оқиғасына қолданып, пайғамбарлардың қызметтерінде жетістікке жету үшін өздері ішінен шыққан топтарда текті әулеттен болуын немесе артында өзін қолдайтын топтардың болуын шарт ретінде қояды. Осы көзқарасын қолдау үшін жиі-жиі «Тәңірінің халқы қорғамайтын ешқандай да пайғамбар жібермегеніне» қатысты сахих хадисті қайталап осы жағдайдың Мұхаммед пайғамбармен де қатысы бар екендігін ашып айтады. Оның пікірінше, Византия королі Геракл Әбу Суфяннан Мұхаммед пайғамбардың құрайтын тайпасында алатын орнын сұраған. Ол болса Мұхаммед пайғамбардың текті (зу хасабин) екендігін айтқан кезде Геракл әрбір пайғамбардың халқының арасында беделі бар екендігін айтып, Мұхаммедтің шын пайғамбар екендігіне сенетіндігін білдірген. Ибн Халдунның пікірінше осы тектің немесе асабийаның иесі болу пайғамбарлықтың ерекше белгілерінің бірі болып табылады.

Ибн Халдун үшін пайғамбарлардың не себепті осындай тек немесе асабийаға мұқтаж болғандықтарының түсіндірілуі қарапайым ғана: Пайғамбар Тәңірінің жолдауын адамдарға жеткізу және осы жолдау төңірегінде діни жамағат құрып оны соңына жеткізу қызметін атқарады. Енді Ол осы міндетін орындау барысында сенбейтіндер тарапынан әртүрлі қарсылықтарға, кедергілерге ұшырайды. Міне оның осы кедергілерді жеңіп өзінің міндетін орындауы үшін ол осылардан өзін қорғайтын күшке мұқтаж болады. Бұл күш те оның халық арасындағы беделі, тегі, тайпасы болып табылады.

Кең ауқымды кез келген әлеуметтік қозғалыс секілді діни қозғалыстың да жетістікке жетуі үшін тайпаға деген міндетті қажеттілік жағдайы осыған ұқсас сипаттағы, бірақ жетістікке жете алмаған кейбір қозғалыстардың не себепті жетістікке жете алмағандықтары зерттелер болса, басқа жағынан дұрыс деп табылар еді. Осы қозғалыстармен Ибн Халдун ислам қауымында әр дәуірде әділ болмаған кейбір билеушілерге қарсы көтеріліп, дін үшін кейбір реформаторлық, шариғатқа қайта оралу талаптарымен алға шыққан адамдар өкілдік еткен қозғалыстарды айтпақшы болды. Ислам тарихында осы түрге жататын қозғалыстардың әртүрлі үлгілерін зерттеген Ибн Халдун осылардың жетістікке жете алмауының негізінде осындай «дінге шақырулар» мен пайда болған адамдардың артында өздерін қолдауы керек болған топтар мен тайпалардың болмауының немесе олардың жеткілікті деңгейде күшті болмауының жатқандығын айтады. Оның пікірінше, осындай түрге жататын қозғалыс ретінде қарастыруға болатын Хусейннің Язидке қарсы көтеріліс әрекетінің жеңіске жете алмауының себебі, Язид өкілі болып табылатын Ұмай әулетінің тайпасының Хусейннен де күшті болуында жатыр. Бұған керісінше осыған ұқсас «дінге шақыру» арқылы ортаға салынған, бірақ оны жетістікке жеткізген Муаххид билігінің басындағы Махдидің осы жеңісінің себебі, оны қолдайтын күшті топ пен беделдің болуында жатыр.

Ибн Халдунның пайғамбарлық пен тек арасындағы байланыстарды талдауынан шыққан нәтиже пайғамбарлықтың және оның туындысы болған діннің де улы саяси-әлеуметтік оқиғалар тәуелді болған заңдылыққа бағынуы болып табылады. Сонымен қатар, Ибн Халдун діни сипаттағы бір қозғалыстың асабийамен байланысының әрдайым біржақты емес екендігін, мұндай қозғалыстың өзінің де айрықша саяси функциясымен байланысты тайпаға да кейбір оң әсерінің бар екендігін естен шығармаған. Дегенмен бір жағынан Ибн Халдун үлкен және күшті мемлекеттердің негізінде пайғамбарлықтан немесе «дінге шақыру» (дағуа) әрекеттерінен туындаған діни қағиданың бар екендігін қабылдайды. Оның пікірінше «дінге тану» бір мемлекеттің құрылуы үшін қажетті асабийа күшіне «қосымша» күш қоса алады. Негізде асабийаның жібімен бір-бірімен байланған мүшелерден пайда болған топ, сонымен қатар «дінге шақыру» ісін жүзеге асыру үшін ортаға шыққан кезде өзінен бірнеше есе күшті басқа топтарды тізе бүктіруі мүмкін және мемлекетке айналуы мүмкін. Мұның ең тамаша мысалын Ибн Халдун ислам дінінің бастапқы кезеңдерінде арабтардың ирандықтар мен византиялықтарды жеңіліске ұшыратып құрған мемлекеттен, Мурабиттар мен Муаххиттердің мүлкінен табады. Оның пікірінше арабтар Қадисия мен Ярмукта сан жағынан өздерінен мүлдем көп болғанына қарамастан, Иран мен Византия қолын жеңіліске ұшыратып, олардың мемлекеттерін басып алды. Дәл сол секілді Мурабиттар болсын Муаххидтар мемлекеттерін құрған кезде Мағрибта саны мен рулық жағынан өздерімен тең болған, тіпті өздерінен анағүрлым к үшті болған көптеген тайпаның болғанына қарамастан дін бірлігінің (әл-ижтима' әд-динийа) арқасында оларды жеңіп, мемлекеттерін құрған. Мұның себебі «шынайы дінге шақыру» үшін алға шығулары, ол үшін өлімнен де қорықпауы, осы сезім мен мақсат бірлігінің де олардың асабийаларының күшін «екі есе» арттыруы болып табылады.

Олай болса, пайғамбарлықтан (исламның бастапқы кезеңінде араб жаулап алулары мен мемлекеттері) шықсын болмаса «шынайы миссиядан» (Мурабиттар мен Муаххидтардың мемлекеті) шықсын иелік пен мемлекетке жетуде руға діннің он және маңызды үлесі бар. Бірақ тайпа - мемлекеттердің байланыстарын қарастырар болсақ, Ибн Халдунның бұл жерде тайпаға қалған екеуіне қарағанда көбірек маңыз бергенін көреміз. Өйткені, оның пікірінше мемлекет те, дін де тайпаны қажет етеді. Екінші жағынан да мемлекеттің құрылуы үшін бір ғана тайпаның өзі жеткілікті болып табылады. Ибн Халдунның өз сөздері бойынша бұл мәселеде діннің тайпаға жәрдемі тек қана кішігірім үлес секілді. Яғни бұдан бұрын да көргеніміздей, мемлекеттің құрылуы оның көмегінсіз де жүзеге аса алады. Қандай да бір діни қағиданың көмегінсіз-ақ мемлекет қалыптасуы мүмкін. Демек, саяси проблемалар тұрғысынан діннің рөлі екінші дәрежеге жатады. Лабиканың (Labica) шындықты айтқан сөзі бойынша дін тайпаға қарағанда «екінші дәрежедегі фактор» болып табылады.

Осы түсіндірмелер көрсеткеніндей Ибн Халдунда айқын бір дін социологиясының, дін психологиясының жетістікке толы мысалдары бар. Бұл мысалдарда ол дінді негізінде әлеуметтік-психологиялық бір оқиға ретінде қарастырады және онда өркениет ғылымынан туындаған мәліметтерді қолданудан тартынбайды. Бұл да белгілі бір әлеуметтік-экономикалық өмір сүру түрлерінде пайда болуда және қалыптасуы үшін асабийа секілді кейбір принциптер керек болады. Сондай-ақ осы ерекшелігімен дін басқа да әлеуметтік институттар секілді өркениеттің дамуы барысында кейбір өзгерістерге ұшырауда. Қысқасы ол өркениеттің ішінде пайда болатын басқа да оқиғалар секілді бір оқиғаға жатады. Алайда бұл олардан өзгеше болып, әр өркениетте міндетті түрде көрінуі керек болған, өркениеттен табиғи қажеттілікке байланысты туындайтын уақиға емес.

Жарайды ислам да осындай ма? Басқаша айтқанда осы жоғарыда айтқандарымызды біртұтас түрде ислам үшін де айта аламыз ба? Яғни оның да өркениет ішінде пайда болуы мүмкін, сонымен қатар пайда болған, бірақ өркениет оқиғаларын түсіндірген кезде өзіне үлкен маңыз берілмеуі мүмкін болған, басқа өркениет оқиғаларымен күмәнсіз көптеген байланысы бар, бірақ солардың ішінде өзгеріске ұшырап жойылып кетуі мүмкін болған оқиға ретінде айта аламыз ба? Осы жерден әрекет ете отырып, Ибн Халдунның артынша, жалпы өркениет пен мемлекет үлгісінің ішінде осы үлгінің негізіне жатқызған элементтер, факторлар және қағидалармен толық түсіндіруге болатын қатардағы бір әлеуметтік оқиға ретінде исламды айта аламыз ба?

Осы сұрақтарға жауап беру үшін исламның не екендігін, қалай пайда болғандығын, пайғамбар әкелген ислам шариғаты бойынша құрылған қоғам немесе өркениетті, сондай-ақ пайғамбарымыз жүзеге асырған мемлекет формасының ерекшеліктерін зерттеуіміз қажет.

Әрбір өркениет белгілі бір «табиғи» және міндетті адами қажеттіліктерден пайда болады, белгілі факторлардың ықпалымен белгілі сатылардан өтеді, белгілі бір өрістеу кезеңінен өтіп, белгілі бір институттар мен құндылықтарды дүниеге алып келеді, соңында белгілі бір ықпалдардың әсерінен жойылады. Енді Мұхаммед(с.ғ.с.) алып келген жолдауы бойынша құрылған мұсылман жамағаты қоғамы немесе өркениеті де дәл осы секілді қажеттіліктерден пайда болып, дәл сондай факторлардың ықпалымен дәл сондай сатылардан өтіп, дәл сондай эволюциялық үлгімен жүріп, дәл сондай институттар мен құндылықтарды жаратып, дәл солай жойылып кетті ме? Сондай-ақ көргеніміздей, әрбір мемлекет өркениеттің эволюциясында белгілі бір сатыда, белгілі бір қажеттіліктердің ықпалында, белгілі бір қағидаларға сүйене отырып, белгілі бір форма мен ерекшеліктер бойынша қалыптасады. Мұны тағы да аша түссек, әрбір мемлекет көшпелі өркениет сатысында өмір сүріп жатқан белгілі бір тайпалардың «Жеңіске жету» ұмтылысының арқасында басқа топтарды өзіне бағындыруы арқылы құрылады. Осыған байланысты әрбір мемлекет бір топтың басқа топты айқын бағындыру көрінісі яғни, «күшке негізделген мемлекет» болып табылады. Мұнымен параллель түрде әрбір мемлекетте құқық үстем топтың немесе әулеттің мүддесін қорғайтын таңдау і үрінің көрінісінен басқа ештеңеге жарамауда. Осыған жанама түрде әрбір мемлекет бұрын да айтып өткеніміздей бір әулеттің ғана мемлекеті болуда. Енді Мұхаммед құрған мемлекет те осындай қажеттіліктер мен факторлардың әсерінен осыған ұқсас ұстындарды негізге ала отырып пайда болды ма? Ол «күшті» мемлекет, «жеңімпаз» мемлекет бір «иелік» пе? Әлде ол бір әулеттің мемлекеті ме? Осы мемлекеттің негізінде басқа кәдімгі кез келген мемлекеттің негізінен біздің көргеніміздей тайпалық түсінік бар ма? Осы мемлекеттің құқығы мен заңдары «ислам» мемлекетінің құқығы мен заңдарымен бірдей ме? Яғни сол жерде болғаны секілді үстем топ, отбасы немесе адамның мүддесін қорғайтын талаптың институттан бір көрінісі ғана ма?

Міне, барлық осы сұрақтар төңірегінде ислам құбылысын қарастырған кезде Ибн Халдун тарихта жүзеге асқан іс жүзіндегі болмысында ислам мемлекеті мен әлеуметтік ұйымдасудың жалпы адамдық - әлеуметтік ұйымдасу мен мемлекет үлгісімен үйлеспейтін, бәлки кейбір жерлерде одан тысқары шығып кететін, кейде тіпті, оған қарама-қайшы келетін ерекшеліктері бар екенін де байқаған. Ол осы ерекшеліктердің әсіресе исламның бастапқы кезеңдерінде көп байқалатындығын айтады. Осы ерекшеліктерімен ол үшін ислам түсінікті болуы үшін кейбір қосымша ережелер мен болжамдарды қажет ететін «жеке», «ерекше», «әдеттен тыс» өте маңызды әлеуметтік бір оқиға болып табылады. Осылайша Ибн Халдунның дін құбылысына деген ұстанымының элементтерін ислам мемлекеті мен өркениеті туралы айтқан түсіндірмелері мен талдауларынан шығаруымызға тура келеді.

Ибн Халдун үшін ислам деген не нәрсе? Ибн Халдун «Муқаддима»атты еңбегінде ислам құбылысын қарастырған кезде, жалпы оны өзін қабылдайтындардың рухтарында жүзеге асатын жеке сенім мәселесі, психологиялық өмір элементі ретінде қарастырудан гөрі әлеуметтік-саяси институт ретінде қарастырғысы келгендігін көреміз. Көпшілігінің ойлағанына керісінше, Ибн Халдунды дін, жеке алғанда, ислам өзін қабылдаған олардың жүрегінде, ар-ұжданында ояндыратын сезімдер, толқулар ретінде қызықтырған. Сопылардың Тәңірге жету үшін машақаты көп іс-әрекеттері, мистикалық тәжірибелері Ибн Халдунға мүлдем жат немесе діни уақиға арды қарастырған кезде дінді түсінуде маңызы жоқ нәрселер емес. Ибн Халдун әр діннің сонымен қатар теория, практика, жеке өмір, толқу мәселесі, этика, метафизика екендігін, қысқасы ете күрделі құрылымы бар екендігін біледі. Сонымен қатар ол «Муқаддимада» бір мәдениеттанушы ретінде ең алдымен оның әлеуметтік-саяси қызметіне аса маңыз беріп, дінді ең маңызды түрде осы жағынан анықтауға тырысады.

Міне, осыған байланысты ол жеке алғанда ислам құбылысын түсінгісі келген кезде ең алдымен оның тарихта жүзеге асырғанындай бір мемлекет мен қоғамдық жүйенің ұстыны болуынан бастауды жөн санайды.

Ибн Халдунның пікірінше, тарихта орын алған барлық саяси режимдер қайнар көздерін адамның қоғамдасып өмір сүруінің мүмкін болуы үшін бір «заң» мен «заңды орнатушыға» деген міндетті қажеттіліктен алады. Осы заң мен заңды орнатушыға деген міндетті қажеттілікті былай түсіндіруге болады: білетініміз адам жануарлық табиғаты қажет ететіндей жалғыз өзі қалған кезде оқиғаларға зарар беруге, оның мал - мүлкіне, тіпті жаныма да зарар беруге бейім болмыс болып табылады. Ақын айтқандай «зұлымдық, әділетсіздік адамның табиғатында бар. Қай жерде әділ бір адам көрсең, оның не себепті залым болмауының бір себебі бар». Сол себепті адамның міндетті түрде басқаларға зарар беруіне кедергі болатын бір үстем күшке мұқтаж. Міне мүліктің немесе мемлекеттің бұрыннан да білгеніміздей мағынасы осы. Сонымен қатар осы аталған үстем күштің, мүліктің иесі де адамның өзі. Осыған байланысты ол да өзі үстемдік ететіндерге әділетсіздік жасаудан сақталмаған. Бұл қайтадан адамның әлеуметтік өмірді, адамзат болмысын жою қаупін алып келеді. Қала берді басшыдан басшыға қарай талап-тілектер де өзгере береді. Осының нәтижесінде халықтың өздерін басқарып отырған адамның не қалайтынын білу қиындай түседі және оған бағынуда қиыншылықтарға тап болады. Бұл оны бірте-бірте аталған үстем күшке бағынбауға итермелейді. Бұл болса қақтығысқа және қантөгіске алып барады.

Ибн Халдунның пікірінше, осының алдын алу үшін халық тарапынан қабылданатын және үкімдеріне мойынсұнатын кейбір саяси заңдардың, ережелердің анықталуын және қалыптастырылуын жүктейтін міндет туындайды. Осындай заңдарға негізделмеген мемлекеттің билігі толық және баянды болуын күтуге болмайды.

Ибн Халдунның пікірінше, егер осы заңдар бір мемлекеттің биліктегі үлкен адамдары, ақыл иелері мен көкірек көзі ояу кісілері тарапынан бекітілер болса, ортада ақылға сүйенетін негізі қалыптасқан бір саяси режим орнатылады (сиаса ақлийа). Егер олар бір шариғат иесінің араласуымен Тәңірі тарапынан орнатылса, онда діни негіздегі саяси режим (сиаса динийа) пайда болады.

Ибн Халдунның пікірінше, ақылға негізделген саяси режимдер де екі түрлі болуы мүмкін: олардың біріншісі халықтың, қол астындағылардың мүддесін (масалих) бірінші кезекке қоятын, билеушінің, басшының мүддесін осылармен орайластыра отырып назардан тыс қалдырмайтын режим болып табылады. Ибн Халдун оған мысал ретінде исламнан бұрынғы Иран - Сасанидтер мемлекетінің саяси режимін келтіреді. Ал екіншісіне билеушілердің мүдделерін бірінші кезекке қоятын, халықтың мүддесін соған орай қарастыратын саяси режим жатады. Бұл да Ибн Халдунның өз заманында мұсылман болсын болмасын барлық қоғамдарда басым болғандығына сенген режимі болып табылады.

Енді осы екі негізгі саяси режим, яғни рационалдық және діни саясат режимдер көптеген маңызды тұстарда бір бірінен ажырайды. Осылардың басында олардың алатын көлемдері мен мақсаттарының арасындағы айырмашылықтар келеді: Ибн Халдунның пікірінше саясат режимі адамның тек қана осы дүниедегі яғни «дүниауи» (секулярлық) болмысын негізге алады және оны дұрыс, сенімді түрде жалғастырудың жолдарын іздестіреді. Ал діни саясат режимі болса адамның әрі осы дүниедегі әрі о дүниедегі «құтылуымен» айналысады.

Осы екі саяси режим арасындағы басқа бір маңызды ерекшелік те олар орнатқан заңдардың сапасында жатыр. Ибн Халдунның пікірінше, діни саясат режимі орнатқан заңдар осы заңдарды қабылдаған адамдардың рухтарына «сіңу» сипатында болады. Алайда ол саясат режимінің заңдарында мұндай ерекшелік болмайды. Олар нәтижеде тұлғаға сырттан және жоғарыдан қысым жасау ережелері ретінде қалады. Ибн Халдунның өз сөзі бойынша құдайлық шариғатқа негізделген саяси режимде әр тұлға өзіне өзі «қожайын» болуы мүмкін. Ал басқа режимде бір адамның «қожайыны» міндетті түрде басқа адам болуы керек. Дегенмен Ибн Халдун исламда саф және шын мағынасында діни саясат режим үстемдік өткендігіне сенген Мухаммед пен алғашқы төрт халифа дәуірінде барша мұсылмандардың «қожайындарының» өздері болғандығын, іс-әрекеттерін басқару ережелерін де тек өздері шығарғандарын, өз заңдарын өздері шығарғандығын айтады. Мұның себебі пайғамбар алып келген шариғатты алғашқы мұсылмандардың рухтарына сіңіре білуінде жатыр. Ибн Халдунның ойынша осыған байланысты алғашқы мұсылмандар аталған шариғаттың заңдарына, жолбасшылығына сәйкес өмір сүрген кезде, өздері орнатқан заңдарға бағынатындай болып көрінді.

Ибн Халдун «Муқаддимада» діни саясат режимі заңдарының осы ерекшелігін аса қызық бір мысалмен назар аудартады. Оның ойынша заңдар жүйесі бойынша өмір сүрген қауымдарда тұлғалардың батылдықтарын, өздеріне деген сенімдерін, қарсылық көрсету күштерін жоғалтуы бір қағида болып табылады. Осыған керісінше ең ержүрек, өзіне ең сенімді адамдар да қандай да бір заңдылыққа бағынғысы келмейтін өз еркі өзінде, жабайы, көшпенді араб кездеседі. Бұл құбылыстың жауабын заңдардың, зорлықшы күштері және органдарымен (полиция, жаза т.б.) адамдардың батылдығы мен қарсы тұру қабілеттерін азайтудан, езуден іздеу керек. Сол себепті қаланың адамдары алдында айтып кеткеніміздей үркек, қорқақ, қарсы тұра алмайтын, өздеріне сенімсіз адамдар болып табылады.

Енді пайғамбар дәуірінде оның айналасында өмір сүрген алғашқы мұсылмандардың жандарын ол үшін беретіндей болып шариғаттың әмірлерін орындап, оның заңдарына мойынсұнса да не өз сенімдерін, не болмаса батылдықтарын жоғалтпаған еске ала отырып, оның бұл сөзіне қарсы шығуға болады. Дегенмен Ибн Халдунның өзі - өзіне қарсы шығып, кейін осы қарсылықтың орынсыз екендігін көрсетуге тырысады: Оның ойынша мұның себебі шариғат деген заңның ерекшелігі болып табылады. «(Алғашқы) мұсылмандар Мұхаммедтен (әл-шари') діндерін алған кезде олардың «қожайындары» тек өздері ғана еді». Сол себепті олар осы заңға ең кемел түрде мойынсұнған кезде де аталған ерекшеліктерін жоғалтқан жоқ. Керісінше одан да батыл, өздеріне сенімі мол, төзімді адамдар болды.

Бұған қоса ақылды саясаттың да Ибн Халдунның ойынша екі түрі бар. Осылардың біріншісінде яғни халықтың мүддесін бірінші кезекке қоятын типін заңдар мейлінше рахымды, әділ. Жеке алғанда билеушілердің пайдасын бірінші кезекке қоятын екінші типте болса заңдар өте қатал, өте ынсапсыз болуы табиғи құбылыс. Осыған байланысты негізінде осы екі типте де заңдар тұлғаға сырттан және жоғарыдан зорлық ережесі ретінде қаланғандықтан, оның адамилығының біз айтып өткен кейбір болымды қасиеттерін жоғалтуына себеп болады. бірақ Ибн Халдунның пікірінше, әсіресе, екінші типте оны толықтай тәндік және рухани құлдыққа итермелеу жағдайын көрсетеді.

Ақыл және діни саясат режимдері арасындағы осы айырмашылықтар олардың арасындағы «құндылықтар» тұрғысынан да айырмашылықтың да қабылдануын керек етеді. Ақыл саясаттың екі типіне де ирандықтарда көрінген бірінші тип, екіншісінен де жоғары болып табылады. Осыған байланысты Ибн Халдунның пікірінше тек қана билеушінің пайдасын көздейтін ақыл саясат режимін қалаған Иран типтік ақыл саясат терістейді. Осы соңғысын да одан жоғары тұратын діни саясат терістейді. Діни саясат адамның әрі осы дүниесімен, әрі о дүниесімен байланысты шындықтарды назарға алғандығы үшін, адамның ең соңғы мақсатын білгендігі үшін, оның бақыты мен азаттығымен айналысқандығы үшін басқасынан жоғары тұрады.

Құндылықтары немесе кемелді тұрғысынан осы үш режимнің реті осындай. Бірақ тарихта орын алу көріністерін, уақыт кезеңдерін назарға алған кезде олардың арасындағы байланыстардың толықтай керісінше жағдай көрсеткендігін көреміз. Өйткені Ибн Халдунның өз сөздері бойынша осылардың арасында мысалдары ең көп кездесетіні, тарихта орын алғаны тек қана билеушінің мүддесін бірінші кезекке қоятын ақыл саясат режимі типі яғни өзі де өркениет үлгісінде суреттеген «иелік» типіне жататын мемлекет болып табылады. Ақыл саясат режимінің басқа үлгісі ретінде Ибн Халдун тек қана исламнан бұрынғы Иран режимін ұсынады. Жоғарыда айтып кеткеніміздей, оның ойынша тура мағынасында діни саясат режимі болса ғана Мұхаммедтің келуі, шариғатын құруы мен оның өмірден озуының артынша алғашқы төрт халифа дәуірінде, яғни шамамен елу жылдай өмір сүрген. Ибн Халдуннан өзі өмір сүрген уақытқа дейінгі кезеңде мұсылман қауымдарының саяси режимдері болса белгілі бір мөлшерде шариғаттың ережелерін сақтағандарымен, «діни саясат режимі» деп атауға болатын бір режим болмаған деген пікірде.

Ибн Халдун Мұхаммедтің тарих сахнасына шығуына дейінгі кезең ішінде ислам коғамының немесе қауымының саяси режимдері тұрғысынан мынадай бір графиканы сызғандарын алға тартады: Таза діни саясат немесе шариғат режимі (Мұхаммед пайғамбар мен алғашқы төрт халифа дәуірі), діни саясат пен ақыл саясаттың, осының да біресе екінші типі, яғни «иелік» бір бірімен араласып кеткен саясат режимі (Умеядтарда Муауиядан Абд әл-Мәлікке дсйінгі, Аббасидтерде құрылуынан Харун Рашид пен оның ұлдарына дейінгі кезең), таза түрде ақыл саясаттың, яғни иеліктің немесе мүліктің үстем болған саясат режимі (Абд ал-Мәліктен Умеядтардың соңына дейінгі, Харун Рашидтің ұлдарынан өзіне дейінгі кезең). Қыскасы Ибн Халдунның пікірінше, осы дамуды мынадай түрде қорытындылауға болады: Ең алдымен пайғамбарлық, оның артынан халифалық (әрқайсысы да таза діни саясат, теократиялық режим), одан кейін иелікпен немесе мүлікпен аралас халифалық, кейін тек қана мүлік келеді.

Енді Ибн Халдунның ерекшеліктерін осылайша көрсеткен діни саясат режимі, осы режимнің жоғары жағында тұрған мемлекет формасы, осы режим мен мемлекет орнататын әлеуметтік жүйе, осы жүйенің заңдары, институттары, ашық түрде оның мүлік типі саясат режимінен, оның заңдарынан және мемлекетінен, қоғамдық ұйымдасуынан өзгеше болып көрінеді. Бастапқы кездегі қойылған сұрақтарға қайта оралар болсақ, пайғамбар тарапынан жүзеге асырылған мемлекеттің «жеңімпаз» мемлекет, «күшке негізделген» мемлекет, монархиялық мемлекет еместігі, қысқасы иелік (мүлік) емес екендігі айқын. Осы мемлекеттің пайда болуында да ру - тайпаның маңызды рөл ойнамайтындығы бұрыннан белгілі болып отыр. Осы мемлекеттің қалыптасуын түсіндіру үшін тайпадан басқа немесе оған қосымша кейбір ұстындардың қажет екендігі де айқын. Кейін ислам дүниеге алып келген жаңа қоғамдық жүйенің, үммет немесе жамағатының эволюциялық үдерісінің де белгілі эволюциялық үдерістен басқаша болатындығы да белгілі болып отыр. Шын мәнінде Ибн Халдунның осылай ойлайтындығын көруге болады. Өйткені ол барлығынан да бұрын исламның пайда болуын және оның көмегімен араб мемлекетке және өркениетке қол жеткізуін түсіндіру үшін классикалық өркениет пен мемлекеттілікке қол жеткізу үлгісімен оншалықты үйлеспейтін жаңа әрі ерекше бір түсіндірме жасайды.

Пайдаланылған әдебиеттер:

MB: -Ibn Haldun, «Mukaddima al-'Allama Ibn Haldun», Beyrut, 1900, al-Matba'a al-Adabiyya

MR: - «Ibn Khaldun: The Muqaddimah, An Introduction to History», Trans, from the Arabic by Franz Rosenthal, in three Volumes, Newyork, 1958, Pantheon Books.

MU: - «Ibn Haldun: Mukaddimeev: Zakir Kadiri Ugan, C. I-II, III, 2. baskt, Diinya Edebiyatmdan Terciimeler, ark-islam Klasikleri 25. Istanbul 1968-1970, M. E. B.

Rosenthal, E.: «Ibn Khalduns Gedanken uber den Staat», Munchen und Berlin, 1982, Verlag von R. Oldenburg

Arslan, A., Ibn Haldun 'un Іііт ve Fikir Diinyasi, 3

Baski, Vadi Yayinlari, Ankara 2002, s. 157-179.





III БӨЛІМ



МӘДЕНИ МҰРА ЖӘНЕ ТҮРКІ ФИЛОСОФИЯСЫ

Мұзаффар ХАЙРУЛЛАЕВ

Хайруллаев Мұзаффар - Өзбекстан Ғылымдар академиясының академигі, философия ғылымдарының докторы, профессор. Өзбекстанның философиялық ойы тарихы, сондай-ақ ортағасырлық араб тілдес философия, оның ішінде Әбу Насыр әл - Фарабидің энциклопедиялық мұрасы саласындағы оның зерттеулері философиялық қауымдастық тарапынан үлкен қолдауға не болды. Оның «Фараби. Эпоха и учение», «Абу Насыр әл -Фараби», «Культурное наследие и история философской мысли» және басқа да еңбектері ТМД елдері мен алыс шетелдерде жоғары бағаға ие болды.

Орта Азиядағы мәдени мұраны игеру және философиялық ойды зерттеу

Орта Азия - адамзат мәдениетінің ең ежелгі орталықтарының бірі болып табылады. Орта Азия халықтары бірнеше мыңжылдықтар ішінде ғылым, сәулет өнері, әдебиет пен өнердің, ғылым мен мәдениеттің дүниежүзілік қатынасына мәңгі енген аса құнды шығармаларын жасады.

Дүниежүзілік ғылыми ойдың дамуын орта азиялық ойшылдар - Хорезми, Ферғана, Фараби, Ибн-Сина, Беруин, Ұлықбек, Науаидың және басқаларының аса көрнекті еңбегісіз көз алдымызға елестете алмаймыз.

Соңғы жылдары Өзбекстан ғалымдары рухани өмірдің әр түрлі салаларындағы аса бай мұраны зерделеу бойынша үлкен жұмыс атқарды, 70-тен астам дастан - халық шығармашылығының этикалық шығармалары, аса мол мақалдар, мәтелдер, аңыздар, әндер және т.б. жиналып, жарияланды, ортағасырлық Орта Азияның аса көрнекті ғалымдарының шығармалары өзбек және орыс тілдерінде басылып шықты.

Өзбекстан халықтарының көркемдік мұрасын - тарихын, әдебиеті мен өнерін зерделеу бойынша елеулі жұмыс тындырылды. Шығармаларында алдыңғы қатарлы идеялар мен жоғары мұраттар, халықтың гуманистік және отаншылдық ұмтылыстары өз бейнесін тапқан, XII ғасыр XX ғасырдың бас кезіне дейінгі аралықта өмір сүрген, өткен заманның түгелге дерлік ірі ақындары - Юсуф Хос Ходжибтің, Лутфидің, Науаидің, Бабырдың, Тұрдының, Машрабтың, Увайсидің, Надираның, Гулханидің, Махмурдың, Фуркаттың, Мүқимидің, Отахидің, Аваз Отардың, Заукидің, Хамзаның және басқаларының поэзиялық шығармалары өздерінің миллиондаған шынайы құрметтеушілерін тапты.

Ташкент, Бұхара, Қоқан, Үргеніш, Самарқандтың кітапханаларында көптеген қолжазбалар сақтаулы. Әр түрлі шығыс тілдерінде жазылған қолжазбалар республика халқында да сақталды. Мемлекет олардың сақталуы мен қалпына келтірілуіне үлкен қамқорлық көрсетіп отыр, бұл қолжазбалар Өзбекстан үкіметінің шешімімен біртіндеп республика Ғылым Академиясына жинақталып жатыр. Өзбекстан Ғылым Академиясының Х.Сүлейменов атындағы қолжазбалар институтында өзбек ақындары мен әдебиетшілері шығармаларының қолжазбалары жиналған. Бұған қатысты орасан зор байлық шығыс тілдеріндегі қолжазбалардың аса құнды және аса бай жиынтығының ең ірі қоймасы -Өзбекстан Ғылым Академиясының Әбу Райхан Беруни атындағы Шығыстану институтының қорында жинақталған. Институт қорында сақтаулы тұрған шығыс қолжазбаларының жалпы саны - 40 000-нан аса шығарма енетін 18 000-нан көп томды құрайды, бұған қоса қорда Орта Азия аумағындағы феодалдық мемлекеттердің кезіндегі айбындылығы мен құлауын дәлелдейтін толып жатқан акт - грамоталар, кеңселік және шаруашылық құжаттар бар. Әр түрлі дәуірлер мен замандардың көркем жазу мәдениетін бейнелейтін қолжазбалық ортағасырлық трактаттарынан бөлек - XIX ғасырдың екінші жартысы мен XX ғасырдың бас кезіне жататын толып жатқан - 50 000- нан асатын литография басылымдар сақталуда. Бұл қолжазбалар мыңжылдық дерлік кезеңді - X ғасырдың ортасынан бастап XX ғасырдың бас кезіне дейінгі кезеңді қамтиды, олардың географиясы да аса кең. Қорда Таяу және Орта Шығыс, Солтүстік Үндістан, Иран, Магриб елдерінің қалаларында жазылған және көшіріп жазылған қолжазбалар бар, олар өз кезінде Орта Азияға әкелінген. Олар негізінен ортағасырлық мұсылман Шығысында кең тараған: араб, парсы, түрік тілдерінде жазылған. Урду тіліндегі қолжазбалар да кездеседі.

Бұл қолжазбалар тақырыптары жағынан ортағасырлық жазбаша мәдениеттің бүкіл дерлік салаларын - жаратылыстану және дәл ғылымдарды, гуманитарлық білімді: тарихты, поэзияны, филологияны және т.б. қамтиды. Қолжазбалардың көпшілік бөлігі көркем әдебиетке, сәулет өнеріне арналған, философиялық ғылымдар баяндалғаны мол. Көптеген қолжазбалар әртүрлі колөнерге, ауыл шаруашылығына, саудаға, құрылысқа және т.б. арналған, көптеген сөздіктер, энциклопедиялар, терминологиялық анықтамалықтар т.б. кездеседі. Бұл қолжазбалардың ішінде бірегей, бірден-бір танадағы қолжазбалар да аз емес. Өзбекстан ҒА - ның Беруин атындағы Шығыстану институтының қоймасында әрі ғасырлық аса көрнекті ғалым Әбу Бакр ар-Разидің (IX ғ.) химия жөніндегі «Китаб сирр әл-асрар» («Құпиялар құпиясының кітабы») атты шығармасының жалғыз данасы сақтаулы. Қолжазба 1501 жылы көшіріп жазылған, оны мамандар тапқанға дейін ар - Разидің бұл шығармасы ғылыми қауымға белгісіз болып келді.

Институт қорында ортағасырлық медицинаның аса көрнекті ескерткіш - Әбу Әли ибн Синаның (Х-ХІ ғ.ғ.) «Дәрігерлік ғылым каньонының» бірнеше тізімі бар. Оның ең ескі тізімі XIII ғасырға жатады.

Шығыстың ұлы ғалымы Әбу Райхан Берунидің институтта сақтаулы еңбектерінің ішіндегі аса құндысы - «Китаб ат-тафхим ли аваили синаат ат-танджим» («Жұлдыз есептеу өнерінің бастамаларына түсіну кітабы») энциклопедиялық шығармасының қолжазбасы. Ол XIII ғасырда көшіріліп жазылған және дүние жүзіндегі ең көнелердің бірі болып есептеледі.

Көптеген ұрпақтардың күш-жігер жұмсауының арқасында ортағасырлық Шығыстың аса ірі медиктері, астрономдары мен математиктері, әр түрлі дәуірлердің өкілдері: Ұлықбек, Әли Қушчи, Журджани, Ширази, Ибн Ирак және басқалары шығармаларының қолжазбалары бізге дейін келіп жетті.

Сондай-ақ ортағасырлық Шығыстың философиялық даналығы да қолжазбалық шығармалардың бай жиынтығымен берілген. Оның құрамында ежелгі грек авторлары шығармаларының арабша аудармалары, сондай-ақ шығыс ойшылдарының логика, метафизика, этика, шешендік жөніндегі бірегей трактаттары да бар.

Әсіресе, Орта Азия халықтарының философиялық және қоғамдық-саяси ойына кең орын берілген.

Дүние жүзіндегі бірден-бір - XVII ғасырдағы «Мажмуал ар Расоил әл-Хукамо» («Ғалымдар трактаттарының жинағы») қолжазбалар жинағы бірегей және өте құнды болып табылады. Онда ежелгі заман мен орта ғасырлардағы көптеген ірі ойшылдар мен ғалымдар: Аристотельдің, Платонның, Галеннің, Афродизиялық Александрдың, Әл -Киндидің, Фарабидің,Тусидің, Ибн Синаның, Бахманярдың, Ибн Рушдтың, Ибн Бадждың және басқалардың 107 трактаты бар. Қолжазба Дамаскіде құрастырылған, оны философиялық трактаттарды жинау бойынша үлкен жұмыс атқарған - философияның әуесқойы құрастырған тәрізді.

Әдебиет, бірінші кезекте поэзия орта ғасырларда руханилықты неғұрлым кең тараған және танымал формасы болды, ол автордың бай эмоцияларын, рухани күйзелістерін, оның қоршаған дүниеге деген көзқарасын білдірудің ғана емес, сондай-ақ аса көрнекті сөз шеберлерінің қолдарындағы халық даналығын, тарих тәжірибесін, өмірдің терең философиясын берудің маңызды құралы қызметін атқарды.

Қордағы ортағасырлық Шығыс поэзиясы Орта Азияның, Үндістанның, Иранның, Ауғанстанның, Әзірбайжанның, араб елдерінің: Рудаки, Фирдоуси, Әлішер Науаи, Жами, Бабыр, Низами, Ганджауи, Мутанабби, Хафиз, Саади, Омар Хайям, Мирза Бедиль және басқалары тәрізді аса көрнекті сөз шеберлерінің шығармаларымен берілген. Қорда Орта Азияның XI ғасырдағы аса ірі ғалымы және әдебиетшісі Жүсіп Хос Ходжиб Баласағұнидің «Құтадғу білік» («Бақыт әкелуші білім») шығармасының ең көне қолжазбалық данасы сақтаулы. Бұл қолжазба дүние жүзіндегі ең көнелердің бірінен саналады. Қорда XIV ғасырдағы ұлы үнді ақыны және ойшылы Амир Хосров Дехлевидің «Хамса» («Бестік») шығармасының бірегей данасы бар; бұл дана «Хамсаға» енетін бес поэманың үшеуін әйгілі лирик - ақын Хафиз Ширазидің көшіріп жазғандығымен ерекше құнды.

Аса көрнекті өзбек ақыны және мемлекет кайраткері Әлішер Науаиге арнап құрастырылған, XV ғасырдағы ғалымдардың, ақындар мен әдебиетшілердің өз қолдарымен жазған хаттарының альбомы аса бірегей дерек болып табылады, онда Әлішер Науаидің замандасы, ұлы гуманист ақын Абдуррахман Жами жазған хаттар да бар. ХV ғасырдағы Хорасан мен Орта Азияның әлеуметтік-экономикалық және мәдени өмірінің әр түрлі тақырыптарына жазылған бұл жолдау - хаттар Темір әулеті мемлекеттерінің тарихын зерделеу үшін бағалы материал қызметін атқарады.

Институт қорында ортағасырлық тарихшылардың еңбектері де баршылық, олардың ішінен Ибн Джарир ат - Табаридің (X ғасыр) «Тарих ат - Табари» шығармасы, XI ғасырдағы ортағасырлық белгілі тарихшы Ибн Мискавейхтің (XII ғасырдағы қолжазба) «Таджариб әл- умам», Ибн әл - Асиридің (XIII г.) жалпы тарих бойынша жиырма томдық «Тарихи комил» еңбегі, Махаммед әл - Жувейнидің (XII ғ.) ежелгі және ортағасырлық Хорезм тарихы туралы «Тарихи Жаханкуш» шығармасы өте құнды. Қордың мақтанышы -тізімі ең көнелердің бірі (XIV ғ.) болып табылатын, Рашидаддин ибн Имададолдың Шығыста кең танымал болған - «Жами ат - тауарихы».

Қорда сондай-ақ бұл еңбектердің өткен ғасырларда Орта Азия қалаларында жасалған өзбекше аудармалары да сақтаулы. Мұнда ортағасырлық авторлардың Ташкент тарихы бойынша қолжазбалары, Бабыр империясы мен оның ұрпақтары кезеңінің тарихы туралы көптеген аса бағалы қолжазбалар бар: бұл Ахмад ибн Мухаммед ибн Херауидің (XVI ғ.) «Табикат Акбар - шахы», үнді ғалымы Сунджани Рай Муншидің «Хулосат ат-тауарих» еңбегі, Мирза Салим Гуруддин Мухаммед Жахангирдің «Жахангирнамесі», Мұхаммед Қасым Хиндушахидің (XVI-XVIII ғ.ғ.) «Тарихи Фариштесі» және басқалары.

Біздің күндерге дейін сақталған Иран, Ауғанстан, Түркия, араб елдерінің тарихы туралы әңгімелейтін бірегей қолжазбалар Орта Азия халықтарының Шығыстағы басқа елдермен кең ғылыми байланыстарының, басқа елдердің мәдениетін зерделеуге деген тұрақты қызығушылықтың айқын дәлелі болып табылады.

Көптеген қолжазбалар Орта Азия тарихын зерделеу үшін баға жеткісіз деректердің қызметін атқарады, мысалы, X ғасырдың тарихшысы Жафир Наршахидің «Бухара тарихы» бізге XII ғасырдың тізімімен жетті. Бұл - осы еңбектің ең ескі данасы.

Сопылықтың тарихы, оның ірі өкілдері туралы, Бухарада, Самаркандта, Термез бен Орта Азияның басқа да қалаларында жеткілікті дәрежеде терең және жан-жақты жасалған мұсылмандық құқықтану - фикх туралы қолжазбалар сирек кездеседі.

Көптеген қолжазбалар көркемделуі жағынан өнердің шынайы шығармалары болып табылады. Олардың беттері алуан түсті шығыс өрнектерімен безендірілген, сұйық алтынмен, өте нәзік көркем жазумен жазылған. Ұлы ақындар - Фирдоуси, Низами, Садди, Науаи, Амир Хосров Дехлеви, Хафиз, Жамидің көркем шығармаларының көптеген беттері шығыс миниатюраларымен безендірілген, олардың көпшілігі де бірегей дүние болып табылады.

Бұл қолжазбалық шығармалардың бәрі таптырмайтын және Таяу және Орта Шығыс, Орта Азия мен Үндістан, Ауғанстан, Пәкстан және Шығыс Қытайдың көптеген елдері халықтарының әлеуметтік-экономикалық және рухани өмірінің тарихы бойынша аса құнды деректер болып табылады, бұл халықтардың терең тарихи байланыстары, мәдениеттерінің өзара ықпал ету мен өзара баюы процесінде дамуы туралы аса бай материал береді, өздерінде көптеген ұрпақтардың даналығын сақтайды. Қолжазбаларды бұдан кейін де анықтау, сақтау, зерделеу мен жариялау олардың мазмұнын халық игілігіне айналдырады. Адамдарды дүниежүзілік ғылыми ойдың үздік жетістіктеріне ортақтастыру, тарих тәжірибесімен қаруландыру — міне, ғалымдардың басты қамқорлығы осындай.

Кейіннен Шығыстану институтының негізінде қолжазбалық қоры пайда болған Ташкент көпшілік кітапханасының Шығыс қолжазбалары бөлімінде Қазан төңкерісіне дейін бар-жоғы бірнеше жүздей қолжазба болды, ал қазіргі қолжазбалар қоймасы Кеңес өкіметі жылдары пайда болды. Ол жыл сайын толықтырылады, дүние жүзінің басқа қолжазбалық қорларымен микрофильмдер алмасу қарқынды жүргізіледі (қазіргі кезде 3000-нан астам микрофильм жиналды), жыл сайын АҚШ, ГФР, Ауғанстаннан, араб елдерінен, Үндістаннан, Чехословакиядан, Англиядан және басқаларынан сирек кездесетін қолжазбалардан фотокөшірмелер түсіруге жүздеген тапсырыстар келеді.

Мәдени мұраның сақталуын қамтамасыз ету, рухани байлықтарды терең зерделеу мен насихаттау біздің елдегі мемлекеттік, мәдени-ағартушылық, оқу және ғылыми-зерттеу мекемелері қызметіндегі аса маңызды бағытқа айналды. Атап айтқанда, мәдени мұраны зерделеу Орта Азия өткен ғасырларда тығыз сауда-экономикалық және мәдени байланыстар жасаған, олармен ортақ мәдени құндылықтары болған шетелдік Таяу және Орта Шығыс - «мұсылмандық» Шығыс елдерімен өзара түсіністікті жақсарту мен мәдени байланыстарды нығайтудың маңызды құралына айналды.

Орта азиялық ойшылдар Фарабидің, Берунидің, Ибн-Синаның, Хорезмидің мүшелтойлары, оларға толып жатқан шетелдік ғалымдардың қатысуы мәдени мұраны ғалымдар арасындағы байланыстарды нығайту, ортақ мүдделерді айқындау мен әр түрлі халықтар өкілдерінің бірігуі мен идеялық позицияларының жақындасуы үшін пайдаланудың маңыздылығы мен тиімділігіне дәлел бола алады.

Мәдени мұра - бұл мазмұны жағынан өте бай, алуан түрлі және құрылымы жағынан көп қырлы тарихи құбылыс. Өйткені адамның рухани мәдениет құндылықтарын жасау жөніндегі шығармашылық қызметінің өзі алуан түрлі, оның көптеген бағыттары болады. Қазіргі кезде рухани мәдениетті көркемдік, өнегелілік, саяси, ғылыми, құқықтық, философиялық және т.б. мәдениетке бөледі. Сондай-ақ мәдени мұра да рухани құндылықтардың бір-бірінен өз ерекшеліктерімен бөлектенетін әр түрлі - көркемдік, эстетикалық, сәулеттік, ғылыми, философиялық және т.б. формаларды қамтиды.

Орта Азия халықтарының мәдени мұрасы рухани құндылықтардың мұндай формаларының бәріне де өте бай, және оларды бүтіндеп және тереңдете зерделеу, еңбекшілерді тәрбиелеу міндеттерін шешуде кең пайдалану үшін барлық жағдайлар жасалған.

Орта Азия мен шетелдік шығыс халықтарының

философиялық мұрасын зерделеу

Философиялық және ғылыми мұра мәдени мұраның маңызды бөлігі ретінде оның неғұрлым терең қабаттарын құрай тұрып, мәдениеттің ұлттық өзгешелігін ғана сипаттап қоймайды, сондай-ақ оның жалпы адамзаттық таным процесімен, дүниежүзілік ғылыми -философиялық дамумен тығыз байланысын көрсететін маңызды бөлігі де болып табылады. Орта Азия халықтары философиялық және ғылыми бай дәстүрлер жинақтады. Шығыс халықтарының идеялық мұрасын зерделеу саласындағы ғылыми зерттеулерді өрістетуде аса ірі орыс және кеңес шығыстанушылары - В.В.Бартольдтің, Е.Э.Бертельстің, Е.А.Беляевтің, И.Ю.Крачковскийдің, А.А.Семеновтың, И.П.Петрушевскийдің мұсылман елдері атанған елдердің тарихы мен мәдениет тарихы жөніндегі жұмыстары маңызды рөл атқарды.

Орта Азия халықтары мен шетелдік Шығыстың онымен шектес елдердің философиялық мұрасын зерделеуде өзбек КСР ҒА - ның академигі И.М.Муминовтың ғылыми қызметі маңызды рөл атқарды. Оның Түркістан халықтары коғамдық ойының XIX ғасырдың соңы мен XX ғасырдың бас кезіндегі өкілдері Ахмед Доништің, Мұқимидің, Фуркаттың және басқаларының тарихы мен көзқарастарына, ортағасырлық Үндістан мен Орта Азияның аса ірі ойшылы Мырза Әбілқадыр Бедильдің дүниеге көзқарасын зерделеуге арналған және 40-жылдардың өзінде жазылған бірқатар еңбектерінде орта азиялық аймақтың философиялық ойының жекелеген проблемалары айқындалып, оларға талдау жасау іске асырылды.

Оның «XIX ғасырдың соңы мен XX ғасырдың бас кезінде Өзбекстандағы қоғамдық -философиялық ойдың даму тарихынан» (1949, 1957 ж. жарияланды) атты монографиясында Түркістанның Ресейге қосылу кезеңіндегі алдыңғы қатарлы философиялық және әлеуметтану ойының қалыптасуы мен дамуының қайнар көздері мен ерекшеліктері, әр түрлі идеялық ағымдардың күресі қарастырылды. Жұмыстың әсіресе ағартушылықтың идеялық негіздері, демократиялық идеялар дамуын кезеңдерге бөлу мен дәуірлері, бұл кезеңдегі алдыңғы қатарлы идеология көріністерінің ерекшеліктері және т.б. туралы мәселелер төңірегіндегі қорытындылары үлкен қызығушылық тудырады. Монография Өзбекстандағы XIX ғасырдың соңы мен XX ғасырдың бас кезіндегі рухани өмір мен идеялық ағымдардың бірқатар даулы мәселелерін шешуге, сондай-ақ бұл бағыттағы бұдан кейінгі ғылыми-зерттеу жұмысына оңды ықпал етті.

Сондай-ақ оның дүниеге деген көзқарасы үнділік және орта азиялық мәдениеттердің өзіндік синтезі болып табылатын, XVII-XVIII ғасырлардағы аса ірі ойшылдың көзқарастарына сипаттама берілген «Мырза Бедильдің философиялық көзқарастары» (1946, 1958) атты зерттеуі де белгілі бір қызығушылық тудырады.

Сонымен бірге Өзбек КСР ҒА - ның академигі В.Ю.Захидовтың Беруниге, Ибн-Синаға, қоғамдық және әдеби ойдың тарихына арналған зерттеулері де үлкен маңызға ие болды.

В.Ю.Захидовтың XV ғасырдағы аса көрнекті өзбек ойшылы Әлішер Науаидің дүниеге деген көзқарасын зерделеудегі маңызды үлесін атап көрсеткен жөн. В.Захидов «Әлішер Науаидің идеялар мен бейнелер әлемі» (1961) мен «Ұлы ақын шығармашылығының өзегі» (1970) атты кітаптарында Науаидің пантеистік дүниетанымнан бастау алатын философиялық көзқарастарының үлкен прогресшіл маңызға ие болғанын және гуманистік идеялардың дамуы және жан-жақты зерттелуі үшін негіз қызметін атқарғанын көрсетті. Жұмыста сондай-ақ Науаидің этикалық және эстетикалық идеяларының жекелеген жақтарына талдау жасалды, оның дүниеге көзқарасының өзінің алдындағы озық ойдың дамуымен тығыз байланысы және әсіресе өз шығармашылығында өз дәуірінің алдыңғы қатарлы әлеуметтік мұраттарын бейнелей отырып, ойшылдың халық бақыты, әділеттіліктің салтанат құруы жолында реакцияшыл күштерге қарсы күрескені ерекше атап өтілді.

В.Захидов «Үш алып», «Тарих оттары» кітаптарында бірқатар ойшылдар мен ақындар -Фарабидің, Ибн-Синаның, Берунидің, Хосроу Дехлевидің, Хафиздің және басқаларының мураларына қысқаша сипаттама береді, олардың Шығыс халықтары қоғамдық ойының тарихындағы рөлі мен алатын орнын көрсетеді.

Белгілі кеңес ғалымы Т.Н.Кары - Ниязовтың Мәскеуде 50-жылдардың өзінде жарық көріп, КСРО Мемлекеттік сыйлығына ие болған «Ұлықбектің астрономиялық мектебі» атты монографиясы Орта Азияның XIV және XV ғасырлардағы жаратылыстану ғылыми ойын зерттеуге белгілі үлес қосты және орта азиялық халықтардың ғылыми мұрасын зерделі жүйелеудің қажеттігін көрсетті.

Бұл кезеңде Орта Азияның басқа республикаларында да философиялық мұраны зерделеуге, аймақтың қоғамдық және философиялық ойының тарихы бойынша жұмыстар жасауға қызығушылықтың өсе түсуі байқалды. Г.Гусейновтың Әзербайжандағы қоғамдық ойдың тарихы туралы, Г.О.Чарыевтің ортағасырлық түрікмен ойшылы Мақтымқұлының дүниеге көзқарасы туралы, A.M. Богоутдиновтың Ибн-Сина, Тәжікстандағы философиялық ойдың тарихы туралы, Қ.Бейсембиевтің Қазақстандағы қоғамдық ойдың даму тарихы туралы, А.Алмышбаевтың Қырғызстанда философиялық теорияны зерделеу туралы зерттеулері пайда болды.

60-жылдары Мәскеуде С.Н.Григорянның «Орта Азия мен Ирандағы X-XV ғасырлардағы философиялық ойдың тарихынан», С.М.Бациеваның ортағасырлық философ Ибн Халдун туралы жұмыстары, Ш.Р.Мамедов, А.В.Сагадеев, М.Т. Степаняннің және басқаларының ортағасырлық шығыс ойшылдары туралы жекелеген материалдары, «мұсылмандық» Шығыс елдеріндегі жаратылыстану - ғылыми және философиялық ой дамуының кейбір проблемаларын қозғаған Б.Э.Быховскийдің, О.В.Трахтенбергтің, М.А.Дынниктің, М.Г.Повчуктың, В.В.Соколовтың, І.А.Розенфельдтің, А.П.Юшкевичтің жұмыстары басылып шықты.

Осы жұмыстардың арқасында Орта Азия халықтарының философиялық мұрасын жан-жақты және жүйелі зерттеулер сияқты шынайы сипатқа ие бола бастады. Философияның бүкіл дүниежүзілік тарихын жекелеген елдердің философиясы тарихын бүкіл дүниежүзілік тарихи-философиялық процесстен бөліп алып жасауға болмайтыны сияқты әр түрлі халықтар философиясының тарихынан тыс жасауға болмайды. Бұдан келіп шығатыны - жекелеген халықтардың философиялық ойы тарихын қандай да бір тұйықталған процесс ретінде түсіндіруге болмайды. «Шынайы ұлттық идеялар, - деп жазды Ф.Энгельс, - сонымен бірге әрқашанда шынайы интернационалдық идеялар да болып табылады».

Философия тарихын сондай-ақ оның шынайы жасампаздары - халықтан, ұлттан бөліп алып, ақылға қонымды формулалардың үймесі ретінде көрсетуге де болмайды.

Орта Азия халықтары қоғамдық - философиялық ойы ортақ тарихи-философиялық процесс арнасында басқа аймақтар мен халықтардың - Иранның, Үндістанның, араб елдерінің, Ресейдің және басқаларының философиялық ілімдерімен тығыз өзара байланыста дамыды. Олардың ықпал етуімен үнемі байи және оларға ықпал ете отырып, ол тарихи дамудың белгілі бір кезеңдерінде жалпы тарихи-философиялық процессте маңызды рөл атқарды. Орта Азияның Хорезми, Ферғана, Фараби, Ибн-Сина, Беруни, Науаи сияқты аса көрнекті ойшылдары ғылым мен білім берудің дамуы, зерде, әділеттілік пен жалпыға ортақ бақыттың салтанат құруы жолында батыл іс-әрекеттер жүргізді. Олар осылайша Шығыс халықтарының жаратылыстану - ғылыми, философиялық және қоғамдық-саяси ойының дамуына және дүниежүзілік мәдениет қазынасына маңызды үлес қосты.

Сондықтан Орта Азия халықтарының философиялық және қоғамдық ойының тарихын зерделеу мұсылмандық деп аталатын бүкіл Шығыстың рухани дәстүрлерін ғылыми жағынан түсіндіру үшін теориялық маңызға ие болады.

60-70-жылдары Орта Азия мен шетелдік Шығыс елдерінің, әсіресе Таяу және Орта Шығыстың философиялық мұрасын зерделеу республикада философиялық ізденістердің жетекші бағыттарының біріне айналды.

Бұл жылдар ішінде ортағасырлық Шығыстың аса көрнекті ойшылдарының шығармалары бірінші рет орыс және өзбек тілдерінде жарияланды. Атап айтқанда 50- жылдардың өзінде Өзбек КСР ҒА - ның Шығыстану институтында Ташкент, Мәскеу, Ленинград ғалымдарының ұжымы жаратылыстану ғылымдары өкілдерінің қатысуымен Шығыс пен Еуропада көптеген ғасырлар бойы медицина бойынша басты құрал қызметін атқарған, ортағасырлық Шығыстың медицина ғылымдарының энциклопедиясы

- Әбу Әли ибн - Синаның (980-1037) көп томдық еңбегі

- «Дәрігерлік білім – Каньонының» толық мәтінін аударуды жүзеге асырды. Бұл еңбекті басып шығару ортағасырлық Шығыстың жаратылыстану - ғылыми ойының тарихын одан әрі зерттеуге түрткі болып қана коймай, заманауи медициналық іс-тәжірибеге оңды ықпал жасады.

Шығыс халықтарының ғылыми және философиялық мұрасын зерделеуде Өзбек КСР ҒА Шығыстану институтының ортағасырлық Орта Азия мен бүкіл Шығыстың басқа бір аса көрнекті ойшылы мен ғалымы Әбу Райхан

Берунидің (943-1048) негізгі еңбектері - оның көлемді шығармалары - «Өткен ұрпақтардың ескерткіштерін», «Үндістанды», «Масуд Каньонын», «Жұлдыз есептеу өнерінің бастамаларын түсіну кітабын», «Геодезияны», «Медицинада» орыс және өзбек тілдерінде басып шығару да маңызды рөл атқарды.

Кеңес үкіметі мен ЮНЕСКО-ның шешімі бойынша кең атап өтілген Әбу Райхан Берунидің туғанына 1000 жыл толуына байланысты бұл аса көрнекті ойшылдың, ортағасырлық ғылымның әр түрлі салалары бойынша 150-ден астам жұмыс авторының көпшілік еңбектері жарияланды . Өзбектің аса ірі ақыны және ойшылы Әлішер Науаидің толып жатқан поэзиялық мұрасын ғана емес, сондай-ақ прозалық және әдебиеттанушы шығармалары да қамтылған көп томдық шығармалары бірінші рет орыс және өзбек тілдерінде жарық көрді. 60-70 жылдары ортағасырлық аса көрнекті ойшылдар - әл Фарабидің, ар - Разидің, әл – Хорезмидің философиялық және басқада шығармаларының аудармалары жарияланды. 1957 және 1976 жылдары өткен замандардағы Орта Азия ойшылдарының, ғалымдары мен ағартушыларының шығармаларынан үзінділер келтірілген «Өзбекстандағы прогресшіл қоғамдық-саяси ойдың тарихы бойынша материалдар» атты хрестоматиялар басылып шықты.

1983 жылы мұсылмандық деп аталатын ортағасырлық Шығыстың аса көрнекті ғалымы Мұхаммад Ибн Мұса әл - Хорезмидің математика, астрономия және география жөніндегі негізгі шығармалары орыс және өзбек тілдерінде жарияланды.

Ортағасырлық Шығыстың аса ірі ғалымдары мен ойшылдарының бұл шығармаларына кең көлемді түсініктемелер және алғысөздер бере отырып, сондай-ақ ғылым, философия мен коғамдық ойдың тарихы бойынша басқа да бастапқы деректерді пайдалана отырып араб тілінен аудару және жариялау ортағасырлық Шығыс халықтарының жаратылыстану -ғылыми және философиялық ойы тарихын неғұрлым терең зерделеу үшін деректану базасын жасауда маңызды рөл атқарды.

60-жылдардың ортасынан бастап ғылым, мәдениет тарихы бойынша жазбаша ескерткіштердің аудармаларын жариялаумен қатар Орта Азия мен ортағасырлық Шығыс мәдениеті тарихының аса ірі өкілдерінің философиялық және әлеуметтік-саяси көзқарастарын зерттеу кең өріс алды.

60-жылдардың соңы мен 70-жылдардың ішінде ортағасырлық Шығыстың аса көрнекті энциклопедияшы - философы Әбу Насыр әл - Фарабидің (870-950) философиялық және әлеуметтік-саяси көзқарастары қарастырылған зерттеулер жарияланды . Оларда оның онтологиялық проблемалардағы пантеизміне, гносеологиядағы рационализмі және гуманизміне, әлеуметтік-саяси көзқарастары мен мінсіз мемлекет туралы іліміне талдау жасалынады, Фараби дәуіріндегі рухани өмірдің ерекшеліктері, ортағасырлық пантеизмнің сипаты және оның сопылықпен байланысы көрсетіледі.

Натурфилософиялық идеялардың, үрдістер пен теорияның өзіндік үйлесімі Шығыс Қайта Өркендеу жағдайларында ерекше философиялық жүйені - пантеизмнің «солшыл» формасын туындатты, оның негізін қалаушылардың бірі Фараби болды, одан кейін бұл бағытты Ибн Сина, Ибн Рушд (Аверроэс), Омар Хайям және басқалары жалғастырды. Бұл пантеизм прогресшіл ойды, ерікті ойлау мен атеистік идеяларды білдіру құралы қызметін атқарды, олар Еуропада кең таралып, Қайта Өрлеу мен «XVIII ғасырдың материализмін» идеялық жағынан даярлауда маңызды рөл атқарды.

Бұдан кейін әл - Фарабидің мұрасын кең көлемді зерделеу Қазақ КСР ҒА Философия және құқық институтында басталды, бұл жерде оның философиядағы әр түрлі мәселелер бойынша шығармалар циклі басылып шықты. Әл-Фарабиге арналған көптеген кітаптар мен мақалалар Кеңес үкіметі мен ЮНЕСКО-ның шешімі бойынша атап өтілген оның мүшелтойына - туғанына 1100 жыл толуына байланысты жарыққа шықты.

Сондай-ақ Өзбек КСР ҒА Философия және құқық институтында да «Шығыс Аристотель» негізін алушының көзқарастарындағы әр түрлі қырларды зерделеу жалғастырылды, оны Шығыста атағандай - «екінші ұстаздың» (бірінші ұстаз Аристотель - Аристутлис болып есептелді) – әл - Фарабидің этикалық, логикалық, онтологиялық идеялары туралы А.Абдрасулов, Н.Баратов, Л.Казибердов, А.Муталлибов кандидаттық диссертациялар қорғады.

1972 жылы ортағасырлық аса көрнекті ойшыл, Хорезмде туған Әбу Райхан әл Берунидің жаратылыстану - ғылыми және философиялық идеялары туралы П.Г.Булгаковтың «Бирунидің өмірі мен еңбектері» және А.Шариповтың «Ұлы ойшыл Беруни» еңбегі дүниеге келді. Оларда орта азиялық энциклопедияшы Берунидің жаратылыстану - ғылыми және философиялық ойдың дамуына қосқан үлесі көрсетілген, оның көзқарастарындағы идеялар мен материалистік үдерістер айқындалған.

Республика ғалымдары Берунидің одан кіші замандасы - Әбу Әли Ибн-Синаның орасан зор жаратылыстану - ғылыми және философиялық мұрасын зерделеуге көп көңіл бөлуде. Өткен жылдар ішінде шығыс аристотельшілдігін жалғастырушы және аса көрнекті өкілі – Ибн-Синаның «ІІІайх урраис» ілімі мен көзқарастарының әр түрлі қырлары туралы көптеген зерттеулер басылып шықты.

ЮНЕСКО мен Кеңес үкіметінің шешімі бойынша өткізілген Әбу Әли Ибн-Синаның мерейтойы - туғанына 1000 жыл толуы, сондай-ақ мерейтойға орайластырылып, жүзеге асырылған толып жатқан жарияланымдар Шығыстың бұл энциклопедияшысының аса бай мұрасын кең зерделеу мен насихаттауда маңызды рөл атқарды.

70-жылдары М.Усмановтың, Х.Джанматованың, X. Алиқұловтың, Р.И.Насыровтың, Л.А.Исламованың, М.Қадыровтың, А.Захидовтың және басқаларының философиялық ой дамуының әр түрлі кезеңдерінде коғамның мәдени дамуы ұсынған теориялық міндеттерді шешуде маңызды рөл атқарған, дүниежүзілік тарихи-философиялық әдебиетте аз зерделенген немесе мүлде зерделенген «мұсылмандық» Шығыстың Закария ар - Рази, әл -Кинди, Дауани, Журжани және басқалары сияқты ойшылдардың көзқарастары туралы қызықты зерттеулері пайда болды. Кейбір диссертациялық зерттеулердің негізгі нәтижелері жас авторлардың «Шығыс халықтарының философиялық мұрасынан» атты жинақта жарияланды.

Орта ғасырлардағы ірі ойшылдардың көзқарастары туралы жинақталған материалды белгілі бір дәрежеде қорытқан, Орта Азия халықтары философиялық ойының тарихындағы жекелеген проблемаларды талдауға арналған зерттеулер пайда болды. Мысалы, 1975жылыА.Файзуллаев ерте ортағасырлық философия тарихындағы қайшылықтардың диалектикалық идеялары туралы «Орта Азия ойшылдары еңбектеріндегі қайшылықтар проблемасы» монографиясын жариялады.

Ерте ортағасырлық Шығыста грек тілінен аудармалардың, сондай-ақ шығыс аристотельшілерінің бірегей еңбектерінің арқасында Стагириттің логикалық ілімі кең тарады. Прогресшіл ойшылдардың еңбектерінен жалғасын тапқан бұл ілім мистика мен догмаға қарсы күрестің маңызды құралы қызметін атқарды.

Алдыңғы қатарлы ойшылдардың логикалық және гносеологиялық идеялары 1981 жылы жарияланған «Орта Азия ойшылдарының логикалық - гносеологиялық идеялары» атты ұжымдық монографиядан орын тапты.

Барлық кезеңдерде қоғамдық ойдың даму тарихында өнегелілік мәселелеріне этика салаларын әзірлеуге, мораль қоғам әлеуметтік өміріндегі орны мен рөліне үлкен көңіл бөлінді.

Бұл мәселелерге Орта Азия ойшылдарының әртүрлі тарихи кезеңдердегі мораль түсіндіру бойынша озық және кертартпа мистикалық діни бағыттарының арасындағы күрес пен эволюциясы көрсетілген Ю.Джумабаевтың зерттеулері арналды (Джумабаев Ю., Мамедов). Этическая мысль в средней Азии в IX - XV в.в. Джумабаев Ю. Очерки истории этики Средней Азии, 1980 ).

Ғалымдардың «батыстық» және «шығыстық» ойдың қарама-қарсылығы туралы тұжырымдарына қарамастан кеңес зерттеушілері философиялық тұғырнамалар дамуының жалпы заңдылықтары шығыс философиясына да тән, онда барлық философиялық ілімдер үшін сипатты шешуші және зерделеуші міндеттер мен проблемалар бар екендігін және де бір-біріне қарама-қарсы «батыс» және «шығыс» өркениетінің жоқ екендігін дәлелдеді. Философиялық ойдың дамуындағы ерекшеліктерге әлеуметтік-экономикалық және мәдени деңгей, ортағасырлық қоғамның діни және бүкіл идеялық өмірінің сипаты жағдай жасаған.

Өзбекстанда тарихи-философиялық еңбектермен қатар Орта Азиядағы математика, астрономия, медицина, география, геология, химия тарихы бойынша көптеген жинақтар мен мақалалар жарияланды.

Мерейтойға ортағасырлық Шығыстағы ғылыми және философиялық ой тарихының әр түрлі қырларын жүйелі баяндауға еш күмәнсіз жағдай жасайтын көптеген кітаптар мен мақалалар басылып шықты.

Орта азиялық аймақтың әлеуметтік-экономикалық дамуында оның Ресейге қосылуы үлкен прогресшіл рөл атқарды. Орта Азия дамып келе жатқан өнеркәсіпті Ресейдің шикізат базасына айналдырылса да, оның қолы еуропалық мәдениеттің жетістіктеріне, бәрінен бұрын орыс демократиялық ойына жетті, бұл ХІХ - ғасырдың соңы ХХ - ғасырдың бас кезінде ағартушылық идеологияның пайда болып, кең таралуына әкеп соқты. Оның аса көрнекті өкілдері - Дониш, Фуркат, Муқими, Зауқа, Хамза Хакимзаде және басқалары халықты оқу-білімге және орыс мәдениетімен араласуға шақырып, феодалдық және отаршылдыққа қарсы идеяларды насихаттады.

Ағартушылық идеология, оның даму кезеңдері мен міндеттері, Түркістанда ХІХ-ХХ ғасырларда маркстік-лениндік идеялардың таралуы, идеологиялық күрес және де басқа мәселелер мәдениет пен философия тарихшылары: У.Базаровтың, М.Халмұхаммедовтің, М.Баратовтың, А.Ақбаровтың еңбектерінде, Х.Вахидовтың «Түркістандағы ағартушылық идеологиясы» (1979) атты ірі монографиялық зерттеуде кең көлемді баяндалды. Қарақалпақстандағы осы кезеңнің қоғамдық ойы К.Құдайбергеновтің «XIX ғасыр - XX ғасырдың бас кезіндегі қарақалпақ ойшылдарының қоғамдық-саяси және философиялық көзқарастары» (1975) еңбегінен көрініс тапты.

1977 жылы ежелгі заманнан бастап Ұлы Қазан социалистік төңкерісіне дейінгі аралықты қамтитын Өзбекстандағы философиялық және қоғамдық ой дамуының негізгі кезеңдерін баяндайтын, республика философтары мен тарихшылары ұжымы дайындаған «Өзбекстандағы қоғамдық - философиялық ойдың тарихы бойынша очерктер» атты маңызды қорытындылаушы еңбек басылып шықты. Бұл еңбектің пайда болуы Өзбекстан халықтарының философиялық мұрасын зерделеуде маңызды кезең болып табылды және сонымен бірге оны бұрынғыдан ары неғұрлым кеңірек және жүйелі түрде зерттеудің қажеттілігін көрсетті.

Орта Азия философиялық ойының, Азия елдеріндегі әлеуметтік-саяси өмір мен ұлт-азаттық қозғалыстың тарихын жүйелі зерделеу қазіргі заманғы шетелдік Шығыс, атап айтқанда Үндістан, Пәкістан, Иран мен бірқатар араб елдері халықтарының қоғамдық ойының дамуын зерттеуге түрткі болды.

Е.И.Гостееваның, М.Усмановтың, Ф.Тешабаевтың, ( МОлдашевтың, И.Хакимовтың,Ә.Бабаеваның, С.Тешабаеваның, Н.Талибовтың және басқаларының зерттеулерінде Үндістандағы, Ирандағы, араб елдеріндегі XIX жүзжылдық пен XX жүзжылдықтың бас кезіндегі қоғамдық дамуының сипатты ерекшеліктері, оның кейбір өкілдері: Саид Ахмадханның, Мухаммед Абдоның, Мұстафа Кемальдың, Свами Вивеканандтың, Махатма және басқаларының дүниеге көзқарастары қарастырылады.

1971 жылы Мәскеуде шетелдік Таяу және Орта Шығыс елдерінің неғұрлым ірі өкілдерінің қоғамдық қызметіне, әлеуметтік ой-пікірлеріне қысқаша сипаттамалар берілген, олардың қоғамдық дамудағы әр түрлі мәселелер жөніндегі шығармаларынан үзінділер келтірілген «Таяу және Орта Шығыс ойшылдарының таңдамалы шығармалары» атты ұжымдық еңбек жарық көрді.

«Үндістандағы XIX ғасыр - XX ғасырдың бас кезіндегі қоғамдық - философиялық ой» (1975) ұжымдық монографиясы соңғы жүзжылдықтар шегіндегі Үндістан ойшылдарының әлеуметтік-саяси ойлары қысқаша баяндалады.

Өзбекстандық философия тарихшыларының зерттеулерін КСРО-ның, одақтас республикалардың орталық ірі ғылыми мекемелері, елдің ірі ғылыми орталықтары мойындады.

Республика ғалымдары бұл саладағы ғылыми зерттеулердің нәтижелері туралы баспасөзге жариялап, Австрияда, Болгарияда, ГДР-нда, Сирияда, Үндістанда, Пәкстанда, Ұлыбританияда, Бангладеште, Ауғанстанда, Иранда, Испанияда және басқа елдерде өткен халықаралық конгресстер мен симпозиумдарда сөз сөйледі.

Қазіргі уақытта тарихи-философиялық зерттеулер Өзбекстандағы философияның негізгі бағыттарының біріне айналды және тарихи-философиялық ғылымдағы лайықты орнын иелене отырып, Шығыс халықтарының идеялық мұрасын зерделеуге үлес қосуда.

М.М.Хайруллаев. Освоение культурного наследия и изучение

философской мысли в Средней Азии//Культурное наследие и

история философской мысли. Ташкент: Узбекистан

1985. С. 14-15, 18-37.

Азиз НАРЫНБАЕВ

Нарынбаев Азиз - ұйғырлар арасындағы бірінші философия ғылымдарының докторы, ҚР ҰҒА құрметті академигі, Қырғыз Республикасы ғылымына еңбегі сіңген қайраткер, Ұлы Отан соғысының ардагері. Нарынбаев А. 270-тен аса ғылыми мақалалардың, оның ішінде 20 монографияның авторы. Оның ғылыми қызметі Орталық Азия аймағы республикаларында және ТМД елдеріндегі ұйғырлар мен қырғыздардың қоғамдық -философиялық ойларына, аталған кеңістікте тұрып жатқан халықтардың дамуы мен ұлтаралық қатынастарға арналған. Профессор А.Нарынбаевтың маңызды жұмыстарына: «Прогрессивная общественно-философская мысль уйгуров второй половины XX века», «Махмуд Кашгари - классик средневековой общественной мысли», «Из истории общественной мысли древних и средневековых уйгуров», «Уйгурские мыслители» және басқалары жатады.

Махмұд Қашқари шығармашылығындағы түркі халықтары көзқарасының бейнеленуі

Ерте орта ғасырлық ұлы ғалым Махмұд Қашқари өзінің замандасы Жүсіп Баласағұн секілді түрік халықтарының қалыптасуы мен дамуын баға жетпес үлес қосқан ойшыл. М.Қашқаридың «Диуани лұғат ат - түрік» («Түрік тілдерінің сөздігі») шығармасы жалпы әлемдік мәдениеттің дамуына қосылған үлкен үлес. Ол Ж.Баласағұнның «Құтадғу білігімен» қатар барлық түрік халықтарының рухани мұрасындағы ұлы шығармалардың біріне жатады.

Өз еңбегінің болашақ ұрпақ үшін маңыздылығын түсінген М.Қашқари «Сөздіктің» алғы сөзінде оның мәңгілік естелік және таусылмас рухани байлық болып қалғанын Ұлы Тәңіріден (Құдайдан) тілей отырып, кітапты аяқтағанын жазып кеткен. Махмұдтың бұл шығармасы тек тілдерді дамытуды ғана зерттеп қоймай, гуманитарлық, қоғамдық және жаратылыстану ғылымдарын да кең аумақта оқытатын жұмыс болып табылады...

...Қашқари бұл 3 томдық үлкен көлемдегі кітапты жазуды неге қолға алды? Мұның екі себебін бөліп көрсетуге болады. Біріншіден, ғалым түрік тілдері араб тілінен кем емес екенін дәлелдеуге тырысты. «Сөздікте» ол: «Түрік тілдері араб тілімен бәйгеде шауып келе жатқан екі ат сияқты тең жатыр», - деп жазды. Екіншіден, Махмуд өз алдымен түрік халықтарының мәдениетімен танысқысы келген араб көмектессем деген мақсат қойды. Бұл мақсатқа салыстырмалы түрік - араб сөздігі жауап берді де...

...Мұнда М.Қашқари шығармасы қарапайым сөздік і апа емес екенін нақты көрсетуіміз керек. Ғалым өз кітабында: Орталық Азияның көне халықтары - түріктердің тарихы мен өмір бейнесін, олардың әлемдік мәдениетке қосқан үлесін арабтарға таныстыруды мақсат етті. Ол бай і иідік материалдарға сүйене отырып, түрік халықтарының, экономикасын, рухани мәдениетін, оның ішінде ғылыми білім мен техниканы, өнер мен әдебиетті, халықтық философиялық - этикалық және эстетикалық әлемді түсінуін, салт-дәстүрді, діни сенімдерді көрсетуді алдына мақсат етіп қойды.

М.Қашқари шығармасы сегіз тараудан тұрады, әрқайсысын автор екі бөлімге: есім және етістік деп бөлген.

Академик А.А.Кононов «Сөздік» салыстырмалы түрде, ереже бойынша алынған көптеген фонетикалық, морфологиялық, синтаксистік мағыналардан тұрады» деп жазған ...

Қашқари өз уақытындағы әмбебап ғалым, тілші, этнограф, тарихшы, фольклоршы, географ болған. Қашқари «(сөздігі» XI ғасырдағы түрік халықтарының экономикасы, саясаты, әлеуметтік қатынастары, өмір сүру бейнесі мен рухани мәдениетіндегі бай тілдік материалдар негізінде, олардың өндіріс, ғылым, өнер мен әдебиет, философиялық -пикалық ұғымдары, салт-дәстүрі, діни сенімдері саласындағы жетістіктерін бейнелейтін энциклопедия. Демек, ұлы ойшылдың бұл еңбегі ертедегі ортағасырлық кезеңдегі түрік тілді халықтардың өмір бейнесі мен дүниетанымы бейнеленген маңызды еңбек болып табылады.

Адамдардың қоршаған табиғи, әлеуметтік әлемді және өзін-өзі түсінуі өндіріс тәсілі мен ғылыми білімнің даму деңгейіне байланысты. М.Қашқари дәуіріндегі түрік халықтарының дүниетанымы сол кезеңде әлеуметтік тәжірибе мен ғылыми білімде қордаланған. Адамдардың табиғатты практикалық бағындыруы мен әлеуметтік өмірді тануы жағдайында әлем жайлы түрлі-түрлі білімдер біртіндеп толыға бастады. Бұл жағдайда халықтық ойлаудың дамуы үлкен рөл атқарды. Бірақ адамдардың ғылыми білімі тек таза ойлау негізінде дамыған жоқ. Оларды табиғи-ғылыми түсініктердің мықты да тез дамуы алға сүйреді.

Махмұд Қашқари түрік халықтарының әлемді түсінуі жайында. Адамдар ерте кезден өз іс-әрекеті мен әлеуметтік тәжірибесінде қоршаған әлемді түсінуге, оны тануға және ондағы жағдайға бейімделуге тырысты. Әлемді тану мен зерденің рөлі мәселелеріне қызығушылықтың тууына байланысты бұл процесте жалпы, көңіл аударарлық ұғымдар -категориялар пайда бола бастайды. Категорияларда шындықты тану тәжірибесі, адамдардың практикалық іс-әрекеті мен мәдениеті жинақталады. Категориялардың логикалық ұғым, әлемді тану деңгейі, желідегі оны тануға және игеруге көмектесетін түйінді орындар ретінде адамдар дүниетанымының маңызды мәселесі болып табылатыны жалпыға танылған.

Әлеуметтік – гуманитарлық ғылымдар категориясы,олардың жалпы түсінігі адамдардың қоршаған объективтік шындықты және өзіндік болмысын ойлаудың маңызды формасы болып табылады. Тіл білімі, оның ішіндегі маңызды бөлімдері - лексикология мен лексикография сол кезеңдегі қоғамдық білім жиынтығын белгілейтін сөздіктердің маңызды әлеуметтік қызметін дәл көрсетеді . Махмұд Қашқари түрік тілдерінің сөздік құрамын, олардың лексикасын зерттей отырып, өз шығармасында сол кезеңдегі адамдардың таным деңгейін сөздер мен ұғымдарда бейнеледі. Ғалымның «Сөздігінде» түрік халықтарының лексикасын бейнелейтін салыстырмалы түрде 7500-ден аса терминдер мен сөздер талданады. Ұғымдар әртүрлі терминдермен тығыз байланысты, себебі олар тілдік формада - жеке сөздер болады.

Ортағасырлық Шығыста феодалдық - крепостнойлық қатынастар үстемдік етіп тұрған жағдайда діни идеология ойшылдардың дүниетанымына күшті әсер еткенін айтып кету керек. М.Қашқари да өз шығармашылығында діни сананың үстемдігін ескермей кете алмады: ғалым өз тұғырнамасын ислам догматтарының әсерімен баяндайды. Ислам бойынша Алла күшті және ақылды жаратылыс иесі, ол жердегі және жоғарыдағы басқа әлемді тудырды және оны басқарады. «Сөздік» авторы Құдай әлемдегі тіршіліктің бәрін, оның ішінде адамды да жасады деп есептейді. Сондықтан Адам оған сөзсіз бағынуы тиіс. М.Қашқари ислам дәстүрі бойынша өз кітабының әр бөлімін ұлы Тәңірін (Құдайды) мақтайтын: «Қайырымды да жылы жүзді Ұлы Тәңірінің атынан» деген сөздерден бастауы кездейсоқ емес. Мұсылмандар әулие, ұлы Тәңірі адамға көмектесе де, жазалай да алады деп есептейді. Ғалым Тәңіріне жалбарынып, одан «Сөздікті» жазу кезінде көмек сұрайды. «Барлық күш, құдіреттілік ұлы Тәңіріге жарасады, - деп жазады Қашқари,- ол - біздің үмітіміз және ең жақсы мырза».

М.Қашқари кітабы аяқталғанда Қарахан мемлекетінде исламды қабылдағалы бір ғасырдан астам уақыт өткен. Бұл уақытта ислам идеологиясы кең таралып, көпшіліктің санасына сіңіп, адамдардың өміріне, мәдениетіне, дүниетанымына әсер етті. Жалғыз Құдайды қабылдаған мұсылмандар көп құдайға сенетін пұтқа табынушыларды сынады. Бұл Махмұд шығармашылығынан да орын алды. Ол жалғыз Құдайды қабылдаушы адам ретінде әртүрлі құбылыстарды: аспанды, тауды, ағашты Құдай (Тәңірі) ретінде санап, оған табынған адамдарды кінәлайды. Пұтқа табынушыларды арандатушылар деп атап, оларды кәпірлерге, яғни дінге сенбейтіндерге жатқызады. «Сөздік» авторы Жалғыз Құдайды -Алланы көне дәстүр бойынша исламға дейінгі түркілердің діні Тәңірі деп атайды. Көне түріктер, оның ішінде, қырғыздар, ұйғырлар және басқалары Тәңіріні негізінен көк аспан ретінде түсінді. Ал Махмұд Тәңіріге жаңа, дәлірек айтсақ, Жалғыз Құдай - Алла деген мән береді. Ислам: «Алладан басқа құдай жоқ» деп үндейді.

Діни сенім нысандарының бірі болып табиғи бастаудан өзгеше - затсыз бастау мәнін білдіретін «рух» ұғымы болып айтылады. Исламды қабылдағаннан кейін де түріктерде қалдықтары сақталды. Анимистикалық бейнелер бұл қайтыс болған ата-бабалардың рухы, тірі адамдардың,табиғаттың төтенше күштерін қастерлеу. М.Қашқари сөздігінде» түркілердің әлемді ұғынуын білдіре отырып, олардың «рух» ұғымы жайлы түсініктерін көрсетеді. Ортағасырлық түрік тілді халықтар өлгендердің рухы (аруақ) бар екеніне сенген. Ғалым түріктердің көзқарасы бойынша, жыл сайын өлгендерің рухы бірге жиналып, түнде өздері өмір сүрген қалаларды аралап, жақын туыстары келеді деп жазған. Тұрғындардың біреуі олардың дауысын естісе ол өледі деп есептелген. Махмұд «рух» термині - түріктерде кең тараған ұғым деп көрсетеді. «Рух» өзгеше табиғаттан тыс бастауды мойындау дегенді білдіреді. Қазіргі ғылым табиғаттың алғашқы екендігін, ал рухтың содан шыққандығын мойындайды. Энгельс сөзімен айтқанда рух дегеніміз материяның «жоғарғы түрі».

М.Қашқари «Сөздігінде» сол кездегі түрік халықтарының ғылыми білімі мен мәдениетінің рөлін, мағынасын бейнелейтін категориялар бар. Махмұдтың жұмысында жаратылыс ғылымдары ұғымдарынан басқа мынадай категориялар да талданады: білім, ақыл, ой, тіл, шеир (өлең), сапэт (өнер), данышпан, ғалым, зарурият (қажеттілік), чүгат (сөздік), әліппе (алфавит), әсер (,шығарма) және басқалар.

Қарахан қоғамында орта азиялық Ренессанс кезеңіндегі өндірістің дамуы мен өндірістік қатынастардың жетілуіне байланысты ақыл-ой мен қара күшке негізделген еңбек арасындағы бөліну процесі жылдамдатылады. Феодалдық өндірістің дамуы, әсіресе әртүрлі кәсіп түрлері ғылыми білімнің дамуына, жаратылыстану және қоғамдық -гуманитарлық ғылымдармен жүйелі айналысуға кең мүмкіндіктер береді. Қоғамда біртіндеп ғылыми білімнің мәні мен ғалымдардың дәрежесі өседі. Білімді адамдарды айтпағанда, қарапайым еңбеккерлер қоғам өміріндегі ғылыми білімнің игілігін түсіне бастайды...

...М.Қашқари түркілердің ішіндегі алғашқы лингвист ретінде тіл мәселесіне ерекше мән береді. Тілдің таным мен ойлау құралы, сонымен бірге қарым-қатынас құралы ретінде түрлі қоғамдық функцияларды орындайтыны жалпыға белгілі. Қарым-қатынастың көмегімен адамдар білімімен, ойларымен және сенімдерімен бөліседі. Тіл адамдардың мінез-құлқын басқарудың ерекше әлеуметтік құралы болып табылады. «Сөздік» авторы тірі тілдік материал арқылы тілдің кейбір әлеуметтік функцияларын, түрік тілдерінің сөздік құрамының өзгеру мәселелерін, тілдерді өзара байыту, қостілділік, қостілді ойлау мен басқа да маңызды мәселелерді зерттеуге тырысады.

«Түрік тілдері туралы» бөлімінде, сонымен бірге тұтас «Сөздікте» ғалым араб, парсы тілдерімен қатар түркі тілі жайлы егжей-тегжейлі баяндайды. Ол түрік тілдерін жіктеп, оларды әртүрлі топтарға: таза және таза емес деп, сонымен бірге шығыс және батыс топтарына да бөлген. Қашқари таза немесе дұрыс тілдерге басқа тілдердің әсеріне берілмеген, басқа елмен қатынаспайтын, тек өз аймағында ғана (әсіресе ауыл тұрғындары) өз сөздері мен терминдерін қолданатын тілдерді жатқызады. Ал дұрыс емес немесе бұзылған тілдерге аралас тілдерді жатқызады. Бұл тілдердің иелеріне негізінен түрлі халық өкілдері тұратын қалалық аймақтардағы халық жатады. Түрлі тайпалардың өзара қатынасының арқасында тілдердің өзара байытылуы іске асады. М.Қашқари мынадай мысалдар келтіреді: оғыздар парсылармен жиі араласқаннан кейін олардың тілінде парсы сөздері пайда болды . «Дұрыс емес» тілді пайдаланушы адамдар екі тілде ойлап, сөйлейді. Сондықтан баласа - ғұндықтар соғды және түрік тілдерінде сөйлеген.

Фонетика - морфологиялық белгілеріне қарай Қашқари түрік тілдерін шығыс және батыс топтарына бөледі. Шығыс тобына Қашқар қаласы тұрғындарының оғыз, қаған тілдері мен Қытай шекарасына дейін тұратын түрік тайпаларының тілдері жатады. Батыс тобына қыпшақ, печенег, булғар, сувар және шығыстан Византияға дейін өмір сүретін басқа тайпалар тілдері жатады.

Ғалым түрлі түрік тайпалары тілдерінің жалпы белгілерін, ұқсастықтарын және олардың өзіндік ерекшеліктерін, әртүрлілігін көрсетеді. Қашқари пікірінше, ең жеңіл тіл оғыз тілі (түркмен), ал ең дұрыс, жақсы тіл - бұл тухси мен ягма тілдері. Ол ең тәтті тіл хакан тілі, яғни Қарахан мемлекетінің тілі дейді. Махмұд шығармасында араб және ұйғыр алфавиті жайында қысқаша мәліметтер берілген. Қашқари еңбегі оның түрік тілдерін зерттей отырып, танымның салыстырмалы әдісін қолдануымен көрінеді.

Осылай, біз кейбір дүниетанымдық ұғымдар мен категорияларды зерттей отырып, М.Қашқари «Сөздігінде» орта ғасырдағы түрік халықтарының дүниені түсінуін,халықтың қоршаған әлемге және өз-өзіне деген қатынасын, олардың сенімін, құндылықты бағдарларын және мұраттарын талдағанын көреміз.

Түрік халықтарының табиғат жайлы түсініктері. Түрік халықтарының қоршаған әлем жайлы білімдерінің ішінде М.Қашқари «Түрік тілдерінің сөздігінде» бейнеленген астрономиялық, географиялық және медициналық сипаттағы мәліметтер басым орын алады.

М.Қашқари өз кітабында түрік халқы көне дәуірден бері 12 жылдық аңдар циклынан тұратын жүйені пайдаланып, жыл санағаны, ғаламшарлар мен жұлдызды аспан қозғалысын зерттегені туралы мәліметтер береді. Кейбір ғалымдардың, оның ішінде профессор Заки Валиди Туғанның пікірінше біздің ата-бабаларымыз 4 мың жыл бұрын 12-жылдықжүйенегізіндегікүнтізбеніпайдаланған. Махмұд Қашқари «Сөздікте» түріктер 12 аңның атымен 12 жылдың атын атағанын көрсеткен. Олар осы аң түрлерінің 12 жылдық циклдік айналымынан шығара отырып, балалардың жасын анықтаған, соғыс тарихын және басқа да маңызды жағдайларды есептеген.

Ғалым мынадай аңызды келтіреді. Түрік хандарының бірі бірнеше жыл бұрын өткен соғыстың себептерін зерттемекші болады. Бірақ соғыстың уақытын білмеген ол өз халқымен кеңеспекші болады. Құрылтайда сөйлеген сөзінде ол: «Егер біз соғыстың өткен уақытынан қателессек, онда болашақта біздің ұрпақтарымыз да қателеседі. Сондықтан, 12 ай мен 12 аспан денесінің бағытына сүйене отырып, біз әр жылға бөлек ат қоюымыз керек. Бізден кейін жыл санау 12 жылдық цикл жүйесі негізінде жүргізілуі керек. Бұл болашақ ұрпақтарға мәңгілік ескерткіш болсын», - дейді. Халық ханның ойын қолдап: «Солай болсын» деп жауап береді. Осыдан кейін хан аңға шығуды ұйымдастырып, қол астындағыларға барлық жабайы аңдарды Іле өзеніне қарай қуыңдар деп бұйрық береді. Іле - бұл үлкен өзен,- деп атап өтеді Қашқари. Халық ханның бұйрығын орындайды. Аңдар өзенге түсіп, барлық 12 түрі Іле өзенінен жүзіп өтеді.

Ең бірінші болып өзенді тышқан жүзіп өтеді (өзенді алдымен сиыр жүзіп өтуі тиіс еді деген аңыз бар, бірақ, тышқан оның басына секіріп мініп алып, сиыр жағаға жақындағанда секіріп, жерге бірінші болып түседі). Сондықтан 12 жылдық цикл тышқан атымен басталады. Одан кейін бірінен соң бірі сиыр, барыс, қоян, балық, жылан, жылқы, қой, мешін, тауық, ит және қабан жүзіп өтеді. Жыл санау жүйесі қабанға жеткенде цикл қайтадан тышқаннан басталады. Осылай 12 аңның атымен 12 жылдық цикл аталған.

Ары қарай М.Қашқари түріктер осы циклдың әр жылының белгілі бір қасиеті бар деп есептеген деп жазады. Мысалы, олардың пікірінше, Сиыр жылы келгенде жиі соғыс болуы мүмкін, себебі, сиырлар бір-бірімен жиі сүзіседі. Тауық жылы тамақ түрі көбейеді, бірақ адамдар арасында мазасыздық пайда болады. Бұл тауықтың тағамы - дән, соны табу үшін тауықтың топырақты шашатындығы байланысты. Балық жылы басталысымен жауын-шашын көбейеді, балық суда жүретіндіктен, дәнді дақылдар көбейеді. Қабан жылы қар көп жауып, аяз қатты болады, әртүрлі өсектер көп тарайды. Түріктер әр жылда қандай да бір болжамдар болады деген сенімде болған.

М.Қашқари қалада тұратын түріктер арабтардан алған ай аттарын пайдаланған деп көрсетеді. Ал көшпелі өмір кешкен мұсылман емес түріктер жылды төрт кезеңге бөліп, әр мезгілдің үш айына бір ат береді. Жылдың төрт мезгілінің біріншісі - көктем, екіншісі -жаз, үшіншісі - күз және төртіншісі - қыс. Осы күнге шейін кей түрік халықтары осы атауды пайдаланады. Біздің ата-бабаларымыз наурыздан кейінгі көктемнің төртінші айын «лақ айы» (месяц козленка), келесі айды «ұлы лақ айы» (великий месяц) деп атаған, себебі бұл айда лақ өседі. Келесі ай «ұлы ай» деп аталады, өйткені бұл ай жерде көк шөп өсіп, жануарлар шөптің көптігінен семіре бастайтын жаздың ортасына келеді...

«Апта» ұғымы түріктерде исламды қабылдағаннан кейін пайда болды...

Адамдардың ғарыш орталықты дүниетанымына сәйкес біздің ғаламшардағының баршасы жұлдыз жүйесі заңымен тығыз байланысты.

12 жылдық цикл бойынша 21-наурызда ескі жыл аяқталып, 22-наурызда Жаңа жыл басталады. Түрік халы қатарында жаңа жыл Наурыз деп аталады. Тарихи мәліметтерге сай халық Наурызды салтанатты түрде атап өткен. Мереке күні қалаларда - мешіттерде, селолық жерлерде, егіс даласында, тұрғылықты халыққа, ауылдастарына ас дайындап, таратады. Жас қыздар мен жігіттер өлең айтып, билейді, орта жастағылар ұлттық аспаптарда ойнап, өлең айтып уақыттарын өткізеді, ал қарттар - өмірдің түрлі мәселелерін талқылап, әңгіме-дүкен құрады. Алаңда ақындардың, музыканттардың жарыстары жүргізіледі, түрлі күрес, ат жарыс, көкпар тарту және т.б. ойындар ұйымдастырылады. Бірақ бұл күн тек қана ойындар ойналып, салтанатты түрде мерекеленіп қана қоймайды. Наурыздың құрметіне пайдалы істер де істелген: қарт диқан немесе ауылдың құрметті адамы алғашқы жер жырту науқанын бастап берген. Олардың көмегімен мешіт, медресе соғып, коғамның пайдасы үшін жол, каналдар, көпірлер жөнделіп, жеміс ағаштары отырғызылды. Ата-аналарына, туған-туыстарына, достарына барып, тарту таралғысын таратып, ренжісіп қалғандарын бір-бірімен есебі негізінде іске асырылды. Бір сөзбен айтқанда, халық медицинасы ауруларды зерттеуде, оларды жүйелеу мен түрлерге бөлуде, дәрілерді жіктеуде (улы, күшті әсер етуші және қарапайым) белгілі бір деңгейге жетті...

...М.Қашқаридың замандасы, ұлы ақын және ойшыл Жүсіп Баласағұн өзінің атақты «Құтадғу біліг» шығармасында халық медицинасына көп көңіл бөлген. Ол халыққа ауыр жағдайдан құтылуға көмектесетін емшілерді құрметтеп, олармен достасуға ұсыныс жасады. Жүсіп поэзия түрінде адамның денсаулығын қорғау мен ауруды емдеудегі медицинаның мәні жайлы айтады. 4614-4633 бәйіттерінде ол ауру денеге тамақ арқылы кіреді деген идеяны алға тартады: «Жұтқыншағыңды теже - барлық сырқат содан; тамағыңды - ас-суыңды азайт» . Ақын ауруды уақытында емдеу қажет, ол үшін оның себептерін ашып, соған сай емдеу әдісін қолдану керек деп көрсетеді.

Махмұд Қашқари «Диуани лұғат - ат түрікте» өз дәуіріндегі халық медицинасының жетістіктерін толықтыра келіп, замандастарын түрлі ауруларды емдеу әдістерімен және дәрілік заттар жайлы жүйеленген мәліметтермен қаруландырады. Ғалым түрік тайпалары өмір сүретін аудандардың ауа райы жағдайын сипаттап, олардың тұрмысын, оның ішінде тамағы, ауру түрлері, осы аймақтағы өсімдік, жануарлар әлемі, дәрілік қайнар көздері жайлы талдау жасайды. Бірінші томында Махмұд дәрінің 200-ден астам түрлері мен 30 кең тараған ауыру түрлерінің атын атайды . Ол көптеген ауруларды нақты сипаттап береді. Мысалы, қан қысымы, ұйқысыздық, малярия, іш өту, бас ауруы, іш ауруы, тіс, көз аурулары, асқазан ауруы, ісік және басқа да аурулар және оларды емдеу үшін қажетті дәрілер. Автор сонымен бірге дәрілік өсімдіктердің атауын көрсетіп, олардың емдік қасиеті жайлы толық сипаттама береді.

Сондықтан, біз түрік халқының көп ғасырлық тарихында жинақталған ғылымға дейінгі эмпириялық білімі Махмұд Қашқаридың «Сөздігінде» жинақталғанын көріп отырмыз. Ғалым жалпы ұғымдар мен категориялардың көмегі арқылы табиғат құбылыстарының мәні мен өзінің әлеуметтік болмысының ғылымға дейінгі ойлаудан ғылыми шымға дейінгі өту кезеңін бейнелейді.

Махмуд Қашқари «Сөздігіндегі» түрік халқының коғамдық дамуының кейбір мәселелері М.Қашқари «Сөздігінде» көне дәуірден Қарахан қоғамының өркендеуіне дейінгі кезеңнен бастап түрік халқының қоғамдық даму мәселелері бейнеленген. Ғалым түрлі әлеуметтік-тарихи категорияларды қолдана отырып, қоғамдық құбылыстарға талдау жасаған, оның ішінде, мынадай әлеуметтік - таптық қатынастарды бейнелейтін ұғымдар - құл, күң, кембағал, бек, жамағат; адамдардың тарихи қауымдастығы - ұрық, кабила (тайпа), ел, халық; жалпы ұғымдар (мемлекет), өлке, заман және т.б.

Өз шығармасында ғалым еңбекті қоғамдық болу, мал шаруашылығы және ауыл шаруашылығы, қолөнер кәсібі мен сауда өнері, ой және дене еңбегі жайында бай материал берген...

...Қарахан мемлекетіндегі өндірістік күштердің дамуы мен еңбектің қоғамдық бөлінуі елдің ішкі жағынан да, халықаралық көлемде де тауарлы - қаржылық қатынасты күшейтті. Тауардың басты құралы ретінде боз, жібек, нан, мал қызмет етті. Сауданың дамуына Қарахан мемлекетінің аумағы арқылы өткен Ұлы Жібек жолының үлкен рөлі болды.

Қарахан мемлекетінде феодалдық қатынастар үстемдік еткен. Өндірістің феодалдық әдісі қоғамның әлеуметтік - таптық құрылымының дамуына негіз болды. Негізгі таптар феодалдар мен басыбайлы шаруалар болды. Қарахан қоғамында қайшылықтар тек осы басты таптардың арасында ғана емес, бектердің, дін қызметкерлерінің, кембағал кедейлердің де арасында болды. Өндірістің, әсіресе қолөнерінің дамуына байланысты көптеген қоғамдық топтар: тоқымашылар, тігіншілер, темір ұстасы, қазаншылар, ағаш ұсталары, тас қалағыштар, етікшілер, бояушылар, қасапшылар, бөрік тігушілер және басқалар саны көбейді. Махмұдтың «Сөздігінен» қоғамдық өндірісте құл мен күң енді анықтаушы болмаса да құлдықтың қалдықтары сақталғанын көреміз. Құлдыққа сату ірі қалаларда кең өріс алды. Тек қана қарызын төлей алмаған адамдарды ғана емес, сонымен бірге феодалдық соғыс кезінде қолға түскен тұтқындарды да сатқан.

Аяусыз қанау, түрлі алым-салықтар шаруаларды, малшылар мен қол өнершілерді кедейлік пен аштыққа алып келді. Байлар мен кедейлер арасында қайшылықтар күшейді. М.Қашқари кедейлер өмірі жайлы айта отырып, малшы кедейліктің шегіне жеткені соншалықты бір жерден екінші жерге көшкенде киіз үйін арқасына салып таситын болды деп жазды . Адамдар арасындағы заттық теңсіздіктің өсуі, кедейлердің ауыр өмірі оларды әлеуметтік әділетсіздікке қарсы күреске итермеледі және еңбекшілер өз құқықтары үшін қолдарына қару алып жиі күреске шықты. Бірақ қаруланған күрестер басқарушы таптар арқылы қатыгездікпен басып тасталды. Ж.Баласағұни секілді М.Қашқари да тарихи шектеулілігі сол қоғамның әлеуметтік - таптық құрылымын қарастырғанда қоғамды таптар мен әлеуметтік топтарға болу өзгермейтін, мәңгілік деп есептегендеріне байланысты. Ғалым құлдардың, шаруалардың, малшылардың тек қиын материалдық жағдайын ғана сипаттайды, бірақ олардың өмірін жақсарту туралы мәселені қозғамайды.

Ұлы ғалымның кітабы тек тілге байланысты негізгі еңбек қана емес, сонымен бірге түрік халықтары тарихының қайнар көзі болып табылады. «Сөздіктің» авторы түріктер тарихына тән көптеген аңыздарды жинаған. Бұл мифтер көне қытай жылнамашыларының жазбаша мәліметтерімен және араб саяхатшыларының суреттеуімен дәлелденген. Шығармада Махмұд біздің эрамызға дейінгі IV ғасырда көне ұйғырлардың Ескендір Зұлқарнайынның (Александр Македонский) басып алушы әскерімен ерлікпен күрес жүргізуі жайлы мифтерді келтірген.

«Сөздікте» Махмұд Александр Македонский әскерімен ұйғырлар еліне жақындаған кезде ұйғыр ханы олардың алдынан 4000 адам шығарғанын жазған. Олардың биік киіміндегі қауырсын қарақұстың қанатына ұқсас болды. Олар садақпен керемет ататын. Македонский оларды көргенде таң қалған және былай деген: «Инан худ хуранд»; олар өздерін тамақпен қамтамасыз ете алады, басқаларға бағынышты емес, яғни олар құрбандықтарынан айрылмайды, қашанда аңшылық жасау арқылы өз тағамдарын тауып жейді. Осыдан кейін бұл ел Худхур деп атала бастады». Өз ойын жалғастыра отырып, ғалым «худхур» сөзі біртіндеп «ұйғырға» өзгерген дейді.

Кітапқа кірген өлең жолдарының бірінде түріктердің таңғұт (тибеттіктер) қарсы соғысы жайлы айтылады. Өз жерін қорғаған түріктер жау ордасына тұтқиылдан шабуыл жасап, 50-мыңцық әскерді құртып, көптеген адамды тұтқынға алған, 1 миллионға жуық жылқыларды, түйелерді, сиырлар мен қойларды өздеріне айдап әкелген. Қытай қайнар көздері бойынша бұл соғыс б.з.д. 765 жылдары Гансу ауданында өткен.

М.Қашқари шығармасында Қарахан мемлекеті мұсылмандарының Хотан буддашылары мен ұйғыр - буддашыларына қарсы ұзаққа созылған соғыс жайлы мәліметтер келтірілген. Ислам идеологиясының әсерімен ғалым түрік халықтарын мұсылмандар және «кәпірлер» («сенбейтіндер») деп екі топқа бөледі және мұсылмандардың «сенбейтіндерге» қарсы діни соғысын суреттейді. Мұсылман емес ұйғырларды М.Қашқари «сенбейтіндер» деп атап, Мұхаммед қас жауы деп есептейді. Қарахан мемлекеті мұсылмандарының ұйғыр -буддашылардың арасында исламды зорлықпен таратуға бағытталған соғысты сипаттай отырып, «Сөздік» авторы: «Қар көшкіндей қиратып, қалаларын басып алып, олардың жалбарынатын жерлерін құртып, жоғарыдағы будда бейнесі орнатылған жерге дейін көтерілді. Мұсылмандардың дәстүрі бойынша «сенбейтіндердің» жерін басып алу кезінде оларды қорлау мақсатында будда бейнесіне баратын болған» деп жазады.

Сонымен, ойшыл бай тілдік материал негізінде түрік халқының тарихын бейнелеп, олардың ой бейнесі жайлы толғанады. Ғалым түркілердің әлемді түсінуін, табиғат туралы түсінігін, рухани әлемін, этикалық пікірлерін, адамгершілік мұраттарын, халықтың психологиясын талдап, қоғамдық - философиялық және этикалық ойын шығармашылықпен дамыта түседі.

А.Нарынбаев. Отражение мировоззрения тюркских народов

в творчестве Махмуда Кашгари. Из истории общественной

мысли древних и средневековых уйгуров.

Бишкек: Илим, 1994. С. 130-161.

Кенан ГҮРСОЙ

Кенан Гүрсой - философия докторы, профессор Кенан Гүрсой түрік әлемінде философия саласында білім беру және зерттеу жұмыстарын жүргізіп келе жатқан белгілі ғалым. Жоғарғы білімді Франциядағы Реннес және Париж Сорбон университеттерінде алған. Көп жылдар бері Түркиядағы Галатасарай университетінде қызмет атқарады. Осы университеттің гуманитарлық ғылымдар институтының директоры және қосымша Жаратылыстану - Әдебиет факультетінің деканы және философия бөлімінің меңгерушісі жұмыстарын атқаруда.

Еңбектері: «Этика және сопылық кітабы», «Ж. П. Сартр атеизмі дүниеге келтірген проблемалар», «Философиялық дәстүріміз бар ма?», «Экзистенция және философия туралы ойлар», «Философияға кіріспе» және т.б.

Оның шығармаларын ол көбінесе Түрік сопылығы, экзистенциализм, феноменология, этика және салыстырмалы діни этика секілді тақырыптармен айналысқанын көреміз. Түрік мәдени өмірі мен ұлттық білім беру жүйесінде философиялық көзқарас пен ұстанымның кең қанат жаюы үшін аянбай еңбек етуде.

Философиялық мәселе ретінде адам мен мәдениет арасындағы байланыс

Бұл мақалада соңғы жылдарда елімізде философия саласына қатысты өткізілген әртүрлі жиналыстардың арқасында айтыс-тартыс мәселесі ретінде белгілі бола бастағанын өзім байқаған «философия және адам» мәселесін қарастырмақшымын. Тақырып айтыс-тартысқа жол ашты деп өзім топшылаған «білім - философия» қарым-қатынасы төңірегінде болады.

Тек қана бізге ғана тән болмай қазіргі әлемдік философияда да білім мен философия арасындағы байланыс туралы сөз қозғалған кезде Канттан кейінгі көзқарастардың жемісі болып табылатын және бір бірімен араз бауырлар секілді екі көзқарас бар. Осылардың алғашқысы философияның қолданыс аясын позитивистік ғылымдардың нәтижелері және көкжиектерімен шектеп, философиялық ізденістің ғылыми ізденістен өзгеше мәнге ие болуы мүмкін екендігін терістеуге тырысуда. Сондай-ақ философиялық сын әрекетін білімдердің негізгі ұғымдары мен әдістерін қисындау арқылы терең талдаудан өткізуден ары қарай апарудан қашқақтауда.

Осы көзқарастың эпистемологиялық мағынада философиялық уайымы бар екендігі шындық. Өйткені таным туралы сөз қозғалған кезде нақтылық қажет етіледі, алға жылжу үшін қадамын нық басуға әрекет ету керек болады. Сол себепті дұрыс, қисынды және жүйелі танымға тек оқиғалар мен құбылыстардың ғылымы болып табылатын позитивистік ғылымдардың жетекшілігінің арқасында ғана қол жеткізуге болатындығына сенеді. Негізінде осы реттілік пен жүйелілік идеялық тұрғыдан объективтілік жағынан да өзге де орнықты ізденістердің бір көрінісі болып табылады. Міне, осы тұрғыдан да ол философиялық болып табылады.

Әртүрлі тақырыптарды қарастыратын әртүрлі ғылым салалары секілді, ол қарастыратын аясын шектеуге де тиіс емес. Бәлки, осы шектеуді білудегі мүмкіндіктері тұрғысынан тек қана өзіне жүгінуі мүмкін. Алайда ол міндетті түрде бағыт алған ең соңғы мақсаты тұрғысынан «адамның әлем мен құндылықтарды түсіну мақсатымен алға тартқан ең ауқымды зерттеу, біріктіруші және бүтіндесті түсіндірме әрекеті» болады.

Бұл жағдайда философияның қарастыратын мәселесі тұрғысынан әлемге баға берген кезде өзі үшін бір әлем болып табылатын болмысты, басқаша айтқанда әлемнің танымы болып табылатын болмысты; өмірді қарастырған кезде осы өмірді саналы әрекеттерімен бастан кешірген болмысты; ғылымды қарастырған кезде де өзі арқылы ғылымдар пайда болған болмысты, яғни адамды назардан тыс қалдыруы мүмкін емес.

Міне, ғылым мен философия арасындағы қарым-қатынас туралы сөз қозғалған кезде алдымызға келетін екінші көзқарас ортаға осындай бір сезімтал боп шығып, адам мен адамдық шындықтың түсінілуін алдыңғы қатарға қоюда. Енді бұл көзқарас философияның функциясын адам тұрғысынан қарастыратын болады, бір жерде ғылымдардың шектен тыс материалдан бетпе-бет келген кезде адамның адам болу тұрғысындағы құндылығының қорғалуын одан күтетін болады, сол себепті де философияны жасауды адамды азаттыққа алып баратын жол ретінде көретін болады. Осы көзқарасты қабылдайтындар үшін жоғарыда біз көрсеткен қарастыратын көкжиегі позитивистік ғылымдар тарапынан шектелген философиялық түсініктің ашылуына мүмкіндік беретін идея мынадай: ғылымдардың барлығы да адам үшін. Ғылым танымның қайнар көзі ретінде нық әрі сенімді іргеге бекінгендігі, олардың дамып отыратындығы шындық. Алайда осыларға қарап адамның трансцендентті жағдайын танымау, оны материалдан, сол себепті де оны өзінен жаттану үлкен қауіп тудырады. Міне, философияның атқаратын қызметі адамдағы осы өз өзіне баға беру ісіне мүмкіндік беру, оның материяның алдындағы азат болмысын ортаға қоя білу болып табылады. Осылайша ғылымдар тарапынан сыртқы құбылыстарға аударылған назар қайтадан адамға қарай аударылады және адам өзінің трансценденттілігін ұғына алатын болады.

Әлбетте, осы тұста заманымыздағы технологиялық ілгерілеушіліктердің аясында бізбен бетпе-бет ұшырасқан кейбір қиыншылықтар мен дағдарыстарға байланысты философияның біз одан күтетін құтқарушы миссиясы бар. Ғасырымыздың басынан бері адамды баурап алған механикалық құлдық бұғауының әсерімен қоғам өмірі мен құндылық жүйелеріміздің өте жылдам өзгеруі адамға үлкен қысым көрсетуде және кісі ретінде «адам» рухани қанағаттанбаушылық пен ретсіздікке ұшырап, адам болғаннан күтпейтін үмітсіздікке ұшыраған жағдайы бар. Міне философия адамның осы дағдарыса ұшыраған сәтінде оны қайтадан өзімен жүздестіріп, тарихтың ескірген ағысы алдында да оның өзін құтқара алатын саналы әрекеттеріне мүмкіндік береді. Барлық мәселе адам шындығының ұғынылуымен байланысты болып көрінеді.

Міне, осы тұста сұрақ мынадай болады. Осы «адамзат шындығының» ұғынылуы философиялық тұрғыдан қалайша болады? Басқаша айтқанда, философияның адамды қарастыруы, оны қарастыратын мәселеге айналдыруы қалай болуы керек? Философияның адамның шындығын белгілей алатын, оны біртұтас рационалдық ішінде анықтап түсіне алатын немесе ұғынықты ете алатын бір платформа бар ма?

Осы тұрғыдан алдымыздан шығатын алғашқы көзқарас қаншалықты философияның қайнар көзі бар секілді болып көрінсе де, біздің ойымызша, философиялық тұрғыдан болымсыз жағы да бар. Бұл адам шындығының толықтай рационалдық тыс етіп ойлау керектігі жөніндегі көзқарас болып табылады. Өйткені, әуел баста адамның бір субъект ретінде ешқандай түрде материалданбайтын және оның трансцендентті құрылымға ие екендігі жөніндегі көзқарастан туындаған. Бірақ бұл көзқараста адам енді тек механикалық әлем түсінігіне қарсы шығумен ғана шектелмеуде, билігін біз кездейсоқтықтар деп атайтын толқуларға іл жария етуде. Тек «себептілік» жүйенің бір бөлшегі болуға қарсы шығумен ғана шектелмей, біз бос далбаса деп атайтын белгісіздік батпағының үстінде тақ орнатуда.

Бұл көзқараста көпшілік адам болуды терістеп, кез-келген қоғамды, адамзаттық жүйе мен реттілікті мүлдем танымай, тек қана мағынасыз және негізсіз егемендіктің мүшесі болған адамды жаратқандығын ойлауда. Бір ғана сөзбен осы ұстанымды адам шындығын белгілеу ісін «ғарыш» жарығынан «хаос» деп біз атап жүрген қараңғылыққа қарай сүйреп, құндылықтарды жоқ деп, әлемді бос далбаса және адамды түкке тұрғысыз нәрсе деп жариялауда.

Адам үшін рационалды қана жоққа шығарылып отырған жоқ, қарағанда адам алып келетін рационалды түсіндірме де жоққа шығарылуда. Бұл бойынша не философия не философияның орнын басатын қандай да бір біртұтас таным қалыптаспайды. Адамның білу қабілетін топтастырған әртүрлі ғылым салаларының бірлігі адамзат тұрғысынан бағалана алмайды. Онтологиялық, эпистемологиялық және этикалық сатылар шеңберінде жүзеге асырылуы тек қана философиядан күтілген негіздеу ісі де жүзеге асырылмайды.

Қалай болған күнде де я философия жойылады, яки адам философияның бір мәселесі ретінде қарастырылмайтын болады.

Нәтижесінде негізінде осы көзқарас философиялық шешімге ие екендігін айтса да, ол философиялық емес оны терістейтіндей мәнде болып табылады. Өйткені философияда Альбер Кам, мысалы, әдебиетке жатқызылып, философиялық айтыс-тартысқа жабық екендігі айтылған.

Негізінде философия қарастыратын адам мәселесі міндетті түрде философиялық жүйенің және тіпті айтыс-тартыстың ішінде орын алатын адам болып табылады. Адам қалайша болмыстардың ішінде жабық бір арал болмаған болса, оны философиялық тұрғыдан талдау барысында да алдымыздан шығатын адам феномені де сыртпен байланысын үзген жабық бір феномен емес. Ол бір шеңбердің, бүтіннің, тіпті мағыналы бір бүтіннің ішінен орын алған.

Қазіргі заманғы феноменологиялық ағымдардың да байқағанындай, адам бір жағдайда, бір ортада, бір нәрселермен толассыз жалғасатын байланыс ішінде өмір сүреді. Адамды тәуелсіз және трансцендентті түрде ұғыну дегеніміз оны өмір сүретін, сол себепті де табиғи, әлеуметтік және мәдени ортада өмір сүретін және өмір сүруге мәжбүр болған бір болмыс ретінде ұғынудан бас тарту деп қабылдамау керек. Адам өзін қаласа да қаламаса да, табиғи және тарихи ортадан табуда.

Бірақ, әлбетте, бұл ішінде немесе байланыста болу оған тән деген мағынада емес. Өйткені адам қандай да бір сыртқы болмыс секілді осы болмыстарға нақты бір себеп-салдар тізбегімен тәуелді емес. Басқаша айтқанда ол бір зат емес. Керісінше қаншалықты сыртқы факторлардың ішінде болса да олардың алдында санасы арқылы жағдайды түсіне алатын, олардан асып түсіп өзгерте алатын тәуелсіздік жағдайға ие болып табылады. Шын мәнінде бұл тәуелсіздік өзін қоршаған сыртқы әлем шарттары бойынша пайда болып, нақты бір ерекшелікке ие болуда. Бірақ сондай-ақ кез келген материалды асып кететін трансцендентті бір позиция түрінде де көрініс табуда.

Олай болса адамға тән болған трансценденттілік, басқаша айтқанда, адамның осы трансцендентті шындығы бойынша белгілі болатын бір сала алдымыздан шығады. Бұл оның жетістіктерінің саласы деп айтылатын тарихи болмыс саласы, материалдық әлеммен, тәуелсіз есеп айырысулардың нәтижесінде пайда болатын мәдениеті болып табылады. Көпше түрде айтар болсақ, оған тілі, діні, әдет-ғұрпы, қоғамы, өнері, саясаты, қысқасы тәуелсіз әрекеттерімен табиғатқа қосымша түрде қосқан барлық нәрсе жатады.

Бір жерде мәдениет оның әрі ішінде өмір сүрген орта, әртүрлі трансценденттілігін, оны қорыту және қайта ажырату арқылы жасаған зат болып табылады. Адам бір жерде осы мәдениеттен тәуелсіз емес, мәдениет болса жетістіктері жоқ жерде ештеңе де емес. Адам әлбетте, бастапқыда кейбір мәдени және әлеуметтік құрылымдар дүниеге келеді. Бірақ мәдениет объектісі адамның бағыттарымен одан асып өзгерте алатынға ие.

Міне сол себепті өте табиғи болып табылатын нәрсе ас бір мәдени бүтіндік ішінде орын алатын адам сыртқы і нем мен оның танылуы туралы жеткен жетістіктерінің нәтижесінде өзіне қайтып оралып, қол жеткізген нәтижелерді бір адам идеясы төңірегінде біріктіріп, әлемдегі өзін табу ісін өзі жасап шығарған мәдениет біртұтастығы негізінде жүзеге асырған. Үздіксіз дамып отыратын маңызды әрбір сатының нәтижесінде оны өзіне кері қайтарды және адам сыртқы әлемде көріп білген барлық нәрсенің өз болмысымен параллельдігін яғни, жанасты немесе өз болмысы бойынша құндылығын түсінуге бет түзеген.

Олай болса адамды түсіну оның мәдениет жетістіктерін і үсіну; мәдениет жетістіктерін түсіну оны бір бірінен бөлек феномендерден бастағанымыздың өзінде де жалпы адам идеясы төңірегінде топтастыру арқылы мүмкін болады.

Бұл жерде пайда болатын идея тарихи болмыс саласының және мәдениет тарихының адам тұрғысынан қайтадан бағалануының міндетті болғандығы болып табылады. Бұл да әлбетте мәдениет тарихы барысында адамның жетістіктерінің ең көрнекті түрде пайда болғандығын мойындағанда ғана мүмкін болады.

Позитивтік тұрғыдағы ғылымдардың жүйелі және өте жетістікке толы дамуының қарсаңында үлкен толқыныс пен таң қалушылыққа ұшыраған кейбір ойшылдардың пікірінше, осы жетістіктердің өте жақсы көрініс тапқан негізі де «ғылым тарихы» болып табылады. Өйткені ол адамзат әлемінің даму жолының талассыз әрі ең нақты көрінісі болып табылады. Олардың пікірінше, дін, саясат және өнер секілді салаларда әлбетте даму орын алды. Алайда осы немесе басқа тұрғыдан тақырыпты қарастыру айтыс-тартыстарға жол ашатын болады. Дегенмен ғылымның қалыптасуында үздіксіз даму болды, жаңа буын бұрынғылардың жетістіктерін нақты пайдалана отырып жаңа нәрселерді ашуға бағыт алған. Осыны негізге ала отырып белгиялық А. Кутелет (A. Quetelet) былай дейді: «Ғылымның дамуы адамзаттың дамуының өлшемі болып табылады» . Дәл осы тақырыпқа байланысты Джордж Сартонның пікірі мынадай: «Адамзаттың дамуы мәніне байланысты позитивтік бағыттағы танымның дамуының бір өнімі болып табылады», «Ғылыми танымнан жұрдай адамдар адамзаттың дамуын түсіндіруге мүлдем мүмкіндік бермейді».

Ғылым тарихшыларының осы көзқарасы тақырыпты мәдениет тарихының жалпылығы тұрғысынан қарастырған кезде кей тұста дұрыс болғанымен, кемшілігі де бар секілді көрінеді. Олардың айтып отырғандары өтірік емес рас, өйткені адамның білімінің жетістіктерін идеологиялық және бір біріне жабық жиынтық ретінде түсіндіруден гөрі шындықтың зерттеу мен әрекетке байланысты қалайша универсалды түрде жұмыла атқару арқылы ашылғандығын және интеграцияның тарихтағы үздіксіздігін көз алдымызға жайып салуда.

Кемшілігі бар, өйткені белгілі бір саладағы жетістікпен барлық мәдени құрылымды түсіндіруге болатындығына сенеді. Егер ғылымды өз өзімен мақсаттанып және шектейтін болсақ, адам шындығы мен біз әуел бастан қорғаштап жатқан мәдениет пен адам арасындағы өзара ықпал толығымен айдалаға лақтырылып тасталған болады.

Бұл жағдайдың нәтижесінде, біздің пікірімізше, жүруіміз керек болған жол мынау болуы тиіс: Мәдениет платформасында орын алған жетістіктерді адам шындығы мен л нам идеясы тұрғысынан қарастыру ісі ең әуелі ғылым мен мәдениет тарихтарын қамтитын тарих ғылымынан тастап барлық гуманитарлық ғылымдардың орнына алып бөлінетін «гуманитарлық ғылымдар эпистемологиясын» жасаумен байланысты болып табылады. Бұл да, әлбетте, нәтижесінде «антропологиямен» бірігетін болады.

Бәлки, тек қана ғылыми форманың ғылымды құрастырған субъектке ден қоюы, оны түсіндіруге тырысуы болып табылар.

Басқа жағынан алғанда, қазіргі кезде аса сезімтал мен қарастырылып жатқан бір шындық бар. Міндетті түрде әлемде орын алатын физикалық, биологиялық, психологиялық және әлеуметтік бір құрылыммен белгіленген және кезектескен формада басқа адамдармен қарым-қатынас кезінде пайда болатын адамды түсіну, оның өзін қоршаған осы сыртқы факторлар ішіндегі орнын анықтау арқылы жүзеге асады. Сол себепті динамикаға өткен ғасырдың соңғы кезеңдерінде қол жеткізген жалпы алғанда ғылымдар әулетінің бір тармағы ретінде ортаға шыққан жүйелі, методикалық, мәліметтерге негізделген білімдердің бір бүтіні болып табылатын гуманитарлық ғылымдарда көрініс тапқан ілгерілеушіліктер, өлшене алатын нәтижелерге қол жеткізулері, қазіргі таңда қандай да бір адам идеясының олардан тыс немесе ең болмағанда олармен қарама-қайшы формада қалыптаса алмайтындығы идеясын да тудырып отыр.

Бірақ біз бұл жерде бір рефлексия мәліметіне ишарат етуіне байланысты жалпылаушы және негіздеуші сипатқа ие философиялық әрекетті қабылдағымыз келеді, осы ғылымдардың нысандарын яғни адамды түсінулеріндегі жетістіктерінің зерттелуінің пайдалы болатындығына сенеміз, сондай-ақ тек осы ғылымдарға ғана тән проблеманы баса көрсеткіміз келеді.

Біз гуманитарлық ғылымдар деген кезде адамға тән ұстаным мен іс-әрекеттерді қарастыратын салаларды біртұтас қабылдаймыз. Бірақ осы ғылымдар табиғаттану ғылымдарына қарағанда өте үлкен дерлік айырмашылықтарды көрсетеді. Сондықтан ғылым болу тұрғысынан маңызды қиыншылықтарға кездесіп тұрады. Қарастыратын «объект» (бұл жерде тақырып мағынасында) кез келген объект емес. Керісінше ол өзі үшін бір «объектісі» бар болмыс, басқаша айтқанда ғылым мен білімнің иесі, «субъектісі» болып табылатын болмыс. Ол жалпы және негізгі мағынада қарастырылған кезде ғылымды құратын, бірақ бұл жерде сонымен қатар құрылған ғылымда өзі үшін бір объект болып табылатын болмыс.

Бұл жағдай адамда ғылымдар тарапынан түсінікті бола алмайтын және құпия бір құрылым секілді болып көрінетін, имманентті, өзіне ғана тән тұстың бар екендігін көрсетеді. Позитивтік тұрғыдағы ұстаныммен адамды тек сыртқы (бақылауға қолайлы әртүрлі іс-әрекеттерді қарастыратын ғалымдардың нәтижелерінің жиынтығымен түсіндіру бізді қателікке, оның өзіне ғана тән болған тұсын жоққа шығаруға алып барады.

Бұл түс болса адамның трансцендент яғни оны әлемнің ішіндегі қандай да бір нәрсе болудан құтқарып оны тәуелсіз ететін жағы болып табылады.

Адамға қатысты барлық әрекеттерде кез-келген мәліметті соңғы мағынада оған тәуелді болмай-ақ тану, ол тураны үкім шығару, терістеу немесе қабылдамау қабілеті бар. Егер адам әлеуметтік және мәдени құрылымдар ішінде пайда болатын болса, бұл оның толықтай тәуелді болғандығы мағынасында емес. Өйткені бұл құрылымдар оның тарапынан терістеу, жойылуы немесе өзгертілуі мүмкін. Адамның бір ғана сөйлеу ерекшелігінің өзі оның кез келген ортаның қарапайым ғана бір элементі емес, бірақ өзін олардан оқшаулап, осы ортаның саналық тұрғыдан білімнің иесі бола алатындығын, ол туралы өз тұжырымдамасын жасай алатындығын көрсетеді.

Қысқаша осы санаға ие болуы мен өзіне ықпал етеді деп қабылданған себептердің санада жандандыруы тұрғысынан алғанда да адамда өзімен байланысы бар материалдық тысқа шығатын еркіндік бар.

Егер негіздегі осы саналылық жағдайын терістесек немесе объективті бір ұстаныммен адамның сырттай физикалық, физиологиялық, әлеуметтік және тарихи тұрғыдан белгіленгендігін айтар болсақ, оның өзінен тыс саланың билігіне бағынғандығын көреміз. Осы тақыл түсінік үстемдікті тек материалдық сыртқы әлемге берумен ғана шектелмейді, бірақ сананы сыртқы әлемнің бір бөлшегі ретінде қабылдап, осы жерде өрбіген себеп-салдар байланыстары мен материяға тән пайда болу түрлері ішінде, ол қалыптастыратын кез келген мәндік ақиқат саласын және нақтылық өлшемін өзіне салыстырмалы түрде жойып жібереді. Осылайша адамды тек қана іс-әрекеттерінің шынайылығы ішінде белгілейтін шектен тыс ғылыми ұстаным бізді ғылымның және гуманитарлық ғылымдардың негізін шайқалтуға алып барады. Бұл табиғаттану ғылымдарына қарағанда өте маңызды болып табылады, өйткені аталған ғылымды құрған адамның өзі.

Бұл жағдайда ие болған бір трансцендентал халге байланысты ғылымдарға рационалдық саланы қалыптастырып, негіздеген сана қалайша ұғынылуы тиіс? Осы субъективтілік сыртқы әлемнен толықтай тәуелсіз, Декарттың дүниетанымында болғаны секілді бір «cogito» саласы ма? Егер жағдай осындай болса, адамның осы дүниеде бір тәнге ие бола отырып, уақыт пен кеңістікпен шектелген немесе мүмкін болған өзіне тән пайда болу түрін қалайша түсіндіруге болады? Оған қоса бұл гуманитарлық ғылымдар қарастыратын тарихи, әлеуметтік, биологиялық салаларда пайда болатын және іс-әрекеттердің бақылауына негізделген адам идеясымен қалайша байланыстыруға болады? Басқаша сөзбен айтқанда, рухани адам мен материалдық адам, тұлға мен қоғам арасындағы арақатынастың қалайша мүмкін болатындығы сұрағына қалай жауап беруге болады? Бұл жерде бір ғана болмысты бірі сыртқы, бірі ішкі сала ретінде секілді бағалайтын, екеуін де міндетті түрде дұрыс деп есептейтін екі түсінік пайда бола ма? Бұл жағдай мәндес принципіне қайшы келмей ме?

Шығармаларын феноменологиялық әдіс шеңберінде, бірақ экзистенциалдық философия тұрғысынан жазған қазіргі заманғы философ Маурис Мерло-Понти (Maurice Merleau-Ponty) бұл проблеманы былайша тілге тиек етеді: «Аталған проблема адамның өзі туралы рефлекс немесе сана арқылы қол жеткізген көзқарас пен іс-әрекеттерін ашық түрде олардан тәуелді болған сыртқы шарттармен байланыстыру арқылы қол жеткізген көзқарас арасындағы сәйкессіздік болып табылады». Ойшылдың пікірінше осы екі көзқарастың ешқайсысы да қанағаттанарлық емес. Адамды санасы дүниеге келтірген трансценденттілігіне байланысты сыртқы әлемнен толықтай тәуелсіз азат үкім және шешім иесі ретінде ұғыну, оны өмірде орын алған сыртқы әлем алдында үздіксіз позиция алудан қашпайтын бір болмыс екендігін ұмыту деп қабылдамау керек. Керісінше болған жағдайда тәндік және әлеуметтік байланыстарымыз түсініксіз болады және адамдық жағдайымыздан сырт айналады.

Мерло - Понти осы тұста экзистенциялық дүниетанымды екі көзқарастың біріктірілуі тұрғысынан ортақ тұс ретінде бағалайды. Ол былай дейді: «Субъект пен объект арасындағы байланыс енді классикалық идеализм сөз айтатын және ішінде объектінің әрдайым субъект тарапынан жасалынған бір формада көрініс табатын таным байланысы емес. Алайда, ол бір болмыс байланысы болып табылады. Бұл бойынша субъект тәні, әлемі мен жағдайы болып табылады» . Осы пікірді мына сөйлемдерде де ұшыратамыз: «Экзистенциалдық философия аты да айтып тұрғандай қарастыратын мәселесі ретінде тек қана жасырын және ашық объектілерді толықтай тәуелсіз түрде ортаға салатын әрекет ретіндегі танымды немесе сананы емес, тек экзистенсті яғни өздігінен табиғи және тарихи жағдайдағы әрекетті қарастыру деген сөз. (...) «Субъект» тек қана эпистемологиялық субъект емес, бірақ үздіксіз диалектика ішінде тәуелді болған жағдайға қарай ойлайтын, категорияларын тәжірибесімен байланыстыру кезінде қалыптастыратын, осы жағдай мен тәжірибені оларға берген мағына арқылы өзгертетін гуманитарлық бір субъект болып табылады».

Осы сөздерден Мерло - Понтидің дүниетанымында бақылау объектісі болып табылатын іс-әрекет пен экзистенстің бірдей мағынада қолданылғандығын байқаймыз. Экзистенс немесе іс-әрекет бұл жерде қандай да бір сыртқы болмыс яғни бір-бірінен өзгеше оқиғалардың тек бір ғана талдау нәтижесінде белгілі болатын себеп-салдар тізбегі арқылы түсіндірілетін бүтіндігі түріндегі бір «зат» сипатында орын алмауда. Біртұтас экзистенциялық философия дәстүрінде орын алғаны секілді адам дүниеде материя мен уақытқа тәуелді платформада жүзеге асырған тәжірибемен біріккен, бірақ саналы негізіне байланысты оған жатпайтын бір болмыс болып табылады. Ол ішінде өмір сүретін сыртқы әлемде орын ала алатын, оны өзгерте алатын тәуелсіз халге де ие. Шын мәнінде бұл тәуелсіздік тек қана өзін қоршаған сыртқы әлемнің шарттары төңірегінде пайда болады, бірақ сонымен қатар әрбір нақтылықтан, шынайылықтан тыс трансцендентті мәнге де ие. Олай болса, ойшылымыздың дүниетанымында пайда болған «іс-әрекет» ұғымы механикалық немесе натуралистік түсінікке жол бермейді. Негізінде іс-әрекетте бір «құбылыс» болу ерекшелігі бар. Бірақ бұл құбылыс өзін толықтай сырттай бағалауға мүмкіндік беретін позитивтік ұстанымды жеткіліксіз етеді. Керісінше ол сыртқы көріністі жоққа шығармайтын, бірақ одан бір мағына мен өз ішінен бүтіндік іздейтін бір философияны негіздеуді қажет етеді. Бұл да күмәнсіз іс-әрекеттің негізгі бағалануын субъект - объект, субъект - материя дилеммасының шеңберінен шығаруды міндетті қылады. Аталған философиялық негіздеме құбылыстан бөлінгісі келетін, бірақ гуманитарлық ғылымдарда біртұтас шындық әр эмпирикалық агностицизмге беруден қашқақтайтын феноменологиялық негіздеме болып табылады.

Олай болса, мынаны айтудың уақтысы келді деп ойлаймын. Адамды сыртқы тұрғыдан қарастырғысы келетін гуманитарлық ғылымдардың өздеріне ғана тән жекелеген салалары болғандығы анық. Бірақ осылардың ешқайсысы философияның орнын толтыра алмайды. Өйткені осы ғылымдардың қарастыратын мәселесі болып табылатын адамды бақылауға ашық сыртқы көріністеріне орай бағаласақ та, қарастырылған осы адамның сонымен қатар дүниеге мағына беретін субъективтілік екендігін де назардан тыс қалдыра алмаймыз. Эмпирикалық субъект қалайша дүниенің бір бөлшегі болса, дүние де тек осы субъекттің іс-әрекеттері арқылы мағынаға ие болған орын болып табылады. Міне осы екінші шындық, гуманитарлық ғылымдар орталық позициядағы субъектінің мәнін жоғалтпауы тұрғысынан философияға қарай жоғарылайды. Алайда, философиялық негіздеме әрі ғылымдардың тірегін құрайтын логикалық саланың құлдырауына кедергі болады, осыған байланысты болуы ықтимал күмәншіл бізді қорғайды; әрі бақылауды негізге алатын мәліметтерден ажырап қалмауын қамтамасыз ететін болады. Басқа жағынан осының арқасында гуманитарлық ғылымдар форма берген адам идеясына қайшы келмейтін болады, сондай-ақ осы адамды оған бостандық беретін саналық арқылы ұғынуға мүмкіндік беретін болады. Қысқаша айтқанда, адам мен оның әрекеттерін бір құбылыс объективтік шеңберінде қарастыратын гуманитарлық ғылымдар көрсеткен бағытпен жүретін болады, бірақ ақырғы мәнге әрекеті философиялық түсінік арқылы жүзеге асыраған болады.

Бізде және Батыста адам тұрғысынан ғылым туралы

түсініктің айырмашылықтары

Ғылым туралы түсініктердің ерекшеліктері туралы сөз қозғаған кезде ең алдымен ғылым ұғымына қатысты кейбір мәселелерге тоқталуды жөн деп санаймыз. Өйткені, ғылым кең таралған және дұрыс деп қабылданған көзқарас бойынша адамдар арасындағы діни, тілдік, ұлттық және мәдени айырмашылықтарсыз қабылданатын мәліметтер болып табылады. Дегенмен, әртүрлі тарихи орталарда дүниеге келген өркениеттердің іс-әрекеттеріндегі сабақтастық немесе бірдей уақыт ішіндегі ғылыми танымның өзара алмасуы осының нақты айғағы... Универсалдық пен өзгешелік секілді бір біріне қарама-қайшы болып көрінетін екі сипаттың қалайша бір бірімен үйлесім тапқанына куә болдық. Әдіснамалы бағытта да болса жекелеген деталь назар аударып осы тақырыпты ашып түсіндіруге тырысамыз.

«Ғылым» сөзі бізде кең мағынада қолданылады. Бұл «дұрыс» және «сенімді мәлімет» мағынасында қолданылады және қандай да бір ғылымның қарастыратын мәселесімен шектелмей негізгі және жалпы мәліметті білдіреді. Құран Кәрімдегі: «Білетіндер мен білмейтіндер бірдей бола ма?» деген аяттағы білім де «ғылым» сөзімен жеткізілген. Басқаша айтқанда бүгін біз қолданып жүрген «білім» мен «біліктің» екеуі де ғылым ұғымының ішінде жасырынған. Ғылым сөзі білім сөзінен де көбірек ауқымды әрі терең болып табылады.

Олай болса, біз ең болмаса бүгінгі пікірталасқа байланысты ғылым мен білім сөздерінің мағыналарын ажырата аламыз. «Білімді» өзіне ғана тән бір құбылыс (болмыс) саласы ретінде таңдап, оның өзіне ғана тән методпен қарастыратын жекелеген ғылым салалары үшін; «ғылымды» болса осылардың негіздерінде жатқан ауқымды және жалпы мағынада қолдану мүмкіндігі дей аламыз. Бұл жерде «білім» «ғылымның» жеке жеке көріністері болса, ғылым негізде орын алатын білім идеясы, білім ұғымы немесе кең мағынада түсінгенде философияға, дінге және даналыққа дейін жалғасатын шексіз білім ретінде бағаланады. Осы мәселе туралы өзінің бір мақаласында тоқтала кеткен ғылым тарихшысы академик Айдын Сайыл сонымен қатар терминологиялық жолды құрайтын мына түсіндірмесін де бере кеткен: «Білім сөзі бізде көбінесе өте тар мағынада қолданылып келген. Яғни, бізде білім мен ғылым арасында осындай бір айырмашылықты көруге болады. Сондай-ақ оған деген қажеттілік те бар. «Сіздің ғылымыңыздан пайдалану үшін келдім» сөзі «сіздің біліктілігіңізден пайдалану үшін келдім» мағынасына көбірек келеді. Алайда бұл жерде терең білім, салмақты әрі қанағаттандырарлық білім мағынасы бар. Басқа жағынан да «өмірде ең шынайы жол көрсетуші ұстаз (муршид) - білім (фан)» дедік. Бұл сөйлемдегі «білім» (фан) сөзі «ғылым» сөзінің негізгі ғылым мағынасын баса көрсетеді. Осы тұрғыдан білім сөзінің қабылдануымен ғылым сөзі қажетсіз болып қалады деудің өзі артық».

Енді осындай бір анықтамадан кейін ғылыми танымның ерекшеліктерін былайша ретпен көрсетуге болады:

Ғылым саф және ерекше әрекетпен ақиқатқа қарай бағытталады. Тақырыпқа байланысты бар болған ең дұрыс және сенімді мәліметке қол жеткізуге тырысады. Осы дұрыстық пен сенімділік оның сондай-ақ қажетті және жалпы қабылданатын мәліметке айналуымен байланысты болады. Бұл біз әрі кең әрі жалпы мағынада қолданатын «ғылым» түсінігінде, әрі көріністері дегіміз келген жекелеген «білімдердің» арқасында өзгермейтін қасиет болып табылады. Бірақ өзгеріске ұшырайтын бір ғана нәрсе бар.

Ол да жекелеген білімдердің қарастыратын мәселелері белгілі бір болмыс ретінде қабылданған кезде, жалпы мағынада ғылымның көздеген мақсаты негізгі ғылымның тұнықтығында болсын, жекелеген білімдерден алған нәтижелерге жасалынған талдаулар арасында болсын жалпы мағынада ақиқат болып табылады. Бұл да ақиқатты адам тұрғысынан қарастыру болып табылады. Бұл жерде адам тек сырттағы ақиқатты білумен және оны түсінумен шектелмейді, ол осы табиғатта алатын орны мен мәнін түсініп, онымен салыстырмалы түрде өзіне баға береді немесе оның алдындағы өзінің алатын орнын белгілейтін болады. Бұл бәлкім біз адам деп атайтын ішкі табиғат пен сыртқы табиғат арасындағы диалог, адам деп аталатын кіші (микро) әлем мен жаратылыс (қайнат) деп аталатын үлкен (макро) әлем арасындағы өзара байланыс болып табылады. Адамның білімнен не күтетіндігі, не үшін білімді жасайтындығы, білуде қандай мүмкіншілік қабілеттерін қолданатындығы туралы осы тұста сөз қозғалатын болады. Бұл бізді тікелей уақиғалар орнын қарастыратын жекелеген білімдерден тәуелсіз ғылыми құндылықтың не болғандығының түсінікті болуына алып барады.

Әлбетте, ғылымның әмбебап, яғни әртүрлі өркениеттер арасында пайда болған ортақ ұстанымға мүмкіндік беретін жағы да бар. Алайда бұл бізді тікелей оқиғалар орнымен байланыстыратын жекелеген білімдер арқылы ғана мүмкін болады. Математика, физика, химия, астрономия, тарих, экономика, биология қол жеткізген нәтижелерге байланысты мәдениет шекараларымен шектеліп қалмайды. «Нақтылық» пен «жалпы қабылданатын» ерекшелікке ие болады. Бірақ негіздегі ғылыми түсінік, ғылымға берілген маңыздылық, одан күтілетін мақсат, ғылымның алға қойған мақсаты әртүрлі өркениет, өзгеше иман негіздері мен бір тұтастығында әртүрлі бағаланатын болады. Өздеріне ғана тән дүниетанымдары бар әртүрлі өркениеттердің ғылыми жұмыстарында көрсеткен сабақтастық пен өзара қарым-қатынастың ғылыми сана немесе ғылыми құндылық тұрғысынан болуы міндетті емес. Мысалы ислам өркениеті әмбебап сипатта өзінен бұрынғы Мысыр, Үнді, Қытай, Түрік және Грек секілді өркениет орталықтарынан адамзаттың жетістіктер тізбегі секілді дүниеге келген ғылыми жетістіктерді алып, керісінше Мысырдың, Үндінің, Гректің ғылыми құндылықтарын, тіпті ғылыми санасын қабылдамаса, дәл сол секілді Батыс та Қайта Өрлеу дәуірі мен Жаңа заманға жол ашқан ғылым саласындағы барлық жетістіктері үшін исламға қарыздар болса да, ғылыми түсінік пен құндылықты дағды мен сенім көрсоқырлығының нәтижесі ретінде бағалап қабылдамаған. Осыған байланысты осы түрдегі білімді асыл заттық тағынан түсіріп, оның адамзат тұрғысынан құндылығына қауіп төндірді. Тақырыпты жекелеген ғылымдардың плюралистік, шектеулі және детерминистік идеясына тұншықтырып, оның бірлігі пен бүтіндігіне нұқсан келтірді.

Батыс өзінің орта ғасырлардағы мәдениетіне жеке зерттеулер арқылы емес, араб тілінен жасалынған аудармалар арқылы қол жеткізді. Булай болғаны соншалықты XII ғасырда ең мықты ғалым болудың басты шарты араб тілін білу болатын. Бұл кезеңдерде Фараби, Хорезми, Ибн-Сина, Бируни, Ғазали, Ибн – Рушд және Ибн Хайсам Батыста үлкен беделге ие болып, кең танымал болған. Сонымен қатар Батыс Аристотель, Платон, Эвкипп, Архимед, Птолемей, Галин секілді ежелгі ойшылдардың ілімдерін тек ислам өркениетінен аударылған еңбектерді оқу арқылы пайдалана алатын еді. Батыста Қайта Өрлеу дәуірінен бастап білімдер арасындағы үлкен ілгерілеушілік схоластикалық дүниетанымға және оның ойлау тәсіліне қарсы шығу арқылы жүзеге асты. Схоластикалық сана болса, бір жағынан христиан дінінің негізгі сенімдері мен философияны ұштастыру үшін бұрынғылардың мәтіндерін, салыстырмалы түрде кеңейтіп пікірталастан тұратын ойлау әрекетінен және екінші жағынан табиғатқа тән кез келген жұмысты менсінбейтін, бір уақыттарда барлық нәрсені білетін ғалымдардың өмір сүретініне сеніп, жаңа зерттеулер жасаудың орнына олардың кітаптарын оқудың жеткілікті екендігін жақтайтын ғылыми түсінікті алып келді. Бағыс аттың аузында қанша тіс бар деген сұрақ та айтыс-тартысқа себеп болды. Шындықты білу үшін жануардың аузын ашып қараудың орнына бұл туралы Аристотель не деді деп оны іздеуге және оған еліктеуге тырысқан. Батыс Қайта Өрлеу дәуірі кезінде осы «беделділердің» көзқарастарына қарсы шығып, оның орнына сол дәуірдің жалпы сипаттамасы бойынша адамның ұмтылысын, ақылының білу қабілетін қойды. Басқаша айтқанда, адамның санасы таным немесе жалпы мағынада білім үшін бірден бір қайнар көз ретінде қарастырылды.

Алайда, негізінде адамның қарастырылуы оның өзімен байланысты болған танымның мүмкіндік ретінде негізгі алынуы болып табылады. Яғни бұл жерде адам өзін ұмытып (мута'ал) болмысқа қарай бет түзеген, діни өмірімен бүтіндескен адам ретінде қарастырмаған. Тек қана өзінің білу мүмкіндіктері шеңберінің ішіне өзін қамап қойған, қарастырған танымды болмыстың шекараларын да қосқанда осы шеңбердің ішінде көретін адам ретінде қарастырылған. Мәселені осылайша қарастырған кезде адамның танымы екі түрлі жолмен шектелетін болады: Біріншісі тәжірибе, екіншісі де ақыл. Батыста заманауи ғылымның өкілдері болып табылатын ғалымдардың бастапқыда осы екі мүмкіншіліктің бірін таңдағанын көреміз. Осылардың ішінен жаңа түсініктің алғашқы өкілі деп саналатын Бэкон - тәжірибені, Декарт болса - ақылды алдыңғы кезекке қояды. Декарт Галилей секілді саналық деңгейде жоспарлануы тиіс математиканың да білімдерді қанағаттандыру мүмкіндігіне баса назар аударады.

Батыс ғылымы үшін танымның қайнар көзі не деген сауал төңірегінде ойланған кезімізде алдымыздан шығатын заманауи түсінік Ньютонның тәжірибеге негізделген дәстүрін жалғастырумен қатар, екінші жағынан да Декарттық деп санауымызға болатын рационалдық дәстүрді жалғастырып, математиканың саналық тұрғыдан шексіз күші мен тәжірибені ұштастырып, рационалды мен уақиғаны, теория мен практиканы біріктірген. Оның пікірінше, табиғат математикалық құрылымға ие және тек қана математикалық тәсілмен қарастырыла алады. Физикалық әлем болса, сезімдер арқылы қабылданатын әлем болып табылады. Олай болса, мақсат осы әлемнің математикалық заңдылықтарын белгілеу болып табылады. Ньютонның көзқарасы қазіргі кезге дейін билік жүргізетін позитивтік көзқарасқа негіз болды.

Позитивтік түсінікте сананың әрекеттері оқиғаларға арналып, оқиғалар арасындағы байланыстар жүйесі бір таным ретінде қарастырылуы керек. Бұл бойынша:

1) Дұрыс таным ғылымға ғана тән таным болып табылады.

2) Ғылымдар оқиғалар мен құбылыстарды олардан тыс себеппен емес, оқиға немесе құбылыстармен түсіндіретін мәліметтер болып табылады. Олай болса тәжірибе жасалынбаған білімге жатпайды.

3) Құбылыстардың артында ерекше бір ақиқат болмайды. Мұндай ақиқат туралы сөз қозғап оны тануға тырысу босқа арам тер болумен тең.

Бұл жерде ғылымның қарастыратын мәселесі, әдісі, оның ықпал ете алатын ортасы өте таралып, біраз бұрын біз қарастырған ғылым-білім айырмашылығы шеңберінде ғылым білімдерге тіпті позитивтік білімдерге айналған. Осылардан белгілі болғанындай, Батыс ғылымы дұрыс және сенімді болуы керек болған танымды өте шектеулі мәнге қамап қою арқылы табиғатты және онда өз билігін жүргізетін заңдылықтар мен реттілікті діни, рухани және адами өмірден тыс, осылармен бірікпеген жабық жер ретінде көреді. Әлбетте, бұл исламдық бірлік тұрғысынан қарастырылған кезде өте кемшілікке толы және бүтіндіктен ұзақ болғандықтан да қауіпті әрекет болып табылады. Бір құдайшылдыққа негізделген (таухид) өркениетін құрған ислам діні ғылымды адамның өз ішінде тар қапаста ұстаудың орнына оны әлемнің иләһи (құдайлық) құдіретінің көрінісі болған жүйесінде, оны трансценденттілікке қарай бет түзеуге шақыратын жағынан қарастырады.

Ғылым діни өмірден алыс емес, бірақ діни ойлауға, даналыққа және Аллаға ашылатын есік сияқты. Ғылым Алланың абсолютті әмірі болып табылады. Әлемді түсіну жаратылыстағы сырмен үйлесім табу болып табылады. Өйткені бұл жол адамның өз өзімен танысуына итермелейді, адамды әлеммен бүтіндеді. Адам онымен өзіндегі әлемді, әлемдегі өзін түсінетін болады. Негізінде екеуі де тамашалайтын нәрсе құдайлық құдірет болып табылады.

Бізде ғылыми түсінік, ғылыми этика осы себепті салыстырмалы болып келеді. Өзі үшін ақиқатты ақиқат ретінде түсіну үшін жасалынады. Бір басқа жағынан да алға қойған мақсаты хикмет болып табылады. Яғни адамның өз өзімен бір кемелді хәлі ішінде бүтіндесуі болып табылады.

«Расында барлық кезеңдерді толтыратын христиан философиясы бар. «Жоқтап бар жарату (халық)» сеніміндегі негізгі діни мәнге тоқталған бұл философия осында болсын, Алланың бар екендігін көрсететін дәлелдер тақырыбында болсын ислам негіздеріне ұқсас болуымен қатар құдайлық ақиқат тақырыбында христиандық сенімінің еш нәрсесін дәлелдеуге шамасы жетпегені секілді осы жерде де Алланың бір екендігіне барудан басқа ешнәрсе қолынан келмейді. Қасиетті Үштік (троица) т.е.с. қолдағы бар христиан сенімдеріне философиялық сипат бере алмайды. Ғылым таухидқа қатысты болып қалады. Үштік болса ақылға теріс доктрина болып табылады. Ақыл Алланың бір екендігін түсінеді, бірақ үштік Алласын түсіне алмайды делінеді. Бірақ ақиқатында ақыл үштікті түсінбейді емес түсінеді, қарама-қайшылығын тауып жоққа шығарады. Әйтпесе ақыл принцип бойынша қабылдай алатын, бірақ қамтығанымен ұғына алмайтын кейбір шындықтар секілді кемшілігін айтумен ғана шектелмейді. Бірден шабуылға шығады». Батыстың ғылыми көзқарасының негізінде жатқан сана мен діни кие болып табылатын шіркеудің арасындағы қайшылық ғылымның иман мен даналық әрекеттерімен бірігуіне мүмкіндік бермеді. Ғылым болса аясы, мақсаты мен методы өте тар түсініктің ішінен шыға алмай қалды.

Сол себепті Батыстың ықпалындағы халықаралық ғылыми түсініктің тек қана технологияны бірінші кезекке қоюы немесе онымен ғана шектелуі өте табиғи құбылыс. Бірақ шындықтың ащы жағы адами мақсатын жоғалтқан ғылым нәтижесінде технология үшін бір құралға айналып, ғылымды жасайтын адам тұрғысынан мәселенің құндылығы мен бүтіндігі толығымен жойылған. Енді адам зат жасайтын автоматқа айналып, технология цилиндрдің бір тісіне айналған.

Осы жерде Ортега И. Гасседтен алынған мына үзінді тақырыпты түсінуде пайдалы болады:

«Қандай да бір ғалым көпшіліктің бір мүшесінің толықтай қарама-қайшы типі болып табылады. Оның осы ерекшелігін тұлғалық кемшілікпен де не болмаса бір кездейсоқтықпен де түсіндіруге болмайды. Оны көпшіліктің бірі еткен, алғашқы қауымның мүшесі немесе қазіргі заманның варвары еткен де дәл сол ғылымның өзі. Эксперименттік ғылымның жетістіктері қарапайым тіпті қарапайым адамнан да төмен адамдардың жұмыстарына борыштар. Демек, бұл дегеніңіз заманауи білім ешқандай ерекшелігі жоқ адамдардың жұмыс жасай отырып, жемісті нәтижелерге қол жеткізетін сала болып табылады. Мұның себебін жана ғылым түсіндіретін өркениеттің аса зор мүмкіншілігі әрі аса үлкен қатері болып табылатын механикаландырудан іздеу керек. Физика немесе биологиялық жұмыстардың маңызды бір бөлігін кез келген адам үйрене алатын механикалық түрдегі жұмыстар құрайды. Бұл жұмыстар дәл бір машина жасап шығару секілді жасалады. Тіпті, көз жауын аларлық нәтижелерге осы нәтижелердің мағынасы мен негіздері туралы ешқандай да белгілі бір ұғымға не болмаса да жетуге болады.

Белгілі бір саланың маманын парасат иесі - интеллект деп атай алмаймыз. Өйткені, ол өзінің тар саласына кірмейтін еш нәрсені білмейді. Бірақ оны надан деп айту да киын. Ең алдымен ол ғалым. Әлемнің ең кішкентай бөлшегін ол өте жақсы біледі. Бәлкім оны «білетін надан» деп атау бұрысы болар. Ғалым деп жүрген адамдарымыздың саясат, өнер, дін секілді мәселелерде және өмірде кездесетін жалпы проблемалар алдында қаншалықты әлсіз екендіктерін қаласа кез келген адам байқай алады».

Батыс ғылымы иман мен адамзаттық тәжірибемен бүтіндеспеген түсінікпен әрекет еткендіктен, ойлау жүйесінің нәтижесінде керісінше жағдайға душар болуы да мүмкін. Яғни заманауи философияда болғаны секілді білімнен де алыстауы мүмкін. Өйткені, білім мен гуманитарлық сала арасында құрылуы керек болған көпірді философияның жүзеге асыруы философияның білімнен де көбірек маңызға ие болуына себеп болуда. Алайда, басқа жағынан алып қараған кезде ғылым секілді дұрыс мәлімет саласынан ажырау адамдардың нәтижеде я идеологияға яки технологияның оларды билеп алуына немесе керісінше, көзқаманға баруларына себеп болуы мүмкін. Бұл да әртүрлі салаларының өз араларында жүзеге асыра алмаған деңгейлік кемшілігі тудырған маңызды қатер болып табылады.

Giirsoy Kenan, Ekzistans ve Felsefe Uzerine.

Akgag Yay., Ankara 1988. S. 69-856 101-110.

Ағын ҚАСЫМЖАНОВ

Қасымжанов Ағын - Қазақстан Республикасы Ғылым Академиясының корреспондент-мүшесі, философия ғылымдарының докторы, профессор, Қазақстан ғылымына еңбегі сіңген қайраткер, белгілі ғалым, Қазақстанның философия тарихы, мәдениет тарихы және философиялық ойы мәселелерінің маманы. Көптеген жылдар КРҒА философия және құқық институтының философия тарихы және Қазақстанның философиялық ойы белімін, Қазақ ұлттық аграрлық университеті мен әл - Фараби атындағы Қазақ ұлттық университетінің кафедраларын басқарған, шет елде (АҚЩ) қызмет атқарған. Кептеген терең философиялық зерттеулердің авторы, оның ішінде «Аль-Фараби», «Эстетические взгляды аль - Фараби», «Духовное наследие казахского народа», «Портреты. Штрихи к истории степи», «Пространство и время великих традиций» және басқалары бар. Қазақстандағы философиялық зерттеулерді дамыту мен мамандарды даярлауда республиканың мемлекеттік марапаттауларына ие болған.

Дала кеңістігі

Материалды игерудің қиындықтары

Өткеннің рухани мұрасын игерудің қазіргі жағдайы. Ол не үшін керек? Бізге не істеуге тура келеді?

Заман жалпы адамзаттық құндылықтарға бет бұруға үндейді. Жалпы адамзаттық өлшемдері әмбебап және сырттай қарағанда қарапайым. Ұлттық және топтық (таптық) бірліктен гөрі біріктіру қабілеті жоғары нәрсеге басымдық бере отырып, ол өзінің бізге жоғары талаптар қояды. Біздің бұрынғы айтып үйреніп қалған жалпы адамзаттығы мен интернационализм тұрғысынан алғанда бұрмалап немесе қарабайырландырып айтуға да болады. «Таптық - пролетариаттыққа» басымдық беруге болады және онда рухани дамудың барлық түрі тек «мынау былай болғандықтан, осылай болды» деген сол баяғы тұрпайы әдіспен, ешқандай «аристократизмсіз», «феодализмсіз», «буржуазиялықсыз», оларды ығыстырып тастап, «сыни пайымдаумен» ғана «мойындалатын» болады. Руханилықты осылай «шолтитып» тастауға болады, сонда ол «пролетарлық дүниетанымның» бір нұсқасы ғана, бар болғаны «дамымай қалған» дәнегі ғана болып қалады. Ал бұл дүниетаным материалистік болғандықтан, кез келген идеализмді, мистиканы бірден сілкіп қағып тастауға тура келеді, ал дін туралы мүлдем (жағымды) сөз айтуға мүмкіндік болмайды.

Мәдениеттердің ұлттық ерекшеліктерін жонудың, оларды қандай да болмасын экзотикалық, архаикалық құбылыс ретінде «кері итерудің», «қырқудың» түрлі үдерістерімен сипатталатын әлемдік өркениеттің қазіргі дамуы барлық халықтар үшін, олардың тұрмысы, өмір сүру тәртібі, қоршаған ортасы үшін біркелкі болып келгеннен ортақтанған бір «бұқаралық - техникалық» мәдениеттің түзілуіне әкелетін үрдіс алып отыр. Көбіне бұл «әлемдік өркениеттілік», қарапайым мысал үшін айтар болсақ, кинодағы Голливудтың үлгілері сияқты, басқа «мәдениеттің» үлгілерін таңуды ғана білдіреді. Біздің ойымызша, жалпы адамзаттық бұл - әрқайсысы адамгершілікке өзінше бір үлесімен үн қосқан барлық халықтардың мәдениеттерінің бастаулары мен қойнауларынан келе жатқан құбылыс. Руханилық халыққа тіршілік етуге мүмкіндік беретін, өмір сүруге деген құқығын бекітетін өзек болып табылады. Халықтың рухани тарихи тұрғыда сынаққа түседі, шығынға ұшырайды, тоқырауға түседі, бірақ ол өмір сүргендіктен, халық та өмірін жалғастырады. Руханилық - саналылық пен бейсаналық қоспасы, халық болмысының адамгершілік қабаты. Әрине, руханилық халықтың жалпы санасының терең тамыры ретіндегі, кәдуілгі сана мен пайым ретіндегі әртүрлі формаларда да, интеллект пен ақындардың абстракциялары мен арман - аңсарларының мейлінше биік формасында да көрініс табады. Ұлы тұлғалардың абыройын түсірушілік барлық ұмтылыстарына қарамастан, біз руханилық саласында, ой мен қиял саласында да шынайы және жалған улылық болады деп түйіндейміз.





Халықтың рухани - өмірлік құндылықтардың қайнар көзі ғана емес, жалпы адамзаттық құндылықтардың пайда болуының, дамуының және орнығуының ерекше тәсілі. Сондықтан біз әртүрлі халықтардың, әрқилы аймақтардың рухани мәдениетінің дамуынан ұқсастықтарды іздестірудің ықтималдығын тұжырымдаймыз.

Қазіргі сәтте біз езіміздің қазақстандық мәдениеттану ғылымының қорынан XIX ғасыр ағартушыларының мұрасынан өзге ештеңе таба алмай отырмыз. Фараби, Жүсіп Баласағұн, Қожа Ахмет Иасауи еңбектерінің зерттелуі мен жариялануына және А. Байтұрсыновтың, М. Жұмабаевтың, Ж. Аймауытовтың есімдерінің ақталуына орай бұл саладағы соңғы кездегі жұмыстар бағзы заманнан бүгінгі күнге дейінгі қазақтардың рухани тарихын толығымен қайта қалыптастыру қажеттілігі тұрғысынан алғанда ахуалды ушықтыра түсті. Бұл жерде бұрын-соңды қарастырылмаған дереккөздерді жинау, өңдеу және пайымдау жөнінде мұқият әрі тыңғылықты жұмыс істеу қажет. Әрине, тарихтың жолы біртегіс емес, оның шыңы мен құзы бар, сабақтастық байланыстың үзілген тұстары бар. Оларды жасырмай, шындығында қалай болса, дәл солай етіп көрсету керек. Өздерінің грамматикалық, лексикалық, жанрлық және стильдік мәселелерін қалыптастыра отырып, көп жұмыс жасаған әдебиет тарихшыларынан біраз маңызды дүниелерді үйренуге тура келеді. Ертедегі Орхон - Енисей және түрік жазбасының басқа да ескерткіштеріне байланысты В. Томсен және В. Радлов сынды ірі зерттеушілердің сіңірген еңбектерін бағалап, құрметтей білу керек. Сонымен бір мезгілде халқымыздың рухани мұрасын үлкен тарихи уақыт аралығында және қазіргі болмыстың тарихи негіздерін (әрине, егер біз бұл болмысты өткеннің және келешектің алдындағы, ата-бабаларымыз бен ұрпақтарымыздың алдындағы біздің бүгінгі бітіміміздегі жауапкершілік ретінде қабылдағымыз келсе) пайымдау аясында қарастыратын орасан зор міндеті тұр.

Қазақтың өзіндік санасының тарихына қатысты қазіргі аянышты жағдайды қалай түсіндіруге болады деген сұрақ туындайды, оның себептері неде?

Қазақтардың рухани мәдениетінің тарихын түсіну және жаңғырту жұмысындағы жағдайды сипаттайтын мәселелердің біріншісі оқыту мен білім беру үдеріс құрайтын тарихи зерттеулердің жалпы бағдарымен байланысты, ал болашағын айтсақ жоқ болып отыр. Тарихи уақиғалар формация, тап, құрылыс сияқты мейлінше жалпы және абстрактылы категориялар арқылы түсіндірілді де, тарихы тұрлаусыз болып, өзінің индивидуалды белгілерінен ашылды. Бәрінен бұрын, адамдардың көңіл-күйі, ойлау қыртысымен, яғни менталитет деген жалпы терминмен алуға болатын нәрселермен түсіндірілетін адамдардың шынайы болмысының қыртысы, яғни рухани қыры, мәдениет зардап шекті. Екіншіден, жоғары оқу орындарының тарих факультеттерін есепке алмағанда, қазақтардың рухани тарихының ғана емес, қазақ тарихының жалпы мәселелері де оқу-білім беру пәндерінің жалпы тізіміне кірмей қалды. Басқа көп нәрселер туралы айтылды (бұл керек те), көне Рим мен ортағасырлық Еуропа тураны, Бабыл мен Жаңа дүниені отарлау туралы көп айтылады, ал өзімізге жақын төңірек туралы, өлкенің тарихы мен халқымыздың өзіндік санасы туралы мүлдем ештеңе айтылмайды.

Үшіншіден, жалпы алғанда тарихшылардың, жекелей алғанда мәдениет тарихшыларының күш-жігері «тарих дегеніміз өткенге қарай төңкерілген саясат» ұстынымен бағдарланды, яғни оларды тарихты ыңғайға қарай бұрмалап пайымдауға, партияның негізгі бағытындағы «тербелістерге» сәйкес «тарихты қайта көшіріп жазуға» бағдарлады. Адамдардағы айғаққа деген, жауапкершілікке, жұмысқа деген, дербес ойлауға деген талғамды өшіріп тастады, оның есесіне «сізге не жағымды» ұстынына сәйкес жағымпаздықты, субъективизмді қалыптастырды. 50-жылдары білікті тарихшы Е. Бекмаханов тұтқындалып, «итжеккенге» айдалды. Не үшін? - Кенесары Қасымұлы қозғалысы жөніндегі кітабы үшін. Көзқарас еркіндігіне деген адамның негізгі құқықтарының бірі аяққа тапталды. Адамның ақиқат іздеуге құқығы бар, демек, адасуға да құқы бар деген сөз.

Тарих пен рухани өткен шақ объективті, қадірлі қатынасты күтеді. Өткеннің сенімін арқалаушы ғалым тарихшы ешкімге де, оның ішінде, тіпті билікке де (мүмкін, оған мүлдем) өткенді айыптаудың, ақтаудың адвокаттық, кінәлаушылық, прокурорлық, соттық қызметі берілмеуі керектігін жариялап айтуы керек. Қамаумен, асып - атумен танымның мәселелерін ешқашан шеше алмайсың. Мәселе Е. Бекмахановтың айтқаны дұрыс немесе бұрысында да емес.

Ахуалдың мәні оның «қарсы шықпай желдің ағымымен жүрудің», «шошаңдамаудың» сабағын берумен сипатталады. Және бұл сабақ өзінің логикалық ақырына дейін жеткізілген. Е. Бекмаханов қамауға алынғаннан соң кітап жазып шықты, онда өзінің «қамауға дейінгі» айтқандарына тұп-тура қарама қарсы нәрселерді дәлелдеп шығады. Осыдан кейін біздің экономистеріміздің, философтарымыздың, заңгерлеріміз бен тарихшыларымыздың өз күш-жігерлерін өткеннің рухани тарихын елең қылмай, партия мен өкіметтің ең соңғы шешімдерін негіздеу мен дәріптеу жөніндегі «өзекті тақырыпқа» жұмсауға жұмылдырғанына таң қалуға бола ма? Керісінше. Тіпті репрессияға ұшырағандардың есімдеріне байланысты біздің тарихымыздың күні кешегі беттерінің өзі туралы ешкім үндемейді не болмаса жаман айтылады.

Мүмкін 1948 жылы БҰҰ Бас ассамблеясында Адам құқықтарының жалпы декларациясы туралы мәселе күн тәртібіне қойылғандағы дауыс беруде Кеңес Одағының қалыс қалып қоюы да кездейсоқ емес шығар. Бұл декларацияның 19 бабында былай делінеді: «Әрбір адам өзінің көзқарас еркіндігі және оны еркін білдіру құқығына ие, бұл құқық өз көзқарасыңды еш кедергісіз ұстану еркіндігінен және ақпарат пен идеяларды кез келген жолмен және мемлекеттік шекарадан тыс іздеу, алу және тарату еркіндігінен турады».

Біз осы шағын ғана еңбекте қазақтардың өзіндік санасында өздерін және әмбебап тәртіптегі үлгілермен сәйкестендірілген әлем бейнелерін пайымдауының кейбір қырларын сипаттауға тырысамыз. Оларды бірден айтып кетсек те болады:

1. Мифология. Бұл жер беті халықтарының барлығы бастан өткізген адами өзіндік сананың тарихи бастапқы формасы.

2. Ренессанс. Тікелей мағынасында бұл мәдениеттің қандай да бір классикалық жағдайына қайтып келуін, жаңғыртылуды, қайта қалпына келтіруді білдіреді.

3. Ағартушылық қазақ халқының XIX ғасырдағы рухани мәдениетінің маңызды элементін құрайды.

Әрине, мұның өзі шашыраңқы бір кезеңдер, ал қазақтардың өткен руханилығын толығымен қайта қалпына келтіру болашақтың міндеті.

Біз мұның шешімін табуға бастайтын бағыттарды айтуға септігін тұстарды тигізетін белгілеуге тырысамыз.

Даланы түсінуге бастайтын соқпақтар

150-жылдығы ЮНЕСКО-ның шешімімен халықаралық ауқымда атап өтілгелі отырған Абайдың рухани мұрасын қайта пайымдау қажеттігін ойланғалы, мен оның рухани тәжірибесін білмей, одан ештеңені де түсіну мүмкін емес деген тоқтамға келдім. Абайдың Шығыс деп атаған және оның Дала деп аталатын бөлігі тәрізді қуатты құнарымен сипатталатын құбылыс бар. Міне ең бастапқы түпдеректерді – әл - Фараби мен Баласағұнның, Иасауи мен Қашқаридің, Бұқар жырау мен Қазыбек бидің шығармашылықтарын, Шыңғыс пен Кенесарының әрекеттерін қарастырғанда мен осыны айқындауды мақсат тұтпай тұра алмадым. Алуан қиял, әрқилы ой мені одан ары, Шығыс пен Батыстың, Азия мен Еуропаның, әртүрлі өркениеттердің тоғысына, халықтық ауқым мен жалпы адамзаттық ауқымды салыстыруға қарай алып кетті.

Тарихқа жүгіне отырып, «қазақ» деген адамның болғанын мойындауға болады. Оның тамырлары небір бағзы замандарға кетеді, ол «Ұлы даланың» байырғы тұрғыны. Өзінің мейлінше үлкен тарихқа дейінгі болмысынан ол тайпалас пен бірге XIV - XV ғасырларда этнос ретінде, халық ретінде, мемлекет ретінде өзін-өзі анықтайды.

Шарықтап шыңға өрлеу мен аман қалудың қамын ойлағанға дейін құлдырау, өршіл рух пен аянышты тағдыр қатар араласқан күш-жігер халықтың бірлігі мен мәдени - этностық бірегейлік сақталуына ықпал етті. Алайда, көшпенді өркениеттің күні XIX ғасырға қарай бітті. Техникалық өркениеттің тегеуіріні бет қаратпады, Қазақ даласы өзіне таяу империя көршісі - Ресейдің отарына айналды. Кенесары Қасымұлының жанкешті әрекеттері қазақтардың өз өмір сүру тәртібін, өз дәстүрлерін, өз мемлекеттілігін, өз территориясын сақтап қалуға ұмтылуындағы соңғы талпынысы болды.

Отарлау қазақтардың шұрайлы жерлерін тартып алып, оларды резервацияға ығыстырудың, өлкенің экологиясы мен шаруашылық жүргізу ерекшеліктерін ескермей, ғасырлар бойы қалыптасқан үрдісті бұзудың болып қана қалған жоқ. Әңгіме қазақтың рухының өзін қиратуда, оған құлдық психологияның құртын, өзінен-өзі қысылушылық сезімін енгізуде, өз абыройының«иммундық жүйесінде»тапшылық қалыптастыруда болып отыр. Ақырында өз «келбетін», «қазақ атауын» жоғалтуға дейін жетті. Күлтегінге арналған жазбаның авторы Йолық - тегіннің айтқаны келді: тікелей жеңілген қорқынышты емес, анағүрлым үлкен қауіп өзіндік орнығуға деген еріктің бұзылуында, бөтен құндылықтарға еліктеуде болып отыр. Ең аяныштысы - өз атыңды сатып кету. Шындығына келгенде, кейінірек «Қазақстанның Ресейге өз еркімен қосылуы» деген жағымды атауды бүркемеленген отарлау мен орыстандыру орын алды. Бұл үдерісті қанша бояп безендірсек те, қазақтарды орыс мәдениетінің игіліктеріне «бейімдеу» деп (бұл табиғи құбылыс, өйткені XX ғасырға қарай жер бетіндегі барлық халықтар әлемдік интеграциялық үдеріске тартылды) қанша ақтасақ та, оның үлкен рухани шығындармен жүзеге асқан азапты үдеріс болғаны рас.

Кез келген орыс шенеунігінің алдында елпеңдеп бас шұлғудан бастап, кириллица әліпбиін енгізуге дейін «қазақшылықты»бұзатын нәрсенің барлығын тықпалаудағы шексіз қулыққа таң қалмасқа шараң қалмайды. Әрине, кеңістіктің келесі қиыр шетінде де рухани деформация болып жатты, империялық өркөкіректік вирусы өсіп шықты. Алайда алдымен қазақтың өзінің, оның рухани құрылысының басын ашып алу керек. Оның қаншалықты сынғанын Шоқан Уәлиханов, Ыбырай Алтынсарин, Абай Құнанбаев сынды ұлы ағартушылардың аянышты тағдырынан аңғаруға болады. Олардың әрқайсысы да қазақ жанының шынайы қайрылған жағдайында өмір сүрді емес пе, Кенесары Қасымұлының жеңілісінен кейін таңдаудың жоқтығын, шарасыздықты сезінді және «бабалар рухын» қайта жаңғыртудың жолдарын және сол арқылы әлемдік өркениеттік үдеріске тартылудың мүмкіндіктерін іздестіруге тиіс болды.

Абайдың ойынша, бабалар рухынан асқан ар-ұятты сынайтын нәрсе жоқ. Біз қашанда олардың үмітін ақтадық па? Олардың өткір жанарынан жалтармайтындай біздің жанымыз жайбарақат па? Ақыры аяғында қашанда әңгіме қандай да бір қияндағы бейне туралы емес, біздің өзіміз туралы болып шығады.

Халықтың алдыңғы және кейінгі тарихынан жинақталған осы шағын бейнелерден менің не айтқым келеді? Мұнан оқырман өзіне сабақ болатын «мораль» таба ала ма? Алайда мораль құр уағыздаудан асқан іш пыстырарлық нәрсе жоқ екені де белгілі. Оның үстіне біздің төңірегімізде өткенге жүгінгеннен гөрі, маңызды мәселелер толып жатыр емес пе? Жаңадан сәнге айналған құқықтық мемлекет мен либералды экономика туралы шулы батыстық терминологиядан мына бір мәселенің басы қылтияды - әзірге ештеңенің өзгере қоймағанын, дәлірек айтқанда, тек жаман жағына қарай өзгергенін көре отырып, аяғының астындағы түбір мен барлық адамгершілік бағдарлардан айрылған адамдардың тағдыры алаңдатпай қоймайды.

Және осындай жағдайларда рухани және саяси өткенімізге деген біздің қатынасымыз қандай мағынаға ие болады? Оның тікелей мағынасы болады. Ақиқат пен шыншылдықтың қарапайым дауысын жаңғыртатын кез келді, тек сол ғана өткеннің нобайын анықтап, ақырында сенімді түрде өмірді жаңартуға мүмкіндік береді, өйткені оң мен солды, жақсылық пен жамандықты айырып алмай, оны жүзеге асыру мүмкін емес. Бұл туралы қазақ халқының өткенін жалған патриоттық жарнамалаудың тұтастай толқынын туғызған демагогия мен спекулятивті эйфориядан бойды барынша аулақ ұстап, үлкен жауапкершілікпен айту керек. Даңқы жер жарған тарихымыз бар екеніне қарамастан, біздің шынайы ұлттық өзіндік санада соншалықты құлдырағанымызға таң қалуға тура келеді, біз әлі бұрынғыша «интеграцияның» жоғары мүдделері деген желеумен өзіміздің көз алдымыздағы экономикалық мүдделерімізді құрбан ете саламыз және құлдыраудағы стихиясынан тысқа шығуға шамамыз жетпейді. Төменгі әлеуметтік топтардан бастап, зиялы қауым мен билік басындағы элитаға дейінгі тұтас қоғам өзінің жеке ар-ұяты мен тарихтың соты алдында шыншылдық пен әділеттіліктің құтқарушы сезімін бойына сіңірмей, өзімшілдік пен қорлық қатар жүре береді және олардан арыла да алмаймыз.

Қазіргі тірі жүргендер үшін берік әрі құнарлы іргетас ретінде (шынайы) тарихқа сүйену үлкен игілік болар еді, одан сусындаған біз бабаларымыздың жеңген және жіберген қателіктерін қайталамас едік, жаңадан «жаңалықтар» ашпас едік. Өйткені тарих шеңберді айнала қозғалу емес, бір ғана құбылыстардың жай қайталануы ғана емес, оның әрбір кесіндісі бұл - алға қарай бағытталған түзу сызық.

Бір мезеттік қызық үшін бабалардың аттарымен, тарихпен ойнаудан асқан арсыздық жоқ. Мұндай іске барған адамдарға «әруақ ұрсын!» деуге болады.

Автор әртүрлі көптеген тарихи штамптар мен трафареттерге жаны түршігетінін жасырмайды, оларға тұлғалармен сипатталған тарихты қарсы қоюға ұмтылады. Олардың әрқайсысы тек өздеріне ғана тән белгілері, ниеттері және дара тағдырлары бар тұлғалар ретінде кескінделеді. Тарихтың тұлғасыз үдеріс емес екені белгілі, ол - белгілі бір тарихи мұраны бойына сіңірген әртүрлі қондырғыдағы, өмірлік құндылықтардағы, менталитеттегі әр алуан адамдардың іске асырған және асырып жатқан адами жанды тарих.

«Дала өркениеті» ұғымы

«Дала» және «өркениет» сөздері - белгілі. Алайда біз «Дала өркениеті» феноменін анықтап алып, оны сипаттауды қолға алғандықтан, бәрін басынан бастауымыз керек. Дала өркениетінің мәні туралы өз пайымдауларымызды орнықтыру үшін алдын ала экспликациялар жасауға міндеттіміз. География саласынан алынған «дала» ұғымы арктикалық тундра, тайга, шел сияқты өзіне жапсарлас жатқан түсініктермен қатар, Еуразияның белгілі бір аймағын білдіреді. Одан ары нақтылай түсіру үшін географияда өтпелі аймақтар - орманды дала, шөлейт түсініктері де қарастырылады. Құрылықтың азиялық бөлігіндегі Манчжуриядан Дунайға дейінгі еуразиялық далалар аймағы, ортадан көрініп тұрғандай, Солтүстік Мұзды мұхитқа мейлінше құрғақ. Ол солтүстігінен қандай да бір тау қоршалмаған. Және керісінше, оны Үнді мұхитынан тұрған Тянь-Шань, Памир, Гималай тауларының ары буындары бұл аймаққа мейлінше құрылық ішілік береді. Сондықтан дала аймағы шөлді және шөлейтті жерлермен шектесіп жатады. Даланың ландшафтық климаттық аймағы жалпы алғанда егіншілікке жарамсыз. Енді алдың жылдық түсімі бұл жерде 400 м.м - ден аз, сол егін егу тәуекелге барумен бірдей.

«Дала» ұғымын «өркениет» түсінігімен біріктіре отырып, біз бұл географиялық ұғымды мәдени-тарихи имен толықтырамыз. Бұл кеңістіктегі адам өзінің пайда кезінен бастап, белгілі бір технологияны дамытты, өмір сүру тәртібін қалыптастырды, өзгертті, жүріс-тұрыс таптауырынын (стререотипін) жасап шығарды, белгілі бір дүниетанымға сүйенді. Және де мұндай өркениет шынында да далалы аймақта әлемдік өркениеттің ерекше бір бұтағы - көшпелі өркениет ретінде пайда болды. Оның тамыры бағзы замандарға, біздің жыл санауымызға дейінгі екінші мыңжылдыққа тереңдеп кетеді. Б.з.д. II ғасырдан біздің заманымыздың XIV ғасырына дейінгі уақыттың тарихи кесіндісінде Далада «көшпелі империялардың тез і үзілу қабілеті мүмкін болды» . Олардың анағүрлым танымалдары: ғұн (б.з.д. II ғ. - б.з. II ғ.), түрік (б.з. VI - VIII ғ.ғ.), шығыстық (XIII - XIV ғ.ғ.) империялар. Көшпелі өркениет өзінің сөну кезеңін және кейін толығымен күйреу кезеңін бастан өткерді. Демек, өз дәуірінде оның белгілі бір басымдылықтары болды, бірақ бұл әлеует өзінің шектеулілігін аңғарып, өзін-өзі сарқыды. Бұл ең соңғы көшпелі империя - қалмақ империясы қиратылған XVIII ғасырдың орта тұсында мейлінше анық аңғарылды. Дәл осы дала мен көштің қосындысы маңызды болғандығы себепті зерттеушілер «Ұлы Дала» ұғымын қолдана бастады. Көшпелі өркениеттің неге пайда болғаны, оның не себепті салыстырмалы түрде ұзақ уақыт бойы өміршең болып, саяси құдіретінің күшті болғаны шығыстану саласында біршама айқындалған. Азық пен жайылым іздеудің мәжбүрлігі арқасында қауымдардың жай миграциясы ретіндегі көшпелі өркениет туралы көзқарастар тұрпайы болып табылады. Көшпенділердің жаулап алушылығын «варварлардың жабайы ордаларының басқыншылығы» ретінде түсіндіретін сипаттамалар осындай көзқарастардан сақталып қалған. Тіпті, Шыңғысхан дәуірінен кейін барлық көшпенділерді «тартар» (яғни жер астынан шыққан адамдар) деп атайтын термин еуропалық тілдерге еніп кетті.

Шындығына келгенде, көшпелі өркениеттің пайда болуына шаруашылық жүргізудің дамымаған тәсілдері - аңшылық, терімшілік пен балықшылық ықпал етті. Күн көрістің белгілі бір шамада сарқылуы баяу және кездейсоқ бытыраңқы миграцияны тудырды. Көшпелі өркениеттің алдында тұрпайы егіншілік пен шектеулі мөлшерде мал өсіру болды. Ұзақ көші-қонды талап ететін жайылымдарды пайдалануға шағын қауымдастықтардың шамасы келмеді, үлкен кеңістіктерді басып өту үшін құрал-жабдықтармен қатар, басқа қауымдармен кездескен сәтте өзіңді қорғап қалуға деген сенімділік те керек болды. Көшпенділік аридті (құрғақ) территорияда шаруашылық жүргізудің мүмкін болар жалғыз жолы болып қана коймай, оған қоса нәтижелі әрі келешекті болды. Қозы Көрпеш пен Баян Сұлудың бақытты да қайғылы махаббаты туралы атақты аңызда мазаны алған құда түсушілермен байланысты бір үзінді бар. Олардың бірін кері қайтару үшін қалыңдық орындалмайтын қиын міндет ретінде өз әкесінің малын «санап шығуды» ұсынады. Бұл жерде санап шығудың амалдығы малдың далаға шашылып жайылып жүруімен емес, ең алдымен оның сансыз көптігімен сипатталып түсінікті болды. Әрине, көшпенділердің құрғақшылық немесе қатты аяздың салдарынан қырғынға ұшырап, оның уақыттарды бастан кешірген кездері де болды. Құрғақшылықта мал жайылымның жоқтығынан қырылды. Бірақ, бәрінен де қаһарлы қыс қауіпті болды, соның салдарынан даладағы жер беті мұз құрсанып, тіпті жылқының жайыла алмай қалатын. Мұндай қырғынды шақтар «жұт» деп атады, өйткені аш қалған малдың, біресе жас малдың қырылуы өңменен өтер суық желмен жүрді. Жұттан, жаппай аштық пен әлсіздіктен қоғам дегенде аман қалатын.

Дегенмен де көшпелі мал шаруашылығы белгілі бір деңгейде тиімді әрі игілікті іс болатын. Мал құнарлы мен нәрлі сусын берді, киіммен қамтамасыз етті, үйдің астын паналауға мүмкіндік берді. Мал асырау табиғатты мейлінше терең білуді талап етті. Қоршаған органы, миграцияның өрісін және әрине, жануарлардың типологиясын жан-жақты білуді қажет етті. Мал ұстау үдерісінің әртүрлі қырлары туралы көшпенділік білімнің теңдессіз талдауын қазақтардың тәжірибесін қорыту негізінде Ә. Бөкейханов көрсетіп беріп еді . Ол малдың сұрыпталуы мен іріктелуіне, физиологиясы мен патологиясына қатысты олардың білімдерінің, ет-сүт өнімдерін пайымдау мен сақтау, жүн мен теріні өңдеу тәсілдерінің негізділігін дәлелдейді. Номадизмнің пайда болуындағы экологиялық тәжірибенің рөлін Н. Масанов дұрыс жазып береді. Ол бұл тәжірибенің көлемі жағынан да, сапасы жағынан да белгілі бір деңгейге жетті деп есептейді. «Жаңа экологиялық аймақты - Еуразияның қыратты аудандары мен өзен аңғарларынан тыс жатқан далалық және шөлейтті кеңістіктерін игеру табиғат ырғақтарының барлық ерекшеліктері, маусымдық жайылымдардың орналасу географиясы, көштің төте және әр алуан жолдары, суаттардың орналасқан жерлері, су көздерінің гидро - химиялық құрамы, жайылымдық қабаттың өнімділік ырғақтары, онымен малдың қоректенуі мен қорытуы деңгейі, малдың физикалық жағдайының сапасы мен оны семірту үдерісі, атмосфералық жауын-шашынның түсуі мен өзендердің тасу кезеңдері, қардың тусу уақыты мен қалыңдығы және өруі... тағы көптеген басқа нәрселер туралы білімді талап етті».

Көшпелі өркениет жағдайында көші-қон (миграция) «беткейде» (таулардың арасындағы далалы алқаптар осылай аталды), яғни ендіктер мен меридиандарда қоныс аударудың бағыттарына қарай жайылымдар мен өзен - сулардың жеткіліктілігіне, жыл мезгілдеріне бағынышты болып келетіндей қатаң реттелген болып келетін. Даланың аймақтары гомогенді болған жоқ. Оның гетерогендігі, ең алдымен, биік таулармен және өзен аңғарларымен байланысты. Демек, көші-қон «вертикаль» бойынша да жүрді. Малдың жазғы және қысқы уақыттағы бағылуы бір бірінен өзгеше Қазақтар жазғы мекендерін «жайлау» деп атаса, қысқы қоныстарын «қыстау» деп атады. Таудың етегі мен өзен аңғарлары құрғақшылық жылдары да тіршілік етуге мүмкіндік береді. Мұнда мал жаздың аптабы мен шыбын-шіркейден қорғана алады. Таулы аймақтар мен ормандарда далалықтар өз жауларынан жасырына алады. Әсіресе, Алтай көшпенділердің мекен етуі үшін, мәдениеттің пайда болуы мен дамуы үшін мейлінше қолайлы жағдайлар туғызды. Темірдің Алтайда өндіріліп, өңделуі, түрік супер этносы мен этносының отаны Алтай болғаны бекерден-бекер емес.

Азональды жер кесінділерімен қоса алғандағы дала табиғаты мал асырауға бейімделген алқап болып көрінеді. Жұт пен құрғақшылықтан аман жағдайда ол көшпенділердің өмірі мен рухына, шексіздіктің алдында өз өзімен ойға шомуына тамаша мүмкіндік беріп, шабытына шабыт қосатын. Ал құрғақшылық пен жұт жылдары табиғат көшпенділерден тән мен рух төзімділігін рухтың беріктігін талап етті. Бұл туралы А. Тойнбидің ескертпесі де бар: «Скифтердің мінезі мен психикасына еуразиялық даланы ықпал етті».

Көшпенділіктің эволюциясындағы климат пен ландшафттың маңызын көрсете отырып, климат әрекетінің бірыңғай болмағанын ескеру керек. Климат тербелістері ырғақтары мен олардың саяси конъюнктураға әсерін талдауға тырысқан алғашқы зерттеушілердің бірі Хантин еді . Даланың құрғауы мен ылғалдануы мәселесімен еді. Гумилев те айналысты. Өзінің алғашқы жұмыстарынан бастап, соңғы еңбектеріне дейін ол осы тақырыпқа үнемі оралып отырды. Циклдік құрғақшылықтар, оның пікірінше, көшпенділердің шаруашылығына ауыр әсер етті, олардың тіршілік қамының негіздерін шайқалтты, ру -тайпалық ыдыраңқылықтың күшеюіне әкелді. «Абай жолы» романында М. Әуезов бір мезеттік құрғақшылық жылдарының өзі жақсы жайылымдар мен тоғанды жерлерді басып алушылықты тудырып, әлеуметтік стратификацияны күшейтіп, рулық көшпенділіктің өршелене бой көрсететінін жазып көрсетеді. Сепаратистік күштердің әрекеті қоғамның дисперстігіне, әлеуметтік деградацияға, этностық өзіндік сана мен мәдениет деңгейінің күрт төмендеуіне әкеледі. Қазақтарда осыған қатысты мынадай қанатты сөз бар: «Үш күн аш болғаннан үш жыл бойы ақыл сұрама». Керісінше, Даланың ылғалды болған жылдары тайпа аралық ұрыс-керіс азаяды, этностық және әскери ынтымақтастық нығаяды, қажеттіліктер мен ұмтылыстардың ұлғаюына септігін тигізетін энергия қоза түседі. Оны жапсарлас жатқан елдермен сауда жасау арқылы, не болмаса осы көршілердің есебінен қанағаттандыруға болады. Бір сөзбен айтқанда, көшпелі өмір үшін қолайлы жылдар көршілес және алыс аймақтарға жаппай кезеңдері болып табылады. Ал сылтау қашан да болса, табылады. Алтан - ханға шабуылға шығар алдында Шыңғысхан баяғы бір кезеңдерде өзінің бұрынғы рулас бабаларын Алтан ханның «жазықсыз» өлтіргенін есіне түсіреді. Енді кек алудың кезі келді. Даланың экологиялық табанында ерекше өркениеттің қалыптасуы үшін, біз жоғарыда атап өткендей, белгілі бір алғышарттар қажет. Алайда бұл алғышарттар өздігінен көшпелі өркениеттің негіздері бола алмайды.

Әлемдік өркениеттің бір құбылысы ретіндегі «Ұлы дала» феноменінің көрінуіне мүмкіндік берген жағдайлардың арасында алғашқы орындардың біріне жылқыны қолға үйрету тиесілі болып табылады. Ол мініс пен жүк тасымалы үшін қолданылатын транспорт қана емес. Ат - сол заманның «танкі» және ердің серігі. Көшпелі өркениеттің қалыптасуына ықпал еткенімен, оның күйреуінен кейін бір жарым ғасыр бойы - екінші дүниежүзілік соғысқа дейін кавалерияның маңызды орын алғаны тегін емес. Жылқы даланың теңдессіз сусыны - қымызды берді, көшпендіні қысқы азықпен - соғыммен қамтамасыз етті. Алыс қашықтықтарға көшу жылқысыз мүмкін емес және бұл мал санының сапалы құрылымын өзгертуді, онда жылқының өзіндік үлесі болуын талап етті. Оның үстіне жылқылар өзіне азықты мұздың астынан да ойып ала алатын, тұяғымен теуіп, шоп пен тамыр жей алатын, мұны «тебіндеу» деп атайды.

Әлемдік құбылыс ретіндегі көшпелі өркениет Көне дүниенің тарихында Зеунердің «Екінші номадизм» дегенін білдірді. Оның пікірінше, мал шаруашылығы егіншіліктің алдында болды деген болжам дұрыс емес. Бұл шындығында солай. Малды жүйелі түрде дамыту егіншіліктен 2000 жылқы пайда болды. Сол сияқты мәдениет пен өндіріс тұрғысынан алғанда, малшылыққа қарағанда егіншілікке сенімді түрде басымдылық беру соншалықты дұрыс емес. Соғұрлым кейін пайда болған және отырықшылықты ететін, өзінің арнаулы және дамыған егіншілік түрлерінің ерекше мәдени рөлі болғанымен бұл өмірдің санитарлық - гигиеналық шарттарының төмендеуіне әкелді. Халықтың шоғырланып тығыз орналасуы инфекциялық аурулардың таралуына сеп болды, жалпы адамдардың арасына теріс ықпал етті.

Өзіне тән физиологиялық реакцияларының әсерінен сенімдік - жануарлармен салыстырғанда, доместикация үшін анағұрлым енжар және көнбіс материал. Адамның, жануардың да әлеуметтік эволюция деңгейі, жануарларды доместикациялау барысында ескеруге тура келетін мұны үйренген жануардың инстинкттері мен мінез-құлық реакциялары екі тараптың да серіктестігін талап етеді. Жануарларды доместикациялаудың ерекшеліктерін көрсете отырып, Зеунер адамның психо - биологиялық ортаның әуелгі интегралды бөлігі ретінде көрінетін симбиозы туралы айтады. Кребер бойынша, онда мынадай нәрселер орын алады:

- адамның өзінің биологиялық компоненттері (аналық және тобырлық инстинкт, адамның жалпы психо - биологиясы),

- қолға үйретуші мен қолға үйренушінің арасындағы ұқсастық,

- толерантты белгілі бір деңгейі.

Аңшылық, балық аулау, өсімдіктердің жапырақтарын, тамырларын және жемістерін жинау барысында азық табудағы алғашқы қауымдардың миграциясымен салыстырғанда «Екінші номадизм» феноменінде, тағы да қайталайық, бірінші орын жылқыға тиесілі. «Жылқы адамға бұрынғысымен салыстырғанда, шексіз икемділік берді және бұл екінші номадизмге өсімдіктер өсірумен бірігуге мүмкіндік жасады». Зеунер жылқыны доместикациялаудың бастапқы ошағы Түркістан деп есептейді. Аңшылықты мал асырау және егін өсірумен араластырған шаруашылық кешенінің көшпенділікке трансформациялануы технология саласында қоладан темірге өту дәуірімен байланысты болды. Скиф-сақ мәдениетінің шығу тегінен хабар беретін және археологиялық қазбалар барысында табылған бұл үдерістің материалдық іздері «Nomads of the Eurasian Steppes in the Early Iron age. Berkeley, 1995» деген кітапта талданып түйінделеді. Мұнда Моңғолиядан, Оңтүстік Сібірден, Оңтүстік - Шығыс Еуропадан, Қырымнан, Солтүстік Кавказдан табылған археологиялық жаңалықтар берілген. Біздің назарымызды аударып отырған аймақты Л. Яблонский талдайды. Темірді күю ер-түрман әбзелдерін жетілдіруге, ішінара қайта ойлап табуға мүмкіндік берді. Сонымен бірге оларды безендіру де қатар жүрді. Көшпенділер тек еркектер мен сайқымазақтар ғана емес, бүкіл адамзат киетін шалбар, етік, биік өкше тәрізді киімнің маңызды бөліктерін ойлап тапты. Ұштары металдан жасалған жебелерді өндіру жолға қойылды. Шамамен б.з.д. VI - V ғасырларда көшпенділер жебесі 700 метрге дейін ұшатын жиналмалы садақты ойлап шығарды. Осылайша қаруланған, жаны мен тәні төзімділікке шыныққан сарбаздары бар өркениеттің өзін өзі қорғап қана қоймай, белсенді экспансия жасауға да қабілетті екені өз-өзінен түсінікті. Епті қимыл жасау үшін, алысты айналып өтетін стратегия үшін, тұтқиылдан шабуыл жасау үшін, қарсыласын тұзаққа түсіру үшін барлық алғышарттар қалыптасты. Әрбір сарбаз үзеңгіге сүйеніп, ат құлағында ойнай отырып, садақтарға білетін (атуға кедергі болмасы үшін жылқының жалын күзеп тастайтын, бірақ, неге екені белгісіз, жауынгерлердің өздері өріп қоятындай шаш өсіретін).

Алайда, көшпелі өркениеттің жеткен шыңы, мүмкін белгілі дәрежеде, оның тарихи негізі де болуы ықтимал, рухани - дүниетанымдық саладағы жетістіктері болды. Оның тиесілі -«аң стилі өнері» дәстүрі деп аталатын жоғары көркемдік дәстүр.

Барлық осы жетістіктерге қарамастан, өркениетті анықтаудың белгілі бір дәстүрі бар және оны Далаға ысты қолдануға болмайды деп есептеледі. Л. Морганның түсініктемесі бойынша, тағылықтан өркениеттілікке өтудің міндетті үш элементі болады: темір өндіру, жазудың ойынан табылуы, мемлекет түріндегі территориялық (қандас руластықтың орнына) бірлестіктің түзілуі1. Шындығында, ғұндардың азиялық тармағынан да, еуропалық тармағынан да ешқандай тікелей жазба деректер қалмады. Алайда мемлекеттің сырттай әулеттік (оның негізін қалаушылардың әулеті, мысалы түріктерде - Ашина, монғолдарда - Шыңғыс) немесе үстемдік етуші топтың ағымен аталуы мына айғақты жоққа шығара алмайды: империялардың құрылуы міндетті түрде біріктірудің рудан тыс және тайпадан тыс ұстындарын енгізумен, әлеуметтік стратификация үдерістерімен, биліктің мұралануы мен үстем басқару аппараты жүйесінің құрылуымен байланысты болды. Ғұндардан біз көшпелі өркениетке тән өмір тәртібі мен дәстүрлеріндегі кейбір ортақ белгілерді табамыз. Ғұндардың әлемдік өркениетке қосқан жанама үлесі «Жібек жолын» қалыптастыруымен тығыз байланысты. Б.з.д. 138 жылғы Чжан Цяннің белгілі экспедициясын Орталық империя ғұндардың шабуылына тойтарыс беру үшін «Батыс өлкеден» одақтас тауып, «Екінші майдан» ашуды ұйымдастыру үшін жіберген еді және бұл экспедиция Ферғанаға дейін жетті. Алайда Чжан Цян іс барысында көптеген таңсық нәрселерді тапты. Біріншіден, ол жібек өндіру мәдениетінің жоқтығына таң қалды. Бұл жақтағы жылқылар өте эдемі келеді екен. Ол жүзім өсірумен және шарап жасаумен танысты. Әрбір таңсық нәрсенің артында басқа байланыстардың тұтастай тізбегі жататындай еді. Мұндағы жылқыларды Қытайда асырауды жолға қою үшін алдымен олардың жейтін шөбін, оның тұқымдарын және оны «өздерінде» өсірудің қамын қарастыру қажет болды. Ақпараттың азғантай ғана ағымы сауданы жолға қою үшін кәсіпкер адамдардың әрекетіне түрткі болды және де бұл сауда ісі тез арада бүкіл «Көне Дүние» ауқымындағы қарым-қатынас пен тауар айырбасының көпіріне айналды. Дала, Орталық Азия тауарлардың, алтынның, жібектің, идеялардың, жаңашылдықтардың, көркемдік талғамдардың әлемдік айналымының дәнекері ретінде «Тарихтың қақпасына» айналды. Айналым Шығыстан Батысқа қарай және керісінше, Солтүстіктен Оңтүстікке және керісінше, диагоналды әрі басқа бағыттарда жүрді.

Жазба дәстүрге келер болсақ, біз скиф жазбасы туралы ешқандай мәліметті білмейміз. Мүмкін, Қосөзен - Мәуреннахрдің отырықшы - егінші ойпатында жазудың ошағы болған да шығар. «Есік қорғанында» «Алтын адаммен» бірге мәтіні әлі оқыла қоймаған күміс табақша табылды. Түріктер тұңғыш рет Шығыс пен Батысты біріктірген біртұтас империяның - түрік қағанатының негізін қалады, өздерінен кейін тасқа қашалған жазба құжаттар қалдырды.

Өркениеттіліктің маңызды өлшемі қалалардың болуы деп есептеледі. Дала өркениетінің қалалық өркениетпен тек сырттай ғана емес, комплимент ұстыны бойынша да байланысы болды. Оның өзі темірді өндіру мен өңдеу орындарындағы отырықшы қоныстарсыз, қыстауларсыз, ордаларсыз өмір сүре алмас еді. Қалаларды білдіретін «балық» деген ерекше термин де болды, ондағы тұрғын үйлер көшпенділерге тән киіз үйлермен салыстырғанда, балшықтан соғылды. Ал киіз үйлер болса, сүйегі ағаштан, үсті киізбен қапталатын, жинауға, тасымалдауға өте қолайлы келетін еді. Отырықшы - егінші, яғни қалалық мәдениет көбіне көшпелі, дала мәдениетінің антиподы ретінде түсіндіріледі. Шындығына келгенде, олар бір аймақ шеңберінде бірін бірі өзара толықтырып тұрды. Кей уақыттарда далалықтар таяу және алыстағы көршілерін өз өрісіне кіргізсе, кейде өздері жалдамалы немесе вассалдар ретінде оларға бағынышты болатын кездері де болды. Жібек жолының арқасында әлемнің барлық ұлы державалары бір торапқа түйіскен уақыттан бастап соғдылықтар, Қосөзен, Мәуреннахр тұрғындары далалық - көшпенділер жағында болды. Бұл байланыстар, әсіресе, бірінші түрік қағанаттары дәуірінен бері тығыздала түсті. Соғдылық көпестер берік - империялық билікке мейлінше мүдделі болды, өйткені олар Тынық мұхит жағалауларынан Жерорта теңізіне дейінгі әлемдік саудадағы негізгі дәнекерлер болды.

Олардың өз заманындағы әлемдік саясатқа бағыт-бағдар беріп отырған кездері де болды. 598 жылы Тараз маңында түрік қағаны қабылдаған византиялық елші Земархтың жауап қайтару миссиясына себеп болған соғдылық Маниахтың миссиясын еске алсақ та жеткілікті.

Біз жоғарыда далалық аймақтың шеңберінен тыс жатқан мәліметтерді келтірдік. Енді бұл жағдайға арнайы тоқталып, оны дамытқымыз келіп отыр. Еуразия далаларындағы көшпелі өркениетті біз бүкіл «Көне Дүние» мен Орталық Азияның анағүрлым кең физикалық және тарихи кеңістігіне орналастырамыз, өйткені бұл тұрғыдан алғандағы оның болмысын барын ерекше және қайталанбас құбылыс ретінде қарастырамыз. Біздің қолданатын әдісіміз идеографиялық әдіс. Және сондықтан барлық аймақтар мен барлық уақыттар үшін тән болып келетін өзінің жалпы заңдылықтарындағы көшпенділікті жайына қалдыра турам ыз. А. Гумбольдтың заманынан бері Азияда ашық теңізге құятын су тоғандары жоқ ішкі құрылықтық кеңістік ретінде осы құрлықтың орталық бөлігі бөлек көрсетіледі. Алайда натуралистер мен тарихшылар дәл осы алғышартты басшылыққа алса да, «Орталық Азия» термині осы күнге дейін өзінің көпқырлы түсінігін сақтап келеді. Біздің еуразиялық Дала туралы айтатынымыз сияқты, мәселені кеңінен қойып, Орталық Еуразияны бөліп көрсететін көзқарас та бар. Бұл ұстаным Д. Сеньордың кітабында келтірілген картада бейнеленген . Әдебиеттерден біз «Ішкі Азия» деген терминді де табамыз (Индиана университетіндегі зерттеулер орталығы тап осылай аталады). ЮНЕСКО-ның қолданатын Орталық Азияның анағүрлым тар мағынасы да бар. «Орталық Азия өркениеттерінің тарихы» деп аталатын алты томдық еңбек шығарған ЮНЕСКО сарапшыларының тұжырымында бұл аймақ (қазіргі саяси карта бойынша) құрамына Ауғанстанды, Солтүстік Үндістан мен Пәкістанды, Иранның солтүстік-шығыс бөлігін, КСРО-ның орталық-азиялық республикаларын енгізетін ішкі кеңістікте орналасқан. Біздің зерттеу нысанымызға айналып отырған аймақты ескере отырып, ЮНЕСКО-ның анықтамасындағы кеңістіктің Дала мен оған жапсарлас (көпшілігінде оңтүстігінен) территорияның өзара әсерлеу кеңістігін қамтитынын аңғарамыз, бұл мекеннің халқы өздерінің шығу тегі, рухы және әдет-ғұрыптары жағынан алғанда далалықтармен ұқсастықтары көп және мұны саяхатшылар мен зерттеушілер де атап көрсетеді.

Шатасушылықтан аулақ болу үшін Л.Кредер «Орталық Азия», «Орта Азия» терминдерінің орнына «Ішкі Азия» терминін қолдануды ұсынады. Ал бүгінгі күнгі егеменді мемлекеттерге айналған бұрынғы КСРО аймағын әдебиеттегі көне дәстүрге толық сәйкес келуі үшін «Орталық Азия» деп атауды жөн көреді. XIX ғасырдың соңына қарай бұл толығымен Ресейге бағынды және Түркістан деген жалпы атаумен белгілі болды. Тек Бұқара мен Хиуа ғана ауызша тәуелсіздігін сақтағанымен, олар да Ресейдің проректор болды. Кредер сондай-ақ 1930-шы жылғы ұлттық межелеуден» кейін Кеңестердің енгізген «Орта Азия және Қазақстан» деген терминологиясының алдын ала, патшалық тұсында «Қырғыз өлкесі» мен «Түркістан» ажыратылғанын да ескертеді. «Орта Азия» деген - іс төрт кеңестік республикалар ұғынылады: Өзбекстан, Қырғызстан, Тәжікстан және Түрікменстан. Терминдерді былайша анықтау бізге далалы -көшпенділердің экспансиясын еркін баяндауға мүмкіндік береді.

Шығысында көшпенділер Ляо және Цин деген атпен белгілі чжурчжендер өз билеуші әулеттерінің негізін қалаған Солтүстік Қытайды ғана емес, Юань әулеті (Шыңғыс тұқымдарының әулеті) ретіндегі бүкіл Қытайды да бағындырды.

Батысында Каспий мен Қара теңіз жағалауларындағы тайпаларды ығыстырып, ғұндардың алысқа кеткені соншалық, IV - V ғасырларда олар Еуропаның орталығында өз империяларын құрды. Олардың билеушісі Аттиланың есімі бүкіл әлемге тарады. IV - V ғасырлардағы Еуропадағы империямен уақыт ағымындағы алшақтық бұл жердің екі түкпіріндегі топтарды бірегейлендіру мүмкіндігіне күмән тудырды. Қытай деректерінде б.з.д. II ғасыр мен б.з. II ғасырындағы басқыншылар деп аталды. Бұларды ғұндармен қалайша біріктіруге болады. Қалайша ғұндар Алтайдың орасан зор кеңістігін, Еуразияның далаларын «жүзіп өтіп», басқа дүниенің бір бөлігінен шықты, бұл - қиын мәселе. IV ғасырдың өзінде Ұлы «Жібек жолының» шалғай шығысын қоныстанған соғдылық көпестер қытай шекарасындағы оңтүстік қатысты «Нип» атауын қолданғанын да тілге тиек етеді. Бірақ «Нип» атауы кейінірек билік құрған әрбір тайпаны білдіргеніне қарай, татар, монгол, түрік, ногай деген этностық атауларды қолданғаны сияқты, Азияның көптеген көшпенділеріне қатысты кеңейтілген мағынада пайдаланылуы мүмкін. Қалай десек те, көшпенділердің саяси билігінің таралу аймағы Орталық Еуразия туралы дала өркениетінің ықпал ету аймағы ретінде сөз қозғауға лайықты мүмкіндік береді. Белгілі бір уақыт үшін және белгілі бір қатынасында Дала Орталық Еуразияның (немесе кең мағынасында Орталық Азияның) әлемдік тарихтағы рөлін түсінуге жол ашатын кілтипан болып табылады. Д.Синор олардың (ғұндардың) «ішкі азиялық тегіне» меңзейтін айғақтардың үш тобын көрсетіп береді. Бұл, ең алдымен, олардың физикалық келбеті. Олар монғолоидтар. Олардың моңғолдық кескін-келбеті, осыған дейін тек Африкадан шыққан қара нәсілді ғана білген еуропалықтар үшін таңсық болды. Оның үстіне олар жылқымен бірге туылғандай болып көрінді. Екіншіден. Әдет-ғұрыптары, әсіресе, Аттиланың өліміне байланысты болған жөн-жоралғылар бүкіл Орта Азия үшін, оның ішінде скифтер1 мен VI—VIII ғасырлардың түріктері үшін бірдей ортақ болды. Енді үшінші жағдай. Қытайдағы Ордостан Еуропаның орталығына дейінгі орасан зор территорияда Орталық Азия металлургиясына тән бұйымдар, оның ішінде қола қазандар, «Kauldron» табылған. Олардың көпшілігі ғұндарға тиесілі болды. «Тағылардың» біршама уақыт экономиканы қалай басқарғанына келер болсақ, Аттиланы мысалға ала отырып, оның өз бағыныштыларына қамқорлық көрсете отырып, экономиканы тамаша түсіне білгенін, колонияларда жұмыс күштерін қалай пайдалануды білгенін аңғаруға болады. Хандар мен Аттила қазіргі батыстық отаршылдық биліктердің де қабылдаған тәсілдерін -өмір үшін қажет тауарларды алу үшін брутальды күшті қолдану әдісін меңгере білген.

Даланың әскери-саяси ықпалынан өзге, оның халықтар көшінің, демографиялық үдерістердің қайнар көзі болғаны да аса маңызды. Соның нәтижесінде Азияның экономикалық картасы түзіліп отырды. Басқа да факторлармен қатар, Рим империясын құлатқан ғұн шапқыншылығы, ал кейінірек монғол шапқыншылығы біршама деңгейде Еуропаның этно - саяси келбетін айқындады. Бірақ, мүмкін, халықтардың ұлы қоныс аударуының басты бағытының бірі үнді арийлердің қозғалысы болуы да ықтимал. Олар әлемдік өркениетке өзінің негізін қалаушының есімімен аталған авесталық дүниетанымды енгізді, ол Даланың шегінен әлдеқайда тысқары шығып, шартараптағы танымал әлемдік діндерге өз әсерін тигізді. Тіл мен тұқым да маңызды игіліктер болды. Авесталықтар еуропалықтар еді. Олардың қозғалысы мен шапқыншылығы монғолоидтық және еуропалық нәсілдердің араласуына, иран тілінің шығыстық диалектілері таралуына және олардың жергілікті тілдермен араласуына әкелді. Бірінші көшпелі империя VI-VIII ғасырлардағы түрік қағанатынан қалған мәдени және саяси мұрадан бірегейлік сақтау идеясын алғашқы орынға қою керек. Уақытында Геродоттың өзі скифтердегі өз рухани құндылықтарына деген өте қызғанышты қатынасты байқаған болатын. Этностық арман абыройды Йолығ тегін мемлекеттің саяси күшінің негізі деп есептеген еді. Ол халықты бөтен құндылықтарға «еліктеушіліктен» сақтандырған еді. Бұл ұстын дала халықтарының еркіндік сүйгіш рухына дем берді және бұл қазақтың «өлімнен ұят күшті» деген мақалынан көрініс тапты. Орхон жазулары бойынша, билеушінің даналығы мен коғам мүшелерінің ынтымағы болмаса мемлекет ыдырайды, халық азып-тозып күйреуге ұшырайды. Қол астындағылардың қамын жеу билеушінің «даналығының» мәнін білдіреді. Тас жазбалардың авторы билік пен халықты біріктіруді кейінгі ұрпақтарға мықтап өсиет етеді, онсыз қоғамның гүлденуі мен игілігіне жету мүмкін емес. Түріктер орталық билікті сақтауда топтық мүдделілікті қалыптастыру үшін билікті мұраланудың үлестік - сатылық жүйесін бекітті. Билік әкеден балаға емес, кіші інісіне берілді. Одан немере ағасына берілді. Туыс бекзадалар өз кезегін күте отырып, үлестерді басқарды. Түрік қағанаты идеологиясының негізі және шыңы тәңірілік діні болды. Оны исламның құқығы мен мемлекеттілігінің нормаларымен біріктіре отырып, Қарахан әулеті дәуірінің ойшыл -ақыны Жүсіп Баласағұн бұл идеологияны реформалауға ұмтылды. Түріктен Орталық Азия мен Даланың ислам үдерісі VIII ғасырдан басталып, тұтастай алғанда XV ғасырда аяқталды. Ислам Далаға мұсылман өркениеті мен парсы мәдениетінің жетістіктерін әкелді. Мысалы, Жүсіп Баласағұн өзінің «Құтадғу білік» поэмасын құрастырғанда парсылық үлгілерге сүйенді және бұл поэма барлық түрік тілдес әдебиет үшін негіз құраушы тілдік ескерткішке айналды.

Жүсіп Баласағұнның «хас хаджиб», яғни бас уәзір шенін алып, өзінің бар ынтасы мен адалдығымен қызмет еткен Қарахан әулеті мемлекеті ежелгі түрік мемлекеттігінің заңды мирасқоры болды. Дәл осы сабақтастық «Құтты біліктің» поэтикасы мен идеологиясында аңғарылады. Ең алдымен, бұл аспан денелеріне табынушылықтың түріктік ерекшеліктерін білдіретін оның негізгі кейіпкерлерінің есімдерінің – Күн толды мен Айтолды атауларының рәмізден білінеді. Тағы бір маңызды идеологиялық белгі «тәңірі» ұғымын қолданудан көрінеді. «Құтадғу білік» поэмасының бір жетістігі араб - парсы поэтикасын түрік тілдес поэзияға көшіру болып табылады. Бірақ бұл механикалық тұрғыда жүзеге асқан жоқ, өйткені көне түріктік поэтикалық дәстүр негізінде басқа тілден алынған форманың өзіне енуіне түрік тілінің көрсететін қарсылығын игеру керек болды. И.В. Стеблева Жүсіп ақынның қолданған поэтикалық синтаксис тәсілдерінің Орхондық мәтіндермен ұқсастығын байқайды және өткір мәселелердің қойылуы, арнаулар, ұсыныстар мен өсиеттер баяндауға көтеріңкі - сезімдік дауыс береді. Орхон - Енисей ескерткіштеріндегі тақырыптар мен ниеттер Баласағұнның кіші замандасы - Махмуд Қашқаридан да аңғарылады. Оның «Диуани лұғат ат - түрік» («Түрік сөздерінің жинағы») атты шығармасында Күлтегінге арналған үлкен жазбадағы поэтикалық фигураларды толығымен қайталайтын нақты бейнелер келтіріледі.

X ғасырдың ортасынан бастап араб халифатының құрылуы барысында қалыптасқан мәдениеттер жиынтығы Далаға ене бастаған сайын араб - парсы мәдениеті ретіндегі мұсылман мәдениетіне белгілі бір үстемдікті қамтамасыз етті. Әңгіме мұсылмандық құқық пен басқа мемлекеттілік бастауларының енуі туралы болып отыр. Исламдағы білім кілті, әмбебапты белгілері, өзге дінге төзімділік және тағы басқа белгілер исламның тарихи ықпалы мен оның әлемдік дін ретіндегі мәнін түсіндіріп береді. Азия, Африка, Еуропаның әртүрлі халықтарын біріктірген территорияда империя құрған араб саяси табыстары швейцариялық шығыстанушы Адам мен мұсылмандық Ренессанс деген атау берген үлкен мәдени-шығармашылық үдерістің бір бөлігі ғана болды. Бұл үдеріс араб әлемінің шеткері аймағы - Дала мен онымен өзара байланыстағы Орталық Азия аумақтарын да қамтыды. Оның дәлелін әлемдік мәдениетке өздерінің зор үлестерін қосқан әл - Хорезми, Рудаки, Фирдоуси, әл - Фараби, Бируни, Ибн-Сина, Баласағұн, Қашқари сынды көрнекті тұлғалардың тұтастай тұғырының пайда болуы еді. Бұл кезеңдегі осы аймақта мемлекеттілікті дамыту үшін екі өзара сәйкес келетін үдеріс тән болды: түрік әлеміне этностық тұрғыда және мәдени тұрғыда тиесілі емес халықтарды ислам және түріктеу.

Алайда XIII-XIV ғасырлардағы ең бір қуатты саяси үдерістердің бірі Шыңғысханның монғол империясының құрылуы болды, оның үстіне бұл үдеріс моңғолдардың өздері үшін емес, түркі халықтары үшін және түріктеу үдерісін дамыту үшін үлкен маңызға ие болды, түріктеу басқыншылардың өздері де тез арада түсті (бұл, мүмкін, жеңімпаздар корпусыңыз санының алдындағы жауланған халық санының басымдылығына да байланысты болар).

Шыңғысханның шапқыншылығы бірталай ұғымдарды да өзгертті. Бұл ұғымдар жалпы және тұтас алғанда «тору» ағымында болып, исламдық ұғымдармен, «шариатпен» қайшылыққа келді. Кейінірек тіпті далалық ғұрыптарды бұзып, үнемі қалада тұруды әдетке айналдырған ақсақ Темірдің өзіне «шариаттан» «торуды» жоғары қойды деген наразылықтар айтылды. Сондықтан әмір Темір Иасауи кілті арқылы түрік ұлттық идеясын танытуға тырысты, осымен ол далалық өркениетті исламмен және зайырлы мүдделермен біріктіріп, Дала мен Мәуреннахр арқылы өтетін әлемдік сауда жолдарының маңызын қалпына келтіруге ұмтылды.

Тәңірілік дін мен ислам тек дүниетанымдық жүйелер ғана емес, олар - өмірлік бағдарлар. Міне, сондықтан өзара кірігу мен келісім, симбиоз болғанға дейін алдымен қақтығыстар туындады. Әңгіме бір жағынан үйреншікті торуға сәйкес қабылданған жүріс-тұрыс нормаларын және, екінші жағынан, шариатта каньонда нормаларды реттейтін менталитет бөлігі туралы болып отыр. Оның үстіне кейде діннің ірі рәміздеріне қарағанда, оның кез келген ұсақ айырмашылықтары қызу әрі өткір қабылданады. Исламның жергілікті наным-сенімдермен араласуы ғасырларды қамтыды. Көненің бұрынғы өсиеттерін түту олардың жандарының періштелерін білдіретін бабалардың рухына, әруақтарға табынуға алмасты. Қазақтарға қатысты бұл синкретті қоспаны Шоқан Уәлиханов тамаша жазып қалдырды және осы жерде оны қайталап жатудың қажеттігі жоқ. Даланың бір бөлігін қамтып жатқан Орталық Азияның тек өркениеттердің ғана емес, сонымен қатар дүниетанымдардың -авесталық, шамандық, бір Құдайға табынушылықтың, (Шыңғысхан мен оның мұрагерлерінде болған), тәңірілік, христиандық, буддалық дүниетанымдардың қақтығыс аймағына айналғанын атап өту маңызды. Біздің сөз қылып отырған Түркістан аймағы ақырында исламды. Бұл үдерістің алдында және сонымен бірге түріктеу толқыны да жүрді. Ислам оңтүстіктен солтүстікке қарай жүрсе, түріктеу кері бағытта жүрді. XVIII ғасырдан бастап патшалық отаршылдықпен бірге орыстандыру саясаты соның салдарынан басталды. Бұл үдерістердің барысына сәйкес, ислам Түркістанның оңтүстігінде басым болса, орыстанған элемент оның солтүстігінде үстем болды. Осы себепті де мынадай мәтел пайда болды: «Егер орыс болғың келсе, алдымен қазақ бол».

Қазақстан Республикасының тұрғылықты халқының белгілі бір бөлігінде стратификацияның әрқилы деңгейлерінде және әртүрлі себептерге байланысты өз болмысына тамырлану сезімі бұзылды, ал кей жағдайларда ол мүлдем жойылды. 1960-жылдары біздің коғамымыздың интеллект арасында мәдениеттердің шекарасында өмір сүретін адам ретіндегі «маргинал» ұғымының сәнге айналғаны да тегін емес. Қазіргі кезде кейбір идеологтардың мұра деп аталынатынға қатысты нәрселерге ашық нигилизм танытатыны жасырын емес. Ал бір түкпірінде оларға қызыға қарайтын жастар мен жеткіншектер арасында мұндай көңіл-күй батыстық үлгілерге тікелей еліктеу мен бұл үлгілерді ешқандай талғамсыз қабылдауға ұласып жатыр. Бұл өз мәдени құндылықтарына, өнеріне, әртістеріне, суретшілеріне, ғылым қайраткерлеріне ешқандай көңіл аудармаудан және сырттан келген кез келген гастролерге ашық демеушілік көрсетуден байқалады. Егер әдет-ғұрыптар мен жүріс-тұрыс стереотиптерінде ұялаған бірегейлік ең терең негіздері алдыңғы кезеңде пакты іскерлік практикадан ығыстырылуын ескерсек, бұл құбылысты түсінуге де болады. Және қазіргі кезде де «заң жобаларын қазақ тіліне аударуға байланысты қиындықтар» әрекідік естіліп тұрады. Асханадағы тұрмыстың азғантай әлемімен қатар, «өнер декадалары», «республика күндері» және т.б. түріндегі салтанатты боямалар да болды. Өмірдің мерекелік - карнавалдық қырының өзі, отбасылық мерекелер мен достық кездесулер билік басындағыларға жағымпазданудың, «орысша» ішудің, тамадамен бірге «фузинше» тілек айтудың, оған қосымша қазақтың фольклорлық – этнографиялық элементтерін қосудың ресми дағдысына айналды. Бір сөзбен айтқанда, мұның барлығы резервациядағы өмірге ұқсайды, тек шекаралар кеңістік арқылы емес, рухтың аралықтарымен жүргізілгендей болды. Сондықтан «нағыз қазақ» пен «шала қазақ» арасындағы маркерлер шіріген дәстүршілдік пен трагикомедиялық модерннің біржақтылықтарына айналып, «Тамаша» деп аталатын сахналанған шоудың тақырыбына өзек болды. Сырттан енген құбылыстар «отарлық демократиялық елде» ақырында үстемдік етеді не болмаса дәстүрлерді жаңашылдықпен біріктіріп, алға секіріс болады. Дәстүр мәселесі де ушығып тұр. Әрқилы деңгейдегі және әртекті дәстүрлерден біртұтас құйма шығар ма екен. Өйткені көне дәстүр - бұл Орталық Азияның территориясында негізгі лингвистикалық және этностық субстрат болған көне түрік дәстүрі емес пе. Идеологтар мен саясаткерлер маңызды дәстүрлі элементтер ретінде исламды қарастырады. Біз болсақ, анағүрлым кең әрі құбылыстардың синкретті ағымындағы мұсылман өркениеті туралы айтқанды жөн көрер едік. Және, даланың дәстүріне өз ізін қалдырған үшінші компонент империялық, ресейлік отаршылдық саясат болды. Оның үстіне онымен қатар орыс мәдениеті қатар жүрді.

Мүмкін, көшпенділердің саяси ойы мен саяси практикасының ең жоғарғы жетістігі авторы Шыңғысхан болып табылатын Ясы (заң) деп аталатын құжат болар, сірә. Негізгі құжат ретінде ол Темучин Шыңғысхан деп жарияланған 1206 жылғы құрылтайда бекітілген еді. Ясының түпкілікті редакциясын 1225 жылғы құрылтаймен байланыстырады. Ясыға сәйкес, империяның жалғыз қабілетті иесі монгол халқы болып табылады, құрылтайда хан сайлау құқығы соған тиесілі. Бүкіл жоғарғы билік соның қолына шоғырланған. Барлық жұмысқа қабілетті еркек кіндік есепке алынып, әскери ұстынға негізделген мемлекеттік қызметке бекітіледі. Ясы мұрагерлік, жеке тұлғалардың өзара қатынасы, сондай-ақ тайпалар мен рулардың өзара қатынасы мәселелеріне үкімі таралған әдеттік дала құқығының нормаларын бұзбайды. Бірақ Ясыда бірінші орында тұрған нәрсе -провинциялы монғол мемлекетіне емес, әлемдік империяға есептелген жаңа құқықтық тәртіп пен құқықтың жаңа нормаларын енгізу тұрады. Мұндай кең пиғыл қытай тәжірибесін игеруді қажет етті, бюрократиялық жүйе мен салық жүйесі қолға алынды. Жеке әскери ерліктерімен көзге түскен қолбасшылардан, тархан - ардагерлерден және ұландардан тұратын тайпадан тыс қосын мен ақсүйектерден тұратын билік етуші әулетті шоғырландырудың түріктік дәстүрі жалғастырылды. Орталық билікті қасиетті ету және оның бір тұлға қолына жинақталуы жалпы шығыстық, оның ішінде ирандық дәстүр болды. Ясы мәтінінде кездесетін әдеби ұғымы парсылардан келеді, ол тәрбиелілікті, мәдениеттілікті, ағартушылықты білдіреді. Бірақ Ясының өзіндік ерекшеліктері де бар, өйткені ол кең ауқымдағы мемлекет қайраткерінің жеке шығармашылығының жемісі болып табылады. Шыңғысхан конфессионалды ниеттер мен теократизмнен аулақ адам. Оның режимі мейлінше зайырлы, дінге төзімді, басы артық шенеуніктік иерархия мен бос сөзшеңдікті көтермейтін рационалды. Салықтан босатылған және жеңілдіктер берілген тұлғалар категориясына діни абыз кіргізілген. Ясыда соғыс жариялау, елшілердің қорғалуы сияқты халықаралық құқықтың мәселелері де қарастырылған. Ясыдағы маңызды ұстын заң билігінің атқарушы биліктен ажыратылуы болды. Заңды егеменді қауымдастық тұтастай қабылдайды. Хан заңды өмірге енгізеді, әдеттерді ұстанады және оларды таптауға қақы жоқ.

Жаулап алынған территорияларда заңдылық пен құқықтық тәртіпті енгізе отырып, Шыңғысхан империяны өз мұрагерлері арасында әкімшілік бөлуді алдын ала ойластырып кетті. Бұрынғы КСРО-ның тәуелсіздік алған бес республикасы енетін Орталық Азия аймағы басым бөлігінде Шыңғысханның үлкен улы - Жошының улысы болды. Оның тек қиыр оңтүстік-шығысы ғана Шағатайдың ұлысына енді. Бірақ Шыңғысханның империясы, оның негізін қалаушының жоғарғы беделі мен сыртқы құдіретіне қарамастан, тарихтағы басқа да империялар сияқты мәңгі бола алмады.

Эрозиялық үдерістер биліктің ең жоғарғы сатысынан, империяның орталығындағы билік үшін күрестен басталды және тез арада оның ұлыстарға ыдырауына алып келді. Одан кейінгі кезек ұлыстарға да келді. Күштің ыдырауы мен құдіреттің күйреуін жаулап алынған территориялардағы барлығы да, вассалдар да пайдаланып қалуға ұмтылды. Империя күйреуінің билік үшін күрестен басқа да себептері көп болды. Негізгі себептердің бірі Даланың өркениеттік және адамдық әлеуетінің сарқылуы болды. Әсіресе монғолдар өздерінің басқаруы тиіс адамдар бұқарасының телегей теңізіне сіңіп жоқ болды. Империяның, оның ішінде Алтын Орда деп аталатын Жошы ұлысында қазіргі этностар қалыптаса бастады. Шыңғыс империясының әскери-саяси мирасы мен крепостниктік құқықты Ресей мұраланып алды. Далада патриархалдық тәртіпті нығайту және әлеуметтік регресспен сипатталған қазіргі этностардың қалыптасу үдерісі жүріп жатты.

Дала мен Орталық Азияға Ұлы Жібек жолының маңызының өшуі, әлемдік сауда жолдарының және соған сәйкес әлемдік саясаттың құрлықтан теңізге ауысып (Москат -Кантон), мұхиттық трассаның ашылуы ауыр тиді. Бүкіл Еуразияны көктей өтетін тауарлардың алуан түрімен қатар, әскерлердің, көпестердің, миссионерлердің, дәрігерлердің, қолөнершілердің ағыны қоса ілескен керуен жолдары біртіндеп саябырлады және ақырында өшіп тынды. Тек Дала ғана емес, бүкіл Шығыс XV ғасырдан бастап мәдени тұрғыда Батыстан артта қала бастады.

Еуропалық өркениеттің серпін алуына Шығыстың мәдени жетістіктері, халықаралық айырбас сеп болды және шығыстық тауарлар, асыл бұйымдар, жібекті төлеудегі тапшылықтың орнын толтыру үшін алтын іздеу себеп болды. Монғолдар шығыстық мәдениеттің Еуропаға енуіне мейлінше ықпал етті. Вернадский осыған орай, жинақталған мәліметтер мен білімді белгілеп, сақтап, ұрпақтан-ұрпаққа тарата отырып, адамзат тұлғасының күші мен ойын барынша ұлғайтуға мүмкіндік берген кітап басу ісінің ашылуы мен таралуына ерекше назар аударады. Қазіргі ғылыми-техникалық дәуірдің жыл санағы дәл осы кітап басудан басталады. Қытайда VI ғасырдан бастап ойылған ағаш тақтайлардан баспа тәсілі тәжірибеге енген еді. XIII - XIV ғасырларда ол Еуропаға кірді және Гуттенбергтің жаңалығын даярлады. Марко Поло монгол империясындағы ақша ассигнацияларын басып шығаруға көңіл аударған еді. Вернадскийдің пікірінше, «монгол шапқыншылығының орасан бүкіләлемдік - тарихи маңызы, соның арқасында біртұтас мемлекеттік бүтіндіктің шеңберінде мәдениеттері әртүрлі, кейде өте жоғары мәдениетті халықтардың бірігуімен сипатталады. Баспаның ксилографиялық тәсілімен қатар, монғолдар қағаздың, бұрғылау скважиналарының Еуропаға енуіне ықпал етті . Бірінші ашқан ол болмаса да, Колумбтың Американы ашуы баспа ісінің арқасында маңыздылыққа ие болды. Мүдделі адамдар мен зерттеушілер енді «Американы қайтадан ашпай», өзіне дейінгілер тәжірибесін, олардың мәліметтері мен картасын пайдалануға мүмкіндік алды.

Колумбтан кейінгі Еуропа суырылып алға шығып, «өркениеттіліктің» жалғыз иесі ретінде әлемге үстемдігін жүргізе бастады. Мұның неге және қалай жүзеге асқанын айқындау өз алдына ерекше мәселе. Оның үстіне XXI ғасырға қарай ол өз өзектілігін жоғалта бастады; өйткені Еуропаның күмәнсіз жетекшілігі біртіндеп өткен шаққа айнала бастады. Мамфорд Шығыстың құлауы мен Еуропаның асқақтауын өркениетті еуропалық адамның әлем мен табиғатқа шексіз үстемдігіне деген сенімімен байланыстырады. Алайда нақты осы машиналық мәдениет, әскери істегі қандай да бір моральдық шектеулерден азат болу Еуропаны әлемдік үстемдікке алып келді. Ал Далаға келер болсақ, оның өшуі өзінің тудырған және белгілі бір кезеңде үстемдік еткен өркениет әлеуетінің толық сарқылуынан болды.

Далалық өркениеттің қайта ұшқын көрсетуінің бір көрінісі XVII ғасырдың аяғы мен XVIII ғасырдың басындағы қалмақ державасының салтанат құруы болды. Оның құрылуы мен нығаюы заманында Даланың Батысында Қазақ хандығы өсу үстінде еді. Дербес мемлекет ретінде екі ғасырға жуық өмір сүруі барысында Қазақ хандығы қилы кезеңдерді бастан кешірді, бірақ тұтастай алғанда өрлеу үстінде болатын. Ақ - Нияз, Қасым, Есім, Тәуке сияқты улы хандар тұсында халықтың көкірегін кернеген мақтаныш сезімі «Алаш Алаш болғанда, Алаша хан болғанда» деген мәтел сөзден аңғарылады. Бұл кезеңде Қазақ хандығы бір орталыққа бағынды, өз қолына әкімшілік және сот билігін шоғырландырған билер институты құрылды. Бүкіл халық билерінің жалпы жиналысы «алаш», шын мәнінде биліктің жоғарғы заң шығару органы болды.

Қалмақтар 1717 жылы Тәукеханның өліміне дейін қазақтармен соғыс жүргізіп, бірде жеңіп, бірде жеңіліп отырды. Ерік-жігері әлсіз Болатхан хандықтағы тұтастықтың сөгілуіне, халық ынтымағының ыдырауына әкелді. Бұл сәтті қалмақтар дереу пайдаланды. Олардың жоспарына кездейсоқ жағдай - швед сержанты Ренатаның тұтқынға түсуі де ықпал етті. Ол 1717 жылдан 1733 жылға дейін қалмақтарда 16 жыл тұтқында болды, сөйтіп зеңбірек, снаряд өндірісін, тіпті типографияны жолға қойды. 1723 жылғы кенеттен болған жинақы соққы қазақтардың ауыр жеңіліске ұшырауына себеп болды, олар күйзеліске келіп қиратылды. Қалмақ шапқыншылығы халық жадында «Ақтабан шұбырынды, Алқакөл сұлама» деген мәтелмен сақталып қалды, яғни қазақтардың шошынғаны соншалық, олар табандары әбден тозып,өздері ес-түссіз құлағанға дейін алды-артына қарамай қашқанын білдіреді. Қалмақтардың осал тұсы, олардың тарихи агрессивті өзге, соғысты екі майданда - шығысында Қытаймен, ал батысында Қазақ хандығымен жүргізуінде болды. Ал бұл дәуірдегі геосаяси ахуал картаны мүлдем басқаша құрып үлгірген еді. Бұл жердегі мәселе қалмақтар туралы емес те еді. Қыпшақ даласын Қытай мен Ресей бөліп алуға даяр болатын. Ресей Қазақстанды оңай жаулап алу үшін қалмақтармен келісіп және қалмақтарға қарсы тұру үшін қазақтармен келісіп, саяси ойын жүргізді. Абылайдың Қытаймен одағы және номиналды бағыныштықты қабылдауы мұндай жағдайлардағы жалғыз дұрыс қадамдар болатын. 1723 жылғы жеңілістен кейін жағдай өте ауыр және шарасыз болатын, дегенмен бұл жағдай қазақтарға өз күшін жинақтап, бірігуге, қайта бірігіп, патриоттық толқынды оятуға, ақырында ұлы жеңістерге жетуге итермеледі. Бұл жеңістердің маңызы шайқас өткен жерлердің атауынан - ақ аңғарылып тұр: «Аңырақай» және «Қалмақ қырылған». Енді осы жеңісті бекіту ғана қалған тұста Әбілқайыр өзінің қол астындағы кіші жүздіктермен және Сәмеке бастаған орта жүздіктердің бір бөлігімен жеке амбициялардың жетегінде майданды тастап кетеді. Әбілқайыр кейінірек, ең алдымен өз тайпалас қорқып, 1731 жылы Ресейдің бодандығын алады. Алайда Абылай ресейлік бодандықты қабылдағанымен, тұтастай алғанда Қазақстанның тәуелсіз бағытын ұстап тұрды. Ол патшалық әкімшілік тарапынан оған билеуші титул тапсыратын салтанатты рәсімдерге қатысудан бас тартты, өйткені өзін өз халқының таңдаған заңды қалаулысы сезінді. Бірақ Қазақ хандығының дербес өмір сүруінің күні еңкейген еді. Ең соңғы трагедиялық талпыныс ретінде Кенесары Қасымовтың қозғалысын атауға болады.

Шығыс Түркістан деп аталған Даланың шығыс қапталын алып жатқан территорияның бір бөлігі түбегейлі Қытайға өтті. Алтайдан батысқа қарай Шығыс Түркістанға дейінгі, Сібірден оңтүстікке қарай Ауғанстанға дейінгі Орталық Азияның территориясы XIX ғасырда Ресейдің отарына айналды. Бұхар әмірлігі мен Хиуа хандығы (1920 жылға дейін) формальды тәуелсіз деп есептелді. Бұл территорияда Ресей өзінің әкімшілік басқаруын жүргізді. Әдебиеттерде ол Орыс Түркістаны деп атала басталды және ол Дала (оңтүстігін есепке алмағандағы Қазақстан) мен Түркістан (қалған барлық территория, Орталық Азияның бұл бөлігін «Өзбек Түркістаны» деп атайды) деп бөлінді. Түркістан сауда аймағы мен Ауғанстанға ықпал ету үшін Англия мен Ресейдің мүдделері қақтығысты, кейінірек ол «The Great Game» деген атауға ие болды. XIX ғасырдың екінші жартысында Ресейдің Орталық Азияны толығымен отарлауы Батыстың, ең алдымен Англияның барлық басқа әлемді, немесе сол кездің тілімен айтқанда, «өркениетті емес әлемді» отарлау үдерісімен сәйкес келді. «Қытай картасы» бұл кезеңде өзінің мәнін жойды. Алдыңғы орынға шыққан Англия мен Ресейдің бәсекелестігі бүкіл әлемде қызығушылық тудырды (Орталық Азияға әлемнің әртүрлі елдерінен саяхатшылардың ағымын тудырды). Бірақ бұл қызығушылық, әрине түсінікті де, Ресей мен Англияда ерекше күшті болды, олардың баспасөзі қарама қарсы жақты қызғана бақылай отырып, Үндістанға, Ауғанстанға, Түркістанға қатысты барлық айғақтарды, ғылыми зерттеулерден бастап, метрополияның биігіндегі саясаттың қалтарыс тұстарына дейінгі мәліметтерді тізіп отырды. Орталық Азия аймағын «тағылық», «жабайылық» деп бағалау тән болды. Дала Өркениетті Еуропа мен «қияли байы» арасындағы аймақ болып есептелді. Варварлық орнын өркениетке берді. Өйткені бұл - табиғаттың заңы . 1865 жылы ағайынды Митчеллдер Орталық Азия халықтарының экономикасы, дәстүрі және басқа қырлары мен географиясы туралы орыс ғалымдарының еңбектерін тәржімалаған кітапты дайындап, басып шығарды. Бұл еңбектер жоғары бағаланды, онда Марко Поло мен иезуит дәуірінен бері бірде бір еуропалықтың Орталық Азия жерлеріне аяқ баспағаны (оны Уәлиханов тамаша сипаттап кетіп еді) аталып өтіледі. Ресей анық бәсекелес ретінде көрінеді, бірақ оның Орталық Азиядағы өркениеттің форпосты ретіндегі рөлі мойындалады. «Түземді» гөрі, өркениетті Ресеймен істес болған жақсы деп есептеледі. Қазан төңкерісінен кейін Батыс азаматтық соғысқа араласқан кезде де, ол ұлттық қозғалыстардың жетекшілерімен емес, бұрынғы патша генералдары кейпінде «өркениеттік тараппен» істес болғанды қалады.

Ресейдің Орталық Азияны отарлауы орыс мәдениеті үшін маңызды құбылыс та болды, Толстой, Достоевский сынды ұлы тұлғалардың Шығысқа деген, Азияға деген қызығушылықтарын оятты. Ресейде бұл аймақты тиянақты зерттеушілердің (олардың көпшілігі тіпті осы аймаққа ғашық болды деуге де болады) тұтастай шоғырының іс -әрекетінің нәтижесінде шығыстанудың тамаша мектебі қалыптасты. Ш. Уәлихановтан бастап, Ә. Бөкейханов, А. Байтұрсынов, Қ.И. Сәтбаев, М.О. Әуезов, Ә.Х. Марғұлан тәрізді ғалымдар осы дәстүрдің ағымында жұмыс істеді.

Ш. Уәлиханов және алғашқы қазақ ағартушылары (Алтынсарин, Абай) орыс мәдениетінің жағымды әсерін сезінді және өз халқын соған тарту арқылы оны құлдықтағы қорлық жағдайынан азат етудің жолдарын табуға тырысты. Бірақ олар өз замандарының жағдайына қарай ұлттық жаңғырудың, қоғамдық өмірді либералдану, отарлық бағыныштылықтан босанудың практикалық бағдарламаларын ұсына алмады.

Тек орыс - жапон соғысында Ресейдің жеңілуінен кейін және 1905 жылғы төңкерістен кейін отаршылдық қанаудан азат болудың үміті оянды, империялық күштердің мәңгілігіне күмән пайда болды. Отаршылдыққа қарсы, ұлттық-азаттық қозғалыстар, жаңа заманның классикалық империяларының қулауы - XX ғасырдағы әлемдік дамудың негізгі белгілерінің бірі. Осы толқынның аясында Қазақстанда реформист - демократтардың жаңа буыны пайда болды: Әлихан Бөкейханов, Ахмет Байтұрсынов, Міржақып Дулатов, М. Тынышбаев, М. Шоқай, М. Жұмабаев, М.Әуезов және басқалары. Олар жалпы - ресейлік федерация шеңберінде қазақтардың тең құқықтығының,қазақ жерлерін тартып алуды тоқтатудың, орысқа қарсы ұлттық - мәдени бірегейлік сақталынуының айқын да анық ұрандары негізінде Алаш – Орда қозғалысын ұйымдастырды. Өздерінің саяси ұстанымдарының қатаюы барысында олар ұлттық-мемлекеттік өзіндік бағдар идеясына -Қазақстанға демократиялық парламенттік (мүмкін президенттік) Ресей құрамында автономиялық бірлік мәртебесін беру идеясына дейін жетті. Олар ұлттық қозғалысты басқарып, Алашорда өкіметін құрды. Оның азамат соғысы барысында сақталып қалмауының көптеген факторлары болды. Олардың қатарына халықты өз төңірегіне шоғырландыра алмауын, дәлірек айтқанда, халықтың ыдыраңқылығын, бұқараның санасында жалпы ұлттық мүдденің болмауын және соған сәйкес, кезінде Сталин байқаған, енжар инертті жатқызуға болады. Ал ахуал болса, жай ғана консолидацияны емес, дербес ұлттық армияны құруды талап еткен еді. Бірақ әскери қосынды жұмылдыру дәстүрі жойылып кеткен болатын.

Бұрынғы далалық өркениеттің жарықшағы - Қазақстанның алдында нақты міндет -модернизация міндеті, бірегейлік замана рухымен сәйкестендіру міндеті қатаң түрде тұр. Бұл міндетті XX ғасырдың басында реформист - демократтар түңғыш рет қойған болатын. Оның шешімі екі рет қолдан сусып кетті. Біріншісін, Ресей мен оның ұлттық аймақтармен қатынасының демократиялану мүмкіндігін большевиктер қиып тастады. Орасан адами, интеллектуалдық, моральдық құрбандықтарды бастан кешіре отырып, психологиясына экологияның енуін айтпағанда, құлдық кемтарлық вирусының енгізілуі тұрғысынан алғанда ұлт кейінге ысырылып артқа лақтырылды. Екінші мәрте Горбачевтік қайта құру дәуірінде, үдеріс деп аталатын кезеңде ұлттық республикалардың өкілдері, тіпті өздері шынайы автономия түрінде өздеріне берілген егемендікті пайдалануға мүмкіндіктері бар еді. Қазақстанның автономиясы жөніндегі Алаш - Орда бағдарламасы толығымен нақты үлгіге айналар еді.

Адамзат кемшіліктерінің ішіндегі ең кешірілмейді - мүмкіндікті қолдан шығарып алу. Тарихшылар мұны басқаша түсіндіреді, өткенді өзгерте алмайсың. Өткенді осылай тағдырмен ақтау арқылы жүре беруге болады: болатын нәрсе болды, басқаша болуы мүмкін де емес деп. Ойдың басқаша барысын дәлелдейді: қозғалыс пен даму баламаны, дивергенцияны теріске шығармайды, «ұсақ себептер» «орасан салдарларды» тудыруы мүмкін. Олай болса, Далалық Өлке - Қазақстанға әлемдік өркениеттің даңғыл жолына түсуге мүмкіндік беретін үдерістердің барлық жиынтығын қаперге алу керек: гуманитарлық және экономикалық үлес қосудың мүмкіндігі, аймақтағы көршілермен болатын әрекеттерді бірлесе үйлестіру, төменнен жоғарыға дейінгі бүкіл коғамның күш-жігерінің сапалы, мақсатты көрінісіне не болу, жоғары рухани мүдделер және соған сәйкес ерікті қайрат қажет.

А.Х. Қасымжанов. Пространство степи

Пространство и время великих традиций.

Алматы: Қазиқ университеті, 2001. С. 125-162.





IV БӨЛІМ

ҚАЗАҚ ФИЛОСОФИЯСЫ – ТҮРКІ ФИЛОСОФИЯСЫНЫҢ ҚҰРАМДАС БӨЛІГІ

Ғарифолла ЕСІМ

Ғарифолла Есім - белгілі қазақ философы, коғам қайраткері, Қазақстан Республикасы Ғылым академиясының академигі, философия ғылымдарының докторы, профессор. Бірқатар жылдар бойы Абай атындағы Қазақ ұлттық педагогикалық университетінде декан қызметін атқарды. Қазіргі уақытта сенатор, елдің мемлекеттік өміріне белсене қатысып, үлкен қоғамдық-саяси жұмыс атқаруда. Оның негізгі еңбектері қазақ және түрік философиясын, өткеннің рухани мұрасын және оның қазіргі қоғамдық сана мен дүниетанымға ықпалын зерттеуге арналған. Ол - көптеген ғылыми монографиялардың, мақалалардың, эсселер мен көсемсөздік туындылардың авторы. Ғ.Есімнің ірі философиялық шығармалары қатарына «Хакім Абай», «Шәкәрім даналығы», «Сана болмысы», «Абай туралы философиялық трактат», «Адамзат» және басқалары жатады. Оның жемісті ғылыми, ғылыми-ұйымдастырушылық және педагогикалық қызметі мемлекет тарапынан бірнеше мәрте марапатталды.

Абай философиясындағы Алла және адам болмысы

1. Алла болмысы және оны тану

Қазақ топырағында Абайға шейін Алланы тану мәселесімен шұғылданған ойшыл болмаған. Өзін сопылар деп атаған тақуалар (әулиелер) да «Алла бір, пайғамбар хақ» деп мәселені нақты қоймаған. Бір сөзбен айтқанда, сенім мен таным арасы ажыратылмаған. Абай болса, Аллаға сену мен оны тану бір ұғым деп қарамайды. Сенім - діни қағида, таным - гносеологиялық ұғым. Алғашқысы діни идеологияға негіз болса, соңғысы діни философияның категориясы. Бірақ Аллаға сену және оны тану мәселелері діни сана ауқымындағы ұғымдар. Сондықтан осы проблемалармен айналысқан, пікір айтқан адамдарды біз бүгінгі күні діни ойшылдар деп жүрміз. Олай болса, Абай да діни ойшыл (философ).

Абай - Алланы танушы ойшыл.

«Алланың өзі де рас, сөзі де рас,

Рас сөз ешуақытта жалған болмас»,—

деп Абай мәселені діни сана ауқымында қарастырып, бірақ Алланың растығына айрықша көңіл бөлген. Рас деген - заттың құбылыстық мәнін әрі сапалық мөлшерін білдіре алатын өлшем. Заттың рас болуы да, болмауы да мүмкін. Алғашқыда рас болып айқындалған зат келе-келе рас емеске айналуы ықтимал. Бірақ рас заттың рас емеске өтуі де ықтимал. Демек, растың бір-ақ мәні бар, ол - оның растығы. Бұл - «рас» ұғымының бір қыры.

«Растың» екінші қырына келсек, онда оның растығын тану мәселесіне тірелеміз. Растың растығын тани алмасақ, ол жөнінде не айтуға болады? Онда Алланың барлығына сенуден басқа амал жоқ. Бірақ Абай Алланы рас дегенде, оны ақиқат деп отырған жоқ, танылатын мүмкіндік болмыс ретінде қарастырған.

Абай өлеңінің екі жолында «расты» үш рет қолдануы тегін емес. Ол өлеңді қабылдаушының ойына өріс бергендік. Ақылың бар, сана-сезімің бар, ойлан, түйсін. Алладан өзге қандай растық бар? Абай расқа үшінші жағынан келген. Ол - оның тарихи мәнділігі. «Алланың өзі де рас» осылай өткен тарихта да болған, қазір де солай, болашақта да солай бола бермек. Рас - бұл мәнінде мәңгіліктің өлшемі. Алла рас демек, ол мәңгілік шындық, оның растығы мәңгілігінде.

Растың төртінші қыры. Рас мәңгіліктің өлшемі дедік, бірақ болмыста өткінші жайлар да бар емес пе? Олардың барлығы да рас деме, «рас» дегенде, біз мәңгілігін мойындай отырып, сонымен бірге оның өткіншілігін мойындамасқа болмайды. Сонда бүгінгі «рас» болған нәрсе ертең «рас» емеске айналуы мүмкін бе? Жоқ, «рас» емеске айналатын нағыз растың өзі емес, ол - адамдардың «рас» пен «рас еместі» ажырата алмағандықтарынан туған, жалған нәрсені «рас» деп қателесулері. Рас, әманда рас. Сондықтан Алланың ешқашан жалған (рас емес) болуы мүмкін емес.

Абай өз замандастарын да, кейінгі ұрпақ - біздерді де Алла туралы сәл-пәл жеңіл әңгімеден аулақ болуға шақырған. «Алла деген сөз жеңіл, Аллаға ауыз жол емес» дейтіні сондықтан. Абай ұғымында ол - «ақылға сыймас шындық», сондықтан ол Алла мен адам арасындағы жалғастырушы күш - махаббат деген тоқтамға келген.

Дененің барша қуаты,

Өнерге салар бар күшін.

Жүректің ақыл суаты

Махаббат қылса,

Тәңірі үшін.

Алланың растығын Абай махаббат арқылы дәлелдемек болған, оның «махаббатсыз – дүние дос» дейтіні де сондықтан, яғни махаббатсыз адамның Алламен ісі жоқ, ол дүние -байлықпен ғана дос.

Сонымен, жалған болмайтын рас не дегенде, Абай ол - Алланың өзі және сөзі дейді. Бұл мәнінде «рас» - болмыстың синонимі. Әлемдегі рас, ол - болмыс. Болмыс ешуақытта жалған болмақ емес. Абай дүниетанымында Алла - шындық. Демек, шындық рас болса, Алла да рас. Шындық дегеніміз, қарапайым тілмен айтсақ, өмір, яғни өмірде бар екеніміз, істеген ісіміз, сөйлеген сөзіміз. Ол рас болса, онда Алланың сөзі де рас, өзі де рас. Қысқасы, шындықты мойындау - Алланы мойындау. Бұл - Абай (гуманизмінің) көзі. Алла ісіне мойын ұсынып, мұсылман болудың Абай айтқан шарты - адамға адамшылықпен қарау.

Алла ішімді айтқызбай біледі ойла, Бендесіне қастықпен кінә қойма. Распен таласпа, мүмин болсаң, Ойла, айттым, адамдық атын жойма!

Үшінші жолдағы «Распенен таласпа...» деп отырғаны - ақынның Алла сөзіне күмәнданба дегені, себебі Алла жолына түссең, адам атыңды жоймайсың. Алла жолында болсаң, адамдықты жоймайсың. Абай сонымен Алланы абсолют шындық ретінде ұсынып, ал оның сөзін жеткізушілер туралы өзгеше пікірде болады. Ол: «Замана, шаруа, мінез күнде өзгермек, оларға кез-кезімен нәби (пайғамбар) келмек»,- дейді. Міне, осы тұста Абай өзі айтқан Алла жолы мен пайғамбар жолының айырығына келеді. Нәбилер келеді, кетеді, ал Алла - мәңгілік. Нәбилердің келіп-кетуін Абай қалыпты жағдай деп түсіндірген. Өзгермейтін бір Алла - OJI абсолют. Өзгеретін - оны танушылар, оның құдіретіне бас июшілер. Адасатын - Алла емес, адамдар.

Енді «Алланың сөзі де рас...» деген мәселеге нәбилерге қатысты тоқтала кетсек, Алла «еш жерде өзгермейтін» мәңгілік рас қалпында қалса, онда неге бірінен соң бір нәбилер келмек? Алланың сөзі ешқашан өзгермек емес, бірақ замана, шаруа, мінез өзгереді. Сол өзгерістерге сай «өлшемді сөзбен» кез - кезіне орай нәби келеді. Егер әр пайғамбар сөзі мәңгілік болса, ол нәби емес, Алла болғаны. Нәбилер - Алла сөздерін жеткізушілер, олардың сөздерінде бір-бірімен қайшылық бар, себебі, тағы қайталаймыз, пайғамбарлар сөзі де шектеулі. Мөлшерсіз, өлшемсіз, шектеусіз тек Алла сөзі, қалғандардың сөздерінің бәрінде белгілі мөлшер бар. Байқайсыз, ба ақын: «Алла мінсіз әуелден, пайғамбар хақ», -дейді. Алла туралы оның растығынан өзге сөз айтудың еш қажеті жоқ. Ол мінсіз, әңгіме осымен аяқталуы керек. Пайғамбарға мұндай мінездеме беруге болмайды. Абай оны «хақ» дейді, себебі ол Алла сөзін сөйлеуші, бірақ ол да өз кезегімен, Алла әмірімен келген, олай болса, оның да өзгеге кезек беруі ғажап емес. Бұл - Алла, нәби туралы Абайдың тол дүниетанымы. Ол ешкімді қайталап отырған жоқ, оқыған - түйгендерін өлең сөзбен өз ой елегінен өткізіп, санасында салмақтап, халқын ау сынып отыр. Мұндай ойларды айтудағы жауапкершілікті Абай жақсы білген, ол Алла туралы сөз жеңіл деп отырған жоқ, қайта улы тақырыпқа тереңдеп, жаңаша ойлау жүйесін жасауға талпынған.

Ислам дінінде иман келтіріп, мұсылман атану үшін Алланың бір, пайғамбардың хақтығын мойындау шарт. Абай бұл шартты бұзып отырған жоқ: «Алланың, пайғамбардың жолында, ынтамызды бұзбасты иманымыз»,- деді. Бірақ Абай дүниетанымында Алланың орны бір басқа, пайғамбардың орны бір басқа. Ақын мәңгілік өмір мәні турлы сөз қозғағанда, тарихта аты - есімі бар жеке адамдарды негізге алмайды. Ол мәңгілік ұғымдарды қолданады. Олар - Алла мен Адам. Нәбилер де адамдар. Сондықтан Абай философиясында әдеттегі ислам дініндегі Алла - Расул - Адам болып келмейді, мұнда орта буын жоқ. Абай Алла мен Адам туралы айтады. Бұл - діни демократия. Адам дамуындағы кедергілерді жою. Алла шексіз, оны танымақ болсақ, өзіңді де шексіз дамыта бер, сонда адамдық атыңды жоймақ түгіл, кәміл мұсылман болғандығың.

Абайдың айтуынша, Алла - өзінің әр пендесіне шамамен, мөлшермен ізгілік, даналық беруші. Бірақ Алла адамдарға осыларды гүлдендіріп, рауа беріп, оларды пайдаға асыру ғана мүмкіндігін берген.

Осы мүмкіндіктерді адам қалайша іске асырмақ? Бұл жолда олар Алланың растығын мойындай отырып, кімдердің соңынан ермек? Ондай ертушілер үшеу: пайғамбарлар, әулиелер және хакімдер.

Ал «кәміл мұсылмандар» осы үшеуінің қайсысының соңынан еруі керек? Егер пайғамбарлар мен әулиелер айтқандай, Құдайға құлшылық жолына түсіп, өз нәпсілерін пида қылса, дүние ойран болмақ, себебі «бұлай болғанда малды кім бағады, астықты кім егеді, дүниедегі Алланың пенделері үшін жаратқан қазыналарды кім іздейді?». Сондықтан «кәміл мұсылмандарға» хакімдер қажет. Олар діни ұстазымыз болмаса да, Құдайдың елшісі Мұхаммед пайғамбарымыздың айтқаны бар: «Адамның жақсысы - адамға пайда келтірген адам». Хакімдер қызметі осы бағытта.

Абайдың осы ойлары ислам шеңберінен шығып жатыр. Ол Алланы танудан адамгершілік, ізгілік туралы ойлар таратқан. Оны Европада «гуманизм» деп атайды.

Абай ұғымында Алланы сүю - адамның жеке басындағы абзал қасиеттерді қастерлеу, адамгершілікті негізгі қағидаға айналдыру, ал ол үшін ең алдымен өзіңді өзің тазалауың қажет. Алланы сүю - ізгілікке байланысты жол. Өзін күнә арқалап тұрып, Алланы сүйе алмайсың, алдымен күнәң арыл, өзіңді өзін ластан аршы, одан кейін барып хақ жолына түс. Бұл жолға түссең, бойындағы қуатың, ақылың, сезімің өріс алмақ, санаң сәулеленбек. Алланың сүйікті құлы болуға Абай адам бостандығы үшін шақырады. Адамның жеке басының бостандығы оған тән жақсы қасиеттерді дамытқанда ғана барып болатынын ақын жақсы білген.

Абай ұғымында Аллаға жетудің жолы көп. Адам баласы нәсіліне, дініне қарамастан, түптің түбінде тоғысуы, ал табысуы ықтимал. Ол үшін әлемде хакімдер сөзі үстем болып, олар билік жүргізсе, сол заман Алланың растығын мойындау заманы болмақ.

Абай әлемі өзгерісті мойындаған. Оның пікірінше, дүние бір қалыпта тұрмайды, ол күнде өзгереді.

Қозғалыстың түбірі «қозғау» десек, онда Абай қолданған «өзгеріс» деген ұғымға қарағанда «қозғалыс» тым қарабайыр түсінік. Қозғалыстың түбірі «қозғау» болса, қозғалыс - өзінен өзі өрбитін құбылыс емес, біреудің күші, әлдененің әсері арқылы болатын таза механикалық сипат алған. Ал бізге керегі қозғалыс деген ұғымның сыры ішінде болуы, ол өзінен-өзі қозғалыста болу ы. Қозғалыс болған соң, ол әмәнда қозғалыста болады. Бұл мәңгілік қозғалыстың сыры ішінде, оның адамға беймәлім болғандығын мойындау керек. Осы мәнде алғанда, қозғалыс дегенге қарағанда, Абай айтқан «өзгеріс» әлдеқайда мазмұнды. Себебі ақын адамзат күнде өзгергенде, замана күнде өзгергенде, күллі мақлұқ өзгергенде, біреудің ықтиярымен, еркімен болып отырған жоқ. Бұл өзгеріс өзінен-өзі болып отырған. Абай омың себебін ашпаған. Егер ақын осы ұғымға сүңги берсе, өлең емес, философиялық трактат жазған болар еді. Абай ақын, ол өзінің ақындық қызметін атқарған. Өзгерісте болатын дүние туралы өлең жазған. Оны түсіну, түсіндіру - біздің міндет.

Күллі мақлұқтың, заманның, адамзаттың өзгерісте болуының өз ішкі себебі бар. Қысқаша айтқанда, өзгеріс деген - тұрмыс, тіршілікке ынталану, өмір сүруге талпыныс. Бұл қасиет табиғаттың өзінің бергені. Демек, «өзгеріс» дегенде, оның себебін, табиғатын өзінен тапқан. Өзгерісті ешкім ақылмен жасамайды, ол - болмай қоймайтын қажетті іс. Өзгерісті бұлайша қабылдау - оны философиялық ұғым деп мойындау.

Екіншіден, ақын өлеңді қабылдауда бір жұмбақ проблема ұсынып тұр. Дүниеде өзгеретіндер барда, өзгермейтіндер бар. Абайдың мына ойларына назар аударалық:

«Алла өзгермес, адамзат күнде өзгерер...»

«Қағида шариғаты өзгерсе де,

Тағриф Алла еш жерде өзгермеді...»

«Күллі мақлұқ өзгерер, Алла өзгермес...»

Абай Алланың өзгермейтіндігін нақтылап, басын ашып айтқан. Сонда Аллада шаруалы мінездің болмағаны ғой. Алла туралы өлшем мен Адам туралы өлшемнің мәні екі басқа болғаны ма? Алла мен Адамға ортақ өзгеріс заңдылық жоқ па, неге Абай оны айтқысы келмейді?

Алла - Абай ұғымында абсолют мәңгіліктің есімі. Онда өзгелер өзгеріске түсе беретіндер. Сөйтіп, біз өзгерістің абсолюттік және шарттылық қасиеттерін түсінуге тірелдік. Бұл қазіргі ғылымда және философияда бар. Оқулықтарда тек қана «өзгеріс» демей, «қозғалыс» деп жүрміз.

Абай өзгеріс туралы неге қадалып айтып отыр? Оның себебі күнде өзгерген заманға жол бастар көсем керектігі.

Замана, шаруа, мінез күнде өзгереді, Оларға кез-кезімен нәби келді. Өзгеріс тек қуаныш емес, қайғы, адасу, қауіп әкелуі мүмкін, сол үшін әр заманға кез-кезімен нәби (пайғамбар) келеді. Пайғамбар деп өз заманының санасын өзгертіп, жаңа ойлау жүйесін жасайтын тұлғаны айтамыз.

Адамзат баласына Адам бастап келген пайғамбарлардың нақ санын бір Алла біледі, ал Құранда аттары аталған пайғамбарлар көп.

Нәбилер кез-кезімен көлігі, Алла атынан елшілік құрғандықтан, Абайдың Алланың қағида шариғаты өзгереді деуіне дәлел бар. Ал сөздің турасына келсек, Алланың қағида шариғаты өзгереді деуінің өзі діннен шығушылық. Алла өзгермейді дей тұра, оның шариғаты өзгереді дейміз. Қайшылық өзгерістің өзінде. Өзгеріс дегеніміздің өзі -қайшылықты құбылыс. Бір жағынан, ол мәңгілік (өзгермейтін Алла), екінші жағынан, ол әманда өзгерісте (адамзат, заман, шаруа, мінез, күллі мақлұқ). Мәселе қиындығы өзгермейтін Алла мен өзгермелі дүние арасындағы байланыста.

Алла өзгермегенмен, оның күнде өзгеріп жатқан адамзатқа айтар сөзі өзгеруі шарт. Олай болғанда, Алла мен адамзат байланысы үзіледі. Сол үшін нәбилер бірінен соң бірі келмек. Әр нәби өз дүниетанымымен келгенмен, анығында айтар сөзі біреу-ақ, ол - Алланың растығы. Басқа айтар сөз жоқ. Абайдың Алла өзгермес деп отырғаны міне осы мәнде.

Алла - ақиқат, оны тану керек. Тану жолы көп. Нәби айтып жүргені - сол жолдар.Түптің түбінде оның бәрі Алланың растығын қабылдауға бастап апарады. Абай Алла туралы ойларын тек ислам діні шеңберінде қарастырмай, он ы кең мағынада алған. Бұл діндерге жасалған реформалық әрекет деп қарауға әбден болады. Себебі біз бүгінгі күндері мұсылмандық деген ұғымға «өзгерген түсінікпен» келуіміз қажет. Абай діни ой-толғамынан Адамға қызмет ететін асыл қасиеттерді уағыздайтын ұғым - түсініктер іздеген, таппаған не жетіспеген жерлерін өз ойымен толықтырған. Оған дәлел осы біз талдап отырған өлең.

Өмір мен болмыс мәні туралы толғана келіп, Абай:

Махаббатпен жаратқан адамзатты, Сен де сүй ол Алланы жаннан тәтті, - дейді. Алла -ислам дінінде Құдай есімі. Алланы сүюге насихаттаушылар Абайға шейін де көп болған. Ақын Алланы адамзатты махаббатпен жаратқаны үшін сүй деп отыр. Демек, мәселе махаббатқа тірелген.

Абай бұл тұста махаббатты Адамға емес, Аллаға қатысты айтып отыр. Алла адамзатты махаббатпен жаратқан. Олай болса, махаббат Адамға шейін болған шындық. Демек, махаббаттың субъектісі - Алла, Алланың құдіреті, қуаты, рухы. Бірақ ол әлі де танылмаған, сезілген тылсым, әзірше шындыққа айналмаған мүмкіндік.

Бұл тылсым Алла құдіреті адамзатты жаратқанда айқындалмақ, сонда махаббат - Алланың көріну, айқындалу формасы. Алла өз әрекетімен, яғни махаббатпен адамзатты жаратқаны арқылы танылып отыр. Біз оның өзге қажеті, сипаты туралы сөз қозғамаймыз, себебі білмейміз, Алланың өзге қасиеті біз үшін құпия.

Осы Алланың бір ғана ажырамас қасиетін танудың өзі - әр адам санасына салмақ салатын іс. Алланың жаратушы екенін мойындау адам ақылына тұғыр, ойына өріс береді.

Адам Алланы «мүмкін бар шындық» деген дәрежеде қабылдай алады, одан әріге оның сол дәрежедегі санасы, ақылы жетпейді. Өлшеулі ақыл өлшеусіз Алланы танымақ емес. Алла Адамға нақтылы сана берген. Ол - өзінің Адамзатты махаббатпен жаратқаны туралы ақиқат.

Адамзат жаратылғаннан кейін махаббат көріну формасының бір ажырамас қасиетіне айналған. Адамзатты жаратқан Алла деу тым қарабайыр түсінік, дұрысы, Абай айтқандай, Алла адамзатты өз махаббатымен жаратқан. Олай болса, Алланы жанымыздан да тәтті сүюге біз парыздармыз. Алланы сүю арқылы біз оған деген қарызымызды өтемекпіз.

Әлемдегі ешбір діни философия махаббат мәселесіне соқпай өтпеген. Христиан дінінде «Құдай дегеніміз - махаббат» деген қағида бар. Махаббат туралы ілімдердің негізгі түп-тамырлары тоғысатынына еш таң қалуға болмайды. Себебі махаббат - адамдық өлшемнің белгісі. Абайдың «махаббатсыз - дүние бос» дейтіні де содан. Махаббат туралы ой міндетті түрде өмірдің мәніне, болмысына бастап апарады.

«Махаббат философиясында», байқап отырсыз, тақуалық басым. Адам Аллаға махаббатын білдіргеннен өзге әрекетпен айналыспауы шарт. Бұны Абай ұғымға, ал «махаббат философиясын» Алланы тану құралы ретінде қабылдаған. Абай тақуалық (аскеттік) емес, өміршеңдік прагматикалық философияны жақтаған. Ол Алланы сүюге шақырғанда, адамның өзін-өзі танып, тазаруын мақсат тұтқан. Өзін-өзі танушы жан өзгеге бөгде көзқараспен қарауы мүмкін емес.

«Махаббат философиясы» - араб - парсы, Орта Азия және Қазақстан әдебиеті мен мәдениетінің орасан дамуына ықпал жасаған дүниетаным. Себебі махаббатты жырлау әдебиет пен өнерде демократияның, еркін ойдың өрісі болды. Сондықтан да орта ғасырдағы араб - парсы поэзиясына әлемде ешбір елдің поэзиясы тең келмейді. Міне, осы даму ислам діні шеңберінде болған.

Абай заманындағы қазақ тұрмысында ислам саяси дертке ұшыраған еді. Данышпан Абай дінге тағы бір тың көзқарас әкелетінін сезген, оның есімі Алланы тану мәселесіне сынаған. Себебі Алланы тану - адамның өзін өзі тануға бастайтын жол.

Абай махаббат адамның жарамсыз қылықтарынан тазаратын күш екеніне кәміл сенген. Бірақ қазақ даласына «махаббат философиясы» «махаббат поэзиясы» ретінде сіңген болатын. Алла мен Адам арасындағы махаббат әйел мен еркек арасындағы махаббатқа ауысқан. Солай болғанымен, мәселенің түп қазығы сол қалпында, яғни адам бойындағы асыл қасиеттерді саудаға салмау. Адамдардың (қыз бен жігіттің) бір-біріне қалтқысыз берілуі, ғашық болуынан,із Құдай жолы.

Ғашықтық тақырыбы қисса - қисса болып Шығыстан да келіп жатты. Өз ақындарымыз да жырлап жатты, ел жаттап алып айтатын болды. Сөйтіп, «махаббат философиясы» поэзия арқылы қазақ санасына сіңісті. Ғашықтық сезімін қыз жігітке, жігіт қызға арнайды. Махаббат адамдар сезіміне ауысты. Алайда тақуа, яғни махаббат үшін өзін құрбан етуге, өмірін арнауға апарды. Ғашықтық жырларда екі жастың бақытқа жетуі өте сирек болды. Көбіне ғашық болғандар мерт болады. Мысалы, Қозы Көрпеш пен Баян сұлу, Төлеген мен Жібек. Демек, махаббат үшін құрбан болу - «махаббат философиясынан» қалған дәстүр. Бұл Еуропа халықтарында ешбір болмаған.

Махаббат - Алланың қасиеті, сипаты ретінде шексіз, өлшеусіз шындық. Демек, ол туралы наным да шексіз. Махаббат - мәңгі сарқылмайтын тақырып.

Өмірдің мәні махаббатта. Келе-келе адамның Аллаға махаббаты, рух махаббаты және тән махаббаты болып бөлінген. Ол туралы Абай «ғашықтық пен құмарлық - ол екі жол» деп нақты айтқан, себебі құмарлық негізінде нәпсі деген бар.

Аллада мін жоқ, мін - адамда. Мәселенің нақ осылай болуы да - Алла әмірі. Олай болса, адамға ақыл мен мінді қоса берген - Алланың өзі. Демек, Алла мінсіз болғанымен, оның жаратқан мақұлығы мінді болса, кінә кімде? Бұл сұраққа жауапты данышпандар жазған том-том кітаптардан қиналып іздеудің еш қажеті жоқ. Оған жауапты Абайдың өзі берген.

«Алла мінсіз әуелден, пайғамбар хақ» дей келіп, адамның мінді болатын жайларына тоқталған:

Мүмин болсаң, үйреніп сеп де ұқсап...

Құран рас, Алланың сөзі дүр ол,

Тәуіне жетерлік ғылымың шақ.

Бұл жерде Алланың мінсіз, пайғамбардың хақ екендігін түсініп, мойындап, қабылдауың керек. Оны жасамасаң, оған ақылың, санаң, сезімің жетпесе, мінді боласың. Мұндай талап Алла жаратқан адамнан өзге мақұлықтарға қойылмайды. Оларда сана еркіндігі жоқ, оларға сана қажет емес. Олардың бар болмысы - өмір сүру, атап айтқанда, хайуандық тұрмыс кешу. Ал адамдарға өмір иесі Алланы, оның мінсіз екендігін тану парыз. Алланың сөзін - Құранды, ғылымың жетсе, ұқ, егер шамаң жетпесе, ғылыммен айналыс. Демек, тек тұрмастан, өзге адамға қатысты іспен айналыс. Міне, осы тұста адам мінсіз болып тұра алмайды. Онда қызығушылық, құмарлық, жалқаулық, айуандық мінездер бар. Оларды да адамға Алла берген.

Алла өзі мінсіз болғанымен, адам мінді. Бұл да қажеттіліктен туған. Егер Алласымен қоса Адам да мінсіз болса, не болмақ? Онда Алла мен Адам арасында өзгешелік бола ма? Сондықтан Алланың мінсіз, Адамның мінді болғаны жөн, сонда өмір болмақ, мәселелер туындамақ, жақсылық пен жамандық, зұлымдық пен әділеттілік, адамгершілік пен айуандық сияқты ұғымдар тайталасып, қысқасы, өмірге құмарлық, қызығушылық болмақ.

Алла пендесіне ерік берген. Оны қалай өрбіту қажеттілігін адамның өзі шешкен. Осы жолда адамдар әманда адасқандықтан, Алла өз нәбилерін жіберіп отырған. Соңғы нәби -біздің пайғамбарымыз Мухаммед. Абайдың пайғамбар хақ деп отырғаны - осы Мұхаммед - нәби.

Әрине, Алла мінсіз болса, оның адамдарға жіберген өлшемі - пайғамбардың хақ екені даусыз. Алла қателеспейді, адасатын адам, оған жөн көрсетіп, жол сілтейтін пайғамбар, сондықтан ол хақ. Бірақ «хақ» деген мәселе ақиқат деген ұғымды бермейді. Себебі ақиқат иесі де, нақты өзі де - Алла. Пайғамбар - сол ақиқатты, Алла сөзін жеткізуші, олай болса, әр пайғамбарға заманына орай Алла Тағала қажетті ғана ақиқатты адамдарға жеткізуді тапсырып отырған. Адамдарға бар ақиқаттың қажеті жоқ, олар онымен не істерін білмей, шатасады. Адамдарға адасып тұрған сәтінде сол күйден алып шығатын ғана «қажетті шындық керек». Осы істі атқарушы пайғамбарды «хақ» деп мойындау - міндет.

Алла - ақиқат, мінсіз, пайғамбар - хақ, ол - адамдарға «қажетті шындықты» жеткізуші. Адам - осы жайларды ұшуы, қабылдаушы, соған қарай сенімге енуші жер иесі, өмір иесі. Себебі Алла да, пайғамбар да Адам үшін қажет, керісінше емес. Жер бетінде Адам болса ғана «Алла мінсіз, пайғамбар хақ» деген ұғым, сенім қажет. Бұл ұғым адамның да мінсіз болуына ынталануы үшін керек. Осы жайды ақын қатты ескертеді.

Демек, адамның мінді болуы - Алла жолынан тайып, күнәлі болды деген сөз. «Мін» мен «күнә» деген ұғымдарды осы мәнде Абай синоним ретінде қолданған. Бірақ Алла адамға өзі ерік берген соң, ол пенделікке бармай тұра алмайды. Пенде дегеніміз - бойында міні, күнәсі бар адам. Өмірде пенделікке бармаған, мойныңа күнә артпаған адам сірә да бола қоймас. Адамның дүние қызығынан безініп, тақуалық (әулиелік) жолға түсуінің өзі -күнәсінен тазару үшін жасалған ғибадат. Әулиеліктің өзі - бір жақты ұғым. Неге десеңіз, тек Жаратқанға сиынып, дүние қызығын тәркі етіп, мүлдем тақуалыққа түсу бүтіндей ақиқат жолы емес. Адам үшін ең басты ақиқат - өзіне лайықты өмір сүру. Айталық, жер жыртып, егін егу, әйел алып, пенде болып ұрпақ өсіру және т. б. Бұл жолда адам адасады, шаршайды, қамығады, қуанады, оның қайсы бірі жақсылыққа, қайсы бірі жамандыққа жетелейді. Бұның бәрі заңды. Ал осы қым-қиғаш болмыста Алланың мінсіз, пайғамбардың хақ екенін мойындау адам санасына сәуле түсіреді, көңіліне өріс береді. Бірақ ол үшін Алла туралы тек сенім ғана қалыптаспай, оны терең тануға талпыныс жасау керек. Сананы сенім өсірмейді, оны дамытатын таным. Алланы тану, шындықты тану, оның керемет құпиясын ашу, ақиқатты аңғару, Алланың сыры бізге беймәлім, тылсым.

Біз терең түсініксіз, адамның ақылы мен сезімі жетпейтін құпияны тылсым дейміз. Тылсым болмаса, түсінікті нәрсе болмас еді. Себебі түсінікті нәрсе түсініксіздік болғандықтан ғана өмір сүреді. Түсінікке ең қарапайым анықтама берсек, былай: Адам өзіне беймәлім құбылысты қабылдап, ол туралы өзіндік сана қалыптастырады, оны біз түсінік дейміз. Түсінік қабылдаушыға байланысты әрі субъективтік, әрі объективтік мәнге не болады. Әрине, түсініктің былайша болуы шартты, әйтпегенде таза субъективті түсінік жоқ. Көбіне мәселе беймәлім құбылысты меңгеруге байланысты. Субъект тылсым сырын қай деңгейде меңгереді, содан түсінік қалыптасады. Түсініктің үстірт, оның қайшылықты болуы тылсым сырын парықтаудан туады.

Тылсымның сыры тек өзіне белгілі. Оны адам баласы ешқашан меңгерген емес. Тылсым шындық емес. Ол - әманда өзгерістегі шындық. Өзі сияқты сыры да құбылмалы. Оның өзгерісінің құпиясы өзіне ғана белгілі. Тылсымға қарсы сұрақ қою - мәнсіз іс. Оның өз себебі өзінде. Сұрақ Адамға, оның түсінігіне орай қойылады. Сұраққа жауап беруші де, сұрақтың өзін қоюшы да - адам. Дүние болмысын танып, түсінбей жүрген де - Адам. Дүниеге ынтық жан да - адам. Сұрақ қоюшылар - өмірге ынтық жандар. Ынтықтар тылсымға қатысты. Өмірге ынтық жан тылсым сырына ғашық, сол үшін ол ғұмырын сарп етуші. Тылсымға бас ию, соқыр сенім емес, ол шексіздікті мойындау. Шынында, шексіздікке шек қою, оны шексіз деу қысқа ақылдылықта ойлау мүмкіндігінің жоқтығында. Тылсым осындай өз сыры өзінде болған соң, көптеген ғұламалар, көсемдер, нәбилер оны белгілі бір мәнге айналдырып, мазмұнға не етуге талпынған. Бірақ бұл ынта -тілектердің барлығы заман көшіне шыдамай ескіре берген.

Тылсым туралы шындықтың бет - пердесі ашылатын заман болды деп айта алмаймыз. Егер тылсымды тану мүмкін болса, онда ол тылсым болудан қалады. Сонымен тылсымның өзімен өзі болуы өзіне лайық, оның тылсым екенін сезіну адамдарға лайық. Тылсым - адамның қасиетін сақтайтын күш. Адам өзінің құдіретіне дәрменсіздігін тылсыммен бетпе-бет келгенде сезінеді. Адам құдіреті тылсымның бар екенін мойындаушылығында, ал оның дәрменсіздігі тылсымның сырын аша алмай, әуре-сарсаңға түсуінде. Дегенмен, адамды өмірге ғашық етер күш есімі - Тылсым.

Тылсым - мінсіз Алланың сыры.

Абай - «мұсылмандық», «иман» деген ұғымдарға терең талдау жасаған ойшыл. Оны осы «үш сүю» деген түсінік арқылы қарастыралық. Ақынның айтып отырған бірінші сүюі: «Сен де сүй ол Алланы жаннан тәтті», яғни әңгіме Алла Тағаланы сүю туралы (ол жөнінде «махаббатпен жаратқан адамзатты» деген сөзде айтқан болатынбыз). Екіншіден, «Адамзаттың бәрін сүй, бауырым деп» . Яғни, бүкіл адам баласын дініне, тіліне, тегіне, тұр - түсіне қарамай сүю керек. Үшіншіден, Алланы, адамзатты сүю дәстүрін Алланың ақ жолы, әділеттілік жол - әділдікті сүю дейді. Осы үш сүюді ақын иман гүл дей келе, ойын былайша өрбітеді:

Ойлан - дағы, үшеуін таратып бақ,

Басты байла жолына, малың түгіл.

Осы мәселелерді шешіп, осындай жолға түссең - дінге енгенің, мұсылман болғаның. Егерде осы үш сүюді түсінбей, тек ораза, намаз және т. б. мұсылман парызымен ғана әуестенсең, ол дін болмайды. Ол дінде ақынның өз тілімен сөйлейтін:

Руза, намаз, зекет, хаж - талассыз іс,

Жақсы болсаң, жақсы тұт бәрін тегіс.

Бастапқы үшін бекітпей, соңғы төртті

Қылғанменен, тартымды бермес жеміс.

Абай мұсылмандыққа, дінге адамдық өлшеммен келген. Адамға қажетті істің бәрі -мұсылмандық. Адамға қарсы әрекеттің бәрі - дінсіздік.

2. Алла және адам

Адам туралы ерте заманнан бері айтылып келе жатқан аңыз да, ақиқат та көп. Мың сан ғұлама хакімдер, нәбилер адам болмысы хақында не айтпады дейсің. Әлемде адамнан өзге құпия жоқ. Алла да, табиғат та адам арқылы ғана түсіндірілмек. Адам құпиясын ақтармақ болып нәбилер, пайғамбарлар, жердегі құдайлар неше түрлі діндер ойлап тапты. Адамды дін арқылы, яғни оны өзге тыс құдірет арқылы түсіндіруге жасалған талпыныс адамзат санасында өз жемісін берді. Сонымен, атақты - атақты діни жүйелер қалыптасты. Олардың дені адамды жаратушы, оның құпиясын сақтаушы бар деген қорытындыға тірелді. Сонымен, адамның құпиясы өзінен тыс абстракцияға айналып, оны адамның өзі зерттей бастады. Адам тура өзін емес, өзге күш - шындық арқылы зерттеуге кірісті. Міне, осы тұста «жалған өмір» және «мәңгілік өмір» деген қағидалар бой көрсетті. Сонда не жалған, не мәңгілік? Адам ғұмыры қысқа, қас пен көздің арасында, қас қағым сәт. Демек, бұл сәт жалған, ал мәңгілік деген не? Абай осы сауалға араласқан. Ол табиғат өледі, адам өлмейді деген қағида ұстанған. Мұны қалай түсінуге болады? Адам да табиғаттың жемісі, соның төсінде өніп-өскен саналы тіршілік иесі екендігі туралы пікір Абайға шейін белгілі болған. Ақын оны қабылдап отыр, яғни адам да табиғат, сонда өлетін адамның «тәні». Осы адамның табиғаты, яғни тәні жалған ғұмырлық, ол табиғаттағы кезектесіп келетін қыс пен жаз, көктем мен күз сияқты өзгеріс заңына бағынып туады және өледі. Қазақ мұны ерте ұққан, «тумақ бар да өлмек бар», «өзекті жанға бір өлім» деп анық айтқан. Абай қазақтың бұл мақалдарын, ондағы айтылған әлемдік ойларды жақсы білген. Бірақ қайталамаған. Ол адам емес, табиғат өлді дейді. Демек, өлген адамның өзі емес, оның жалған ғұмырға шақталған табиғаты, тәні. Абайдың айтуынша, адамның тәні өлгеннен кейін, ол «адам ойнап - күліп қайтып келмес» дейді. Демек, ол адам енді бұл жалған өмірде бұрынғы күйінде, қалпында өмір кешпек емес. Жалған ғұмыр жалғандығын жасады. Адамның табиғаты өлді. Адамды енді қазақ тілінде «марқұм» деп атаймыз.

Адам болмысының бір құбылысы мәңгілікке жабылды. Марқұмға біздің ортамызда орын жоқ. Оның орнын өзгелер басады. Бір адам о дүниелік болса, орнына жаңа ұрпақ келеді. Бұл әлемдік заңдылық, оның сырына ешкім жеткен емес. Сырына жете алмаған дәрменсіз сана осы адамның о дүниелік болуын да, Абай айтқандай, білместіктен «өлді» деп атаған. Тәннің өлуі, жанның кеудеден шығуы адамның рухының өлгені емес, ақын «мен» өлгенмен «менікі» өлмек емес дейді.

Өмір болмысын, адам болмысын барша жұртқа түсінуге Алла Тағала жазбаған. Ол -ерекшелердің үлесі. Сондай дананың бірі Абай: «Мені мен «менікінің» айрылғанын, «өлді деп ат қойыпты өңкей білмес» , - дейді. Әрине, «мені» мен «менікінің» айрылғанын түсіну үшін «мен» дегеннің не екенін ақылға салайық.

Абайдың «мен» деп отырғаны – адамның тәні, табиғаты. «Мен» деген ұғым тек адамға қатысты қолданылады. Ол жан-жануарларға беймәлім, олардың «мені» жоқ. Табиғат оларға «мен» бермеген. Әр адамның өз «мені» бар. Сонда «мен» деген тек табиғат емес, ол - сана көрінісі, оның өлшемі. Әркімнің «мені» сол субъектінің танымының сатысы. Алланы тануға немесе табиғатты тануға көтерілген жандардың «мені» туралы айтып отырмын.

Абай «мені» үш мән бар: тән, жан, рух. Тән - жалғандық, ол биологиялық заңдылықтарға бағынышты. Ислам діні адамның тән тазалығына қатты көңіл бөлген. Тәні таза адамның жаны да таза. Рух тән тазалығын қажет етеді. Тәні сау адамның жаны да сау. Осы тән тазалығына әркімнің «мені» не. Адам өз болмысына жауапты, бұл жауаптылық оның «мені» арқылы айқындалмақ.

«Мен» деген адам болмысын бейнелейтін философиялық ұғым, демек, ол тек тәнге немесе жанға қатысты емес, ол рухтың да өлшемі, «мен» - тән, жан, рухтың синтеза Ақынның «мені» тән, жан және рухтың өткінші сипатын білдіреді. Тән өлген соң, жан және рух өзге күйге көшеді. Енді «мені» мен «менікі» айрылады. Табиғат (тән) өлген соң, жан мен рух өздеріне өзгеше өмір сүру формасын іздейді. Тәннен айрылғанымен, олар объективтік мазмұндарын жоймайды. Керісінше, олар мәңгілік мазмұнға ие болып, шексіз шындықпен бірігіп кетеді. Алайда олардың қандай да формада өмір сүретіні - бізге (адамдарға) жұмбақ. Адамдардың кеудесінен жан «ұшып» шыққаннан кейін, рух, «аруақ» күйіне көшеді деп болжамдар жасайды. Бұл турасында әр халық, әр дін өздерінше ұғым қалыптастырған. Оның бәрі болжамнан аспайды. Адамға рухтың болмысын тану берілмеген. Сондықтан да ғұлама Платон рухты идея ретінде қабылдауға шақырған. Идеяның ерекшелігі - танымның алғашқы себебі, қажет десеңіз, қозғаушы күші. Бар болғаны сол. Идеяны туғызған себепті іздеп босқа таусылудың еш қажеті жоқ, оның себебін өз ішінен іздеу керек. Абай ұғымында Алла - идея. Демек, Алла неге пайда болған, қалай пайда болған дегенді қарастырудың еш қажеті жоқ. Ал идея - Алланың өзіне тән себеп, сипаттарын тануға адам баласына жол ашық. Адам танымы Алладан асып жығыла алмайды. Таным мүмкіндігі Аллаға дейінгі жол. Мұны Батыс Еуропада «мистика» деп атайды. Ал шынында адамның «мені» мен «менікі» айрылғанда мойындайтын ақиқатымыз осы. Өйткені «мен» жойылғанмен, «менікі» жойылмақ емес. «Менікі» жойылса, өмірдің мәні жойылмақ, сүрген өміріміз, атқарған ісіміз, жасаған жақсылығымыз, өсірген ұрпағымыз - бәрі-бәрі қажетсіз болып қалған болар еді. Жоқ, олай емес, «мен» (табиғат) өлмек, ал «менікі» (рух) өлмек емес. Адам жер бетінде толып жатқан діндер, әлемдік философиялық жүйелер, тұжырымдамалар құруға мәжбүр болды. «Мені» мен «менікінің» ажыратылатынын адамдар ерте заманнан - ақ білген, сезген, түсінген, бірақ оның анық-қанығына ақылмен (логикамен) жету мүмкін болмай келді. Әлем тарихында қаншама ғұлама өтті, бәрін де осы ой толғантқан. Әркім өзінше айтты. Бірақ ақиқатқа жеткен ешқайсысы жоқ. Абай да ақиқатқа жетіп отырған жоқ. Оның айтып отырғаны философтарға жаңалық та емес, алайда «өмір» мен «өлім» туралы қазақ санасында сіңісті болған түсініктерді сынап отыр. Ақын мәселені тереңнен меңзеген. «Мені» мен «менікінің» айрылуы туралы проблема қазақ этносына ислам философиясынан, араб - парсы ниетінен бұрын белгілі болған. Түрік халықтарында аруақ» деген түсінік олардың дүниетанымының негізгі арқауы болған. «Күлтегін» жырында адам өлді демейді, берді дейді. Демек, адам Абай айтқан «менікі» күйіне, Тәңірімен тұтасып кете барған. Түріктерде Тәңір, аруақ дегендер - әлемнің тұтастығын білдіретін ұғымдар. Олар адамнан тыс емес, оның әлемдік өлшемдері.

Абай ұғымында адамды «өлді» деп ат қою білместі. Рас, адамды кеудесінен жаны шыққан соң «өлді» ұмыту, оны санаттан шығарып тастау адамшылық қағидасына кереғар түсінік -ұғымдар қалыптастырды. Әр адамды құрметтеуге бастайтын жол. Ал құрметке ғана лайық лауазым. Бүкіл әлемде тек адам ғана құрметті. Бұл ұғым адамнан өзгеге қолданылмайды және қолдануға болмайды. Осы құрмет «мені» мен «менікі» айрылғанда да жойылмауы керек. Тірі адамды қалай і үрметтеу еш кемшіліксіз болуы керек. Адам өлмейді, оның жаны тәнінен бөлініп, болмысы рухқа айналады. Осы қағиданы Абай бір-ақ ауыз өлеңмен тап-тұйнақтай етіп өрнектеп берген:

Өлсе, өлер табиғат, адам өлмес, Ол бірақ қайтып келіп, ойнап-күлмес. «Мені» мен «менікінің» айрылғанын «Өлді» деп ат қойыпты өңкей білмес.

Біз тарихты жеке тұлғалар (ұлы көсемдер, хандар, патшалар, қолбасшылар, т. б.) жасамайды, тарихтың қозғаушы күші - халық деген санамен өскен ұрпақпыз.

Халық деген мағыналы әрі қажетті сөз. «Халық айтса, қалпы айтпайды» деген мақал да тегін шықпаған. Бірақ біздің халық туралы түсінігіміз шалалау. Халық деп материалдық игіліктерді өндірушілерді айтып жүрміз. Асылында, халық ауқымды түсінік, оған ел билеуші хан, патшадан бастап, малшыға шейін бәрі енеді.

Бір халықты қанаушылар және қаналушылар деп болу - көпе-көрнеу зорлық. Халық -белгілі бір этникалық тұтастықты білдіретін ұғым. Оны бөлшектеген кезде халық деген жойылады. Осы тұста ескере кететін жай, әр халықтың өзіне лайықты басшысы, өзіне сай азаматы болмақ. Біз кейде отырып алып әлдебір халықтың саясатына не өкімет басшысына кінә тағып жатамыз, ол қате, себебі әрбір халықтың өз бітім-болмысына, салт-санасына, ұғым-түсінігіне сай басшысы болады. Осы мәселе туралы Абай отыз жетінші қара сөзінде былай деп түйін жасаған: «Адам баласын замана өсіреді, кім де кім жаман болса, замандасының бәрі кінәлі».

Кеңес өкімет жылдарында халық деген ұғымнан хан, бай, би, батыр, хазірет, т. б. алынып тасталды. Бұларсыз халық болушы ма еді, әрине, жоқ. Халық деген ұғымды жұрдай етіп, бір жақты түсіну Абай заманында да болған. «Сібір Қырғыздарын басқару» туралы патшаның 1822 жылғы Жарлығынан кейін қазақ шын мәнінде халық болу құқынан айрылған болатын. Халық болуы үшін Асанқайғы айтқан «халық қысымы», яғни оның саяси бас еркіндігі, өз мемлекеті болуы шарт. Өзін өзі басқара алмаған жұртты халық деп атау қиын. Халық еркі оның өзін өзі басқаруынан көрінеді. Өз ханы, өз биі болмаған қазақ жұрты азып-тоза бастады. Міне, осы халды Абай терең аңғарған, «халық» деген ұғымнан «көп» деген ұғымды мейлінше айрықша айқындап берген. Ақын көпті образ түрінде нөлге теңейді. Единица болмаса, өңкей нөл не болмақ? Нөлдің қасына нөлдер қоя берсең, еш мағына шықпайды. Оған мән беретін единица. Сондықтан Абай: «Көп шуылдақ не табар, билемесе бір кемел», - деген қорытындыға келген.

Абайдың «көп» деп айтылған сөз мәнісін өзімізге жақын түсінікке айналдырсақ, оның «толпа» деген баламасы бар. Алайда ақын «тобыр» демей, «көп» деп айтқан. Мұнда да бір мәніс барға ұқсайды. «Көп», сірә, «тобыр» дегеннен мағынасы өзгеше болса керек. Оған дәлел, Абай «көп» деген ұғымды әр мәнінде қолданған. Ал тобыр болса, оның қолдану мағынасы біреу-ақ. Сондықтан ақын «көпті» «тобыр» демей, оған әр қырынан келген. Ол туралы ақын: «Көптің бәрін көп деме, көп те бөлек», - деп көптің мәндері көп екендігі туралы сөз айтып кеткен.

Көптің бірінші мәні: ақын оны «тобыр» деген ұғымда қолданған. «Көп шуылдақ не табар, билемесе бір кемел...» легенде көп тобыр мәнінде қолданылған.

Абай халықтың тобырға айналмайтындығын, ал көптің тобырға айналуы мүмкін екендігін екі шығармасында ашып берген. Біріншісі - «Масғұт» поэмасы. Мұнда көп тобыр (толпа) сияқты. Тобыр халық емес. Себебі ақылынан адасқан көпті халық деуге болмайды. Поэмадағы ханы, дәуірі бар жұрт, әрине, халық. Ол не істесе де ақылмен, санамен шешілген, ал көп ақылынан ауса, онда халықтық сама жойылады, көп есірік деген дертке душар болады. Бұл мәнде біз тобыр туралы айта аламыз. Көп екен деп, тобыр сөзіне құлақ асуға болмайды, Абай осы халды былайша айтқан:

Көптің бәрі осындай, мысал етсең,

Көп айтты деп алданып, уағда күтсең.

Ғапіл боп, көп нәрседен бос қаласың,

Аңдамай кеп сөзімен жүріп кетсең.

Абай халқын көп кесапаттан қаншама сақтағысы келіп шырылдағанмен, болар іс болып, қазақ халқы, сірә, маңдайына жазғаны сол болуы керек, өз тағдырын жеңе алмай, тарих тәлкегіне түсіп шықты. Ақынның өз тілімен айтсақ: «Ермен шықты ит қылып, бидай шашқан егінге».

Көптің екінші мәні: Абай «көп» деген ұғымды тек тобыр емес, көпшілік, жұрт, қала берсе, халық деген мәнде де қолданған.

Көптің бәрін көп деме, көп те бөлек, Көп ит жеңіп көк итті, күнде жемек. Ғаділет пен мархамат - көп азығы, Қайда барсаң, болып бак соған көмек.

Көп туралы екі ой айтылып отыр. Көп адасқанмен, оның қамын ойлау, оған қызмет ету өзге мәселе. Мархамат пен әділдік көп үшін керек. Олар ақын үшін көптің азығы. Әділеттілік - қашанда жұрт еңсесін көтеріп, санасын оятатын күш. Олай болса, көпке адал қызмет ету керек, оның мүддесіне орай іс істеу - адамдық борыш. Себебі «Көптің қамын әуелден Тәңірі ойлаған, мен сүйгенді сүйді деп Иең сүйсін». Тәңірі ойлаған көптің қамын сен де ойласаң, сол Тәңір жолында болғаның. Көпке қарсы шығу - Тәңірге қарсы болу. Қолыңнан келсе, «қарекет қыл, пайдасы көпке тисін», - дейді Абай. Оның бұл пікірі халықтың «Көпке топырақ шашпа» деген мәтелімен үндес келіп отыр.

Көптің үшінші мәні: көп адасады, қателеседі. Алтын мен жезді ажырата алмайды. Мұндай жағдайда не істеу керек? Абай бұл сауалға он төртінші сөзінде жауап берген. Ол жүректі кісі деген кім дегенге талдау жасай келіп, қазақтың жүректі кісі деп батырды айтуы жеткіліксіз екенін айтып, нағыз жүректілік деп адасқан көптің атының басын бұруға жараған әділетті және ақылды азаматты айтады. Мұндай адамдар ел ішіндегі -«единицалар» және тұлғалар. «Единица нөлсіз - ақ, өз басындық болар сол», - деп Абай халықтың біртуар азаматтарын «единица» деп атаған.

Адасқан көптің атының басын бұратын адамдарды қазақ халқы көсем деген (ол хан, сұлтан, би болуы мүмкін). Осы жайларды ескертіп, қазақ «Жүзден шешен, мыңнан көсем шығады» дейді. Көсемге қарағанда, ел ішінен шешен жиі шығады. Адасқан көптің атының басын бұратын единицалар, көсемдер сирек кездеседі. Олай болса, оларға құрмет те бөлек.

Шебер - Алла есімі, Әлемді жаратушы да, оның иесі де Алла. Өмірдегі барлықтың бәрі Алла әмірімен болмақ. «Мың сан ғалам» деп аңыз тілімен айтсақ, соның бәрін бар етіп, өмір сүргізіп, біріне бірін тәуелді еткізіп, тіршілікке қуат, нәр беріп тұрған - Алла. Дүние деген түсініктің өзі жоқтықтан емес, барлықтан тұрады. Жоқ нәрселерден дүние құрастыру бос әуре, дүниенің растығы оның нақтылы заттардан құралғандығында. Дүние дегеннің өзі барлықтың синонимі тәріздес. Жоқ нәрсенің бір-ақ мәні бар, ол - оның жоқтығы, ал бар заттың мәні көп, қасиеттері қисапсыз, өлшеусіз. Бар нәрсенің тек барлығын мойындап қана құтылмасаң, оның барша сипатын түгендеу адамзат баласының қолынан келер іс емес. Бар заттық, яғни дүниенің сыры тек бір Аллаға мәлім. Егер ол бар болмыстың атауы десек, дүниенің сыры - Алланың кереметі. Олай болса, өмірге форма беруші бір затты өзгеден өзгеше етіп, дүниедегі заттар мен құбылыстардың әрқайсысына тек қана тән қасиет беріп, қайталанбайтын етіп жаратқан Құдіреттің шеберлігі алдында бас иеміз.

Шеберлік деген шексіз десек, ол адам болмысынан тыс түсінік. Шеберлік - адам дамуының еркіндігінің кеңістігі. Шеберлік адам үшін шексіз. Шексіз деген - Алла сыры, оның мәні адам үшін де, адамзат үшін де жұмбақ. Адамға қатысты таң қалу, таңдану, ләззат алуды шеберлікті мойындау деп ұғамыз. Біз көбіне шеберлікті ләззат алу сияқты жағымды сезімдер арқылы анықтауға дайын турамыз. Асылында, шеберлік мәнінде құмарлық жатыр. Діни аңыздарда да Алланың өзі адамды құмарлықпен жаратқан. Содан барып әлемге махаббат орнаған. Біз сөз етіп жүрген «Жазғытұрым» деген өлеңде Абай құмарлық туралы:

Күн күйеу, жер қалындық сағынысты,

Құмары екеуінің сондай күшті.

Осы құмарлық негізінде: масатыдай құлпырар жердің жүзі, жайраңдасып жас күлер құрбысымен, көрден жаңа тұрғандай кемпір мен шал, жалбаңдасар өзінің тұрғысымен, жыршы құстар әуеде өлең айтып, қиқу салар қаз бен қулар, күн күйеуін жер көксеп ала қыстай, біреуіне біреуі қосылыспай, көңілі күн лебіне тойынған соң жер толықсып, түрленер тоты құстай. Мұның бәрі тәңірі ісі, соның шеберлігі. Абай:

Тамашалап қарасаң, Тәңірі ісіне

Бойың балқып, ериді іште жігер, - дейді.

Біз жоғарыда адам шеберлігі шектеулі, Алла шеберлігі өлшеусіз дедік. Осы қағиданы құмарлық арқылы түсіндіріп көрейікші. Мысалы, адам қанша шебер болғанымен, ұрпақ өсіруге сонша ынтық болғанымен де, өз ақылымен, зердесімен ойлау арқылы қолдан адам жасауға гауһары жоқ. Баланы адамға Алла береді. Табиғатсыз адам жасау адамның қолынан келмейді. Егер де адам өз құдіретімен адам жасауға жеткенде дүние бұзылып, адам адам емес күйге өтері хақ, сірә ақырзаман деген сол болар. Себебі, адамның Алла сырын ақтарып, онымен тайталаса түсуіне құқы жоқ. Мұндай жағдай бола қалғанда адамның кім екенін, Алланың кім екенін тану күн тәртібіне түседі.

Асылы адам мен Алланың арасындағы қашықтықтың әманда сақталғаны жөн. Ол қашықтық - адамның еркінің даму - кеңістігі, адам кеңістігі. Бұл кеңістік ауқымы ұлғайған сайын Алла да адамнан қашықтай берсе керек. Себебі, Алланың шебер екендігіне адам сенген сайын оның шексіздігі, сезінуі айқындала түспек.

Абай «Жазғытұрым» деген өлеңінде әншейін көктем суретін бейнелеп қана бермеген. Ол бұл жазғытұрымғы Алланың шеберлігін жырға қосқан. Мұндағы лирикалық геройлар Күн - күйеу, жер - қалындық, кісімсіген Жұлдыз бен Ай, жылы жел, әке Аспан т. б. мәңгілік ұғымдар. Осының бәрінің ретін тауып, «Безендірген жер жүзін Тәңірім шебер», - дейді Абай.

Есімов Ғ. Абай философиясындағы Алла және адам

болмысы. Абай дүниетанымы мен философиясы.

Алматы, 1995. 3-21 бб.

Досмұхаммед КІШІБЕКОВ

Кішібеков Досмұхаммед - ҚР ҰҒА академигі, философия ғылымдарының докторы, профессор, Ұлы Отан соғысының ардагері. Әлеуметтік философия, тарих философиясы, қазақ философиялық ойы, сондай-ақ өтпелі кезең қатынастары жөнінде еңбектер жариялаған, осы салалардағы ірі маман болып табылады. 680-ге жуық жарияланымдардың, оның ішінде 55 кітаптың, брошюралардың және оқулықтардың, атап айтқанда, «Қазақ менталитеті: кеше, бүгін, ертең», «Философия истории и современность», «Национальная идея и идеология», «Истоки ментальное казахов», «Культура и цивилизация» және т.б.

1941-1945 жылдардағы Ұлы Отан соғысында Германияны жеңгені үшін медалінің, Академик С.И.Вавилов атындағы алтын медальдің, Ыбырай Алтынсарин медалінің, Халықтар достығы орденінің иегері.

Қазақ халқының мінез-құлқы, ойын-сауықтары және рухани тіршілігі

Әлемде өзгермейтін, қозғалмайтын еш нәрсе жоқ. Бәрі өзгерісте, қозғалыста. Бірақ, тез өзгеретін немесе тез өзгермейтін құбылыстар да бар. Өте баяу өзгеретін құбылыстарға мінез-құлық, тіпті адамның бет әлпеті, дене құрылысы да жатады. Мәселен, соңғы мың жылдықта қазақ халқының негізін құраған ру, тайпалардың антропологиясы біраз өзгерістерге ұшырады. Ұзын бойлы, аққұба болып келетін қыпшақтар тапалтақ қысқа мойынды, жалпақ бетті монғол типтес болып өзгерді. Тіпті, соңғы 50-70 жылда бұрын атқа ұдайы мінгендіктен аяғы доға болып келетін еркек жынысты аяғы түзуленді, бойы ұзара бастады.

Солардың бәрінің себептері бар. Себепсіз еш нәрсе болмайды. Ол өз алдына әңгіме. Сол сияқты қазақ халқының мінез-құлқы да бірте-бірте өзгеріп келеді. Адамның баяу немесе шапшаң қозғалуы, мінезінің ашық немесе тұйық болуы оның тұрған жеріне, өскен ортасына, саяси құрылымға т. б. жағдайларға байланысты.

XVIII ғасырда өмір сүрген француз философы К.А. Гельвеций өзінің «Адам, оның ақыл -қабілеті және тәрбиесі жайлы» деген еңбегінде: «Тәжірибеде дәлелденгендей, халықтардың мінез-құлқы мен ақылы, олардың өкіметінің түр - сипатымен бірге өзгереді, әр қилы өкімет турлері бір ұлттың мінезін кезекпен бірде көтеріңкі, бірде пәс, бірде тұрақты, бірде тұрақсыз, бірде батыр, бірде жасқаншақ етеді. Олай болса, адамдар не ешқандай мінезге бейімделіп тумайды немесе тіпті қарама-қарсы бұрыс та дұрыс мінезбен туады. Сондықтан, олар тек тәрбиенің жемісі»,- деп жазды. Әрине, К.А. Гельвецийдің айтқандарын сол күйінде қабылдау қиын. Бірақ негізге алуға болады. Олай болса Гельвецийдің айтқандарының кейбір жақтарын қазақ халқына да қолдануға болады.

Қазақ халқының мінез-құлқы оны қоршаған ортаға - кең далалық кеңістікке, географиялық жағдайға, баққан малға, оның шаруашылығына байланысты қалыптасты. Ғасырлап ен далада мал бағып, қысы-жазы тек мал соңында асықпай көшіп-қону арқылы қалыптасқан қазақтың мінез-құлқы төмендегідей.

Біріншіден, ол ерекше бір жағдай болмаса, етек-жеңін жимай, кеңге салып, асықпай, байсалды өмір сүрген. «Асыққан шайтанның ісі» деп қараған. Бұл мінез қазақ әйелдеріне де тән болған. Қазақ әйелдері негізінде жәй, сылбыр қимылдайды. Үйді жүгіріп жүріп жинау, қонақты тез күтіп, уақытын алмау деген пиғыл оларда сирек кездеседі. Қонақ үйлерде жұмыс атқаратын кейбір қазақ келіншектерінің қолындағы шүберегі түсіп қала жаздап жүреді. Заттарды ысқылап тазарту, хлор сеуіп жуу күнделікті міндетті дағдыға айналмаған сияқты.

Екіншіден, қазақ әңгімелескенде асықпай, әр нәрсенің мән-жайына жетіп, түсінісуді қажет еткен. Сөйлескенде, ол қашан да әңгіменің түйінін іздеген. Мәселе көп немесе аз сөйлеуде емес. Сол көп сөздің тобықтай түйінінде. Қазақ елін әр дәуірде аралап, оның мінез-құлқы жөнінде пікір түйген жолаушылар, қазақ халқын көп сөзді («краснобай») деп түйіндеген. Мәселен, дәл осындай пікірді, басқа емес, В. И. Даль айтқан болатын. Әрине, қазақ халқы сөзшең екені белгілі. Бірақ бұл оның мылжыңдығы емес. Қазақ сөйлегенде әр сөзге мән беріп, ойлап сөйлеген. «Тоқсан ауыз сөздің тобықтай түйіні болу керек» деп түсінген, әйтпесе, сөз мылжыңға айналады. Олай болса, мақсат - көп, не аз сөйлеуде емес, мәнді сөйлеуде.

«Абай жолы» романында Мұхтар Әуезов «Қырт Жұманды» мысалға келтіріп, оның мылжыңдығын аз сөзбен суреттеп, дәлдік образ жасайды. Бір күні Жұманның үйіне бір топ адам, ішінде Абай бар, қонақ болады. Ет турап отырған Жұман әңгіме бастайды. Романда бұл көрініс былай суреттелген: «Осы қазақ иттің не оттайтынын білмеймін. «Жұман қырт», «Жұман қырт» деп маған ат қойып, айдар айтып алды. Соңымнан бір қалсайшы. Егер көп сөйлейтін кісі қырт болса, кешелер дүйім елді жиып алып, күні бойы Құпекең жалғыз өзі сөйлеуші еді. Абай тап бір ет асым жапа-жалғыз өзі сөйледі. Көп сөйлеген қырт болса, анық қырт осылар емес пе? Менде осы не ақысы бар «қырт» деп қыр соңымнан қалмайтын!» - дегенде, Абай қолын жуа алмай, өне бойымен селкілдеп, қатты сықылықтап күледі. Екі көзінен жас аққанша күлген. Бұның күлкісіне сыңғырлаған Әйгерім күлкісі де қосылады. Абай әл жия бере, Жұманға оқыс бір жауап айтты: - Уәй, ақсақал! - деп күле түсіп, - қырт атану үшін көп сөйлеп әуреленудің керегі жоқ. «Қатын, алғаным ақыл болған екен» деген сөз де жетеді!» дегенде, үйдің іші ду күлді. Бұның есіне Жұманның соңғы қыста өз үйінде отырып айтқан бір сөзі түскен еді. Жұман қысты күні таңертең дәретке шығып келді. Аздан соң күн бұзылып, қатты жел тұрып, ақ түтек боран болып кетеді. Сонда Жұман терезеге қарап, қатынын шақырып алып: - Уәй, қатын, сен білдің бе? Бағана ұлы жарықта отырып алғаным қандай ақыл болған, э! - депті».

Бұл келтірілген мысал қазақтың бос сөзді, мәнсіз, сөлсіз сөзді жақтырмайтынын байқатады. Қазақтың сөзге мән бергені сонша, ол қашан да уәжге тоқтаған. Сондықтанда қазақ елінде дәлелдеп, уәжден сөйлеген кісіні сыйлаған. Төле би, Қазыбек би, Әйтеке би сондай шешендер қатарына жатқан. Қазақ арасында қандай да бір дау болмасын, қашанда уәжге тоқтаған. Бұл да оның сөз парқын мән бергенін көрсетеді.

Үшіншіден, қазақ көп жағдайда қойылған сұраққа тез жауап қайтармаған. Түсінбеген, естімеген адамдай үнсіз қала берген. Сырын білмейтін адам оның бұл мінезін естімеді, тыңдамады деп те ойлаған. Шынында олай емес. Әрбір айтылған сөзді талдап, пайымдап барып жауап қайтаратын болған.

Төртіншіден, қазақ жерін жиһангез жолаушылар жаз кезінде аралап, қазақтарды ойын -сауықшыл, жұмыс істеуді ұнатпайтын, жалқау халық деп ойлап, солай жазып кеткен. Бұл пікір, әрине, негізсіз де емес. Қазақ халқының сауықшыл болғаны да, жұмыс істемей, қыдырымпаз болғаны да рас. Көшпелі тұрмыста мұның бәрі орынды құбылыс. Елде мал бағудан басқа еңбек жоқ, ол үшін 4- 5 адамның жеткілікті екені де рас. Қалғандары теңселіп, ауылдан ауылға қыдырып, әңгіме, сөз іздеуден басқа амалы болмаған. «...жұмысы жоқтық аздырар адам баласын!» деп Абай тегін айтпаған. Абай халқын кәсіп ет, білім ізде, шаруашылықпен айналыс деп шақырды. Бірақ ол сөз қалың бұқараға жетпеді. Ол да шындық. Ал енді әлгі жиһанкездерге қайта келетін болсақ, олар қазақ халқының қыстағы азабын, ақ түтек боран тозағында киіз үйде тұрып, мал соңында ығып, көшіп жүргендігін кермеген. Қыстан аман шығу қазақтың аса басты мұраты еді. Сондықтан қазақ Наурызды ағынан жарылып қуана қарсы алып, бірімен-бірі көрісіп амандасқан.

Бесіншіден, қазақ жаяу жүргенді кемістік деп санаған. Сондықтан барар жері ауыл - арасы бір сағаттық жол болса да, өріске кеткен атын кісі жіберіп алдырып, түске дейін сайлап, ерттеп мінін, баратын болған. Ал егер барар жеріне ертемен кетпек болса, атын жайылысқа жібермей, тұсап, не арқандап, үй маңында ұстаған.

Қазақ жылқы малын аса жоғары бағалап, қадірлеген. Мінсең - көлік, ішсең - ашытқан сүті қымыз, мейірің қанады, жесең - тамақ, кисең - киім. Қазақ қашаннан жылқы малының тұқымын жақсартып отырған. Жүйрік ат, жақсы қатын, құмай тазы, қыран бүркіт қашанда ер жігіттің арманы болған. Егер «Жібек жолы» үшін керуеншілерге жоғарыда айтылғандай жылда түйе беріп отырған болса, шет елдерге (Қытай, Индия) қазақ елі жылда 70 мыңға дейін жылқы айдап, сатып отырғанын айттық. Қазақ жасынан атқа мініп үйренген. Баланы енді жүре бастаған кезден бастап атқа мінгізген. Оны арнайы тойлаған. Ол тойды «тоқым қағар» дейді. Біздің заманымыздың IV ғасырында өмір сүрген Рим тарихшысы Аммиан Марцеллин сол кездегі Азия көшпелі жөнінде: «Олар жаяу соғысты ұнатпайды. Ат үстінде өте күшті, аттары құйындай ұшады, ат үстінде барлық мәселелері шешіледі, өмірі жаяу жүрмейді, жаумен соғысу да атпен жүргізіледі, ат жалында ұйықтайды, ат үстінде түнейді, сатады, сатып алады, тамақ ішеді» деп жазды. Сондай-ақ қазақта ер жігітті қартайтатын үш нәрсе бар: «Шабан ат, жаман қатын, өтпес пышақ» деген де мақал болған.

Алтыншыдан, қазақ халқының әйелдері басқа отырықшы Орта Азия халықтарына қарағанда қоғамдық жиындарға, ойын-сауық, айтыстарға қатысқан. Қазақ әйелдеріне шектен тыс қызғаншақтық, тықыра көрсетпеген. Қазақ әйелдері көп жағынан еркіндік жағдайда өскен. Бүкіл шығыс әйелдері ішінен Отан соғысы жылдарында Әлия Молдағұлова, Мәншүк Мәметовалардың Кеңестер Одағы Батыры болуы тегін емес. Қазақ әйелдері арасынан ел басқаратындары да шыққан.

Жетіншіден, қазақ кешірімді, кең пейілді болған. Ол ешқашан тарығып, таусылып сөйлемеген. Әр нәрсенің ақырын күткен. Әрине, қылмыс түріне қарай қазақ елінде жазаның әр түрі болған. Айып мал санымен есептелген. 1684-1685 жылдары дүниеге келген Тәуке ханның «Жеті жарғысында» былай деп жазылған: Ердің құны, мәселен - 100 түйе, немесе 1000 қой, әйелдің құны оның тең жартысы - 50 түйе, немесе 500 қой (Балама ретінде келтіре кетейік, бір түйе - үш жылқы, не - 10 қойға тең). Төре мен қожаның құны қарашадан жеті есе артық.

Жазалар түрі туралы қосымша айтпақ болсақ: жазым болған бас бармақ үшін - 100 қой, шынашақ - 20 қой, бір көздің құны - одан да қымбат.

Қылмыстың ауырлығына қарай өлім жазасына әйелдерді де кескен. Мәселен, әйел күйеуін өлтірсе немесе күйеуінің көзіне шөп салу үстінде ұсталса т. с. с. Бірақ өлім жазасын хан шешкен.

Сегізінші, қазақ халқының мінезіндегі тағы бір ерекшелік - ол ешбір халықты жатырқамайтыны. Мәселен, кім болса да үйіне келіп түссе, ол бай ма, әлде кедей ме, тани ма, жоқ танымай ма, оны жоғарыда айтқандай «қонақ» деп қарап қабыл алған. Қазақ негізінде бауырмал халық. Ол ешбір халықты алаламаған. Әзіл-сықақ ретінде қазақ кейбір көрші халықтарды сынап күлкіге айналдырған болса, оған да көршілері солай қарап, әзіл айтқан, бұл өмір, бірақ көршілерін жамандаған емес. Қазақтың кең пейілдігі арқасында елге кім келсе де сіңіп, сіңісіп кеткен. Сонымен қатар біріне-бірі өкпелегіш халық. Өкпенің негізі кейде бір атым насыбайда болған. Сондықтан да Ғабит Мүсіреповтың «кең далаға симай жүрген жоқпыз, сиыспай жүрміз ғой» дегені дәл келеді.

Тоғызыншы, қазақ арасында да жетім-жесірлер болған. Бірақ, олар жаппай бір қатер болмаса, ешқашан тентіреп, ел аралап, қайыр сұрамаған. Өйткені, қазақтар өз жетім -жесірлерін өздері қамқорлығына алған, қаңғыртпаған. Қазақтағы қайырымдылық оның ақыл-парасатының бір қырына жататын болған. Қазақ жасы үлкен кісілер кім болса да, оларды силаған, сөзін бөлмеген, жолын кеспеген. Келіндер қашан да иіліп сәлем берген. Дәл осындай әдет әлі күнге дейін жапондарда кездеседі. Қазақ арасында жетімдер, асырайтын, қарайтын адамдары жоқ кемпір-шалдар үйі деген атымен болмаған. Сірә, бұл басқа халықтарда да бұрын болмаған тәртіп болса керек.

Оныншы, көшпелі тұрмыс құрған қазақ отырықшы елдер сияқты қала, село, қыстақ болып, бір жерде тұрақталып тұрмағандықтан, кең сахараны жайлаған ел бірін-бірі ажыратып, білу үшін, ол үш (Ұлы, Орта, Кіші) жүзге бөлінген. Ол жүздердің жалпы тұрған аумағы, оған кіретін рулар білетін кісілерге айқын. Сондықтан, кездескен кісімен танысуда қазақ «қай туған боласың?» деп сұраған. Сол арқылы кез келген адамды адресі арқылы қай жерден келгенін білетін сияқты, руын білу арқылы оның алыс-жақындығын аңғарған. Бірақта қазақ араласып жатқандықтан, руын білу адамды қашықтатпайды, қайта жақындатады, әйтеуір, бір жағынан алыс емес, жақын боп шығады. «Қазақ бірін-бірі сұрай келіп, қарын - бөле боп шығады» ден халық бекерге айтпаған.

Он бірінші, XX ғасырдың 30 жылдарынан бастап мыңдаған жылдар бойы қалыптасқан қазақ өміріне үлкен өзгерістер енді. Ол қала, село, ауылдарда тұратын отырықшы халыққа айналды. Көшпелі тұрмыс құрып, еріп жүріп мал өсіру келмеске кетті. Өндірісте жұмыс істеу, оны уақытпен есептесуге үйретті. Егін шаруашылығымен айналысу, малды ұстап бағу, шоп дайындау жайбарақаттықты, селтеңдеп бос жүруді, селқостықты көтермейді. Онымен ұдайы айналысып, уақытпен есептеспей, жұмыс істеу керек. Нарықтық экономикаға көшу қазақ халқының өмір сүру тәсілін, мінез-құлқын, әдет-ғұрпын күрт өзгертуге әкелді. Нарық қатынасы жайбарақаттыққа жол бермейтін, есепсіз, тегін еш нәрсе жоқ екенін түсіне бастады. Ондаған ғасырлар бойында қазақ елі, оның ата-бабалары бес-алты жылда қайталанып отыратын жұттан, аракідік аштықтан зардап шеккеніне қарамастан нақты қорытындылар шығармай келген болатынды. Нарықтық экономика халық алдына қатаң талап қойды. Пайдасы аз, шығыны көп нәрсемен айналыспау керек екенін ұқтырды. Керек десеңіз колхоз, совхоз тұрмысы да қазақ психологиясын (жан дүниесін) онша өзгерте алмаған болатын-ды. Нарықтық қатынас бұл жөнінен де үлкен бет бұрыс болды. Ешкімнің сырттай нұсқауысыз, адам іштей, өздігінен өз жан дүниесін өзгертуге мәжбүр бола бастады.

Қорыта айтқанда:

1) Қазақ халқы табиғатынан қарапайым. Киген киімі қашанда мол, етек-жеңі кең болып келеді. Бұл оның көшпелі тұрмысына, атқа мініп, түсуіне, жерге малдас құрып отыруына ыңғайлы. Шапанының, тонының етегі отырған орнына төсек, ердің үстіндегі көпшігі жастық, шапанын көрпе етіп, кез келген жерге, төсек таңдамай керек болса жата кететін. Мінезі де ен даласындай кең, жазық, ашық, жайдары. Қазақ ешқашан қысылып, қымтырылмаған. «Қалауын тапса қар жанады» дегендей, қазақ не айтса да қисынын тауып айтуға тырысқан. Сөзге мән берген. Сөзіне қарай кісіге құрмет көрсеткен. Уәжге тұрған. Бұл оның ерекше қимыл - қасиеті.

2) Қазақ кекшіл емес. Іштарлық та басқа халықтарға қарағанда, қазақта бәсеңдеу. Көп ішінде біреу мінеп, мінезінің кемістіктерін, шыққан тегін кемсітіп, бетіне басып, өлеңге қосса, шамасы келсе ол табанда жауап қайтарған. Уәжі күшті болса - жеңген болып есептелген. Жөнеліп қалса кек сақтамаған. Сыртқа шығып, айналаға көз салып, көңілі жадырап кететін болған.

3) Қазақ кімнің кім екенін бір ауыз айтқан сөзінен, былайша айтқанда «сөз саптауынан» байқаған. Орыста «по одежке встречают, по уму провожают» деген нақыл сөз бар. Кісінің ақылын бірден байқау қиын. Ол тереңде жатады. Бірақ оны байқау үшін көп сөйлеудің керегі жоқ. Оны қазақ бір ауыз сөзден байқаған. Орыстарда малға (сиырға, жылқыға, шошқаға) адам аттарын қойған. Қазақтар адам атын малға қойғанды ерсі көріп, ұнатпаған.

4) Қазақтың түсі суық емес, жайдары, беті ашық, бас киімін көзіне түсіріп кимеген. Қазақтың ішкі кең табиғи ақылдылығы, жайдарылығы оның бетінен байқалған. Қазақта бас кесу, дарға асу, зынданға салу деген жаза болмаған. Қазақтағы барлық жаза - айып төлету. Әрине, өлім жазасы да болған, бірақ ол өте сирек және кесектеп өлтірілетін болған.

Қазақ халқының ойын-сауықтары. Оның түрлері көп болған. Мақсаты да әр қилы. Ең алдымен уақытты көңілді өткізу, жастардың басын біріктіру, бірімен - бірін таныстыру. Сонымен бірге әрбір ойын-сауықтың жастарды сергітуден басқа, белгілі тәрбиелік мәні де болған. Әрине, ойын-сауықтың әр халықта да болғаны да, бары да рас. Қашанда еңбек пен ойын-сауық қатар өмір сүреді. Жақсы жұмыс істеу үшін мазмұнды дем алу керек.

Енді қазақ арасындағы ойын - сауықтардың кейбір түрлеріне тоқтамақпыз. 1) Ойын-сауық алдымен елді сергітіп, көңілін көтеруге қажет. «Көтермесең көңілді кір басады» дейді қазақ әндерінің бірінде. 2) Ойын-сауық жастардың талантын саралау үшін де қажет. Кім неге ыңғайлы, кімнің қабілеті өнердің қай саласында, ойын-сауық арқылы соны байқауға болады: өлең айту арқылы кімнің әншілік қабілеті қанша дамыған, дауысы қандай т.б. 3) Ойын-сауық жастарды пайымдаушылыққа, тапқыштыққа үйретеді. Мәселен жұмбақ айту. Тіпті орта ғасырларда дүниеге келген «Кодекс Куманикус» мынадай жұмбақтар болған. Олар әлі күнге дейін айтылып келеді. Айталық: «Ертемен тұрдым» (етік); «Ертемен тұрып, екі аяқ жолға түстім» (шалбар); «Қара сиырым қарап тұр, қызыл сиырым жалап (ошақтағы қазан мен от); «Аяғы жоқ, қолы жоқ, киімі - жоқ, қарны тоқ» (Ұра) т. б. Жастар арасында кең дамыған ойындардың бірі - жаңылтпаш айту. Ол арқылы тіл ширатылған. «Аңға шықтым. Сөйтіп, ойды дамыту үшін жұмбақтар, тілді шынықтыру үшін жаңылтпаштар тапқан.

Адамның байқау, пайымдау қабілетін дамыту үшін «ұшты - ұшты» сияқты ойындар болған. Мәселен «ұшты, ұшты, тырна ұшты», - деп хабарлайды ойын жүргізуші. Отырғандар: жүргізушінің айтқаны дұрыс болса, орындарынан ұшып тұрулары керек. Ойын тәртібі бойынша, мұнда тұрмаған кісі ұтылады. Ал егер, жүргізушінің айтқаны әлгі мысалдағыдай емес, бұрыс болса, айталық, «ұшты - ұшты, тырма ұшты» десе тұрған ұтылады. Өйткені тырна ұшады, ал тырма ұшпайды. Ойын тәртібі бойынша пайымдауы баяу адам ұтылады. Оған қалғандары ду күліп, айыбына өлең айтқызады.

Сонымен бірге табанда кемінде бір ауыз өлең шығаруды дамыту үшін «орамал тастау» ойыны болған. Ойын, тәртібі бойынша, қолында бір ұшы түйілген орамалды қыз болса, отырған топ ішіндегі бір жігітке, ал жігіт болса, соны бір қызға тастайды. Орамал түскен адам орнынан тұрып, бір ауыз өлең айтып, орамал тастаған кісіден оның күміс теңгесін алады. Ертеде бұл ойынның реакциялық жағы болды. Ол былай болатын: орамал тастаған кісі теңгені тістеп тұрады, ал орамал түскен адам, өлеңін айтып болған соң, әлгі теңгені ауызға тигізіп, тістеп алады. Мұның денсаулыққа зиянды жақтары да болды. Сондықтан, өлеңді кейін былай айтатын: «Орамал келіп түс иығыма, көзіңнің қайдан түстім қиығына, шынымен көңіліңіз бізде болса, теңгеңді аузыңда, қолыңмен бер». Немесе: «Теңгеңді қолыңдағы аузыңмен бер» деп сүйіскендей етіп алған. Елде құрт ауруы көп болған кезде, бұл ойын арқылы оның жұқпауы кім кепіл еді?

Бір кездерде қазақтарда бұрын «би» өнері болмаған деген ұғым тарағанды. Бірақ ол пікірдің теріс екендігіне археологтардың Шолақ тауда, Тамғалы тас сайындағы тасқа салып қалдырған қыз бен жігіттің биін, сондай-ақ қоршауда тұрып қол ұстасып, көп адам боп билейтін, биін бейнелеген суреттерді тапқаны айқын дәлел болады.

Адам баласы тарихында қашанда еңбек пен сауық, қасірет пен қуаныш, қайғы мен ойын-күлкі қатар жүргені белгілі. Соның бір дәлелі өлең-жырмен қатар қазақтарда «Қара жорға», «Әр теке», «Қаз қатар», «Қоян, бүркіт», «Өрнек би», «Насыбайшы», «Тепең көк», «Аю би» сияқты билер болған. Қазақ билерінде олардың аты айтып тұрғандай, күнделікті өмірді бейнелеуден туындаған аңға шығу, жүн сабау, ұршық иіру, кілем тоқу, киіз басу сияқты еңбек тәсілдерін бейнелеген. Оны биден анық байқауға болады. Олар қазақ опералары мен балеттерінде қолданылады.

«Би» деген сөздің этимологиясы да дене қимылымен ел басқару арасында тығыз байланыс болғанын байқатады. Мәселен, «би» деп музыка ырғағына сай дене қимылын жасаумен қатар елге шешім айтатын адамды да «би» деп атады. Өйткені, олардың негізі бір -искусство. Ерте замандардағы тыйымдар, айталық аңға шығу адам өміріне қауіпті болғандықтан, аңшылар дем алсын, күш жинасын деген талаптан туындаса, аңнан олжалы қайтқанда, от жағып, алау маңына жиналып өлең айтып, билейтін болған, көңіл көтерген. Тастағы суреттер содан хабар береді. Өмірдің бір тыйымы, бір еркіншілігі бар, өйткені олар аралас өмір сүрген.

Жастардың бірімен-бірі кездесіп, жарасуы үшін ойынның басқа да түрлері болған. Мәселен «Алты бақан». Қыздар мен жігіттер тербетіліп ойнап, қосылып ән салған. Бұл ойынды көбінесе жаздың, күздің кешкі салқынында ойнаған.

Қыздар үйде, балалар сыртта ойнайтын тағы бір ойын «Асық». Асықты тізіп қойып, қорғасын құйған сақа асықты шүйіріп лақтырып, қалған асықтарға тигізіп, қоршаулы сызықтан шығару. Бұл балалар ойынының ең ерте, ең алғаш шыққан түрі болса керек. Бірақ ойынға салынып, құмар боп кетпес үшін, қазақ одан қорғануды да жастардың құлағына құйып отырған. «Асық ойнаған азар, доп ойнаған тозар, бәрінен де қой бағып, көтен жеген озар» деген соның айғағы. Қазір де біреу бильярдты ермек, машықтану үшін ойнаса, енді біреулер, ақша тігіп ойнайды. Асық ойынына да соны айту керек. Әлгі мақал осыны ойға салады.

«Күзет» - Ауыл жігіттері мен қыздары түнде таң атқанша от жағып жылынып ойнайды. Сонымен бірге малды қыста да, күзде де күзетеді, өздері де бірімен-бірі кездесіп, мауқын басады.

«Белбеу» - Жігіттер мен қыздар дөңгелектеніп турады. Біреу оларды айналып жүріп, қалаған біреуінің сыртына белбеу тастап кетеді. Оны қарап көруге болмайды, сезу керек. Сезбеген жігітті, не қызды белбеумен соғады, айналып орнына жеткенше. Ойын сақтыққа үйретеді.

Жастар ойынының тағы бір түрі - «Ақ сүйек». Қойдың жілігін тазалап, оның бір жағын тесіп, оған қырғауылдың құйрығын тығып, лақтыруға ыңғайлы етеді. Ойынды айлы түнде жазда, күзде ойнайды. Бір топ жастар жиналып тұрғанда әлгі сүйекті, оны «Құс бек» дейді, бір жігіт қалыңға қарай лақтырады. Қалған қыз-жігіттер жаппай бәрі соны іздеуге лап қояды. Оны іздеп табуға 15-20 минуттай уақыт кетеді. Ғашықтардың бірін-бірі табысуына бұл ақылмен табылған қолайлы жағдай.

Ал жігіттер арасындағы ойындары ішінде жылқы малына байланысты «Бәйге», «Көкпар», «Жамбы ату», «Аударыспақ», «Қыз қуу» сияқты түрлері болған. Үлкен тойларда, ас беру кезінде сәйгүліктердің жасына қарай «Қунан бәйге», «Дөнен бәйге», «Бесті бәйге» деп бөліп 15, 25, 40 км жарыс ұйымдастырылған. Оған жан-жақтан ел жиналып, сәйгүліктерін бәйгеге қосқан. Атқа отыратын, әрине, 12-13 жасар жас балалар болатын. Бәйге де, егер той үлкен болса, пәлен жүз аттан қай ат келеді, озып келген ат үстінде отырған бала руының уранын айқайлап айтқанда, аты озған ру үлкен қуанышқа бөленген.

«Көкпарды» спорттық ойынның ең ауыр, күшті түрі десе де болады. Әрине, көкпарды бір үй серке сойып, жиналған атты адамдарға береді. Алғашқы бастамада ең ауыры дода басталады. Көкпарға бәрі бірдей тартысып, бір күшті, аты мықты адам алып шығып, аты жүйрік болса ала қашады. Қалғандары қуа жөнеледі. Қуып жетсе тары тартыс басталып, аяғы додаға айналады. Дода кезінде қамшы тиіп, көзі шығып, не басы жарылып, қолы сынатындар да, тіпті жазым болатындар да болған. Көкпарды алып қашқан кісі оны бір үйге әкеп салады. Көкпар түскен үй әлгі жігітке сыйлық береді. Этимологиясы: «Көкпар» - көк бөрі деген сөзден туындаған. Мақсат ешкіні көк бөріден тартып алу, содан «ағайын» деген сөздің «аға-іні» деген сөздерден туындағаны сияқты «көкпар» деген сөз пайда болған. Көкпар үлкен кәде. Пәленше көкпар беріпті, оны түгеншенің үйіне әкеп салыпты дегенді ел мақтап, айтып жүретін. Келесі жолғы көкпарды әлгі көкпар түскен үй беретін болған.

Жамбы ату мергендікке баулыса, шауып келе жатқан ат үстінде отырып жерде жатқан орамалды іліп кету машықтыққа баулыған.

Аударыспақтың да өзіндік мәні болған. Ол күш сынасуға да, ептілікке де байланысты. Ойынның қалған түрі «күрес», «жаяу бәйге», «доп ойнау», «қыз қуу» деген сияқты. Күреске әдісқой, палуан жігіт түгіл, әйел де шыққан, доп ойнау көктемде наурыз кезінде болған. Допты сиырдың асығынан жасап, жігіттер басы имен таяқпен ұрып ойнаған. «Қыз қуу» ойынында шабандоз қыз жүйрік атпен жігітті қамшымен тартып жіберіп шаба жөнеледі. Жігіт атпен оны қуып жетіп, бетінен сүю керек. Оған жете алмаған жігітті ел күлкіге айналдырған. Бұл ойындар біріншіден, халықты бірлікке, жарысқа шақырып, машықтыққа, ерлікке баулыған. «Ағайынның аты озғанша, ауылдастың тайы озсын» деген мақал ауылдас адамдардың бір-біріне жақын болатындығын көрсетеді. Екіншіден, ол ойындар дене мен бойды шынықтырып, шыңдап, жалпы елге қозғау салған, рухын көтерген.

Қазақ халқының рухани өмірі аса бай, әсіресе ауыз әдебиеті кең тараған. Табанда жанынан бір-екі шумақ өлең шығара алмайтын қазақ кемде-кем десе болады. Көшпелі халықтардың ондай ерекшелік қабілеттерін кезінде Шоқан Уәлиханов та айтқан. Қазақ кез келген құбылысты өлеңге айналдыра білген. Бірінші кісі өлең ұйқасын бастаса, екінші кісі оның жалғасын табанда тауып іліп әкететін болған, немесе табанда бірінші кісіге жауап қайтарған. Сондықтан да болса керек, қазақта суырып салма, айтыс, шешендік сөз кең тараған. Айтыс өнері ғажап нәрсе. Табанда өлеңмен айтылған сынға өлеңмен жауап қайтару, мүмкін болса, одан асып түсу қажет. Бұл компьютер машинасына да келешекте мүмкін бола ма, жоқ болмай ма, әйтеуір әзірше, қол жетпейтін бізге ғана тән ерекше құбылыс. Сонда адам миы - компьютерден асып түскені. Қазақ арасында құрдас адамдардың ойыны, бірін-бірі кекетіп сынауы, әзіл-күлкі түрінде кемістіктерін бетіне басу, оны елдің көзінше айтып жариялау, бұл өркениеттіліктің үлкен бір көрінісі десек те болады. Керек десеңіз Бұхар жырау Абылайханның да кемістіктерін бетіне басып, халыққа жария еткен. Бұл өзара сынның ең күшті көрінісі еді. Сол сын арқылы халық өз кемістіктерін көріп, жөндеуге тырысты. Абайдың қара сөздерінде де қазақ халқының кейбір кемістіктері баса айтылады.

Алтайдан Атырауға дейінгі мыңдаған шақырым алқапты қамтып жатқан көшпелі тілінде диалекті болмаған дедік. Олардың әдет-ғұрпы, салт-санасы, қисса - ертегілері бірдей болған. Елдің бір шетіне жау тисе, жан-жақтан жиылып, бірге қорғаған, бас қосып жиын, той өткізген, ас берген. Қазақ жұрты бір-бірімен тез әрі тығыз байланыс орнатып отырды. Мәселен, арасы алты айлық жердегінің бір өңірге болған оқиға жөнінде шыққан хабар кешікпей екінші шетіне жетіп отырған. «Ұзын-құлақ» деген сөз де содан қалған. Кейін ғылыми техникалық прогресс кезінде осындай тәсілмен жеткен хабарды «шуда жіп телефон» деп күлетін болдық.

Қазақ халқында әр түрлі әдеттер, нышандар мен кәделер болған және олар ел ішінде бұлжытпай орындалған. Қазір солардың бір түрі сұраулар жөнінде әңгіме қозғамақпыз: 1) Базардан қайтқандардан, алыс жолдан оралған адамдардан ауылдастары, жақындары, әсіресе келін-кепшіктері мен бала-шағалары базарлық сұраған. Оның мәнісі, мағынасы жайлы ілгергі тарауда айттық. 2) Сарқыт сұрау - үйге келген қонақ сыйлы, беделді, елге аты шыққан жақсылардан болса ілгеріде айтқандай «Жақсыдан шарапат» дегендей, ырым етіп, сарқыт сұраған. Сарқытты әдетте келіндер тіліп, сәлем беріп алады. Төрде отырған кісі бұл сәлемді қабылдап: «Көп жаса!», «Бақытты бол!» немесе «Ұл тап!» деп ризалығын білдіріп, тілек айтқан. 3) Бұйымтай сұрау. Қазақ үйіне келген қонақтан «Неге келдің?», «Қанша боласың?» деп сұрамаған. Қонақ қанша жатамын десе өзі біледі. Ал сол қонақ кетуге жиналып, атқа мінер алдында үй иесі не үйдегі әйелі «Не бұйымтайың бар?» деп сұраған. Қонақ сұрауын үй иесі мүмкіндігінше орындауға тырысқан.

Міне, осында қаншама шыдамдылық, сабырлылық жатыр! Бұл да базарлық сұрау сияқты тек көшпелі тән көрініс. 4) Сүйінші сұрау. Жақсы хабар жеткізіп, тыңдаушысын қуантқан адам сүйінші сұраған. Жақсы хабардан соң әліне, мүмкіндігіне қарай үй иесі хабар жеткізген адамның сүйіншісін берген. 5) Бастаңғы жасау. Тойға кеткен ата-аналарынан соң үйде қалған жастар бастаңғы жасаған. Оның мәнісі, мақсаты жөнінде біз жоғарыда айттық. 6) Көңіл сұрау. Бір кісі ауырып, төсек тартып қалса, оның жақын достары, туыстары келіп, көңілін сұраған, әңгімелер айтып, аурудың көңіл-күйін аулап, сергіткен. Ал ауыр қайғыға душар болған кісіге көңіл айтып, түрлі нақыл сөздермен оны жұбатқан. 7) Ақыл - сұрау. Басқа іс түскенде, шым-шытырық даулы әңгіме көтерілгенде ауыл ақсақалдарынан, байсалды кісілерден не істеу керек, мына мәселелерді қалай шешуге болады деп ақыл сұраған. Мұндай жағдайда ақыл беруші өзінің білгенін, көргенін айтып кеңес берген. 8) Жөн сұрау. Ақыл сұраудың бұл түрі - жолаушыдан баратын жөнін сұраған. Бір жерге барғанда, жөнсіздік көрсетпеу (айталық құдалыққа барғанда), кәдені бұзбау үшін қалай еткен дұрыс болады, қайткенде күлкіге қалмаймын, ісім он болады деп жөн сұраған. 9) Бата сұрау. Бұл әлгі екеуіне жақын. Алыс жолға шыққанда, айталық ертеде Меккеге «қажылыққа» сапар шеккенде (ол кез¬де жол ауыр, кейде барғандар қайтып орала алмайтын жағдайлар да болған), не жас жігіт ел қорғауға аттанарда ауыл ақсақалына келіп, оның батасын алған. 10) Бата беру - тілек тілеу. Әлі күнге дейін дастарханға, не мал союға бата сұрайды. Осы әдеттер қазақты бауырмал еткен, бірін-біріне жақын тартқызған. Сондықтан да индивидуализм, қатыгез, менмендік қазақта өте сирек кездескен. 11) Сыр сұрау. Жақын құрбы - достар, немесе бой жеткен қыз, жаңа түскен келін өзінің жақсы жеңгесінен сыр сұраған. Кейде сыр сұрау үлкен адамдар арасында да болған. Сыр сұрау бірін-бірі түсініскен, әңгімелері жарасқан адамдар арасында болатын жақсы дәстүр. 12) Рұқсат сұрау. Баласы не қызы әке-шешесінен сүйгеніне күйеуге шығуға, не қалыңдығын көрсетуге рұқсат сұраған. Кейде басқа да іс -пен айналыспас бұрын ата-анасынан рұқсат сұраған. Бұл өте әдемі, әрі әдепті тәртіп. Мәселен «Қыз Жібек» жырында Төлеген алыстағы Жайық жеріндегі Қыз Жібекке аттанар алдында әкесі Базарбайдан рұқсат сұрайды. Бірақ, әкесі оған келісім бермейді. Төлеген дегенмен қалыңдығына аттанар болғанда, Базарбай оған теріс батасын береді. Оның жырдағы қайғылы нәтижесі белгілі. 13) Ашуын сұрау. Бір кісі басқа біреуге қатты ренжіп,одан кегін алмақ оймен белін бекем байлағанда, істің ақырын күтпей, сойқанның алдын алып, жақындары, достары одан ашуын беруді сұрайды. «Бір ашуыңды маған бер» дейді. Ашу сұрау қазақ арасында кең тараған гуманистік кәде. Мұндай жағдайда кек аламын деген кісі райынан қайтып, ақылға тоқтаған. 14) Кешірім сұрау. Қандайда бір қылмыс болмасын қылмыскер, немесе өзін айыптымын деп есептейтін адам екінші жақтан, не көптен немесе жиналған халықтан, әдетте Ел басынан кешірім сұраған. Жақында Индонезияда 32 жыл президент болған халық көтеріліп, үкіметтен құлатқанда ол халықтан кешірім сұрады. Ұят іс үшін кешірімді халықтан Билл Клинтон да өтінді. Кешірім сұрау барлық халықта қашаннан бар тәртіп. Мұсылман елдерінде кешірім сұрау ертеден келе жатқан қайырымды әдет. 15) Сауға сұрау. Ертеде екі жақ боп бір-біріне қарсы соғысқа шыққанда, алдымен өздерінің батырларын жекпе-жекке шығарған. Бұлар гладиаторлар сияқты жанталасып соғысқан. Соғыс тәртібі бойынша жеңген батыр жеңілгеннің басын кесіп алған. Кейде соғыс осымен аяқталған, ал кейде бұл қырғынның бастамасы ғана болған. Әлгі жекпе-жекте жеңілген батыр сауға сұраған, яғни өлтірмеуін өтінген. Екі жақ бір-біріне қатар тізіп, қарсы тұрғанда, бір жағының алдымен ат ойнатып шыққан батыры: «Жекпе жек! Жекпе жек!» - деп айқайлайтын болған. Екінші жақтан ешкім шықпаса, ол да жеңіліс деп есептелген. 16) Тәбәрік сұрау. Бұл діни ырымға жатады. Бір кісі әулиелі жерге барып қайтса, не басқа бір қасиетті орыннан келсе, одан тілектестері тәбәрік сұраған. Тәбәрік базарлықтың бір түрі, діни мәнісі бар ырым. 17) Сыбаға дәмету. Оны айттық. Қонаққа шақырылған кісі себеппен келе алмай қалса, сыбаға дәметкен. «Тойдан сарқыт, соғымнан сыбаға» дейді халық. Соғым қараша аяғы мен желтоқсанның басында болады. Соғымда ауыл жиналып сойылған малдың етінен ауыз тиеді. Келе алмаған кісіге оның сыбағасын қалдырады. 18) Жылу сұрау. Кейбір үйлер түрлі себептен күйзеліске ұшыраса, айталық қысты күнгі «жұттан» кейде малы қырылып, таяқ ұстап қалса, не басқа апатқа ұшыраса, ел болып, мал, дүниесін жинап беріп, оларды қатарға қосқан. Осы айтылғандар сияқты қазақта басқа да жақсы гуманистік әдеттер болған. Мұндай әдепті әдеттер адамдарды бір-біріне жақындатқан, қауымдас еткен. Сондықтан да 1919 жылы И.В. Сталиннің қабылдауында болған А. Байтұрсыновтың қазақ арасында тап күресі жоқ, қазақтар бір-біріне жәрдемдеседі. Өйткені, олар сол коммунизм негізінде өмір сүреді дегенде осыны еске алған болатын-ды. Бұдан келіп, қазақтарда да бай, кедей таптары болғандығын А. Байтұрсынов байқамаған деген ұғым тумаса керек. Олар болған, бірақ қазақтар туыстасып, қауымдасып өмір сүрген.

Дәл осыған ұқсас өндірістік қауымдастық, жоғарыда айтылғандай, қазір жапондар елінде бар. Одан ешкім ұтылмайды. Қайта бірлесіп, ынтымақтасып, күш біріктіріп еңбек етеді, экономикасын дамытады. Қазақ арасындағы қауымдастықтың тағы бір көрінісі - ол, сонау 1928 жылы ірі байлардың малын тәркілегеннен кейін, ауыл болып ол байларға тағы мал жиып бергенді байқаған большевиктер бұл әдетке қарсы шығып, ол үшін де байларды кінәлап айыптаған. Біздің егемендігін қолына алған елімізде көп ұлт уәкілдері тұрғанмен Елбасымыз негізгі халық қазақтардың қауымдастық дәстүрін негізге алып, елді бірлікке, ұйымшылдыққа шақырған үндеуі бір ауыздан қолдау табуда. Бұл айтылғандар қазақ халқының рухы таза, қауымшыл, жеке меншіктен туындаған әділетсіздіктің зардабын көп көрмегендігін байқатады.

Кеңес жылдарында қазақ халқының менталитетінде қандай өзгерістер болды деген сұрауға тоқтасақ, алдымен мыналарды айтқан жөн:

1) 20 жылдардың аяғында мыңдаған жылдық көшпелі тұрмыстан күрт өзгеріске ұшырап, отырықшылыққа көшті. Бұл оңай болған жоқ. Елдің үрдісі, дағдысы, өмір сүру тәсілі өзгерді. Отырықшылыққа үйренбеген ел бұрынғысын аңсады, жер үйде тұрса да киіз үйі барлар көктем шыға есігінің алдына сол үйін тігіп, кейде оны қауын - қорасына жақындатып, қара күзге дейін сонда тұрды. 2) Өндіріс құрал - саймандарға жеке меншік жойылып, қоғамдық меншік үстемдік құрды, мемлекеттік, қоғамдық меншікті көздің қарашығындай қорғау қажеттігі қатал әрі ауыр таңдар арқылы халық санасына сіңірілді. 1932 жылғы, 7 тамызда қабылданған, 1946 жылғы ауыл шаруашылық артелінің Уставын бұзушылыққа қарсы қабылданған заңдар осының дәлелі. Бұл заңдармен мыңдаған адамдар қоғамдық, мемлекеттік меншікке қол сұққаны үшін сотталып, тіпті ату жазасына да бұйырылды. 3) 30-шы жылдар аяғында қазақ елі жаппай сауатсыздықтан сауаттылыққа айналды. 4) Ауыл адамдары шахта, зауыт, темір жол т. б. өндірістерге жұмысқа тартылды. Осыған сәйкес, олардың психологиясына өзгерістер енді: а) Уақытты Күнге қарап байқайтын кешегі ауыл қазақтары сағатпен жұмыс істеуге үйренді. «Сағат жеті соққан кезде жұмыскер қайтар қалаға» - деп басталатын өлең сол кезде дүниеге келді; б) Ауылдан туысым келді, деп жұмыс орнын тастап, келген кісімен бірге кетіп қалу тоқтады; в) Теміржолшы, шахтер, жүмысшы сияқты мамандықтар - ақын айтқандай, «Тауды тіліп, тасты жарып, жолды салған қандай ер. Ол қажырлы, ол қайратты, қайтпас, қайсар жұмыскер» дүниеге келді;

г) Жүмысшылар көпшілік орындардан тамақ ішетін болды;

д) Жиындарда сөз алып сөйлеп, талап-тілектерін айтатын дәрежеге жетті; е) Газет оқып, радио тыңдап, елде болып жатқан жағдайларды байыптайтын болды.

Осы айтылғандарға қоса шаруалар өмірінде де өзгерістер басталды: а) Алдымен жерді өңдеп, егін егіп, оны күтіп, астық жинауды жаппай үйренді; б) Колхоздарда еңбек ақының жыл аяғында әрбір еңбеккүнге сай бөлінетін, заттай, ақшалай берілетінін ұқты; в) Жыл аяғында қолға тиген астықты есеппен бір жылға жеткізіп, керек-жарағына пайдалануды да үйренді; г) Ата-аналары ертеден кешке дейін ұзақ күн колхозда жұмыс істейтін болған соң, бүкіл үй шаруашылығы, қолдағы малға қарау, есік алдындағы көк егісті егу, қарау, өсіру бәрі негізінде оқушы балалардың міндетіне айналды. Бұл оларға мектепке бару, үйде сабақ дайындау, үйге қарау, көк егісті суарып, шөбін шабу, артынан ойнап та үлгіру үшін уақытты үнемдеп пайдалануды үйретті. Кейін, өмірдің осы сындарынан өткен ауыл жастарынан үлкен азаматтар өсіп шықты.

Бірақ, осындай сыртқы өзгерістерге бейімделген қазақ, психологиясы, әсіресе ауылды жерлерде онша көп өзгерістерге ұшырамады. Алдымен, колхоздар бұрынғы ауыл-ауыл күйінде ұйымдасып, оның басшысы етіп, өздерінің бұрынғы беделділерін қойды. Адамның қадыр-қасиеті көбіне оның шыққан тегі тұрғысынан бағаланды. Кейін колхоздар іріленіп, оған бірнеше бұрынғы майда колхоздар біріктірілгенде, оның басына қай рудың уәкілі сайланады, сол сияқты аудан басына қай ру уәкілі келеді, осылардың бәрі теке тірестің, тартыстың көзіне айналды.

Егер аудан, облыс басшылары белгілі бір рудан болса, сол ру адамдары көтеріліп, кейінгі сатыдағы басшылар да сол рудан тағайындалатын болды. Содан, рулық сана мезгіл-мезгіл қозып тұрды. Былайша айтқанда, кеңес жылдары қазақ менталитетіне күрт өзгерістер енгізе алмады деуге болады. Ондай өзгерістерді негізінде нарық қатынасы алып келуде. Жеке меншіктік шаруашылық рулық түгіл, жақын адамдар мақсаттарын да дараландырды. «Ара - дара, құдай пана» деген мақалдың кезі келді. Бірақ ең бастысы бұл емес. Еңбектенбей, селтеңдеп жүріп, «өтірікті шындай, шынды құдай ұрғандай» айтатындардың күні өтті. Кімде кім дұрыс өмір сүргісі келсе, еңбектенуі қажет. Еңбекпен шұғылданған адамда өсек-аяңмен айналысуға уақыт болмайды. Оның үстіне, жай жұмыс істеу емес, беріліп істеу, сапа үшін жаның салатын кезең келді. Конкуренттік тартыс жайбарақаттықты көтермейді. Сондықтан барыс болу деген сөз жәй масаттану емес, қатаң өмір талабынан туындаған тартыста жеңіп шығу керек, әйтпесе жеңілесің. Жеңсең шаруаң оңдалады, жеңілсең күйрейді, шығынға батасың, алған қарызыңды, салықты өтей алмай, күйзеліске ұшырайсың. Егер фермер болсаң тек жұмыс істеп қана емес, базар қатынасының күнделікті талабын, ойын болашағын алдын ала болжау қажет.

Бұл әңгіменің бір жағы. Екінші жағы - қазақтың өте бейімділігі, жаңаны қағып алатын қасиеті - оның ұлттық иммунитетін барынша әлсіретуге әкелуде. Бұл өте қауыпты жағдай. Қазір қазақ халқы Батыстың тек ғылымын, тілін, өнерін ғана игеріп жатқан жоқ, сонымен бірге оның моральдық жағынан төмен, іріп-шіріген мәдениетін де бойына сіңіруде, бір кезде арақ ішуді үйренді және Батыс адамдарына көп іше алатынын көрсетіп, мақтанатын болды. Ерте кездерде қазақ ауылында бір қойдың етін бір өзі жейтін адамдар бәсекесі болса, Кеңес дәуірінде бір литр арақты бір өзі ет жеу үстінде ішіп, өзі тұрып кету бәсекесі өріс алды.

Қазақ халқы еліктегіш халық. Орыс халқымен тығыз байланысу нәтижесінде қазақтар орыстардың есімін қабылдай бастады. Мәселен, аты Балтабай болса «Бориспін», Сұлтан болса «Сергеймін» деп атады. Кеңес жылдарында «Сайлау», «Кеңес», тіпті «МЭЛС», «Ким» деген сияқты кісі есімдері пайда болды. Сол сияқты қазір «Бауыржан», «Мұхтар», «Мағжан», «Олжас», «Талғат» деген аттар көп. Бұл әрине, әркім өз баласын жақсы болсын, солардай болып өссін деген тілектен туындағаны белгілі. Бірақ басқа да аттар бар емес пе дейсіз. Еліктеу қазақ жан сарайының, ділінің, яғни, менталитетінің бір көрінісі. Әрине, еліктеген жақсы, бірақ біздің еліктеуіміз ғылымға, техникаға, прогресске, азаматтыққа бағытталған болса дейміз...

XX ғасырдың 20 жылдарында неміс ғалымы О. Шпенглер бүкіл әлемді шулатқан «Закат Европы» (Европаның батуы) атты кітап шығарып, бүкіл Европаны кеулеп, жайлаған мәдениет саласындағы мерезді әшкерелеген болатын. Батыс елдері үшін кешегі күн болып саналған бұған, бүгінгі күндері шығыс елдері әр қилы тосқауылдар қойып, сақтануда. Қазақстанға да осы рухани азғындау дертінің келіп жеткенін бәрі біледі. Оны теледидардан көрсетеді, радиодан айтады. Бірақ оған ешкім айқай, нар кестік наразылық білдірмейді. Бұл да нарық қатынасының заңдылығы шығар деп қарайды...

Д.К. Кішібеков. Қазақ халқының мінез-құлқы,

ойын-сауықтары, рухани тіршілігі.

Қазақ менталитеті: кеше, бүгін, ертең.

Алматы: Ғылым, 1999. 81-99 бб.

Әбдімәлік НЫСАНБАЕВ

Қазақстанның философиялық мұрасы және оның маңызы

Халқымыздың күні бүгінге дейін жинақталған бай рухани және мәдени қазынасын біз ұлттық тәуелсіздік тұрғысынан таразылай бастасақ, оның болашақта бүкіл әлемді елең еткізуі мүмкін ерекше қуаты, ең алдымен, философиялық - дүниетанымдық астары өте терең сөз өнеріміз бен саз өнерімізде жатқанына көз жеткізер едік.

Кең дала төсінде мұнаралары күндік жерден көзге шалынатын шаһар да салып байқаған, сол шаһарларындағы алтындатқан ақ сарайларда да тұрып көрген түрік жұртының ата қонысында қалған ұрпақтары - қазақ ұлты - бәлкім ол мекендерін талай рет ойран-топыр еткен соғыстардан сабақ алғаны болар, бәлкім еркін тұрмысқа бейім табиғи қалауы болар, бәлкім қатал табиғат пен кең байтақ даламыз болар, әйтеуір, кейін енер біткеннің бәрінен сөз бен сазды жоғары қойыпты. Және, осы өнерді бір-бірімен бітістіре, ажырамас тұтастықта дамыта отырып, бойындағы барша рухани қуатын соған сіңіре білген.

Философиялық - көзқарастық астары тереңде жатқан мәдени мурамыздың туындыларын мазмұны мен бояуын төмендетпей өзге тілдерге аударып, әлем жұртшылығына таныта алсақ, қазіргі қазақ мәдениетінің әлемдік мәдени арнаға қосар кәусар бұлағының басы сол болар еді...

Әр дәуірде ежелгі Қазақстанды қоныстанған арий, ғұн, сақ тайпалары «кейін басқа жаққа көшіп кеткен, олардан қалған мәдениеттің сіздерге қатысы жоқ» дейтін қызғанышқа толы қаңқу пікірлер кейде кездеседі. Қазақ кең байтақ даласындағы мәдениет дамуының біртұтастығын, ежелгі дәуірлерден бастап күні бүгінге дейін үзілмей келе жатқан күретамыр желісін сырттағы «зерттеушілерден» гөрі мына сіз бен біз жан дүниемізбен анығырақ сезінеміз. Сол дәуірлерден сақталған таңбалы тастардағы суреттерді де, «Авестадағы» жырларды да, Анахарсистің қанатты сөздерін де біз өзгелерден гөрі өзгешелеу түйсікпен тереңірек ұғынамыз, түсінеміз. Бұл - бір.

Екіншіден, «Тоны көк», «Күлтегін» іспетті тасқа қашалып жазылған жырлар, Қорқыт Ата, Әбу Насыр әл - Фараби, Қожа Ахмет Иасауи, Махмұт Қашқари, Жүсіп Баласағұн, Сүлеймен Бақырғани сынды бабаларымыз түбі бір түрік жұртының бәріне ортақ десек те, «қара шаңырақ иесі болып қалған» (Мағжан Жұмабаев) қазақ халқына етене жақын. Сондай-ақ, хатқа түсіп, Еуропа мұрағатында қатталып қалған қыпшақ дәуірінің жәдігері -«Кодекс куманикустағы», өзге де тарихи жазбалардағы жырлардың да түпкі иесін тапқаны ешкімнің намысына тимес. Осылардың барлығы біздің бай мәдени мұраларымыздың бастаулары, ежелгі көшпелі дүниетанымын қалыптастырған тұлғалар...

Абай шығармашылығы - қазақ халқының бай руханиятының жиынтығы деуге болады. Абай - қазақ халқының ар-ожданы, биік рухы. Қазақ мәдениетінде халықтың кемшіліктері мен жамандықтары туралы одан өткір жазған кім бар? Және кім одан артық ағартушылық арқылы қараңғылықтан құтылудың қамын ойлады? Қазақ қоғамының ішіндегі алауыздық пен қырқыстан, жамандық пен пәлекеттерден шаршағаны мен көңілі қалғанына қарамастан, Абай халық рухын жандандыру арқылы бұл коғамның өзінің жетілмеген әлемін өзгертуге, кемелдіктің биігіне жетуге мүмкіндігі бар екенін көрсетіп берді. Абайдың философиясы халық рухының көрінісі ретінде әртүрлі мәдениеттердің түйіскен тұсын білдіреді, ол мәдениеттердің бір бірімен сұхбатын және автордың өзімен өзінің сұхбатын айқарып ашады. Абай уақыттан және кеңістіктік шекарадан тыс биік рухани кемелді деген жалпы адамзаттық ұмтылысты білдіруші, сондықтан ол арқылы және оның шығармашылығы арқылы қазақ мәдениеті әлемнің көптеген мәдениеттеріне үйлесе түсінікті болып шығады. Қазақ халқы және оның бай рухани мұрасы өзге халықтардың өкілдерінің жүрегінен орын тепті және бұл үдеріс - жаңа бүгінгі адамзаттық қауымдастықты қалыптастырудың, оның гуманистік құндылықтары мен мұраттарының бастауы.

Үшінші мыңжылдықта қарқыны жеделдей түскен жаһандық тұтастану, шекара талғамайтын қаржы мен ақпарат ағындары өзін сақтап қалмақ болған әрбір ұлтты жаңа қатер қаупінен қорғануға мәжбүр етіп отыр. Ендігі жерде өзіндік «менің» сақтауға ұмтылған әрбір жұрт, ең алдымен, тарихи жадын, бірегей ұлттық болмысы мен ойлау машығын, өзіндік дүниетанымын, ана тілі мен ерекше ділін, дәстүрлі төл мәдениетін дамыту, жалпы жаңарған ұлттық рухты аман алып қалу жолында жанталасуы қажет.

Біз үшін жасанды, әлемде жоғалып кетпеу, жаһандану заманында өз төлтумалығымызды, қайталанбас ұлттық болмысымызды, ұлттық ойлауымыз бен кейпімізді сақтап қалуымыз маңызды болып отыр. Батыс мәдениетімен бәсекеге түсе алатындай XXI ғасырдағы рухы биік жаңарған мәдениетімізді дамытқанымыз жөн...

Үш жүз жыл бойы бодандық бұғауында тұншыққан қазақ халқының қайтадан ұлттық идеяны ту етіп дербес мемлекетін орнатып, айналасы он алты жылдың ішінде төрткүл дүниеге танылуына жеткізген қандай ұлы күш еді, - деп таң қалатындар болса, сол ұлы күш осы - ғасырлар бойы халқымыз көкірегінен өшпеген ұлттық намыс пен ұлттық, азаттық рухы. Сонау көк түріктер заманында айбынымен жарты әлемді ықтырған жауынгер жұрттың тікелей мұрагерлері кейін адамзат көшінің соңына сырғып, бодандық қамытын мойнына киеді деп кім ойлаған?!

Бұл, бәлкім, кезінде ертеңгі болашағын парасатпен багамдай алмай, қауіп-қатерді елең қылмай, өзге жұрт жаппай меңгеріп жатқан жаңалық атаулыны көзіне ілмей астамсыған тәкаппарлығымыздың жазасы болар. Бұл, бәлкім, адамзат дамуының ұлан-асыр дамуының он бойында көшбасшылық тізгінін алма-кезек қолына алған халықтарды дүркін-дүркін сынға салып, ділі мен тілінің, рухы мен төзімділігінің беріктігін тексеріп отыратын тарих заңы болар. Қалай болғанда да, бір кезде ат тұяғы жетер маңдағы жұртты айбынымен сескендіріп, Еуразия құрлығының орталығын емін-еркін иемденген бостандық сүйгіш халқымыздың сыртқы және ішкі қайшылықтар мен жанжалдар шырмауынан шыға алмай, ақыр соңында бодандық бұғауына маталып тынғаны ақиқат.

Ұлы Абай айтқандай «Өз еркіміз өз қолымыздан кетіп», жат жұрттың қабағына жалтақтаған үш ғасыр бойғы өзгеге тәуелділік халқымыздың бірнеше буын ұрпағының бойындағы тәуелсіз елдік, отаншылдық, ұлтжандылық рухын езіп-жаншып, дүниетанымымыз бен ділімізді әр түрлі қитұрқы идеологиялық қисындар қалыбына салуға тырысып баққаны рас. Бірақ, халық көкірегіндегі тәуелсіз елдігін қайта орнатсақ деген сенім мен үміт ұшқыны қоздап жанып, ауық-ауық лап етіп белгі беріп қалатын. Әсіресе, XX ғасырдың басында қаулап өсіп жетілген демократиялық ұлттық интеллигенция шоғыры, ұлттық кәсіби саяси және интеллектуалдық элита өз халқының мүддесі мен болашақ дербес даму бағдарын айқындауға бел шеше кірісті. Олардың қатарында Ә. Бөкейханов, М. Шоқай, М. Дулатов, М.Жұмабаев, А. Байтұрсынов, Ш. Құдайбердиев және тағы басқа данышпандар болды. Жан-жақты білімдарлық пен парасаттылықты, саяси күрестің тәсілдері мен қалыптасқан жағдайды шынайы бағалай білуді жетік меңгерген демократияшыл қазақ зиялыларының бұл тобы бұрынғы ұлт - азаттық көтерілістердің жалаң қылышпен зеңбіректің аузына қарсы шабатын ақкөз басшыларынан мүлде өзгеше туғын. Олар туған халқының көзін ашып, көмескі тартқан рухын оятып, біліммен қаруландырып, бірте-бірте тәуелсіз ел болуға жеткізудің қиын да болса, ен сенімді жолын саналылықпен таңдап алды. Бірақ, осындай кәсіби зиялылар қаққан тәуелсіздік қоңырауының сарыны ұрпақтан ұрпаққа жалғасып, бостандық пен тәуелсіздікті, азаттық пен дербес дамуды аңсаған біз атаған азаматтар рухын шыңдаумен болды. Бізді бүгінгі тәуелсіз демократиялық ел болуға жеткізіп отырған да сол биік өршіл рух...

* * *

«Мәдени мұра» Мемлекеттік бағдарламасы 2003 жылдың 4-сәуіріндегі Президент Н.Ә.Назарбаевтың Қазақстан халқына Жолдауының негізінде жасалып, Қазақстан Республикасының Ұлттық Қеңесінде қабылданып, (2004-2006, 2007-2008,2009-2011 жж.) іске асырылуда. Президент Жолдауында посткеңестік кеңістікте алғаш рет мемлекеттік тілде гуманитарлық білімге арналған толыққанды қор құру жайлы кең және ауқымды мәселе қойылды. Бұл әлемдік мәдениеттің, ғылымның, философияның, әдебиеттің, бүкіл гуманитардың ең үздік үлгілері толық қазақ тілінде сөйлеуі керек деген сөз. Сонымен бірге қазақ халқының бай рухани және мәдени мұрасы осы саладағы жетістіктерді ескере отырып, қазақ тілінде толықтай көрініс табуы керек. Бұл қазақ халқының бай мәдени дүниетанымдық інжу - маржандары мен мұрасының жүйеленуін, кең таралуын және насихатталуы қажет етеді. Мұндай күрделі мәселе алаш реттік республика қоғамтанушыларының ғана емес, бүкіл ел алдына қойылды. Ол жаһандану дәуіріндегі елдің рухани қауіпсіздігін, мәдени өзіндік төлтумалығын, республиканың тәуелсіздігін нығайтуға, ұлттық және мәдени бірегейлігін және жаңа коғамдық сананы қалыптастыруға өзінің үлкен әсерін тигізеді.

Тәуелсіздік алысымен «Қазақ даласының ойшылдары» атты 5 кітаптан тұратын зерттеулер сериясы жарық көрді. Бұл топтамалардың 4 кітабы жарық көрді, енді 5-ші кітап баспаға даярлану үстінде. 2004 жылы Вашингтонда менің «Қазақстандағы мәдени мұра және әлеуметтік трансформация» атты көлемді кітабым ағылшын тілінде жарық көрді. Ұлттық философиялық мұра бойынша жұмыстарды кезең-кезеңге бөліп жүйелі жүргізуде осындай зерттеулердің маңызы айтарлықтай болды.

ҚР БҒМ Философия және саясаттану институты Республиканың жоғары оқу орындары өкілдерінің күш-жігерін біріктіре отырып, «Ежелгі дәуірден бүгінгі күнге дейінгі қазақ халқының философиялық мұрасы» (20 томдық) топтамасына қосу мақсатында іріктелген мәтіндерді құрастыру, аудару, сараптама жасау, беташарлық мақала жазу, түсініктемелер беру, ғылыми редакциялау сияқты кең көлемде жүргізілген ғылыми жұмыстардың үйлестірушісі болды. Сонымен қатар 20 томдық «Әлемдік философиялық мұра» және әл -Фарабидің «10 томдық шығармалар жинағы» мемлекеттік тілде түңғыш рет жарық көрді. 2009-2011 жылдары түңғыш рет 5 томдық «Қазақ философиясы» кітабының топтамасы дайындалып, ол алғашқы рет ағылшын тілінде жарық көрмек. Материалдарды сұрыптау осылайша ғылыми жұмыстардың өркениетті елдердегі деңгейіне сәйкес шынайылық пен объективтіліктің өлшемдеріне төтеп бере алады. Бұл дүниежүзілік интеллектуалдық кеңістіктегі бәсекелестікке үйренудің өзіндік көріністері деуге болады.

«Мәдени мұра» бағдарламасын іске асыру - қазіргі тәуелсіз Қазақстанның жаңарған рухани келбетін, жаһанданған әлемдегі жаңа Республиканың орны мен ұстанымын, оның өркениетті қауымдастықтағы беделі мен мәртебесін көтеретін теңдесі жоқ гуманитарлық бағдарлама. Бұл бағдарламаны іске асыру үшін Қазақстан Республикасы Президенті әкімшілігі жетекшілігі орынбасары Мәулен Әшімбаев басқаратын Қоғамдық кеңес өз жұмысын сәйкес тиімді де нәтижелі түрде жүргізуде.

Әлемдік философиялық мұраны қазақ тіліндегі оқырмандарға жүйелі түрде жеткізу мәселесіне тоқтала кетелік. Сарапшылардың таңдаулары арқылы әлемдік философиялық ойдың ең озық үлгілері іріктеп алынып, қазақ тіліне аударылды. Платон, Аристотель, Кант, Гегель және тағы басқа философияның ғұламалары қазақ тілінде сөйледі. Бұл антологиялық ұстынмен таңдаудағы негізгі принцип - улы философтардың шығармаларындағы тәуелсіздігімізге демеу болатын, рухани жетілуімізге көмек беретін идеяларды жас ұрпаққа барынша төлтумаға жақын нұсқада жеткізу болып табылады. Бұл қадамдарымызды жүзеге асыру үшін күрделі философиялық мәтіндерді қазақ тіліне тәржімелей алатын Қазақстандағы ен алдыңғы қатарлы кәсіби мамандар жұмылдыруда. Жоғары мектептің қазақ тілді студенттері мен магистранттарына, аспиранттары мен докторанттарына, оқытушылары мен жалпы оқырман қауымға жоғарыда жасалып жатқан игілікті істердің шапағаты мол боларына сенімдеміз. Тек айта кететін бір жәйт: жарық көріп жатқан томдарға көптеп сұраныс болып жатқанымен таралымы өте аз көлемде болып отыр. Сондықтан Қазақстанның барлық түкпірлеріндегі қалың оқырманға «Мәдени мұра» бағдарламасының өнімдерін жеткізуді, оларды кеңінен насихаттауды ғалымдар өз қолына алғаны жөн деген пікірдемін. Әрбір ұлт өзінің мәдени мұрасын жоғары деңгейде қадірлеген сайын ол әлемдік жұртшылық алдындағы, Ұлы адамзат тарихы алдындағы мәртебесін биіктете түседі. Руханияты мен мәдениеті жоғары халықтың болашағы да жарқын және айқын болады. Адамзаттың рухани әлеміне барынша толыққанды көңіл бөлгенімізден ешқашан ұтылмаймыз. Осындай тарихи қадамдардың арқасында халқымыз өзінің мемлекеттік тілдегі білімін жетілдіру бағытында асқақ биіктерге көтеріліп, Орталық Азияның нағыз рухани жетекшілігін атқаратын тарихи субъекті айналары анық деген ойдамын.

Қазірдің өзінде көп томды мәдени және философиялық мұраны жариялау жөніндегі жұмыс пен дайындық процесінде әр түрлі әрі ұйымдастырушылық, әрі әдіснама сипаттағы сұрақтар туындайды. Мысалы, қандай да бір ойшылды, шығарманы таңдау барысында біз қандай өлшемді жетекшілік етіп алуымыз қажет: оқу мен білім беру бағдарламаларының мұқтаждықтарын қамтамасыз етеміз бе, әлде халықтың ұлттық сана-сезімі мен мәдениетін дамыту негізгі бағдар жасаймыз ба? Ақиқат әрқашанда аралық деңгейде орналасатыны белгілі. Бұл екі үрдісті, бағыт-бағдарды мемлекеттік бағдарламаны жүзеге асыру барысында ескергеніміз жөн іспетті.

Адамзат тарихындағы ең қасіретті жиырмасыншы ғасыр бізге оңай мұра қалдырған жоқ: қырғын соғыстар, діни экстремизм, терроризм, ұлтаралық соғыстар мен қақтығыстар, рухани азғындық, экологиялық және антропологиялық апаттар. Бірақ үміттің сәулесі, адамдардың санасы мен ізгілікті еркіне деген сенім бізге өмір сүруге және болашаққа қатысты жоспарлар құруға көмек береді. Бейбітшілікті, тұрақтылықты, қауіпсіздікті қамтамасыз ету әлемдегі адамзаттық болмыстың шынайы рухани негіздерін сақтау мәдениет пен руханият арқылы іске асатыны даусыз.

Қоршаған әлемді, адами өмірді әр түрлі ұғымдар, түсініктер, көркем бейнелер арқылы рухани игеруге ұмтылмайтын, даналық тағылымдарды қорғалмайтын тарих толқынындағы халық та, ұлттық мәдениет те болмайды. Ол саланы қадірлемеу, оның философиялық байыбына жетуге тырыспау этностық рухани құлдырауына, әлеуметтік дағдарысына алып келуі мүмкін. Сондықтан дүниені әмбебап кейіпте танып-білуге, өрнектеуге талаптанатын философиялық дүниетаным кез келген мәдениет үшін, тарихи кезең үшін адамгершілік, гуманизм принциптерін тарататын маңызды феноменге айналады. Қазақ халқы даналыққа құштар халық, философия оның өмір сүру формасы болып табылады. Ал, енді қазақ халқының сан ғасырлық тарихында орасан зор рухани байлық, даналық тағылымдары болғаны және қазір де бар екені белгілі. Мәселе сол рухани дүниені жүйелі түрде, кәсіби сараптаудан өткізе отырып келесі ұрпаққа жеткізе білуде. Бұл біздің халқымыз алдындағы рухани парызымыз. Міне, осы мағынада біздің әріптестеріміз, қазақстандық философтар қауымы бірталай ғылыми-зерттеу жұмыстарын атқарды. Бұрын жеткілікті назар аударылмай келген философиялық танымның ұлттық түріне барынша ыждағаттылықпен назар аударыла бастады, тарихтың «ақтаңдақтары» болып келген көптеген жаңа ойшылдар мен шығармаларға жаңа түсініктемелер де берілді.

Шығыстың бай, әралуан философиялары, солардың ішінде қазақ халқының философиялық мұрасы батыстағыдай қалыптасқан философиялық жүйелерде емес, мифологияда, поэзияда, фольклорда, музыкада, ауыз әдебиетінде, мақал-мәтелдерде, қанатты сөздерде жатыр. Әлемді, адамды, оның өзін-өзі тануын, сөйтіп өзін басқаға таныту, бәсекеге қабілетті тұлғаның өмірдегі орны мен рөлін философиялық -дүниетанымдық және дәстүрлі этикалық тұрғыдан жан-жақты зерделеуге айрықша мән беру қазақ философиясының ерекше сипаты болып табылады. Бұл тұрғыдан келгенде қазақ философиясы - шығыстық философиядағы, ен алдымен, ұлы Абай «Адам бол!» дегендей, толық рухани жағынан жетілген адам болу рухын қастерлеу мен зерделеу дәстүрін жалғастыра отырып, оны өзіндік ең жоғары кісілік мазмұнмен байытқан философия. Қазақ философиясы дегенде оның ежелгі түріктік бастауларын, халықтық және кәсіби формаларын айтқан дұрыс.

Қазақ халқының философиялық мұрасын зерттеуші ғалымдар осындай ерекшеліктерді ескере отырып, ұлттық әдебиетті ұлттық философияның өмір сүру формасы ретінде түсінгені, жеке тұлғалардың поэтикалық мұрасындағы бай философиялық -дүниетанымдық мазмұнды ашып көрсету үшін оны компаративистік тәсілдердің көмегімен қайта саралағаны дұрыс болар еді. Жалпы тарихи процесті зерделеудің қиындығы да осында. Жиырмасыншы ғасырдың басындағы қазақ ойшылдары Шәкәрім Құдайбердіұлы, Әлихан Бөкейханов, Ахмет Байтұрсынов, Мұстафа Шоқай, Мағжан Жұмабаев, Мыржақып Дулатов, Жүсіпбек Аймауытов, Мұхтар Әуезов, Ғүмар Қарашев, Мәшһүр Көпеев және тағы басқа даналар ой еркіндігін өздерінің дүниетанымының басты принциптерінің бірі етті, сөйтіп жаңа ұлттық ояну философиясын ұсынды.

Ұлттық және әлемдік философиялық мұраны игеру тек тәуелсіздік жағдайында ғана толық іске аспақ, ал оның негізгі мақсаты тұлғаның рухани қалыптасуын іске асыру, ұлттық сана мен рухты ояту, оны тәуелсіздік жолындағы жасампаздық іске қосу, сөйтіп, еліміздің рухани тәуелсіздігі мен қауіпсіздігін қамтамасыз ету болып табылады. Әлемдік философияның, яғни Ежелгі Қытай мен Үндістаннан басталып, қазіргі Батыс Еуропалық философияға дейінгі ғұламалар шығармаларының озық үлгілері болып есептелетін антологиялық ұстынмен жинақталған үзінділер мен тарауларды оқырмандарға ұсынудың астарында жастардың қазақ тіліндегі философиялық мәдениетін көтеру мақсаты жатыр. Сонымен қатар жоғары оқу орындарында жетіспей келген мемлекеттік тілдегі оқу материалдарының орнын толтыру мүддесі алға қойылған; екіншіден, бұрын жеткілікті деңгейде қолға алынбай келген күрделі философиялық мәтіндерге аударма жасау мәселесі жолға қойылып, елімізде философия саласында кәсіби аудармашылар корпусы қалыптасты және олар өзара біріге қызмет атқарудың арқасында көптеген философиялық терминдерге ортақ, бірізді баламалар тауып та үлгірді. Мәселен, глобализация деген ұғымды жаһандану деп, менталитет деген ұғым діл деп айтылса, зерде, рассудок - пайым деген кейіпте қолданысын таба бастады. Осындай терминологиялық базаны нығайту мақсатын қойған ғылыми тұрғыдағы қадамдар мемлекеттік тілдің еліміздегі қолдану аясын кеңейтуге, оның мағыналық, ұғымдық жағынан алғанда лингвистикалық қауқарын тереңдетуге барынша игілікті ықпалын тигізеді деген ойдамыз.

«Мәдени мұра» мемлекеттік бағдарламасы бойынша жарық көріп жатқан тамаша туындыларды оқитын оқырман қауымды қалыптастырған жөн. Сонда ғана ұлттық рух пен ұлттық намыс оянады. Ұлттық және әлемдік философиялық мұраны игеру жастарды тәуелсіз және еркін ойлауға үйретеді. Ой еркіндігі, пікір дербестігі қазақ халқының қанына туа біткен қасиет. Оған ақын-жыраулар дүниетанымы, би-шешендер және ағартушылар философиясы кепіл. Қалыптасқан пікірлер мен қағидаларға күмәнмен қарау - қазақ ойшылдарының негізгі ұстыны. Еркін ойлау Адамзаттың танымын кеңейткен талай-талай ғылыми және техникалық жаңалықтардың ашылуына, өнер мен шығармашылық туындыларының пайда болуына, күрделі саяси-экономикалық мәселелердің шешілуіне себеп болды.

Аудармашының ыждағатты еңбегін талап ететін қызметін - басқа ешкім емес, негізінен, кәсіби қазақ тілін жетік білетін философтар атқаруы тиіс, өйткені философияның категориялық (ұғымдық) аппаратының мәні мен мазмұнын бұрмалауға жол беруге болмайды. Әдеби мәтіндердің тамаша тәржімалау немесе журналист - аудармашылар философиялық мән мен мазмұнның жіктелуі маңызды болып табылатын мәтінмен жұмыс істей отырып, еріксіз түрде шынайы басқа акценттер жасау арқылы мәтіннің мазмұнын өзгертуі немесе оның мәнін оқырманға дейін толық жеткізе алмауы мүмкін. Сондықтан тұтастай жұмыстың сапасын қамтамасыз ету үшін қазақ мәдениетіне қатысы бар, әсіресе, ежелгі, маңызды мәтіндерді іріктеуді, мәтіндердің аударылуы мен түпнұсқамен бірегейлігін тексеруді, біртұтас категориялық аппарат пен бірыңғай терминологияны жасақтау және философиялық редакциялауды, негізгі идеялар мен қағидалардың түсініктемелерін дайындауды және т.б. міндетіне алатын дайындық кезеңіне интеллектуалдық тұрғыдан да, қаржылық тұрғыдан да ерекше көңіл аударылу қажет.

Қазақ тіліндегі 20 томдық «Әлемдік философиялық мураға» қатысты бұл жауапкершілікті кәсіби философ - аудармашылармен қамтамасыз етілуін талап етіп қана қоймай, ең алдымен, әлемдік философиялық ойдың аса бай қазынасынан анағүрлым көрнекті ойшылдарды іріктеп алуды керек етті. Олардың шығармаларын таңдау біздің тәуелсіз еліміздің мәдени және рухани дамуының қажеттіліктерінен туындады.

Қазақ тілі әлемдік ойшылдардың рухани байлығы осы тілде сөйлей бастағанында ғана, бұл тіл әрбір адамның күнделікті өмір - қамында қажеттілікке айналғанында ғана және оның сөздік қоры, коммуникативті және мәдени қызмет аясы байытылғанда ғана, жаңа терминдер мен ұғымдар пайда болғанда ғана толық қанды мемлекеттік тілге айналады. Ендеше, мемлекеттік тіл философия тіліне, ғылым тіліне айналады. Бұл қуанарлық жағдай.

Философиялық аударма деген түбірінен жаңа сала пайда болды. Осы жерде Аристотельдің «Метафизикасын», әл - Фарабидің «Музыка жайлы үлкен кітабын», Кант пен Гегельдің шығармаларын және тағы басқаларын қазақ тіліне аударудың қиындықтарын айтқан жөн.

20 томдық «Ежелгі дәуірден бүгінге дейінгі қазақ халқының философиялық мұрасы» мынандай:

1 том - Ежелгі көшпелі дүниетанымы.





2 том - Әл-Фараби философиясы.

3 том - Әл-Фараби философиясы.

4 том - Ислам философиясы.

5 том - Орта ғасырдағы түрік ойшылдары.

6 том - Қазақтың тарих философиясы.

7 том - Қазақтың халық философиясы.

8 том - Қазақ ақын-жырауларының дүниетанымы және философиясы.

9 том - Қазақтың би-шешендерінің философиясы.

10 том - Қазақ ағартушыларының философиясы.

11 том - XX ғасырдың басындағы қазақтың ояну философиясы.

12 том - Қазақтың этикасы мен эстетикасы.

13 том - Диалектикалық логика.

14 том - Философия тарихы.

15 том - Ғылым философиясы және әдіснамасы.

16 том - Фарабитану.

17 том - Әлеуметтік философия.

18 том - Таным теориясы.

19 том - Философиялық антропология, мәдениет философиясы, дін философиясы.

20 том - Тәуелсіз Қазақстан философиясы.

20 томдық «Әлемдік философиялық мұра» бойынша мынандай еңбектер:

1 том - Ежелгі Шығыс философиясы.

2 том - Антикалық философия.

3 том - Аристотель философиясы.

4 том - Әл-Фараби мен Ибн-Сина философиясы.

5 том - Орта ғасырлық діни философиясы.

6 том - Жана дәуір философиясы.

7 том - Жаңа дәуірдегі француз философиясы.

8 том - Кант пен Гегель философиясы.

9 том - Өмір философиясы.

10 том - Ғылым және техниканың батыстық философиясы.

11 том - Өмір сүру философиясы.

12 том - Орыс философиясы.

13 том - Классикалық емес Батыс философиясы.

14 том - Ашық қоғам философиясы.

15 том - Постмодерн философиясы.

16 том - XX ғасырдағы тарих философиясы.

17 том - XX ғасырдағы мәдениет философиясы.

18 том - Қазіргі Шығыс философиясы.

19 том - Қазіргі мұсылман философиясы.

20 том - Қазіргі түркі философиясы.

Ал енді келесі топтама 10 томдық «Әл-Фараби. Шығармалар жинағы» бойынша мынандай еңбектер жарық көрді:

1 том - Әл-Фараби метафизикасы.

2 том - Әл-Фараби метафизикасы.

3 том - Әл-Фараби логикасы.

4 том - Әл-Фарабидің әлеуметтік философиясы, этикасы және эстетикасы.

5 том - Әл-Фарабидің әлеуметтік философиясы, этикасы және эстетикасы.

6 том - Әл-Фараби. Ғылым (Жаратылыстану және математика).

7 том - Әл-Фараби. Птолемейдің «Әңгімесі» түсініктемелер.

8 том - Әл-Фараби. Музыка туралы үлкен кітап.

9 том - Әл-Фараби. Музыка туралы үлкен кітап.

10 том - Әл-Фараби. Қазақстандық фарабитанулық зерттеулер. Биобиблиография.

Айта кететін бір жәйт: Жалпы саны 50 томнан тұратын осы үш топтама бойынша жүргізілген күрделі де киын ғылыми - ұйымдастыру және ғылыми-зерттеу жұмыстарын мен өзім басқарған болатынмын.

Әбу Насыр әл - Фарабидің шығармашылығына арналған 10 томдық шығармалар жинағына ортағасырлық кемеңгер ойшылдың бірнеше еңбектерінің нұсқасы еніп отыр. Айта кететін жағдай бұл топтамада әл - Фарабидің «Музыка жайлы үлкен кітабы», «Аналитика», «Мутакаллимдер қолданған кіші силлогизм», «Теология» трактаты және т.б. еңбектері алғашқы рет қазақ тіліне тікелей араб тілінен аударылып беріліп отыр. Әл-Фараби іске асырған антикалық мұраның толерантты герменевтикасы қазіргі жағдайдағы еліміздегі өзара түсіністік пен мәдениет аралық сұхбатқа өз әсерін тигізеді. Міне, сондықтан «Екінші Ұстаз» атанған Шығыс ғұламасының бір өзі бір академия іспетті екендігін дәлелдеп отыр.

Осындай жүйелі және қомақты жұмыстар еліміздің рухани-мәдени тәуелсіздігін одан ары нығайтуға септігін тигізеріне, еліміздің жаһандану процесіне енуінің қажетті баспалдағы болатынына кәміл сенеміз. Ол үшін «Мәдени мұра» мемлекеттік бағдарламасы бойынша жарық көрген әдебиеттерді еліміздің білім беру саласына тиімді формамен тезірек енгізген жөн деп есептеймін. Осыған орай жоғары оқу орындары студенттеріне арналған бірнеше автордың құрастыруымен «Қысқаша қазақ философиясы» атты көлемді оқу құралы жарық кермек. Сөйтіп, мәдени мұраны рухани қажетімізге жарату мен белсенді игеру арқылы ұлттық санамыз бен рухымызды жандандырамыз, соның арқасында бәсекеге қабілетті өркениетті елдер қатарындағы тәуелсіздігімізді нығайта бермекпіз. Лайым, солай болғай!

Ұлттық философиялық мұраны кеңінен насихаттау мақсатында қазақ, орыс және ағылшын тілдерінде арнайы буклет дайындап, жарыққа шығардық. Алматыдағы Достық үйінде ұлттық және әлемдік философиялық мұра бойынша жарық көрген томдардың тұсау кесер рәсімін өткіздік.

Қазақ тілінде тұңғыш рет жарияланған әлемдік мәдени мұра біздің еліміздегі ғылыми және білім беру процесіне ерекше құндылық береді, өйткені бізде, әсіресе, философия саласында қытай, ағылшын, араб, парсы және әлемнің өзге де тілдерінен ғылыми аудармалар болған жоқ. Бұрынғы кеңес дәуірінде болған аудармалар партиялық - таптық және атеистік тәсілдер тұрғысынан өзіндік идеологиялық өңдеуден өтті. Қазіргі уақытта Батыс және Шығыс ойшылдарын объективті мәтіндік аудару міндеті күн тәртібіне өткір қойылып отыр. Себебі, жаһандану процестері осындай қадамдарға мәжбүрлейді және ол тәуелсіз дамуымыздың өзіндік келбеті.

Біріншіден, жаһанданудың түгіндей қанат жаюында мәдени және ұлттық бірегейлік жоғалтып алмауы қажет. «Мәдени мұраны» сақтау мен игеру кез келген нағыз тәуелсіз мемлекеттің табиғи функциясы. Ол халықтың рухани құндылықтарын бойына сіңірген нақты дүниелеріне қолы жеткенде, жинақталған мәдени тәжірибені белсенді түрде пайдалана алған кезінде толыққанды бола алады.

Екіншіден, біз өз мемлекетіміздің басты субъектісі болғандықтан, әрбір адамның ішкі рухани дамуына қамқор болуымыз керек. Сонымен бірге дәл осы мәдени мұраны сақтау елімізде тұратын барлық этностардың өзіндік санасын қалыптастырудың маңызды факторы, олардың этносаралық, мәдениет аралық және дінаралық өзара келісімінің негізі болып табылады. Ал бұл, өз кезегінде, Қазақстандағы ішкі тұрақтылық пен қауіпсіздіктің аманаты болып саналады.

Осылайша, мәдени және философиялық мұраны белсенді түрде игеру арқылы жастардың рухани қалыптасуының, ұлттың өзіндік санасынын, өсу динамикасының, қазақ халқының ұлттық бірегейлігін қалыптастыру мен дамытудың аса маңызды құралы қызметін атқарады.

Осы айтылған ойларымды жинақтай келе төмендегідей қорытындылар жасағым келіп отыр:

1. Көне заманнан бүгінгі күнге дейінгі қазақ халқының тарихында жинақталған жиырма томдық философиялық — мұрасы еліміздің рухани байлығы. Осы қордаланған мыңжылдық рухани дүниеміз халық арасында биік деңгейде насихатталуы тиіс және ол еліміздің рухани қауіпсіздігін шынайы қамтамасыз етуге қызмет етеді. Қазақ философиясы еліміздің рухани тәуелсіздігінің көрінісі болып табылады.

2. «Мәдени мұра» мемлекеттік бағдарламасын іске асыру барысында «қазақ философиясы» деген жаңа термин біздің санамызға еркін еніп, өзінің шынайы өмір сүретіндігін дәлелдеді. Дегенмен, философиялық тәсілдердің көмегімен терең зерделеуді қажет ететін ұлттық өзіндік сана, әлемнің ұлттық картинасы, ұлттық құндылықтар және рухани әлемдік қатынастардың өзге де формалары әрі қарай ғылыми зерттеу мен ізденістерді жалғастыруды қажет етеді.

3. Ұлттық және әлемдік философиялық мұраны жүйелеу, жастар мен әр түрлі этникалық және демографиялық топтар арасында насихаттау елімізде ұлттық және мәдени бірегейлік қалыптастыру мен дамытуға үлкен септігін тигізеді. Топтамаларға енген шығармалардың он бойында еліміздің стратегиялық бағдарларына қайшы келмейтін, жалпы адамзаттық құндылықтарды дәріптейтін, адам болмысының маңызды тұстарын ашып көрсететін, тәуелсіздігімізді нығайта түсуге негіз болатын туындылар бар және оларды теориялық мағынадағы халқымыздың рухани жетілуіне лайықты еңбектер деп атауға болады.

4. Мәдени мұраны игеру барысында мемлекеттік тілдің сөздік қоры байытылады, оның мәдени және әлеуметтік қызметінің аясы кеңейтіледі, еліміздегі ұлтаралық келісімнің орнығуына гуманитарлық негіз болады. Философия саласындағы еңбектердің жарық көруі қоғамдағы ұлтаралық қатынастарды үйлестіруге, қоғамымыздың орнықты дамуына негіз болатын ұлттық идеяны қалыптастыруға интеллектуалды түптамыр, этномәдени қайнар көз бола алатыны анық.

5. Ұлттық және әлемдік философиялық мұраны игеру жастардың ой еркіндігін қалыптастырады, жаңа зерттеулер мен оқулықтардың мемлекеттік тілде сапалы және ғылыми негізде орындалуына іргетас болады. Ал енді кейде әдеттегі қисындарға, ғылыми параметрлерге, заманауи талаптарға сәйкестене бермейтін шығармалардан кейбір үзінділер томдарда орын алып жатса, онда бұл шығармалар қазіргі заман тұлғасының дүниетаным көкжиегін түрлендіреді және олардың тарихи танымдық мағынасы басқа қырларынан басымырақ екендігін айта кету керек. Біздің пікірімізше, жалпы өмірдегі жақсы мен жаманды айыруды оқырманның өзіне беруге, оның шығармашылық және таңдау еркіндігіне құрметпен қарауға да үйренуіміз керек іспетті. Бұрынғы тоталитарлық қоғамдағыдай барлық адамдар бірдей ойлап, ойлау жүйесін шектеп тастау дәстүрінің заманы өтіп кеткенін еске салуға болады. Онсыз демократиялық принциптерді еліміздегі мәдениет пен руханият саласына пәрменді енгізе алмаймыз, халқымыздың мәдениет кеңістігіне тарата алмаймыз.

6. Философия саласында «философ - аудармашылар» деп аталатын жаңа мамандар тобы қалыптасты, олардың кәсіби біліктілігі өзінің сабақтастығымен жаңа ұрпаққа берілсе нағыз гуманитарлық саланың үш тілді мамандары көбейе түседі.

Болашақта рухани мурамыздың іріктелінген негізгі нұсқасы ағылшын және орыс тілдеріне аударылып жататын болса, онда бұл бағдарлама жұмысының халықаралық мәнге ие болғаны, оның уақыты да таяп қалған сияқты.Яғни қазақша ойлау мен қазақша сөйлеу мәдениетін, халықтың философиялық дәстүрінің інжу-маржандары басқа елдердің интеллектуалдық кеңістігіне шығуы арқылы рухани мәдениетіміздің мәртебесін жоғары сатыға көтереріміз анық. Бұл біздің рухани сенімділігімізді нығайта түседі.

* * *

Қазақ халқы өнер біткеннің ішінен сөз бен сазды жоғары қойған. Осы екі өнерді бір-бірімен бітістіре, ажырамас тұтастықта дамыта отырып, бойындағы барша рухани қуатын поэзиялық және музыкалық шығармашылыққа сіңіре білген. Жақсы туындының философиялық, дүниетанымдық астары да айтарлықтай тереңде жатады десек, мәдени -ғылыми философиялық мұрасы бар тарихи тұлғалардың ең көріктісінің бірі қазақ халқының атақты өнертанушы ғалымы Ахмет Жұбанов.

Ахмет Жұбанов, ең алдымен, ерекше табиғи дарын иесі. Адам бойындағы айрықша қабілет - Құдайдың сыйы, өлі ғылым зерттеп бітпеген жаратылыстың жұмбағы. Алла жаққан отты адам үрлеп сөндіре алмайтынына оның қиыншылық пен зорлық-зомбылыққа толы өмірі кепіл. Ол өз халқының бойындағы биік ұлттық рухқа сенді,сол рух қайта бір дүр сілкінсе, армандаған азаттыққа жеткізеді, әлемдік өркениет көшінің алдыңғы легіне қайта қосады.

Адам - Жұбанов дүниетанымындағы өзекті де негізгі мәселе болып есептеледі. Құрманғазының музыкалық мұрасын жүйелі де терең зерттеді. «Қазақтың халық композиторы Құрманғазы» (1956), «Струны столетий» (1958), «Құрманғазы» (1968) сияқты зерттеу жұмыстарының жаңа нәтижелері баяндалған монографиялық еңбектер жариялады. Ал еңбектерде Құрманғазы күйлерінің идеялық мазмұны мен әлеуметтік -этикалық астарлары, мәдениеті дамуындағы олардың орны мен рөлі анықталды.

Музыка - өнердің ұлттық тілге, мемлекеттік шекараға бағынбайтын жанры саналады. Алайда, барлық өнер туындылары тәрізді музыкалық шығармалар да ұлттық дүниетаным мен түсініктен бастау алып, туған халқының мұңы мен арманын бейнелегенде ғана шынайылық сипатқа ие болады. Ал бір адамның мұндай шығармалары өзгеше мазмұндық - сарындық тұтастық құрап, халық көңіліндегі мәңгілік арманы мен рухтың әрі символына, әрі бұл улы сезімдерді ұрпақтан-ұрпаққа жалғайтын қайнар бастауға айналса ше!?

Тарихта әйгілі, атақты, танымал тұлғалар болғаны белгілі. Олардың ұлттың, мәдениеттің, тіпті бүкіл қоғам мен мемлекеттің дамуында үлкен рөл атқарған. Солардың қатарында біз сөз етіп отырған Құрманғазы мен Жұбановтың өзіндік орны бар. Олар артында ешуақытта өлмейтін із қалдырды, өнер мен музыка саласында керемет жаңалықтар ашты. Ал танымалдылық деген не? Осы мәселе туралы аздап өз пікірімді білдіргім келіп отыр. Танымалдылық қай заманда да жеке адамның қоғамдағы мәртебесіне ықпал еткен. Бағзы замандағы ғалымдар мен сазгерлер де, абыз бен бақсылар да өздерінің белгілі бір қауым ішіндегі атағы мен беделінің арқасында билік жүргізуге, байлық табуға ұмтылған. Байлық пен ақша әлеуметтік күшке айналған кейінгі коғамдарда танымал бағасы, тіпті, өсіп кетті. Әсіресе, бұқаралық ақпарат құралдарының, олардың ішінде киноның, теледидардың, Интернеттің, электронды хабар тарату құрылғыларының пайда болуы бұқара халықтың санасына ықпал етуге кең жол ашты.

Қарапайым адамдар кино мен бұқаралық ақпарат құралдары арқылы көпшілікке кең танымал болған актерлердің, әншілердің, журналистердің, жазушылардың, ғалымдардың, мемлекет және қоғам қайраткерлерінің, т.б. пікіріне құлақ түретін болды, олардың отбасылық өміріне, не ішіп не жейтініне қызықты, реті келсе солармен аралас-құралас болуға, қолтаңба алуға, бірге суретке түсуге ынтықты. Бұл қарапайым адами тілек.

Алайда, ақша табу үшін қайсыбір пысықтар танымалды қыруар байлық жинау көзі екенін бірден ұқты. Олар алғашқыда танымал адамдарды өз тауарларын жарнамалау үшін пайдаланып көрді. Содан соң, қоғамға танымал тұлғалардың күнделікті тұрмыс-тіршілігін, отбасы жағдайын қазбалап, оны да байлыққа айналдырудың жолын тапты. Бұдан кейін болашақта өз кәделеріне жарату үшін танымал тұлғаларды қолдан жасау үрдісі де басталды. Бойында Құдай берген таланты мен асыл қабілеті жоқ адамдардың өзі қандай жолмен болса да көпшілікке танымал болуға тырысуға көшті.

Нарықтық қатынастармен бірге бұл сырқат Қазақстанға да жетті. Осыдан екі-үш жыл бұрын атақты артистеріміз бен әншілеріміздің қайдағы бір өтпей жатқан тауарларды теледидардан жарнамалап отырғанын көріп, таң қалғанмын. Мұндай қылықтың өз имидждеріне нұқсан келтіретінін сезген болуы керек, соңғы кезде тиылып қалды әйтеуір. Оған керісінше, бойында таланты жоқ болса да әлем-жәлем жарқылдақтарының көмегімен теледидардан түспейтін әнші - сымақ, айтар ойы жоқ болса да, айқай салғыш бақырауық саясаткерлер көбейе бастады. Сірә, Ресейдегі «Жириновский синдромы» бізге де жұқса керек.

Мұндай қылықты біздің қазақ «Атың шықпаса, жер өрге» деп бір ауыз сөзбен әжуа еткен. Алайда, әжуаға лайық қылық соңғы кезде әспеттеген құбылысқа айналып бара жатқан сияқты...

Көпшілікке танымалды дәл осылайша құны түсіп, пайда тапқыштық пен билік құмарлықтың қолындағы қуыршаққа айналып кетпеуі үшін біз не істеуіміз қажет.

Әрине, ең алдымен, қалың көпшіліктің асыл мен жасықты айыра алатындай биік мәдени және саяси талғамын өзіміздің бай ұлттық құндылықтарымыз арқылы тәрбиелеуге күш салған абзал. Сонда жылтырақ әуесқойдың әнін ешкім тыңдамайды. Жақсы адамды дөрекі қаралаушылардың, бақырауық саясаткердің сөзіне жан баласы құлақ аспайды. Қолдан жасалған жасанды танымалдылық құны көк тиын болып қалады.

Екіншіден, қазақта «Хан айтқан сөзді қара да айтады, бірақ аузының дуасы жоқ» деген сөз бар. Демек, танымал дарынды адамның сөзі қашан да өтімді. Демек, танымал адам әр сөзін салмақтап, асқан жауапкершілікпен айтып, өмірде шынайы белсенділік танытқаны жөн. Оған академик Ахмет Жұбановтың өмірі мен шығармашылығы толық дәлел бола алады.

Танымал тұлғаға, атақты ғалымға, ғұлама ойшылға еркін ойлау мен еркін сөйлеу, халық пен ұлт мүддесі үшін қажетті терең ой қозғау мен құнды пікір айту тән. Ол халық пен билік басындағы кісілер арасындағы халық мүддесін қорғайтын жан.

Осыған орай философиялық және рухани адамгершілік астары тереңде жатқан атақты Құрманғазы күйлерін тыңдаған кез-келген бүгінгі қазақ баласының неге делебесі қоза бастайды?! Себебі, Ахмет Жұбанов көрсеткендей, бұл күйлердегі кең даланы дүбірлеткен ат тұяғының дүрсілі, ию-қию араласқан шайқас сарыны, үздігіп барып кең жазыққа шыққандай, жарқын жеңіске жеткендей жайраңдап шыға келетін жайма-шуақ қоңыр әуен... бәрі-бәрі сонау ежелгі түріктік заманнан біздің қанымызға сіңген, қаншама жыл өзгелердің езгісіне түссек те санамыз бен түйсігімізден өшпеген даналық және жауынгерлік рухтың көріністері іспетті. Ұлы күйші қандай жауапкершілікпен сол көріністерді жүрегінен қайта өткізіп, адам - табиғат және адам - адам қатынасын өлмес күй тіліне айналдырды. Халқының қалғып бара жатқан рухын дір сілкіндіре оятып, ұрпақтан ұрпаққа жететін шоқ тастап кетті. Академик Ахмет Жұбанов пікірі бойынша, Құрманғазының философиялық жағынан өте терең «Көбік шашқан» күйі Исатай -Махамбет көтерілісімен байланысты. Құрманғазы күйлерінің Асан Қайғы мен Қазтуған, Доспамбет пен Шалкиіз, Бұқар жырау мен Махамбет жырларымен іштей үндесіп жататыны да сондықтан. Жат жұрттың қабағына жаутаңдап отырса да:

Күлдір-күлдір кісінетіп,

Күреңді мінер күн қайда?!

деп, іштей ұлттық идеяны жүрегінде сақтай отырып, азат елдігін, еркін тұрмысын аңсаумен болған халық Құрманғазы күйлері мен Ахмет Жұбанов еңбектерінен бойына қуат, жанына медет, үмітіне тірек тапты. Сөйтіп, домбыраның қос ішегінен шыққан үн ұлан-ғайыр сарынға, азаттық пен тәуелсіздік гимніне айналды. Кешегі кеңес заманында да іштегі арманын сөзбен жеткізе алмаған танымал зиялы азаматтарымыздың ұлы баба күйлерін әспеттеп, оркестрге салып, үнінің барынша алысқа жетуіне жағдай жасауының бір сыры осында жатыр. «Сарыарқа» мен «Балбырауынды», «Кісен ашқан» мен «Көбік шашқанды», осындай күйлерді үзбей тыңдаған ұрпақтың ұлтының өр рухын бойына сіңіріп өспеуі мүмкін емес еді. Сол рух, міне, бүгінгі жаһандану заманында біздің егемен елдігімізді демократиялық жолмен қайта құрып, мәдениетімізді және мәдени мұрамызды игере отырып орнықты дамытуда. Оны іске асыратын ұлт мүддесін басшылыққа алатын бүгінгі танымал шынайы зиялы қауым, интеллектуалдық элита өкілдері болмақ. Иә, Құрманғазы мен Жұбановтың музыка философиясын жандандырудамыз. Жұбановтың «Абай» операсы адамның жан дүниесін тереңнен қозғайтын философиялық опера. Музыка философиясы философиялық танымның терең зерттеуді қажет ететін бүгінгі бір саласы.

Үшіншіден, ұлттық, аймақтық және әлемдік танымалдылық оны иеленетін жеке адамның ғана мәртебесі емес, бұл - бүкіл халықтың, қоғамның, мемлекеттің бет-бейнесін танытатын әлеуметтік қазына. Белгілі дарынды адамдары жоқ қоғам - сұрқай қоғам, зиялы қаймағы жоқ халық тобыр. Сондықтан, халықтың, ұлттың, қоғамның мүддесіне қызмет етуге тиіс мемлекеттік билік тармақтары қоғамдағы танымал тұлғалар пікірімен санасып, олардың кездейсоқ арызқой біреулердің шылауында кетпеуіне, тозғындамауы қорлық жасап отыруы шарт.

Ахмет Жұбанов дүниетанымындағы құндылықтар жүйесі әділеттілік, әсемдік, адалдық, халыққа шынайы қызмет ету, жауапкершілік пен бостандық сияқты құндылықтардан тұрады. Сонымен Ахмет Жұбанов әлеуметтік әділеттілік иен қайырымдылық жаршысы және ол өзінің өнертанушы ғалым және қазақ музыкасының тарихы мен теориясын жүйелі зерттеуші ретінде болашақта іштей үйлесімді жаңа қоғам орнатуды армандады. Ол өз халқы мен отанын ыстық жүрегімен сүйді. Оған оның тоталитарлық қоғамдағы өте қиын өмірі мен дүниетанымы кепіл.

Жұбановтың дүниетанымын терең түсіну, мұрасын белсенді түрде игеру арқылы біз халқымыздың тарихи ой-санасына, ұлттық діліне, этникалық ойлау мәдениетіне бойлай түсеміз, яғни сол арқылы жаңа пайымдауларға жол аша аламыз. Міне, сондықтан Ахмет Жұбановтың рухани мұрасын жан-жақты кешенді зерттеудің маңыздылығы арта түспек. Өйткені, тарихи тұлғалар іс-әрекетінде қоғамдық танудың сипаты айқын көрініс табады. Ендеше, Жұбановтануды өрістету керек.

Тоталитарлық кеңес мемлекетінде адам құқы мен бостандығы ылғи жаншылып, тапталып, бұзылып отырды. Еркін ойлау мүмкін болмады. Кезінде Ахмет Жұбановқа тағылған «ұлттық - фашистік идеология өкілі» деген жалған айып осының айқын көрінісі болды.

Адам өз заманы мен мәдениетінің перзенті, ол өзінің қызметінде өз ұлты мен адамзаттың мүддесін ұштастыра отырып, оны басшылыққа алады. Ой еркіндігі Ахмет Жұбанов дүниетанымының басты принциптерінің бірі. Еркіндік адамның өз ойы мен ісі үшін жауапкершілікте екенін білдіреді. Жауапкершілік сезімі адамның басқалармен бірге өмір сүру қажеттілігінен туындайды. Адамның ақылы мен ойы неғұрлым терең болса, соғұрлым оның жауапкершілік сезімі де жоғары.

Ой еркіндігі, пікір дербестігі қазақ халқының қанына туа біткен қасиет. Қалыптасқан қағидаларға күмәнмен қарау - дамудың негізі. Тәуелсіз ойлау адамзаттың танымын кеңейткен талай-талай ғылым жаңалықтары мен өнер туындыларының ашылуына себеп болды. Қазақ дүниетанымының өзгеше бірегей бітімін, өзіндік болмысы мен құндылықтарын танытып, дүние жүзінде дүмпу туғызған Ахмет Жұбановтың опералары, ғылыми еңбектері, оқшылары.

Жалпы сұңғыла ақылымен кез-келген коғамның ілгері дамуына ықпал ететін парасат иелерінің қалыптасуы бір бөлек проблема да, сол парасатты адамның өз ойын еркін білдіруіне немесе бұл ойдың дер кезінде ықпалды күшке айналуына мүмкіндік беретін әлеуметтік орта мен алғышарттардың болуы екінші мәселе.

Ахмет Жұбановтың көзқарасы бойынша, адамның әдемі пішіндерді, табиғаттың сұлулығын көру қабілеті, терең ойлау мен қиялдың ұшқырлығы күрделі таным процессі арқылы жүреді. Сұлулықты сезіну адамның өмірге деген қызығушылығын, даналыққа құштарлығын, қабілетін арттырады. Ол эстетикалық талғамы бар адамның барлық уақытта жамандықтан жиреніп, өсек-аяңнан аулақ болып, ізгіліктің, жақсылықтың қажеттілігін сезіне біледі.

Ахмет Жұбанов туындыларындағы адам құқы мен бостандығы, ұлттық пен жалпы адамзаттық құндылықтар, өнертану мен философияның арақатынасы, ой еркіндігі, адам болмысы, оның ойлау мәдениеті мен дүниетанымы қазіргі күні әлеуметтік жаһандану тұрғысынан жүйелі және тереңірек философиялық - дүниетанымдық зерттеуді қажет етіп отыр.

Кең байтақ даламыздағы өркениет көшінің он бойынан қадау-қадау шыңдар тәрізді уақыт өткен сайын бейнелері асқақтай түскен осынау айрықша ойлау стилі мен мәдениеті бар тарихи тұлғалардың мұрасы кейінгі қоғамдық ойдың даму барысына орасан зор ықпал жасағандықтан халық жадында мәңгі бақи сақталған. Осы тұрғыдан келгенде мәдени -философиялық және этикалық - эстетикалық идеялары бар тарихи тұлғалардың қатарына атақты ойшыл - ғалым Ахмет Жұбанов жатады.

Шынайы өнер туындысының қадір-қасиеті уақыт өткен сайын бедерлене түсетіні белгілі. Тарихи тұлғаның туған халқы мен адамзат өркениеті алдында сіңірген еңбегі де солай -ғасырдан ғасыр озған сайын өркештене түседі. Ал, тағдырдың ең бір киын бұралаңдарында халқының бойына қуат берген, жігерін жанумен болған Құрманғазы мен Жұбановтың туындылары келер ғасырлардағы толқын - толқын талай ұрпаққа ата-бабаларының мұңы мен шерін, арманы мен рухын ұмыттырмай, үнемі құлағына құюмен болары анық. Жер бетінде Қазақ елі тұрғанда, осынау мәңгілік сарын да, ешуақытта үзілмейді.

* * *

Қазақ еркіндікті, әсіресе, ой еркіндігін, жеке басының бостандығы мен жауапкершілігін, ешкімге бағынышсыз жоғары қоятын халық. Жағымпаздық, мансапқорлық, қызғаншақтық, еліктеушілік сынды әдеттер бізге кейін келе жұққан. Бұрынғы қазақ қоғамындағы «Дат!» деп алып, ханға қарсы уәж айта беретін дәстүрді қоғамтанушылар «далалық демократия үрдісі» немесе «көшпелі демократиясы» деп атап жүр. Хан да, батыр да, сұлтан да, бай да, қара халықтың осы уәжімен есептесуге мәжбүр болған. Себебі, кейін аңыз-әңгімеге айналып кете барагын кең даланың түпкір - түпкіріне, оны айтасың, үрім-бұтағына жететінін олар жақсы білген. Бұл орайда, ел сыйлаған жыраулар мен ақындардың пікірі елеулі әлеуметтік күшке айналған. Қорқыт, Бұқар жырау, Махамбет сынды даналарымыз ел мұңын ханға қасқая қарсы қарап тұрып айтып кеткен емес пе?! Ал, жалғыз өзі бүкіл халықтың ары мен намысын таразыға тартып кеткен улы Абай ше?!

Ой еркіндігі, пікір дербестігі қазақ халқының қанына туа біткен қасиет. Әлі күнге дейін алыстағы құм арасында қойын бағып жүрген қарапайым малшы да сізге өмір туралы, жақсы мен жаман туралы, қазіргі қоғам туралы өзінің өмірлік фәлсафасын ұсынады. Далалық демократия мен өркениет жағдайындағы осындай ой еркіндігі, пікір еркіндігі кейде бітіспей дау - таластарға ұласып кететіні бар.

Қалыптасқан қағидаларға күмәнмен қарау - дамудың негізі. Тәуелсіз ойлау адамзаттың танымын кеңейткен талай-талай ғылыми жаңалықтардың ашылуына, құнды көркем шығармалардың пайда болуына себеп болды. Кез келген қоғамдағы жүргізіліп отырған саясат, алған даму бағдары сол қоғамдағы парасат иелерінің талқысынан өтіп, күмән мен сенім таразысына салынуы қажет.

Демократия ережелері салтанат құрған елдердегі бір-бірімен бәсекелес партиялардың алма-кезек билік басына келіп, бірі тұғырға қонғанда, екіншісі оппозицияға кетіп жататыны да осы таразының қоғамға керектігінен туған.

Ал, қазіргі біздің қоғамымызда ше? Билік тармақтарының шешімдерін біліктілікпен, адал ниетпен талдай білетін, салмақтай алатын таразының екінші басы бар ма? Әзірше, жоқ.

Мұндай әлемдік өркениет үлгісіндегі салиқалы оппозициялық партияның орнын жоқтатпай, ең болмаса, дәстүрлі қазақ қоғамындағы жырауларымыз бен ақындарымыздың үрдісін жалғастырып, халықтың арман - мұңын ашық білдіріп отыруға тиіс зиялы қауым өкілдерінің де үні жиі естілмейді. Естілсе, қолдап - қолпаштау, не қара аспанды төндіріп, бәрін күйелеу түрінде ғана. Түйінді мәселелер төңірегінде байсалды пікірталас жүргізудің орнына неге ылғи ұшқарылыққа ұрынамыз? Мұның себебі, біздің көпшілігімізде тәуелсіз пайымдау, еркін ойлау үрдісі жетіспейді. Бұл үрдісті кезінде патшалық Ресей мен Кеңес өкіметі қыспаққа алғаны да рас. «Сүйікті партиямыз» бізге, бір жағынан, материалдық қамқорлық, шығармашылықпен айналысуымызға жеткілікті жағдай жасап, сеніміне ұйытса, екінші жағынан, өз сөзін сөйлеп, өз жырын жырлайтын, басқаша айтқанда, қалған халықты әлгі сенім шырмауында ұстауға жәрдемдесетін көнбіс топ жасауға тырысты. Баршамызды бірдей ойлауға шақырды, сөйтіп, ой еркіндігі түгелімен дерлік болмады.

Бүгінгі зиялы қауымның арасында сол күндерді аңсау сарыны басым. Біреулеріміз ежелгі әдетіміз билік басындағыларға жағынғымыз келеді, екіншілеріміз баяғы «қолдан жем жеген аквариумдағы жағдайымыздың» қалайша көзден бұлбұл ұшқанына түсінбей ашынамыз. Қысқасы, қазіргі тәуелсіз, еркін ойлай алмай отырғанымыз материалдық тәуелсіздікке қолымыз жетпегенінің кесірі.

Ал, зиялы қауым материалдық тәуелсіздікке қалай қол жеткізеді? Жалпы, материалдық тұрғыдан өзгеге тәуелді, үнемі қол жаюмен жүретін адамды зиялы деп айтуға бола ма?! Міне, мәселенің төркіні қайда жатыр.

Өркениетті елдерде таланты мен білігі арқылы зор беделге ие болған ой еңбегі иелерінің бәрі ешкімге тәуелсіз болуға мүмкіндік беретін дәулет жинап алған. Дұрысы - дәулет өзі келген. Себебі, олардың еңбегін қалың көпшілік шынайы бағалап, сатып алып отыр. Ал, бізде, кейінгі Кеңес дәуірінде кез келген ой еңбегінің бағасын көбінесе халық емес, билік басындағылар беретін жаман әдет пайда болды. Бірте-бірте халық дақпыртқа, атаққа, лауазымға ғана құрмет көрсетіп, шынайы ғылыми, эстетикалық талғам қалыптастыру ісі кейінге ысырылды.

Қазір бізде «улы» емес жазушы, «ғұлама» емес ғалым жоқ. Олар бірін-бірі оқымайды және мойындай бермейді. Кейде ойлайсың: әлем тілдеріне аударса, қазақ дүниетанымының өзгеше бірегей бітімін, өзіндік болмысын танытып, дүниежүзінде дүмпу туғызатын қазақ зиялыларының қандай шығармалары бар екен деп. Егер ондай дүние болса, қалталы кәсіпкерлеріміздің бірін үгіттеп, осы тиімді бизнес түрімен айналысуға көндірер едік - ақ. Әй, бірақ, ондай шығарма табыла қояр ма екен.

Әрине, ауызды қу шөппен сүрте берген де жараспас. Қазақ кино мамандарының, музыканттардың, суретшілердің, тағы басқалардың әлемдік сахнаға шыға бастағаны көңілге қуаныш ұялатады. Демек, бізде жаңа экономикалық элита іспетті, жаңа рухани-мәдени элита да қалыптасып келеді. Тек, бұлар ұлттық ділі мен тілінен ажырамай, дәстүрлі рухани мәдениетіміз үрдісінде өсіп-жетілсе игі. Сол кезде олар саясат, кәсіпкерлік салаларында негізгі тұтқаларды қолдарына ала бастаған замандастарының жақсылығы мен жамандығын тайсалмай айтып отыратын шын мәніндегі еркін, тәуелсіз ойдың иелері болып қалыптасар еді.

Жалпы, сұңғыла ақылымен кез келген қоғамның ілгері дамуына ықпал ететін парасат иелерінің қалыптасуы бір бөлек проблема да, сол парасатты адамның өз ойын еркін білдіруіне немесе бұл ойдың дер кезінде ықпалды күшке айналуына мүмкіндік беретін әлеуметтік алғышарттардың болуы екінші мәселе.

Дәстүрлі қазақ қоғамында өз халқының ағым - ағым хал-жағдайын ақыл таразысынан өткізіп, болашағын болжап, ілгері даму бағытына ықпал етуге ұмтылған ой иелері аз болмаған. Сонау Қорқыт пен Тоны көктен бастап, салыстырмалы түрде, күні кешегі Бұқар мен Абайға дейінгі аралықта талай дана бабаларымыз туған халқының сол кезеңдегі жағдайын, болашақ тағдырын ойлап, тебіреніп өтпеді ме?!

Тіпті,өткен жиырмасыншы ғасырдағы Ә.Бөкейханов бастап, М.Әуезовке дейінгі зиялы қауым өкілдерінің арман мен мұңға толы ғұмырлары көп нәрсені аңғартпай ма?!

Жиырмасыншы ғасырдың басындағы қазақ зиялыларының шоқ жұлдыздары (Ә.Бөкейханов, А.Байтұрсынов, Х.Досмұхамедов,Ж.Досмұхамедов,Ғ.Қараш,М.Жұмабаев, М.Шоқай, Ш.Құдайбердиев, тағы басқа ірі тұлғалар) өз тарихи миссиясын абыроймен атқарып шыққаны анық. Олар патшалық және кеңестік отарлаушылардың дүлей күші алдында төтеп бере алмағанына қарамастан, сол замандағы қазақ қоғамының ең ықпалды саяси-әлеуметтік күші бола білді. Олар қоғамдағы мұндай беделге қалай ие болған? Осыдан бір ғасырға жуық уақыт бұрынғы қазақ зиялыларында болған тегеурін олардың бүгінгі ізбасарларында неге жоқ? Бұл да қазіргі қоғамтанушыларымыздың назарына әлі күнге дейін іліге қоймаған жаңа мәселелер.

Жалпы, кез келген коғамның белгілі бір кезеңдегі даму бағдарын бұқара халық емес, сол бұқараның сеніміне ие болған, халық арасынан өсіп шыққан «қоғамның қаймағы сынды» элита айқындайды. Ғалымдар оларды «саясаткер (немесе шенеуніктер) игі жақсылар», «әскери игі жақсылар», «бизнестегі игі жақсылар», «интеллектуалдық жақсылар» деп топтап жүр. Бір қызығы, осы топтардың қай елде қандай беделге ие екенін бірден байқауға болады.

Мысалға, Түркия немесе Пәкістан сияқты елдерде күні кешеге дейін неге әскери төңкерістер жиі болып, үкімет саясатын қалыптастыруға осы топтың ықпалы жүрді. Себебі, бұл елдерде ежелден «әскери игі жақсылардың» беделі мығым, олар халық арасында құрметке ие. Ал, қазіргі Чехияда, Балтық бойы елдерінде неге билік басына жазушылар, музыканттар, басқа мамандық иелері жиі келеді? Бұл да сол қоғамдардағы «интеллектуалдық игі жақсылардың» беделіне байланысты. Ал, қазіргі Қазақстанда ше? Қандай игі жақсылар тобы ықпалды күшке ие? Әрине, «саясаткер игі жақсылар».

Халқымыздың өзіндік діліне байланысты болды ма, әйтеуір, кеңестік кезеңде-ақ қазақ халқы өкілдерінің арасында мемлекеттік қызметке құмарлық, басқарушы іске бейімдік байқалатын және мұның өзі ықпалды саясаткер игі жақсылардың қалыптасуына жетектеді. Еліміздің тәуелсіздік алуының басы-қасында тұрғандар да, дербес мемлекетіміздің іргетасын нығайтуға негізгі үлес қосқандар да осылар болғанын мойындамасқа шарамыз жоқ. Тек соңғы жылдары ғана еліміздегі әлгі саясаткерлер қамқорлығымен өсіп-жетілген «бизнестегі игі жақсылардың» өз үнін сездіруге тырысуы, халық арасында бедел алуға ұмтылуы байқалады. Ал, еліміздегі «интеллектуалдық игі жақсылар» ше?! Өткен Парламент сайлауы олардың халық арасындағы беделін жиырмасыншы ғасырдың басындағы ұлы шоғыр беделімен салыстыруға келмейтінін көрсетіп берді.

Біздің ойымызша, жиырмасыншы ғасырдың басындағы қазақ зиялыларының ел құрметіне бөленуіне, ең алдымен, олардың бойындағы туған халқы және оның мүддесі үшін құрбандыққа шалынуға даяр шынайы ұлтжандылық пен отаншылдық қасиеттің барлығы және осы қасиетті көпшіліктің анық сезінуі негіз болған. Кезінде данышпан, ойшыл Мағжанның абақтыда жатып:

«Не көрсем де Алаш үшін көргенім, Маған атақ ұлтым үшін өлгенім, Мен өлсем де, Алаш өлмес, көркейер Істей берсін қолдарынан келгенін», - деп жазғанындай ұлтжандылық, ұлттық мүддеге қалтқысыз адалдық сол замандағы қазақ зиялыларының көпшілігіне тән және оларды топтастырған қасиет еді. Бұл - бір.

Екіншіден, алмағайып тарихи аласапырандар тұсында ғұмыр кешкен ұлы ағаларымыз бір-біріне биік талап та қоя білген, егер ұлт мүддесіне қылаудай көлеңке түсіретін кемшіліктерін байқаса, оны күлбілтелемей, әлдебір арам ниет көздемей, ашық айтқан. Мысалға, 1921 жылы жиырма төрт жасар М.Әуезов жазған мына пікірдің мәніне ой жүгіртіп көрелік:

«Елді мәдениетке жеткізіп, ағарту, өнер-білім таратып, құралдандыру, дүниенің халін көзін ашу шаруасын туралап, ішінен жетілу. Міне бұл тілектердің бәрі де азаматтың мойнына қарыз. Егер бұл тілектерді теріс деп, біз бұл міндеттерді атқаруға міндетті емеспіз дейтін азамат болса, ол - қазақ жұртының қызметкері емес. Ол елдің басшысы да, уәкілі де емес. Бұл міндеттерді қарызым еді деп, мойнына алмайтын азамат болса... жылы орында жайланып отырмақ болса, оған айтар сөз де жоқ. Ол Құдайдың берген қонағы, Елдің кішкене қазанына ортақ болып, еріксіз кірген еркелері...»

Қазіргі зиялы қауым өкілдері арасында кеңестік кезеңнен қалған бір түсінік бар: «Мен талантпын, ал, талант - халық игілігі, сондықтан, халқым мені мәпелеп, алақанына ұстауы керек», - дейді олар. Өте қате түсінік. Мың жерден ерекше жаратылған жан болсаң да, өзіңді халықтың «қонағы», елдің «еркесі» сезінуге болмайды. Қолыңнан келсе, талантыңмен табындыр, ел үшін жасаған еңбегіңмен халық құрметіне бөлен! Ал, табынбаса, құрметтемесе, оған халық кінәлі емес. Тіпті, бұған ренжуге де қақың жоқ. «Жақсылық көрсем өзімнен, Жамандық көрсем сөзімнен» деп қазақтың тағы бір көрнекті ақыны С. Торайғыров айтпақшы, өзіңді кінәла да, еліңнің қажетіне жарайды - ау деген еңбегіңді үн-түнсіз жалғастыра бер. Бұған баса назар аударып отырған себеп:

Қазіргі қазақ зиялылары арасында «болмай жатып - болдым деу, толмай жатып - толдым деу», арзан дүниесіне атақ дәметіп, кез-келген ортада өзін зорлап құрметтеуге әуестік, өз халқынан өзін жоғары қою, тағы басқа қылықтар асқынған ауруға айналды. Бұл дерт алпыстан асқан ақсақалдарды қойып, кейінгі жастарды да зақымдай бастады. Мұның бәрі, айналып келгенде, «зиялы қауым», «зиялылық» деген ұғымдардың бағасын түсіріп, интеллектуалдық игі жақсылардың халық арасындағы беделінің төмендеуіне әкеп соқтырды. Басқаша айтқанда, философ - ойшыл Мағжан ақын кезінде:

«Біреуіне» сен тәңірім деп табынады,

«Біреуіне» мен құлың деп бағынады,

«Біреуіне» садақа бер деп жалынады,

«Біреуіне» құйрық болып тағылады,

Ылғи сорлы сағым қуып сабылады,

Ылғи түссіз бір сұр нәрсе жамылады», -

деп айтқанындай, зәрін төккен зиялы қауым өкілдерінің қатары біздің заманымызда тым көбейіп кеткені шындық. Ақын бұл өлеңінде зиялы қауым өкілі үшін, ең алдымен, ой тәуелсіздігі қажет екенін айтып отыр. Биліктен де, байлықтан да тәуелсіз болып, өз парасатың мен жүрегіңнің қалауы бойынша халқына қызмет ету - зиялылықтың бірінші шарты. Он тоғызыншы ғасырдағы орыс жазушысы Лев Толстой сынды биліктен де, байлықтан да тәуелсіз ғұмыр кешіп, елдегі саяси және әлеуметтік оқиғаларға ел басшысымен бірдей ықпал ететін зиялы тұлға біздің бүгінгі қоғамда бар ма, сірә. Білмеймін. Ондай тұлға бүгінгі еліміз зиялыларының келер ұрпақтары қатарынан шықса да тәубә! Бұл қазақ «интеллектуалдық игі жақсыларының» жуық арада қоғамдағы ықпалды күшке айналуы неғайбыл деген сөз. Бәлкім, мен қателесіп отырған шығармын. Лайым солай болғай...

«Сезінбей өзгенікі, өзінікін

Аты өшіп оқығандар нетіп жатыр?» -

деп жазады Мағжан алғашқы өлеңдерінің бірінде. Сол кездегі жап-жас жігіт қазақ зиялы қауымы арасында кейін меңдеген дертке айналар қатерлі құбылысты қалай аңғара білген десеңізші?! Иә, «өзінікін өзгенікі айырмауды», яғни маргиналдық құбылыстың зиялы қауым ортасынан басталып, бүгінгі күні қазақ қоғамының бірлігіне сызат түсіре бастағаны өтірік емес. Бұл дерттен қалай жазыламыз, іштей коғам бірлігін қалай сақтап қала аламыз, ол енді басқа мәселе.

Демек, халқымыз ақылымен қара тасты да ерітер парасат иелеріне кенде болмаған, бүгінгі таңда да мұндай перзенттерінен күр емес. Мәселе - сол азаматтардың сындарлы ойының қоғамға ықпал етіп, әлеуметтік күшке айналуында.

Бұл орайда, өзіміз кешегі Кеңес дәуірінде сынап-мінеп келген замандастарымыз француз Анри Бергсонның «өмір философиясы» мен ағылшын Арнольд Тойнбидің «өркениет теориясында» ойландыратын тұстар көп. Шынымен-ақ, жеке қоғамның немесе кез келген өркениеттің қозғаушы күші «шығармашылық элита» болар. (А.Тойнби «шығармашылық» ұғымының аясында ақыл-ой еңбегімен айналысатын нағыз зиялы қауымды түгел қамтып отыр). Ал, осы элита өкілдерінің материалдық тәуелсіздікке қол жеткізе алмай, жеке тұрмыстық қасіретпен ғұмырын аяқтауы, коғамда демократиялық бостандықтар болмауы салдарынан билік басындағылар тарапынан қуғында, тіпті, жазалануы, мұны түсінетін әлеуметтік ортаның болмауы салдарынан жалғыздық зарын тартып, күңіреніп өтуі тарихта талай рет болған, сірә, әлі де бола беретін шығар.

Мысалға, «жартасқа бардым, күнде айғай салдым, одан да шықты жаңғырық» деп, «соқтықпалы, соқпақсыз жер¬де» өскен ұлы Абай тұлғасы соңғы пікіріміздің айғағы. Немесе Шыңғыс Айтматовтың әлем жұртшылығы әртүрлі қабылдаған «Көріпкел таңбасы» («Тавро Кассандры») романының негізгі түйіні де осы: ақиқатты ұғынған парасат иесінің өз замандастарынан қолдау табудың орнына, олардың қарғысына, лағынетіне ұшырауы. Және бұл проблеманы Ш.Айтматов бүкіл ғаламдық ауқымда алып, барша адамзат өркениетіне қатысты қозғап отыр. Себебі, жеке тұлғаның, яғни парасат иесінің ойына тұсау салмау, керісінше, оның ықпалды күшке айналуына қамқорлық жасау мәселесі - мәңгілік және ғаламдық проблема.

Бұл өмірде бәрі де шартты. Кемшілік Аллада ғана жоқ. Пенде біткеннің бәрі де мінсіз емес. Әңгіме - сол пенделерден құралған қоғамдағы ықтимал үйлесімге жақындап, ақиқатқа ұмтылуда. Қазір біз өзімізге үлгі тұтып, өркениет өнегесіне үйренуге тырысып жатқан қоғамдардағы сөз бостандығы мен ой еркіндігі де шартты. Әртүрлі бағыттағы басылымдар мен телеарналарда айтылып жататын пікірлердің астарында белгілі бір топтың, саяси ұйымның мүддесі қылаң беріп қалады. Тек олардағы өз ойын жеткізу мәнерінде сыпайылық пен қитұрқы шеберлік бар. Қалың жұртшылық та мұндай пікірталастарға үйренген.

Біздің еліміздегі демократиялық үрдістердің дамуы осы әлемдік үлгіге жақындап келеді. Бірақ, өз ойымызды ешкімнің намысына тимей жеткізе білетін пікірталас мәдениеті, сөз қозғап отырған тақырыбымызды егжей-тегжейлі талдай алатын біліктілік жетпей жатыр. Кімнің кім екенін бағалауға қабілетті, тасқа басылған сөздің бәріне Құдайдың пікірінде сене бермейтін әлеуметтік орта қалыптастыру, яғни парасат иесі мен оның замандастары арасындағы байланысты қамтамасыз ету мәселесі де өткір күйінде тұр. Экономикалық даму, демократиялық үрдістердің орнығуы, ақпарат желілерінің кеңеюі бізді кез келген ойды жұртшылыққа еркін айтудың ықтимал үлгісіне жеткізбек. Тек сол ой, шынымен-ақ, ешқандай топтың мүддесіне тәуелсіз, маргиналдық пен көз ақиқат пен халық қамына (жалпы адамзат болашағына) қалтқысыз жаны ауыратын парасат иесінің жүрегінен шықса игі.

Болашақ қатерді алдын-ала көре білу, артында ғасырлар бойы өшпейтін ұлағатты өсиет қалдыру, сірә, шынайы даналықтың көрінісі болса керек. Нағыз еркін ойдың иесі Мағжан ақынның артында қалған рухани мұрасы арасында бүгінгі біздің заманымыздың қордаланған проблемаларымен астасып жатқан ойлары мол - ақ. Солардың бірі - ана тілінің тағдырына қатысты.

«Ерлік, елдік, бірлік, қайрат, бақ, ардың

Жауыз тағдыр жойды бәрін не бардың...

Алтын күннен бағасыз бір белгі боп,

Нұрлы жұлдыз, бабам тілі, сен қалдың!» -

деп, бұған да шүкіршілік еткен ақын ана тілінің сақталуын ұлттың өмір сүруімен тікелей байланыстырады. Ол тілді, ұлтты бір-бірінен бөлуге болмайтынын, тіл мен ұлт ажырамас біртұтас екенін, оның бірінің жойылуы екіншісінің күйреуіне алып келетінін өзінің бүкіл рухани мурасының кілті іспетті «Педагогикасында» қадап айтады:

«Тілсіз ұлт, тілінен айырылған ұлт дүниеде ұлт болып жасай алмақ емес, ондай ұлт құрымақ. Ұлттың ұлт болуы үшін бірінші шарт - тілі болуы. Ұлттың тілі кеми бастауы ұлттың құри бастағанын көрсетеді...

Бір ұлттың тілінде сол ұлттың жері, тарихы, тұрмысы, мінезі айнадай ашық көрініп тұрады. Қазақ тілінде қазақтың... асықпайтын, саспайтын сабырлы мінезі - бәрі көрініп тұр».

Мағжанның бұл ойларынан қандай қорытынды шығады? Біріншіден, қазақ тілін білмейтін адамды толыққанды қазақ ұлтының өкілі деп есептеуге болмайды. Себебі, ол тек ана тілін ғана емес, өз халқының ділін де, тарихын да, дәстүрін де, бір сөзбен айтқанда, барша ұлттық болмысын сезінбей өскен жан. Екіншіден, қазақ тілінің елдегі жалғыз мемлекеттік тіл ретіндегі қолданысын қамтамасыз ету міндеті - бүгінгі таңдағы жалаң лингвистикалық проблема емес, болашақта «қазақ ұлты сақталып қала ма, қалмай ма» деген тағдырлық сұраққа жауап беретін өзекті мәселе. Қазіргі басшы шенеуніктер, әсіресе, қазақтар өздерінің баяндамаларын аз ғана қазақша бастап, «барлығымызға түсінікті орыс тілінде сөйлеуге рұқсат етіңіздер» деп сайрай жөнеледі. Осындай қалыптасқан жаман әдеттен тезірек арылуымыз қажет-ақ. Мемлекеттік тілді қоғамдық өмірдің барлық саласына жүйелі және белгілі бір мерзім ішінде енгізу үшін тіл және ақпарат құралдары туралы жаңа заңға жаңа баптар енгізген жөн. Елімізде қазақша еркін ойлап, таза қазақша еркін сөйлей алатын қазақтар мен қазақстандықтарды тәрбиелеу ауадай қажет мәселе. Бүгін осы мәселені бүкіл ел болып, Үкімет болып қолға алмаса, ертең кеш болады.

Ұлт - ұлыс, жалпы, адамзат қауымындағы саяси-әлеуметтік мәселелер туралы тереңнен ой толғаған Мағжан ақын әлемдегі барлық дау-жанжал мен қайшылықтардың түп-тамыры жеке адамда, оның бойындағы ізгілік пен зұлымдықтың арақатынасында жатыр деген тұжырымға келеді.

Ойшыл ақын адам болмысына жақсылық жасауға деген ұмтылыс пен жамандықтан бойын аулақ салу тән, «ізгілікке ұмтылу, жауыздықтан безу адамның жаратылысының өзінде бар нәрсе» деп есептейді. Мағжанның пікірі бойынша, «махаббат» және «ізгілік» сөздерінің мазмұны өте жақын, өйткені, сүю ізгілікке ұмтылуды, қара ниеттен аулақ болуды білдіреді. Бақытты өмір адам мен қоғамның, ұлт пен адамзаттың бірлігін қалайды. Адам бақыты, біріншіден, анаға, одан кейін жақынына, Отанына сүйіспеншілігіне, екіншіден, ұлт пен адамзаттың жай-күйіне тәуелді. Адам өз заманы мен мәдениетінің перзенті, ол өзінің қызметінде өз ұлты мен адамзаттың мүддесін басшылыққа алады. Ой еркіндігі -Мағжан дүниетанымының басты принциптерінің бірі. Еркіндік адамның өз ойы мен ісі үшін жауапкершілікте екенін білдіреді. Жауапкершілік сезімі адамның басқалармен бірге өмір сүру қажеттілігінен туындайды. Адамның ақылы мен ойы неғұрлым терең болса, соғұрлым оның жауапкершілік сезімі де жоғары.

Шынайы поэзия туындысының қадір-қасиеті уақыт өткен сайын бедерлене түсетіні белгілі. Тарихи тұлға Мағжанның туған халқы мен адамзат өркениеті алдында сіңірген еңбегі де солай, ғасырдан ғасыр озған сайын өркештене түседі. Ал, тағдырдың ең бір қиын бұралаңдарында халқының бойына қуат берген, жігерін жанумен болған Мағжан поэзиясы келер ғасырлардағы толқын - толқын талай ұрпаққа ата-бабаларының мәңгілік мұңы мен шерін, арманы мен рухын ұмыттырмай, үнемі құлағына құюмен болары анық. Жер бетінде қазақ елі мәңгі тұрғанда, осынау мәңгілік сарын да ешуақытта үзілмейді және сөнбейді. Оған ешкімнің ешқандай күмәні болмас. Сонымен қатар, оның рухани мұрасында өз халқының жарқын болашағына мол сенімі, жалпы, сенім қылықтардың бірі ретінде тереңірек қарастырылған.

Өсеміз, өркениетті ел боламыз десек, кейінгі ұрпақтың еркін диалектикалық ойлау қабілетін қалыптастыруға мұрсат бергеніміз жөн. Тек еркін ойлай алатын тұлғалар ғана кешенді проблемаларды шешуге қабілетті болады. Жаһандану заманындағы еліміздің күрделі ішкі және сыртқы мәселелерін ұлттық мүдде тұрғысынан дұрыс шешуге мұрындық болатындар білікті де білімді еркін ой иелері болмақ. Бізге: «Мен өлсем де, Алаш өлмес, көркейер» деген Мағжан рух керек.

Ә.Нысанбаев. Тәуелсіздік. Демократия. Гуманизм. 196-208 бб.





V БӨЛІМ

ДИАЛЕКТИКАЛЫҚ ЛОГИКА ЖӘНЕ ҒЫЛЫМНЫҢ ӘДІСНАМАСЫ

Заид ОРУДЖЕВ

Заид Оруджев - көрнекті ғалым, философия ғылымдарының докторы, профессор. Әзербайжанның, Ресейдің және шетелдердің жоғарғы оқу орындарында жемісті еңбек етеді. М.В.Ломоносов атындағы ММУ философия факультетінің профессоры ретінде диалектикалық логика курсын оқыды, бұл жерден Әзербайжан КСР Ғылым академиясының шақыртуы бойынша Философия және құқық институтының директоры қызметіне ауысты. Әртүрлі жылдары Берлин университетінің философия факультетінде профессор ретінде, Огайо штатының (АҚЩ) астаналық университетінде философия сенаторының бағдарламасы бойынша визит - профессор ретінде диалектикалық логика мен ғылымдар әдіснамасы курстары бойынша дәріс оқыды.

З.Оруджев диалектикалық логика мен философия тарихы бойынша бірқатар ірі еңбектердің, оның ішінде «Диалектика как система», «Marxism in the USRR» және т.б. авторы болып табылады.

Диалектикалық логика және дәуірдің ойлау тәсілі

Бір буынның ойлау деңгейін екінші буынның ойлау деңгейінен немесе бір буынның өз ішіндегі адамдардың ойлау деңгейлерін бір-бірінен ажырату үшін ойлау тәсілі ұғымы философиялық әдебиеттерде және жалпы ғылыми әдебиеттерде өте ертеден кездеседі. Кейде «ойлау стилі», «ойлаудың құрылымы» деген сияқты және т.б. сөз тіркестерін кездестіруге болады. Бұл ретте олар әртүрлі мазмұндарды бейнелеуі мүмкін. Мысалы, «ойлау стилі» танымның белгілі бір саласында терминдерді қолдану ерекшеліктерін, басқа жағдайда - танымның (эмпирикалық немесе теориялық немесе абстрактілі, біржақты және т.б.) деңгейін белгілеуі мүмкін. Ол сөз тіркестердің қайсысының қандай мағынада қолданатынын анықтауға талпыныс жасаған авторлардың қатары жоқтың қасы. Біршама принципті көзқарасты тарихи ойлау мен тарихи емес ойлауды, ал кейбір жағдайларда тарихқа қарсы ойлауды ажырата отырып, тарихшылар мен тарихты зерттейтін философтар тапқан болатын.

Тек Гегельдің заманынан бастап қана тарихи процестің логика құрылымымен ішкі байланысы туралы ереже тереңінен пайда болды. Бұл ереже білімнің, ұғымдардың дамуындағы тарихилық пен логикалық тәсілдердің сәйкес келу принципі ретінде қалыптасты. «Диалектикалық ойлаудың» құрылымын тілдің және мифтердің құрылымымен салыстыруға талпынысты этнографиялық зерттеушілер өкілдері де жасады.

Мұнда «ойлау» ұғымымен байланысты, әлеуметтік топ немесе белгілі бір кәсіп иелері қабылдаған сөз тіркестерінің барлық нұсқалары қарастырылмайтынын бірден атап өткім келеді. Біз мұнда кітаптың негізгі тақырыбы тұрғысынан біршама маңызды болып табылатын тек екі ұғымды қарастырамыз: өз кезінде неміс классикалық философиясы өкілдері және осы философиялық дәстүрді әрі қарай жалғастырушылар философияның негізгі мәселесінің қойылуынан тәуелсіз жасаған диалектикалық логика қарастыратын ойлау деңгейі мен ғасырдың ойлау тәсілі. Біз бұл сұрақтарды Берлиннің мемлекеттік университетінің профессоры, доктор Ф.Кумпфпен бірлесе отырып, «Диалектикалық логика. Негізгі принциптері мен проблемалары» (М., 1979) кітабында қарастырдық, бірақ өте қысқаша. Мұнда ғасырдың ойлау тәсілі ұғымы әртүрлі тарихи дәуірлермен байланысты нақтырақ қарастырылатын болады.

Қарастырылып отырған сарқыншақтар логиканы өздігінен қандайда бір тарихи дамушы құбылыс ретінде әр кезде және барлығы қарастырмаған болып табылады. XIX ғасырдың екінші жартысына дейінгі кезеңде логика абсолютті конструкция ретінде қарастырылды, онымен әртүрлі халық көтерілді, мысалы, қандайда бір мөлшерде Фихте және тіпті Гегель де оны мойындаған болса, ал ол толығымен табиғи құбылыс болып көрінді, өйткені мәдени-тарихи тұрғыда нашар дамыған халықтар басқа уақытта біршама дамыған халықтардың жүріп өткен жолын қайталады. Бірақ логиканың өзі тарихи өзгере алатындығы туралы ойлау мүмкін емес болып көрінді. Логиканы тарих түгілі уақыттан да жоғары қоятын тұжырымдар бүгін де кездесуі мүмкін. «Логика мұнда біз үшін қызық -деп жазады Гегель жүйе рухындағы бір кітап авторлары - жекелеп алғанда, ол қандайда бір уақыттан тыс тұратын шындық».

Бірақ логиканың өзі тарихи жолмен қалыптасты және оның ұғымдары, категориялары тек тарих өнімдерінің мәні ғана емес, нақтырақ айтқанда, әрбір тарихи дәуірдің ғана емес, ал тіпті осы ұғымдар мен категориялардың байланысынын тәсілі әр тарихи кезеңдерде әртүрлі болған. Ғасырдың ойлау тәсілі ұғымы болса ойлаудың дамуының логикалық деңгейлерінің сол бір тарихи айырмашылығын ашып көрсетеді. Логика - ол уақыттан тыс тұратын шындық емес, керісінше, ол бір тарихи дәуірден екіншісіне ауысқан сайын жетіле келе, өзгеріп отыратын адамның ойлау жүйесінің жалпы әрі тұтастай құрылымы, бұл мәселе төменде қарастырылатын болады.

Бірақ алдын-ала тарихи дәуір ұғымының өзін қарастырамыз, өйткені ол әр кезде бірдей бейнелене бермейді. Кідірісті, уақыт бөлігін білдіретін, ерекше ұстап тұруымен ерекшеленетін бұл грек сөзі дәстүрлі мағынаны сақтайды, бірақ оның өзін білдірмейді. Осы тақырыпқа байланысты мен бұл ұғымға бірнеше рет әртүрлі жағдайлар бойынша тоқталу керек деп ойлаймын.

Бұл ұғымға О.Шпенглер мынандай қызықты ой толғамды арнады. «Дәуірді жасайтын оқиға, яғни: ол мәдениеттің дамуында қандайда бір қажетті, қатерлі ауысуды білдіреді. Оқиғаны өзі, тарихи кеңістіктегі кездейсоқ кристализация оған сәйкес келетін басқа жағдайлармен ауыстырылуы мүмкін; дәуір қажет және болмай қоймайтын құбылыс. Қандайда бір оқиға дәуір немесе осы мәдениет және оның даму барысы тұрғысынан алғанда эпизод болып табыла ма дейтін мәселе - ол тағдыр және жекелеген жағдай идеясымен өте тығыз байланысты болады, яғни батыстық «эпохальды» және антикалық «эпизодтық» трагиктердің айырмашылықтарымен байланысты болады.

Бұдан бөлек тарих бейнесіндегі өздерінің физикалық түрлеріне байланысты анонимді және жеке дәуірлерді атап көрсетуге болады. Бірінші орындағы маңызды жағдайға өз болмысына мыңдаған адамдардың, бүтін бір халық пен ғасыр тағдырын сіңдіре алатын өздерінің жеке тағдырын қалыптастырушы күштерімен ерекшеленетін ұлы тұлғалар жатады. Осынысымен авантюристер және Дантон мен Робеспьерлерге ұқсаған ішкі маңыздылықтан жұрдай қылжақбастан өздерінің жеке тағдырында әр адамның және жалпының тағдырын сипаттап тұратын тарих батырлары айрықша болады. Өздерінің атақты есімдеріне қарамастан «якобинстер» тұтастай алғанда және ешқандай ірілік танытпай олардың уақыты құзырында болған өз тұлғаларын биікке көтермеді. Сол дәуірдің алғашқы актісі болған революция сол себептен де өзінің толық құпиялылығын сақтады, ал екінші наполеон шайқасы жоғары деңгейдегі тұлғалық сипатқа ие болды...

Мәдениеттің әрбір кезеңінде алдымен не қандайда бір ұлы тұлға (Александр, Диоклетиан, Мұхаммед, Лютер, Наполеон) түсінігі, не қандайда бір маңызды ішкі формаға ие болатын (Пелопонестік және испандық мұрагерлік үшін болған Отыз жылдық соғыс) анонимге жақын оқиға, не қандайда бір бұлыңғыр және жетілмеген даму (диадохтардың кезі, гиксостардың дәуірі, неміс аралық патшалығы) сияқты қажетті бірдей іске асыру мүмкіндігінің болуы кез-келген мәдениет үшін маңызды болып табылады. Қандай форма біршама ықтималды болатындығы - ол тарихи мәселе, яғни трагедиялық стильдегі мәселе».

Біз О.Шпенглердің дәуір ұғымын «бірдеме дәуірі» және «әлде біреудің дәуірі» деп бөлетіндігін көреміз. Алайда дәуірдің бұл екі түрі қатаң түрдегі нақтыдан көрі, ең алдымен, әсем болып көрінеді, мынандай түсінікпен және бір ұғымды «оқиғалар дәуірі», ал екіншісін «тұлғалар дәуірі» деп атаса, онымен келісуге болар еді. Бірақ ол жеткіліксіз. Дәуірдің көрсетілген екі ұғымы, олар кейбір дәуірдің ерекшеліктерін сипаттайды, бірақ ол ерекшеліктер тарих үшін сырт көрініс болып табылады. Олар, әрине, тарихтың ішкі үдерістерімен байланысты, бірақ олармен сәйкес келмейді. Әрі олар (ол ішкі үдерістер) дәуірге барынша дәл, терең сипаттама беру үшін ерекшеленіп көрсетілуі тиіс. Дәуірдің ішкі және сыртқы сипаттамаларының арасындағы бұл ерекшеліктерді О.Шпенглер көре білді, бірақ, менің көзқарасым бойынша, ашып көрсетпеді.

Әрине, ол «тарихты материалистік тұрғыдан түсіну» принциптерін қабылдауы мүмкін емес еді. Өйткені, соңғысы тарихи дәуірлер шекарасын қатаң түрде анықтауға мүмкіндік бермейді. Ол оның тарихи үдерістің ішкі қырлары туралы төмендегідей ой толғауларынан байқалады. «...Тарихи пішіннің құпиясы бетінде көрініп жатпайтындығын және сахна киімдерінің ұқсастығы арқылы игерілмейтін, өсімдіктер мен жан-жануарлар тарихындағы сияқты адамзат тарихында да кез-келген ішкі жақындықтан ада, - Ұлы Карл, Гарун – әл -Рашид, Александр және Цезарь, Германдық Римге қарсы соғысы және моңғолдардың Батыс Европаға шапқыншылығы, едәуір үлкен сыртқы айырмашылықтарына қарамастан, мәселен, Траян мен Рамзес II, Бурбондар мен антикалық демос, Мухаммед пен Пифагор сияқты қандайда бір жеке дара белгілерді көрсететін және басқа алдамшы ұқсастықтағы құбылыстардың болатындығын түптің-түбінде түсінеміз ғой. XIX және XX жүзжылдық, ол түзу сызық бойымен өрлеген әлемдік тарихтың өтірік шыңы болатындығын мәңгі есте сақтауымыз керек, шын мәнісінде әрбір соңғы пісіп-жетілген мәдениеттегі осу сатысы ретінде байқалады, - әрине бұл социалистерсіз, электр трамвайларсыз, тек уақыт корпусына ғана жататын торпедалар мен дифференциалды есептеулерсіз болған, бірақ өз тарапынан сырттай көрініс табуда мүлдем басқа мүмкіндіктерге ие болатын өзінің өркениеттік рухани болмысымен ерекшеленетін құбылыс, - қазіргі заман мүмкін белгілі жағдайда болатын қалайда бір өтпелі кезеңді білдіретін болып көрінетіндігін, сонымен, осы кездегі батыс - еуропалыққа қарағанда толық анықталған біршама кейінгі қалып өмір сүретіндігін, өткен тарихта олардың бірнеше рет болғандығын және содан да Батыс келешегі жоғары ұмтылатын әрі біздің бір сәттік идеалдар курсы бойынша және фантастикалық жылдамдықпен алға ұмтылатын талғамсыз лектерсіз болмайтындығын, бірақ формасы мен ұзақтығы тұрғысынан алғанда тым шектеулі болып келетінін және бірнеше жүзжылдықты қамтитын жеке-дара тарих жеңістерінің, - алдынғы бар мысалдарға негізде отырып жасалынған, ол жеңістер арқылы келешектің маңызды белгілерін болжауға болатындығын мәңгі есте сақтауымыз керек».

О.Шпенглердің қуаты, оның тарихи үдерістердің сыртқы пішініне «жол салуға» көмектесетін көптеген терең мәселелерді қоюында болып табылады. Ол уақыттың қарапайым ағысынан ерекшеленіп тұратын, тек оқиғалармен, жеке тұлғалармен, техникалық құрылғылармен, құрал-жабдықтармен және т.б. толтыру ғана қалатын тарихтың өз ішкі формасын іздейді. Тарихтың «ішкі жағы» оқиғаларды, жеке тұлғаларды, өндіріс құралдарын қоса есептегенде, сол сыртқы құбылыстардың пайда болуы мен құлдырауын және т.б. «басқаратын» қандайда бір күш болып табылады. Мәселенің өте айқын, екпінді әрі нанымды қойылатыны соншалық, тіпті осыдан туындауға тиісті жауапқа деген кез-келген жақындау мәселенің нақты мәнінен (немесе дұрысын айтқанда «жауаптан») ауытқу болып көрінеді, себебі жауап құпиялы түрде сұрақтың өзінде жасырынып тұрады. Бұл ой жоғарыда айтылса да мысалға О.Шпенглердің ой толғауын алып көрелік. «...Бұл идеяларды Наполеон құрастырған жоқ, ал керісінше, олар оны құрастырды және де таққа отырысымен-ақ ол алдын-ала оларды, осыны қалап отырған жалғыз держава - Англиямен күресте іске асыруы керек еді. Оның империясы - француз қанының туындысы, бірақ ағылшын стиліндегі. Лондонда Локктың, Шефтсберидің, Кларктың, ең алдымен, Бентамның күшімен - батыс - «европалық өркениет» теориясы жасалған болатын және ол Бейл, Вольтер және Руссо арқылы Парижге апарылды. Осы Англия парламентаризмінің, іскерлік мораль және журналистиканың атынан адамдар Вальманың, Маренгоның, Иеннің, Смоленскінің және Лейпцигтің тұсында шайқасты және барлық аталған шайқастарда француздық Батыс мәдениетін ағылшын рухы жеңіп отырды». Осы идея Россияда да жасалынды, мысалы, жеңімпаз - декабристер жеңген Франциядан идеяны алып келіп, кемеңгер реформатор - монархтың қолымен, алдымен, крепостнойлықты талқандады, ал сонан соң монархтың өзін жойды. Бұл бір ғана тарих, Реформациялар кеңістігінде дүниеге келген және Ағартушылық пен XIX- XX г. басындағы революция барысында қалыптасқан бір ғана жалғыз тұлғасыз «төрешісі» болған - «ұлы сілкіністер» дәуірінің ойлау тәсілімен өмір сүрген бір ғана тарихи дәуір болды.

II Александр биліктің өзін түрлендіріп «үлгере алмады» да қайтыс болды. Ал осы «кідіріс» жаңа тарихи дәуірге еніп отырған Россия үшін қатерлі болды. «Кідіріс» ұзаққа созылған сайын тегеурін радикальды бола берді, өйткені сахнаның басты жауынгері - ұсақ буржуазия - әрі сандық, әрі сапалық жағынан тым белсенді күш ала бастады. Өз еркіне қарсы келе отырып, келешек революциялар үшін жаңа әлеуметтік топтардың белсене дамуы хақында тарихи жағдай жасай отырып, II Николай да, революцияға бет алған күштерді еріксіз жандандыра отырып, инертті Л.Брежнев те, сондай инертті М.Горбачевті қоршағандар да соны жасады. Сондықтан оның орнын сауаты, төмен бірақ біршама «батыл» және радикалды, аралас экономикаға қарай бей саналы үлкен қадам жасаған, бірақ радикалистік әрекеттерінің арқасында, қоғамның әлі де болса ұзақ уақыт жеңуге тура келетін, тіпті көп проблемаларды (әсіресе әлеуметтік поляризация проблемаларды) туғызған Б.Ельцин алды.

Дәуір әрқайсысының, ал ол улы тұлғаның Наполеон, Александр II/ ішкі дүниесінде тіптен «тұрды». Сыртқы оқиғалар, тұлғалар технологиясы және олардың іс-әрекеті, әрине, уақыт бойынша қайталана отырып, «тарих сабағы» иллюзиясын жасады, дегенмен тарихтың шешуші күші - әскер, экономика емес, ал заманның ойлау тәсілі, яғни адамның ішкі дүниесі екендігін ол кезде біреу біле қойды деп айту қиын. Наполеон I де, Александр II де өздерін жер жастандырған идеялардың жауы болмаған. Ұлы тағдырлардың қиямпұрыстығы осында. Дәуір адам айналасында сыртқы уақиғалар түрінде формасында, яғни, әскери және экологиялық қауіптер, экономикалық дағдарыстар, техногенді апаттар мен саяси - әлеуметтік және психологиялық қысымдар, технологиялық жетістіктер мен жаһандық тенденциялар және т.б. түрінде айналып тұрған шақта, - дәуір сыртқы образ ретінде адам айналасында қоршай қозғалып тұрған кезде, ол егер күшті болса, сол дәуірге сыртқы образбен қарсы тұрып, оны жеңетіндігіне аңғырт сенген1. Бірақ күш ретінде адам әскери күшті, экономикалық (байлықты қосқанда), саяси және, әсіресе, ғылыми техникалық күшті түсінуі мүмкін. Заманға адамның бұл сыртқы қарсы тұруы көп жағдайда коғамның қарама-қарсы саяси және әлеуметтік күштердің мүддесін қорғайтын бір әлеуметтік топтың екіншісімен қақтығысының формасында болды. Тарихтың мұндай сызбасын тек М.Лютер мен Т.Мюнцерден басталған дәуірде ғана емес, тарихтың әртүрлі кезеңдерінде де байқауға болады. Римді қиратқан варварлар тек дәл сол Римде бұрыннан өз «панасын» тапқан және бұрын да, кейін де ондай басқа да этностармен және өркениеттермен болғаны сияқты, оны қиратушыларды ассимиляциялаған христиандықтың бекітілу процесін тездеткенін ғана білді ме екен. Социализм XX ғасырда өзін капитализм дәуіріне қарсы қойған басқа дәуір ретінде аңғырт көрсеткен.

Адам көптеген күштерді, бір жағынан, сыртқы (табиғат пен қоғамдық күштер) ал екінші жағынан, егер әңгіме рухты логика және психология тану туралы болатын болса, ішкі де күштерді өзіне бағындыра білді. Үдерістің осы бір ішкі аспектісі мәселенің ең қиын да күрделі жағын құрайды. Психолог үшін бірден күрделі мәселе туындайды, ол мәселені шешпейді, керісінше, адам рухының уақытпен қарама-қарсы келу мәселесін ұшықтырады. «Мен көзі ашық, оқыған рационалистке сұрақ қоюға міндеттімін, - дейді Г. Юнг, - оның саналы редукциясы материя мен рухтың үстінен үстемдік құруға алып келді ме? Ол физика мен медицинаның прогресін, рухтың ортағасырлық құрмаудан босауын және дін тәртібін ұстанушы христианин ретінде үрейінен арылуды мақтанышпен көрсетеді. Алайда, одан кейін біз: басқа да мәдениеттің жетістіктері неге әкеліп тіреді деп сұраймыз? Жан түршігетін жауап көз алдымызға келеді: біз қорқыныштан құтылған жоқпыз, зұлмат сұмдық біздің әлемді жаулауда. Сана бүгін де аянышты күйінде қалуда, ал дәл сол барлығы қашып құтылуды көксейтін нәрселер өте қарқынды прогрессияда іске асып, жүруде. Адам аса пайдалы мәселелерде көп нәрсеге қол жеткізді, бірақ әлемнің иірімін босатып жіберді, енді онымен не болмақ? Ол қай жерде дамылдай алады екен? Соңғы дүниежүзілік соғыстан кейін, барлығы ақыл-парасатқа үміт артты, қазір тағы да үміт артуда. Алайда, егер қазірдің өзінде уранды бөлшектеуге мастанып және алтын ғасыр болады деп дәмеленіп жатса, онда бұл сұмдық үмітсіздендірудің шексіз өсуінің ең жақсы кепілі болады. Осының бәрін іске асырып жатқан кім? Бұл - тек өзіне ғана тән жынды (бұл жерде Аксель Оксеншерннің сөзін еріксіз еске аласың! - 3.0.) мойындамайтын бейбітшіл, дарынды, шығармашыл және саналы деп аталатын адами рух. Иә бұл рух оның өзіндік бет әлпетін көрсетпеу үшін барлығын да жасайды және оған басқалардың күші жеткенше жәрдемдесуін талап етеді. Тек психология болмаса кетті! - өйткені бұл азғындаушылық өзі-өзін тануға әкеліп соғатын еді! Онда соғыстың өзі жақсы, онда әр кезде басқалар кінәлі болады және әлемнің қармауда екендігін ешкім көрмейді, біз неден қорқамыз соны іске асырамыз».

Сонымен психолог адамға сырттан төнген нәрселермен күресу үшін адам рухы мен ақылының шамасы жетпейді деп есептейді. Рух өзінде тек жағымды бастамаларды ғана қамтып қоймайды, сонымен бірге бей саналық деңгейде және бұрынғы өткенді болса да жағымсыз бастамаларды да қамтиды. Бірақ бізге бұл жағдайдағы ең маңыздысы схема немесе тарихтың өзгеру логикасы. Дәуір қалай пайда болады? Ол, М.Вебер ойлағандай -констелляция нәтижесі ме немесе О.Шпенглер айтқандай ұлт, халық, мәдениет рухы ма? Егер М.Вебердің позициясын қабылдайтын болсақ, онда дәуір - өзара ықпалдардың, жағдайлардың, әлеуметтік күштердің, жеке тұлғалардың қақтығысуының нәтижесі болып табылады. Егер де О.Шпенглердің позициясын қабылдайтын болсақ, онда дәуірдің басқа тұжырымдамасын ала алмаймыз, себебі адамдардың рухымен бағытталатын күштер констелляциясын жоққа шығармайтын белсенді күштің әрекеті біздің көз алдымызда тұрады. Екі позиция да өте қисынды болады, егер де болған және өткен тарихқа кеткен оқиғаны бір ізділікпен түсіндіру керек болатын болса. О.Шпенглер тұжырымына өту мүлдем орынсыз. Ол аяқталған дәуірден кейін қандайда бір дәуірге өтуге жол бермейді. Тек қана дәуірдің өзінің өлімі.

Барлығы дәуірді және жалпы алғанда бүкіл тарихты анықтайтын «адам рухының» табиғаты ұғымына келіп тіреледі. Өкінішке орай, әлі күнге дейін ол түсіндіруді қажет етсе де, бұл рухты нақты ешкім қарастырмайды. Философтардың ішінде рухтың дамуымен тұрақты және нақты айналысқандар неміс классикалық философиясының өкілдері, әсіресе Фихте, Гегель болды. Олар тарихта үлкен рол атқаратын индивид емес, дәл сол бүкіл халықтың ойлау санасы деп есептеді. Бостандық идеясы тарихи өрістеуді анықтайды деген тұста, Гегель дұрыс тұжырым жасайды. Оның бостандық ұғымының дамуы туралы айтқаны да дұрыс. Бірақ дәуірді құрастыратын, әлемді өзгертетін идея, халықтық рухы нені білдіреді деген нәрсені қазіргі кезде нақты қарастыруға болады. Сәл төменірек біз рух пен дәуірдің өзара ықпалы жөніндегі Гегель схемаға қайта ораламыз. Осы жерде айтайын дегенім - Гегельдің философиялық жүйесіндегі сияқты бұл кітапта да дәуір тарихи дамитын ойлау жүйесімен, яғни белгілі бір лайықты тарихи даму деңгейіне жеткен ойлау жүйесімен анықталады. Олардың айырмашылығы сонда, егер Гегельдің ойлау жүйесінің иегері адам болғанымен де оның шығу тегі діни сипат алатын болса, ал бұл кітапта ойлауды да, дәуірді де тек адамдардың өздері құрастырады және соның салдарынан ол басқа формаға және басқа қызмет ету тәсілдеріне ие болады. Айырмашылығы - тек түсіндіруде. Бастысы - оған діни немесе техникалық түрде (өйткені адамның шығармашылық күші ежелден, Гегельден бұрын да ұлы күш болған) ие болу үшін өзінің дербестігін жоғалтатын адамның ойлау жүйесі емес, мәні адамның ішкі жан-дүниесіне орналасатын - белгілі бір тарихи деңгейге қол жеткізген оның ойлау тәсілінде орын алған дәуірдің өзі.

Біз «дәуірдің ойлау тәсілін» ұғымын неміс классикалық философиясы заманынан бері қарай тарих философтары қолданысында болған анықтығы мен нақтылығы біршама төмен болған «рух» немесе Идея орнына қолдана аламыз. Соған қарамастан, Гегельдің тарих логикасы схемасы біршама жақын болып саналады және сондықтан да оқырмандарға Гегельдің тарих логикасы схемасына мен оқырманға біршама нақты схема ретінде ұсынғалы отырғанның іштей жақындығы түсініксіз болып қалмауы үшін оған негізделуге мәжбүрмін. Себебі егер дәуір адамның ойлау тәсілін емес, қандайда бір басқаны жасайтын болса, онда тарих логикасы бірізді логика бола алмайды немесе тіпті тек метафораға айналады.

Сонымен Гегель былай деп жазады: «Ең алдымен кей кезде өмір сүретін, ал сонан соң жоғалып кететін халықтың үздіксіз осы бір ауысу жағдайында ұсынылып отырған жалпы ой, категория жалпы өзгеріс болып табылады. Өткен салтанаттылықтан сақталып қалған қирағанға көзқарас бұл өзгерісті оның жағымсыз жақтары тұрғысынан жақынырақ қарастыруға ынталандырады. Қандай саяхатшы Карфаген, Пальмир, Персеполь, Рим қиратылуы тұсында патшалықтың және адамдардың бұзылуы туралы және күшке толы әрі бай мазмұнды өткен өмірдің қайғысы туралы ойланбады дейсіз?

Бұл қайғы жеке адамның жоғалуымен және жеке мақсаттардың тұрақсыздығымен болмаған, бірақ та ол керемет әрі мәдениетті адами өмірдің өлімі туралы пәк қайғы болып табылады. Бірақ өзгеріске байланысты ең жақын анықтама өлім болатын, сонымен бірге, жана өмірдің пайда болуы болатын өзгеріс болып табылады, өмірден өлім, ал өлімнен өмір пайда болады. Бұл ұлы ойға шығыс халқы қол жеткізді және ол, әрине, олардың метафизикасының ен жоғарғы ойы болып табылады. Жеке адамға қатысты айтқанда, ол жанның ауысуы туралы көзқарас арқылы көрініс табады; бірақ нақты табиғи өмірінде үнемі өзі өзі үшін от дайындайтын және сол отта өзі өртенетін, ал оның күлінен өзгерген, жас, жаңа өмір үнемі пайда болатын феникс бейнесіне қатысты алғанда ол біршама белгілі. Алайда бұл бейне батыстық емес, шығыстық болып табылады. Өзінің тіршілік әрекетінің денелік қауызын жоя отырып, рух тек басқа қауызға өтіп қана қоймай және оның күлге айналған алғашқы денелік формасынан жаңарған түрде қайта пайда болып қана қоймай, сонымен бірге, ол сол күлден пайда болады, бірақ, ол жетіле және өзгере отырып, одан да таза рух ретінде туындайды. Әрине, ол өзіне қарсы шығады, өзіндік болмысын жояды, бірақ оны жоя отырып, ол оны қайта ендейді және оның өзіндік жаратылысы болып табылатын жақтары оны жаңа жаратылысқа асқақтататын материал болып келеді.

Егер біз рухты оның өзгерістері тек жаңаруға өтуі, яғни сол формаға оралу ғана болып табылатын жағынан емес, ал ол өзінің тәжірибелері үшін материалын көбейтуі арқылы өзінің қайта өңделуі тұрғысынан да қарастыратын болсақ, онда біз оны өзін көптеген бағыттарда жан-жақты сынап көре алатын және таусылмайтын өзінің шығармашылығымен рахаттанатын құбылыс ретінде көре аламыз. Өйткені ол өзіне қанағаттанарлық сезім тапқан әрбір туындысы өз тарапынан оған қатысты түрде материал болып келеді де өңдеуді қайта талап етеді. Қарапайым өзгеру туралы абстрактылы ұғымдық ой жан-жақты көрініс табатын, дамып отыратын және өз күштерінің толықтығын нығайтатын рух туралы ойға ұласады. Оның өнімдері мен туындыларының әртүрлілігін біз оған қандай күштер тән екендігін білеміз. Бұл рахатқа өзінің әрекетімен беріле отырып, оның тек өз-өзімен ғана ісі болады».

Гегельдің осы ой - толғауынан соң, рух тарихтың өту барысында: 1) сыртқы дәуірмен емес, сырттай белгіленетін өзінің әрекетімен істес болады; 2) әрбір өзгеру актісі рухтың өзін-өзі жоюы мен қайта туу актісі - жаңа дәуірдің (феникс құсының бейнесінде) пайда болуы болып табылады.

Басқа сөзбен айтқанда, рух өзімен-өзі болып қалады, бірақ оның құрылымы өзгере отырып, жаңарады. Өзгермеген сыртқы орта (өндіргіш күштер, техника, таптар, мемлекеттік құрылыс және басқа да қоғамдық институттар және т.б.), құл, ал өз қуатын өз ішінде ұстайтын «рух» осы өзгеруді тарихтың логикалық үдерісін көрсетеді. Бірақ бұл уақыт «рухы» өзі нені білдіреді? Бұл ретте біздің жауабымыз мынадай - дәуірдің ойлау тәсілі.

Шынайы тарихи дәуір тұрғысынан алып қарағанда әңгіме қандай қоғамдық -экономикалық жүйе туралы - олардың нұсқалары туралы айтпағанның өзінде, капитализм немесе социализм туралы болып отыр ма дейтін мәселе айтарлықтай принципті маңызға ие болмайды. Алдыңғысы да, кейінгісі де XX ғасырға, бірдей тарихи анықталған дәуірге тиесілі болды. КСРО-да 70 жыл бойы сипаттағы социализмнің классикалық ұсақ буржуазиялық идеалы үстемдік етті. Ал XIX ғ. АҚШ-та Оңтүстік пен Солтүстіктің соғысына дейін бір мемлекеттің шеңберінде сол сияқты екі қоғамдық - экономикалық жүйе - құлиеленушілік және капиталистік жүйе қатар өмір сүрді. «Уақиғалар» дәуірі мен «тұлғалар» дәуіріне қарағанда (О.Шпенглердің айтуы бойынша), ұлы тарихи дәуірлер тарихтың жекелеген (мейлі ең үлкен болсын!) оқиғалары немесе тарихи тұлғалар кәсібінен гөрі адамдардың тарихи анықталған ойлау тәсілінің үстемдігімен байланысты болады. Осы уақытқа дейін өз дәуірін ешқандай улы адам да, тап та, сословие де, коғамда да «алдай» алмаған. Өзіңді өзгертпей тарихи дәуірді өзгертуге болмайды, өйткені ол әрқашан да адамның ішінде жасырынып жатады. Булгаков профессоры Преображенский айтқандай «қирау клозетта емес, баста».

Дәуір - ол қоғам үшін субстанциялық маңызға ие болатын, «өткен шақтың» басыңқы «факторының» уақыты. Мысалы, Ресейдің «шалғай жатқан елді мекендеріндегі халықтың» көпшілігі не метроны, не ұшақты, не театрды, не жоғарғы оқу орындарын және т.с.с нәрселерді көрмеуі де (пайдаланбауы да) мүмкін. Бірақ олар сол дәуірдің адамдарына жатты және жатады да, себебі олар өздерінің ерікті (құл да емес, басыбайлы да емес) адамдар екенін білген және біледі, өзгелермен тең құқыққа ие және бұл құқықтарды пайдалануы немесе пайдаланбауы өздерінің ол тұрғыдағы жетілу - жетілмеуі байланысты болады. Дәуір қоғамның барлық мүшелеріне әсер етпейтін факторлармен анықталмайды.

О.Шпенглер үшін бір тарихи дәуірді екіншісінен ажыратып, бөлуге мүмкіндік беретін өлшемді табу маңызды болды, бірақ ол дәл сол өзінің іздеген жерінен - адамның ойлау және идеялары аясынан оны таппады. Мүмкін, қателік оның дәуірлер шекарасын, оларды байланыстырғанды, олар үшін (Лот, Навин Иисус, Інжіліндегі сияқты өткен ұрпақты келер ұрпақтармен байланыстырғандай) байланыс буыны болып келгенді жоққа шығарып дәуір шекараларын нақтылағандығында болар. Ол экономист, әлеуметтанушы, саясаткерге емес, философқа жүгіне отырып, дұрыс бағытты ұстанды. «Ол ( философ -система - З.О) әрбір ой тарихи әлемде өмір сүреді, яғни барлық болып отыратынға қатысын ортақ бөліседі деген фактіні ескермеді. Оның ойынша, ең биік ойлау қандайда бір мәңгі және өзгермейтін затқа ие, ұлы сұрақтардың барлық уақытта да мәні бірдей болған және әйтеуір бір жауап беруге мүмкін болатын еді». Әр дәуірде басқа ой үстемдік етеді дейтін бұл тезис анық неміс классикалық философиясына (И.Кант және басқалары) қарсы бағытталған. Теріске шығару ұғымы автордың ойлау жүйесінде анық үстемдік етеді және осыған байланысты XX ғ. аяғында уақыт өте келе қоғамда биікке шығатын өзге ұғымдармен автор қатар тура алмайды. «Ешқандай мәңгі ақиқат жоқ. Әрбір философия -деп есептейді ол, - өзінің көрінісі және тек өз уақытының көрінісі болып табылады және жақын келешекте пайымдау пішініне немесе сезім категорияларына қатысты қандайда бір академиялық сандырақтар туралы емес, шынайы философия туралы әңгіме болатындықтан, бірдей философиялық ие болатын мұндай екі дәуір жоқ. Екіге жарылу жолы өлмейтін және өткінші ілімдердің арасында емес, өмірі белгілі бір уақыт аралығымен кепілден немесе мүлдем ондайы болмайтын ілімдердің арасында болып тұр. Ойдың ауыспалылығын мойындамау - ол иллюзия. Маңызды нәрсе дәл қандай адам оның кейпінде болатынында болып табылады. Адам неғұрлым маңыздырақ болса, солғұрлым философия - өнердің ұлы туындысының ішкі ақиқаты мағынасында, ол дәлелденуге және тіпті жекелеген қағидалардың қарама-қайшы келмейтіндігіне ешқандай тәуелді болмайтындығы тұрғысынан ақиқатты болады».

Сонымен, бүкіл дүниежүзілік тарих Шпенглердің пікірі бойынша, толыққанды ағзаның мәні болып табылатын, «бүкіл адамзат тарихының мазмұнын» құрайтын терең, тұрақты мәдениеттен тұрады. Бұл мәдениет бір сәтте қайдан пайда болады? Мұндай сұраққа О.Шпенглер тұжырымдамасы жауап бере алмайды. Әуелі О.Шпенглер және көптеген басқалар қанағат тұтпай жүрген «тарихты материалистік тұрғыдан түсіну» тұжырымдамасының өзі бұл сұраққа қандайда бір жауап беруге тырысады. Бұл - өндіргіш күштердің, материалдық өндірістің өсуі, ол өз кезегінде адамдардың өсіп отырған қажеттіліктерімен байланысты болады. Бүкіл дүниежүзілік тарих дамуының айқындаушы факторы ретінде дәуірдің ойлау тәсілі ұғымы үлкен тарихи дәуірлердің пайда болуын және сонымен бірге, «бүкіл адамзат тарихының мазмұнын» құрайтын мәдениеттің пайда болуының қайнар көздерін түсіндіретін тұжырымдама болып табылады. Бұл тұжырымдаманы осыған орай «тарихи логиканың» ішкі тұжырымдамасы деп атауға болады. Алайда, Э.Трельчтен алынған бұл сөз тіркесі шын мәнісінде оның тарих философиясы тұжырымдамасымен ешқандай тоғыспайды.

Ұсынылып отырған тарих логикасы тұжырымдамасы әртүрлі зерттеулерде койылатын, алайда жауапсыз қалатын бірқатар сұрақтарға жауап береді. Жекелеп алғанда, жоғарыда қойылған тарихи мәдениеттің туу себептеріне қатысты қойылған сұраққа жауап, ұғымды жасап отыратын және соның негізінде қоршаған ортаның адам алдына қоятын логикалық фактор қандай сипатқа ие болады дейтін сұрақтарға берілетін жауаптар негізінде туындайды. Жасалынатын ұғым парадигма ретінде әртүрлі аңыздар мен бейнелерді (көне заманда және соңғы дәуірлерде) және де түсінік жүйелерін жарата отырып әртүрлі сұрақтарға жауап табуға мүмкіндік береді. Бұл - ойлаудың жұмысы, оны тек құрал (балға немесе т.б.) ретінде ғана емес, сондай-ақ, заттарды, құбылыстарды және тарихи оқиғаларды шешу және басқару тәсілі ретінде қарастырған жөн. Дәуірдің ойлау тәсілі -бұл адамды қоршаған әлемді қайта өзгертудің негізгі органы.

Оруджев З. Диалектическая логика и способ мышления

Способ мышления эпохи. Философия прошлого.

М.Едиториал УРСС, 2004. С. 224-234.

Жандар ТӨЛЕНОВ

Төленов Жандар - Өзбекстан Ғылым академиясының академигі, философия ғылымдарының докторы, профессор, көрнекті ғалым, Өзбекстан ғылымының еңбек сіңірген қайраткері, Бируни атындағы мемлекеттік сыйлықтың лауреаты. Ол диалектика теориясы саласындағы ірі маман болып танылады, диалектиканың заңдары мен категорияларын, ойлау дағдысы мәселесін және әдіснама мен таным теориясы. логика және әлеуметтік саладағы диалектика мәселелерін зерттеді. Ол 350-ден аса ғылыми жұмыстардың, оның ішінде 30 монографияның, 70 брошюраның, 30 оқулықтар мен оқу құралдарының авторы. Олардың арасынан «Взаимосвязь категорий диалектики», «Диалектика и стиль мышления», «Диалектика и современность», «Философия ценностей» және т.б. ерекше атап өтуге болады. Ж.Төленовтың еңбектері шет елдерде румын, неміс және ағылшын тілдерінде жарияланды.

Материалистік диалектика және дәуірдің ойлау стилі

Ғылыми ойлау стилі және оның негізгі құрылымдық

элементтері

Ғылыми ойлау стилі туралы түсініктің қалыптасуы

мен дамуы

Заманауи ғылыми танымның ерекшеліктеріне талдау жасау үшін П.Н.Федосеев: «Қазіргі кезде танымның әлеуметтік-мәдени детерминде ашып көрсету көбірек маңызға ие бола түсуде, ол, атап айтқанда, ғылыми зерттеудің алғышарттар мен нұсқамалар жүйесі (ойлау стилі, дүниенің жаратылыстану ғылыми бейнесі, теорияны негіздеу мен құрылымның нормалары мен мұраттары, әдіснамалы қағидаттар және басқалары) арқылы жүзеге асырылады» , - деп орынды атап көрсеткен.

Осыған байланысты «ойлау стилі» түсінігін материалистік диалектика позицияларынан ұғыну қажеттігі пайда болады.

«Стиль» (лат. - stylus сөзінен) түсінігі тарихи жағынан бастапқыда әдебиет пен өнер қайраткерлері шығармаларының көркемдік мәнерлілік құралдары мен әдістерін сипаттау үшін қолданылды. Кейіннен «стиль» түсінігінің көлемі кеңейді және ол өнертануда көркемдік форма мен идеялық мазмұн арасындағы белгілі бір өзара қатынас ретінде қолданыла бастады.

Сондықтан да Үлкен және Кіші Кеңестік энциклопедияларда «стиль» түсінігінің әдебиет пен өнерге қатысты ғана қарастырылатыны таңғаларлық емес. Оларда стильдің «идеялық қоғамдық - тарихи мазмұнның бірлігі жағдай жасайтын бейнелік жүйенің мәнерлілік құралдары мен тәсілдерінің тарихи қалыптасқан қауымдастығы» екендігі атап көрсетіледі.

Уақыт өте келе «стиль» түсінігіне мәдениеттанушылар назар аударды, олардың ішіндегі алғашқылардың бірі стильді әдебиет пен өнердің ғана емес, тұтастай алғанда мәдениеттің де мәнді элементі ретінде қарастырған О.Шпенглер мен И.Винкельман болды.

«Стиль» түсінігі біртіндеп адам өмір тіршілігінің басқа да салаларында бұрынғыдан да кеңірек қолданыла бастады. Мысалы, онымен жеке ойланудың ерекшеліктерін сипаттай бастады, осылайша стиль психологиялық мазмұнға ие болды. Бұл түсінік іс-тәжірибелік әрекет саласында да, атап айтсақ саяси (немесе коғамдық) қайраткер жұмысының стилі мен әдістерін сипаттау үшін де кең қолданылады . Адамдар мінез-құлқының белгілі бір үлгісін сипаттау үшін «өмір стилі» түсінігі пайдаланылады және т.с.с.

Бұрын-соңды болмаған ғылыми-техникалық революция жағдайларында іргелі ғылымдардың дамуы жаңа ашылуларға, классикалық түсініктердің өзгеруіне, ескі теориялар мен олардың түсініктік аппаратын қиратуға әкелді. Неғұрлым мәнді өзгерістер физика, биология, кибернетика сияқты теориялық ғылыми пәндерде болып өтті. Осы ғылымдардың жетістіктері негізінде ғылыми ойлауда мүлдем жаңа түсініктер қалыптасты, осыларға сүйене отырып ғалымдар жаңадан ашылған ғылыми деректердің, идеялардың, болжамдардың қолданыстағы теориялық құрылыспен сәйкес келетіндігіне, «үйлесетіндігі» баға бере бастады. 50-жылдардың бас кезіндегі В.Паули мен М.Борнның арасындағы хат алысуларда шағын әлем физикасына ойлаудың жаңа стилі, нақты айтқанда нормадан ауытқушылықты емес, - рөлі үнемі өсіп келе жатқан танымның түпкілікті ерекшелігін білдіретін ықтималды әдіс өйткені атап өтілді. М.Борн былай деп жазды: «Өз уақытыңның стилімен таныс бола тұрып, сақтықпен кейбір болжамдар жасауға болады. Тіпті болмаған жағдайда біздің уақыт стиліне жат идеяларды жоққа шығаруға болады» . Осылайша XX ғасырда күнделікті тұрмысқа бұл түсінікті жаңаша қолдану - ғылыми ойлау стилі енді.

В.И.Купцов: «ғылыми ойлау стилі туралы айтқан кезде бұл түсінікті әуелі жекелеген ғалымдарға емес, тұтастай алғандағы ғылымға жатқызады. Ол тұтастай ғылыми бағыттарды, зерттеудің ірі салаларын сипаттау үшін пайдаланылады. Бұл түсініктің көмегімен белгілі бір уақыт үшін көкейтесті болатын міндеттердің және олардың шешімдері негізінде жатқан идеялардың ерекшеліктерін білдіргілері келеді» деп орынды атап өтеді.

Бірқатар авторлар ғылыми таным дамуының тарихына талдау жасай келе, ғылыми ойлау стилінің үш үлгісін ажыратады. Мысалы, И.Т.Дорофеева физикада XVII-XVIII ғасырларда ойлаудың машина - механикалық стилі, XIX ғасырдың екінші жартысынан бастап – электро - динамикалық стиль үстемдік етті, ал XX ғасырдың 20-жылдарынан бастап ойлаудың кванттық - механикалық стилі әрекет етеді деп есептейді . Басқа бір автор -Э.М.Семакова жалпы философиялық тұрғыда ғылыми ойлаудың дамуындағы үш негізгі кезеңді: XVII-XVIII ғасырлар мен XIX ғасырдың бас кезіндегі бір мәнді детермин стилін, ықтималды (заманауи) стилін және қазірдің өзінде қалыптасқан, бірақ болашақтың ғылымына тән көп мәнді детермин стилін атап көрсетеді.

М.Ф.Веденовпен Ю.В.Сачковтың«Жаратылыстанудағы ойлау стильдерінің проблемасы» атты еңбегінде «физика - математикалық жаратылыстанудың даму тарихындағы үш негізгі: қатаң детерминде, ықтималды және шартты кибернетикалық» кезең және осыған сәйкес ғылыми ойлау стилінің үш үлгісі бөліп көрсетіледі. Олардың бәрі заманауи жаратылыстанудың дамуында маңызды орын ала отырып, «...ойлаудың басқа стильдерінен оқшау, олардан қол үзе емес, ойлаудың тиісті стильдерінің диалектикалық синтезін құра отырып, олармен табиғи байланыста әрекет етеді...» . Ғылымның дамуы ойлаудың бір стилінің басқасымен алмасуына заңды түрде алып келеді, бірақ бұл ойлаудың жаңа стилі ескісін мүлдем толықтай лақтырып тастайды және оның қойнауларында ойлаудың болашақ стилінің өскіндері пайда болмайды дегенді білдірмейді.

«Ойлау стилі» түсінігі эволюциясындағы бұдан кейінгі қадам оны философиялық түсінікте байланысты 70-жылдардан бастап ойлау стилі түсінігі философиялық деңгейде де жиі пайдалана бастады. Мұнда таңқаларлық ештеңе жоқ, өйткені ойлау стилі философия мен жеке ғылымдар арасындағы жанама буындардың бірі ретінде әрекет етеді. Ойлаудың ғылыми стилінің қалыптасу процесінде белсенді рол жеке ғылымдардың өкілдеріне тиісті болады, бірақ та философияның әсер етуін емес, өйткені ойлаудың әрбір стилінің негізін ғылыми таным үдерісінде пайдаланылатын философиялық категориялардың белгілі бір тобы құрайды.

Ғылыми ойлау стилі - өте ауқымды және көп мәнді түсінік. Сондықтан да заманауи философиялық әдебиетте оның қабылданған ортақ анықтамасы жоқ. Бұл мәселемен айналысатын мамандар ғылыми ойлау стилін әр түрлі көзқараспен талдай отырып, бұл күрделі феноменнің мәнін терең түсінуге жағдай жасайтын бірқатар өте маңызды қырларын, жақтарын бөліп көрсетеді. Мысалы, Б.Г.Кузнецов стиль «...басым жағдайда таным субъектісі, ойшылға, мектепке, елге, дәуірге тән нәрселерді сипаттайды» деп ұйғарады. Мұнымен келіспеуге болмайды. Ойлау стилі - бұл танушы субъектінің теориялық қызметінің формасы, оның басты мақсаты «адам қызметінің мақсатқа сәйкестігі негіздерін» құрайтын қоршаған шындық құбылыстары мен заттардың даму заңдылықтарын адам санасында бейнелеу және ұғыну болып табылады.

Ойлау стилінде нақтылық - тарихи сипат бар. Ғылым дамуының әрбір дәуірі оған тән ерекше тәсілдерімен, әдістерімен және таным формаларымен, танушының ғылыми-теориялық ойлауының өз стилімен сипатталады. «Әрбір дәуірдің, демек біздің дәуірдің де теориялық ойлауы, - деп жазды Ф.Энгельс, - бұл - әр түрлі уақытта өте әр түрлі мазмұн қабылдайтын тарихи өнім. Бұдан келіп шығатыны, барлық басқа ғылым сияқты ойлау туралы ғылым дегеніміз - тарихи ғылым, адам ойлауының тарихи дамуы туралы ғылым» . Макс Борн атап көрсеткендей, стиль дегеніміз «оның мәдени негіздерін анықтайтын дәуірдің философиялық бейнесі».

Философиялық әдебиетте ғылыми ойлау стилі «белгілі бір іргелі теорияның негізінде қалыптасады» деген ой кең тарады. Мұндай көзқарас Ю.В.Сачковтың еңбектерінде неғұрлым толығырақ білдірілді. «Біз таным туралы қызмет, заманауи ғылыми ойлау стилі ретінде айтатын болсақ, онда заманауи ғылыми зерттеу әдістерінің өзі - заманауи ғылымның «ауыр қару-жарағы» негізгі қызығушылық тудырады. Бұл тұрғыдан алып қарағанда ғылыми зерттеулерді іргелі және қолданбалы деп бөлу дерегі бірінші кезектегі назар аударуға лайық».

Ғылыми ойлау стильдері туралы айтқан кезде әдетте іргелі зерттеулер ойға алынады. Стильдер туралы мәселе іс жүзінде іргелі зерттеулердің ерекшеліктері, олардың бүкіл ғылыми білімдер жүйесіндегі орны мен мәнділігі туралы мәселе болып табылады . Іргелі зерттеулердегі шындықты теориялық игерудің мұраты ғылыми теорияны түсініктер мен заңдардың салыстырмалы түрдегі тұйықталған тұғырнамалық жүйесі ретінде әзірлеу болып табылады. Ондай теориялар өздерінің математикалық формаларының қатаңдығымен және зерттеу объектілерінің қасиеттері және заңдылықтары бейнеленуінің жеткілікті толықтығымен сипатталады. «Білімдердің мінсіз формалары мұратын беру, деп жазады Ю.В.Сачков, - теориялық ойлау қызметінің өзімен сипатталатыны шүбәсіз. Егер ғылыми теория ғылымның жоғары нәтижесі болса, онда шынайы ғылыми әдіс іс-әрекеттегі теория - теорияның іс-тәжірибелік қолданысы болып табылады. Осы және ойлау стильдеріндегі айырмашылықтар теориялардың мінсіз формаларының ерекшеліктерінен өз көрінісін табады» . Ал өмір сүруші іргелі ғылыми теориялар өзінің ішкі құрылысы бойынша бар-жоғы екі қатаң детерминде және статистикалық жікке бөлінеді. Серпінді (қатаң детерминде теориялардың қисынды құрылымы статистикалық теориялардың қисынды құрылымынан елеулі ерекшеленеді. Сондықтан ойлау стильдеріндегі айырмашылықтарды Ю.В.Сачков білімдердің қисынды құрылымдарының ерекшеліктерінен іздестіруді ұсынады, өйткені «білімдер жүйелерінің (ғылыми теориялардың) қисынды құрылымдары ойлаудың белгілі бір, тарихи мәні бар стильдердің негізін құрайды».

Ю.В.Сачковтың ойлау стильдерінің ерекшеліктерін түсіндірудің кілтін ғылыми теориялардың қисынды құрылысынан іздеу туралы ойы өте жемісті болып табылады. Алайда ойлау стилі туралы мәселе қоюды іргелі білімдердің дамуымен ғана шектеу дұрыс бола қоймайды, өйткені ойлау стилі адамның бай әрі сан алуан танымдық қызметінің ажырамас элементі болып табылады.

В.С.Степии ғылыми теория құрылысының заңдылықтарын талдай отырып, ғылыми ойлау стилінің екі құрамдас бөліктен құралатынын жазады: «Біріншісі объектінің жүйелі ұйымы үлгілері көзқарасы тұрғысынан зерттеу объектісінің жүйелі - құрылымдық сипаттамалары туралы түсінік болып табылады... Бірақ ғылыми ойлау стилінде таным объектілерінің жүйелі ұйымы туралы түсініктермен қатар тағы да бір құрамдас бөлік - ғылыми түсіндіру, эталондары, дәлелдеушілік мұраттары мен білімдердің негізделуі туралы, сондай-ақ олардың ұйымдастырылу нормалары, атап айтқанда теориялық білімнің құрылысы мен өрістеуі туралы түсінік бар» . Бұл жерде ғылыми ойлау стилінің теория құрылысы жүйесіне тәуелділігі туралы ой келтіріледі.

Кейбір авторлар ғылыми ойлау стилі өз кезегінде ғылымның теориялық құрылыстарының сипатымен анықталатын заманауи ғылыми танымның салыстырмалы түрдегі тұрақты әдіснамалы белгілерінің, үрдістерінің жиынтығымен анықталады деген пікірді ұстанады. Мысалы, А.Т.Москаленко мен В.Ф.Сержантов ғылыми ойлау стилі дегеніміз қандай да бір ғылымның теориялық құрылыстарынан шығарылатын басты әдіснамалы қағидаттарды жүйесі деп есептейді.

И.Б. Новиктің пікірі бойынша өндірістің жалпы деңгейі мен ғылыми идеялардың тереңдігі елеулі мөлшерде арнаулы пәндердің әдіснамалы қамтамасыз етілгендігі байланысты, оның маңызды элементі қызметін жаратылыстанудағы ойлау стилін сипаттайтын білім алу ерекшеліктерінің жиынтығы атқарады.

Заманауи жаратылыстану бірқатар орнықты әдіснамалы белгілердің бірлігімен, дискреттілік жүйе мен ықтималдық категорияларының қолданылу саласының кеңеюімен; ғылыми білімнің бір-бірінен өте шалғай болып көрінетін әр түрлі салаларының кірігуі мен және объектілерді нысанда сипатталатыны белгілі. «Бұл бөлініп шығудың өзі ғылыми зерттеу үдерістерінің нақты саналуандығы түсінігінің толықтығына үміттене алмайтыны сөзсіз, - деп жазады И.Б. Новик, - және бұған қоса өзінің кейбір сәттерінде даулы болып көрінуі мүмкін, алайда бір нәрсе күмән келтірмейді: бұл әдіснамалы белгілер жиынтығы заманауи ғылыми танымның немесе белгілі бір кезеңдегі ғылыми ойлау стилінің бейнесін береді».

Ғылыми зерттеуде заманауи әдістерді қолдану ойлау стилінен гөрі ғылыми таным ерекшеліктерін сипаттайды. Ойлау стилі түсінігінің әдіс түсінігімен тығыз байланысты екендігі сөзсіз. Алайда бұл түсініктер өзара тығыз байланысты ғана емес, сондай-ақ олар бір-бірінен ерекшеленеді де. А.С.Мамзин егер таным әдісі «танымның категориялық аппаратында білдірілетін, танымға жалпы бағыт беретін және оның мазмұндық жағын, оның объективтік шындықпен сәйкестігін анықтайтын зерттеу объектісі туралы қолда бар теориялық түсініктерден келіп шығатын нормативтік қағидаттарды, ережелердің, нұсқамалардың, іс-әрекет тәсілдерінің жүйесі» болса, онда ғылыми таным стилі «әдістің жекелеген тәсілдері, құрамдас бөлімдерінің арасындағы байланыстар мен ауысулар сипатының, құралдардың, тәсілдердің, олардың белгілі бір үйлесімінің» жиынтығы болып табылады деп орынды есептейді.

Әдіс те, стиль де бейнелеу формасына жатады, бірақ әдіс көбінде әрекет ету тәсілінің өзін сипаттаса, ал стиль өнер туындысын, оның құрылымын құру тәсілі, іс-әрекет нәтижесі, ғылымда - зерттеудің әр түрлі тәсілдерін үйлестіру жолы, болжамдар, теориялар құрылысының сипаты болады.

Ұйғарымдар мен нұсқамалар жүйесі бола тұрып, теория мен әдіс ғылыми зерттеу рөлін атқаратын нормативтік қағидаттар ретінде әрекет етеді.

Осыны атап өте отырып, И.Д.Андреева былай деп жазады: «Ойлау стилінде бізге бастысы және негізгісі ғылым мен ғылыми таным дамуының әрбір белгілі сатысында нормативті сипаты бар зерттеу қызметінің барлық немесе белгілі бір кең салаларындағы танымдық ойлаудың негізінде жататын белгілі бір қисынды - әдіснамалы ұстанымдардың тарихи қалыптасқан өзіндік ортақтастығы болып көрінеді. Ойлау стилінің мәні мен мазмұны философиялық және тиісті жалпы ғылыми категориялық аппаратпен сипатталады және бекітіледі».

Осыған ұқсас пікірді Л.А.Микешина да білдіреді. «Ғылым ойлау стилі дегеніміз, - деп жазады ол, - көпшілік қабылдаған әдіснамалы нормативтер мен философиялық ұстанымдардың тарихи қалыптасқан, орнықты жүйесі, зерттеушілер оларды белгілі бір нақтылық - тарихи жағдайларда басшылыққа алады» . Ұйғарымдық әдіснамалы нормалар мен ұстанымдар жүйесі бола тұрып таным стилі ғылыми білімге нақтылық - тарихи форма береді, оның сыртқы және ішкі құрылымын ұйымдастырады, осылайша білімнің өзімен табиғи ұштасып, оның категориялық аппараты арқылы жүзеге асады. Таным стилі өзінің сындарлы міндеттерін сыншылдық, ауызша және көріпкелдік қызметтерін орындай отырып, жүзеге асырады».

Бірқатар авторлар ойлау стилін анықтау кезінде ғылыми зерттеу ретінде әрекет ететін теориялық және әдіснамалы ұстанымдар мазмұнын ашыла қисынды - құрылымдық, категориялық аппаратқа назар аударуды ұсынады.

«Біз ғылыми ойлау стилі ретінде, - деп жазады.Д.Румянцева, білдірудің өзіндік белгілерінің, құралдары мен тәсілдерінің жиынтығын және теориялардың қисынды -құрылымдық аппараты мен жеке ғылымдар әдістерін пайдаланумен зерттелетін процесстер мен құбылыстардың объективтік мазмұнын игеру деп түсінеміз».

Сондай-ақ В.Т.Салосин де адам ойлауының неғұрлым терең негізі адам қызметінің тарихи дамыған жалпыға ортақ формаларының өзіндік түзілімі ретінде қалыптасатын оның категориялық құрылысы деп есептейді. «Стиль ғылыми ойлаудың қисындық құрылысында ғылымның көшбасшы салаларында неғұрлым белсенді қызмет ететін және олардың теориялық жүйелері мен әдістерінің қисынды іргетасын құрайтын жекелеген категориялық құрылымдар, болмыстың жекелеген қисынды қималары ерекше маңызды рөлге ие болатындығымен сипатталады. Бұл құрылымдар біртіндеп басқа да жаратылыстану ғылымдарының қисындық құрылысына қосыла отырып, оларда объектілердің неғұрлым кең шеңберін зерттеу кезінде белсенді қызмет ете бастайды. Осының нәтижесінде олар салыстырмалы түрде сол дәуірдің барлық жаратылыстану ғылымы үшін ортақ ойлау стилінің категориялық негіздеріне айналады» . Осылайша, нақ осы категорияның құрылым ғылыми ойлаудың неғұрлым терең негізі болып табылады. Оның негізінде барлық басқа құрамдас бөліктері: жалпы ғылыми түсініктер жүйесі, құбылыстар арасындағы объективтік байланыс формаларын түсіну, ғылыми абстракті белгілі бір үлгісі, сондай-ақ ғылыми абстрактілі шындыққа қатынасын қосқанда субъект -объектілік қатынастардың сипатын түсіну қалыптасады.

Ғылыми ойлау стилі дүниенің ғылыми бейнесімен тығыз байланысты. Сондықтан да кейбір авторлардың еңбектерінде «дүниенің ғылыми бейнесі жекелеген теорияға және жүйелерге қатысты ойлау стилі қызметінде әрекет ететіні» атап өтіледі. Алайда бұл мағыналас түсініктер емес. В.И.Пустовойтов орынды атап көрсеткендей, «ғылыми -танымдық қызмет жүйесіндегі дүние бейнесінің басты қызметі материалдық дүниені барабар, ғылыми негізделген бейнелеуінде, оның ұйымдарының неғұрлым ортақ іргелі ұстанымдары мен заңдарын біртұтас сипаттаудан көрінеді». Бұдан айырмашылығы ғылыми ойлау стилінің басты қызметі оның білімнің тұғырнамалық жүйесін құру кезінде ұстанымдар рөлін атқаратындығы.

Ғылыми ойлау стилінде дүниеге көзқараспен ортақ көп нәрсе бар . И.Д.Андреев: «Оның қисындық және әдіснамалы ұстанымдары дүниеге көзқарас негіздерімен синтезделеді, ол шығармашылық ғылыми-теориялық ойлаудың мұраттар, мақсаттар, нұсқамалар және т.б. жақтарын қосып алады» деп орынды атап өтеді.

Дүниеге көзқарас, әсіресе философиялық көзқарас ғылыми ойлау стиліне үлкен ықпал жасайды. Дүниеге көзқарас ойлау стилінің аса маңызды форма түзуші факторы болып табылады. Мұнымен қоса дүниеге көзқарас пен ойлау стилінің арасындағы байланыстың қосып алу, қиылысу немесе қатар орналасушылық қатынастарымен білдірілмейтінін есте ұстаған жөн. Басқаша сөздермен алсақ - олардың арасындағы байланыс формальды емес, керісінше мазмұнды, диалектикалық. Дүниеге көзқарас ұстанымдары ойлау тәсілінің өзегін құрайды және ойлау тәсілі қандай да бір ұстанымдарды қабылдауға байланысты қандай да бір стильге, қандай да бір стильдік реңкке ие болады. Әдебиетте ғылыми ойлау стилі жөнінде басқа да пайымдаулар кездеседі.

Мұның бәрі ғалымдардың ғылыми ойлау мәселесіне үлкен қызығушылық білдіретініне дәлел болды.

Ғылыми ойлау стилінің әлеуметтік себептері

Қарастырылып отырған проблемаға талдау жасаудың диалектикалық әдісі оған тән өзіндік санасы және тиісті идеологиясы бар белгілі бір әлеуметтік топтың өкілі ретінде нақты қоғамдық ортада өмір сүретін, еңбек ететін адамнан тыс ойлау стилінің болмайтынын есепке алуды талап етеді. Барлық басқа қоғамдық құбылыс сияқты, ойлау стилі іс әлеуметтік жағынан детерминде.

Алғашқы қауымдық құрылыстың қоғамдық меншікке негізделген қарапайым өндірістік тәсілі дамымаған мистикалық ұжымдық түсініктер туындатады, олар арқылы алғашқы қауым адамының қоршаған дүние құбылыстарын бейнелеуі мен ұғынуы жүзеге асырылады.

Алғашқы қауым адамының ойлау стиліндегі ерекшеліктер туралы қызықты деректер XIX ғасырдың соңы - XX і асырдың бас кезіндегі француз ғалымы Л.Леви - Брюльдің «Алғашқы қауымдық ойлау» кітабында келтіріледі.

«Алғашқы қауымдық адамдардың ойлауы, - деп жазады ол, өз негізі жағынан мистикалық болып табылады: мұның себебі алғашқы қауым адамының бүкіл қабылдауының ажырамас құрамдас элементі, өз мәні жағынан мистикалық болып келетін ұжымдық түсініктер болып табылады. Тым болмағанда бізді қоршаған заттардың көпшілігіне қатысты біздің ойлауымыз мистикалық болудан қалды. Олар және біздер бірдей қабылдайтын ештеңе жоқ».

Алғашқы қауымдық ұжымдық түсініктерде қабылдау мен сезім, объективтік пен субъективтік, айқын мен құпия бір-бірімен өзара ажырамастай біріккен. Сондықтан алғашқы қауым адамдары үшін түсінде көргендері олар ұйқыны өңнен айыра алғанымен де, сергектік жағдайы кезіндегі қабылдаумен салыстырғанда іске асуы одан кем емес болып көрінді. Құбылыстардың объективтік байланысына көбінесе мүлдем байыпсыз қарайтын алғашқы қауымдық ойлау бұл құбылыстардың арасындағы байқалған немесе жасырын мистикалық байланыстарға ерекше ықылас аударды.

Алғашқы қауымдық сана заттардың объективтік белгілері және қасиеттеріне емес, оларда жасырынған және бұл заттың ерекше қасиеті болып табылмайтын, алайда бірқатар заттар үшін ішінара ортақ болатын мистикалық күшке қызығушылық білдірді. Осылайша ол түсініктердің үйлесуінде, қауымдасуында заттардың шынайы қасиеттерімен емес, мистикалық күштермен үйлестірілді, олар дүниедегі бірден-бір шынайы әрекет етуші себептер болып есептелді. «Біз екіншілік себептерді іздейтін жерден, - деп жазады Леви -Брюль, - біз мұның алдындағы орнықты сәттерді (антецеденттерді) табуға әрекеттенетін жерден алғашқы қауымдық ойлау әсерін өзі барлық жерде сезінетін тек қана мистикалық себептерге назар аударады. Ол ешбір қиналмастан бір жаратылыстың бірдей уақытта екі немесе бірнеше жерде бола алатынына жол береді. Ол партиципация (қатыстылық) заңына бағындырылған, ол бұндай жағдайларда біздің зерде шыдамайтын қайшылықтарға толық байыпсыздық танытады» . Сондықтан алғашқы қауым адамдарының ойлауы мистикалық бола тұрып, сондай-ақ бағзы заманғы қисындылық та болып табылады.

Л.Леви - Брюль бағзы заманғы қисындылықтың қисындылыққа дейінгі, қисынды емес немесе қисынсыз ойлауды білдірмейтінін атап көрсетеді.

«Қалай болғанда да, - деп жазды ол, - оқырмандарды осы уақытқа дейін менің түсіндірмелерім бөгет жасай алмаған және менің ескертулеріме қарамастан қайтадан жиі туындайтын жаңсақ ұғынулардан сақтандыру орынды болады. «Бағзы заманғы қисындылық» сөзін «қисынды емес» терминіне алғашқы қауымдық ойлау қисынсыз, яғни ол барлық ойдың ең қарапайым заңдарына жат, ол біз істейтінге ұқсатып сезінуге, талдауға және пайымдауға қабілетсіз екендігін көрсету үшін аударғандай боламыз. Керісінше дәлелдеу де өте оңай».

Л.Леви - Брюльдің пікірінше, «адамзатта біреуі басқасынан бітеу қабырғамен алыстатылған ойлаудың бір бағзы замандық, бір қисынды - екі формасы өмір сүрмейді, сол бір қоғамда және жиі, әрқашан болуы мүмкін сол бір өмір сүретін әрі түрлі ойшылдық құрылымдар бар».

Леви - Брюльдің пікірінше, алғашқы қауым адамының бағзы заманғы қисынды және мистикалық ойлауының кеңістік, уақыт, себептілік, кездейсоқтық және т.б. жөніндегі түсініктері біздікіне қарағанда мүлдем басқаша. Мысалы, алғашқы қауымдық адамдар мұның алдындағы жағдай мен себептіліктің арасындағы айырмашылықты көрмейді. Олар үшін post hoc ergo propter hoc (осыдан кейін, яғни осынын себебінен). Алғашқы қауымдық ойлау үшін ешқандай кездейсоқ нәрсе жоқ және болуы мүмкін емес. «Құпия күштер барлық жерде, әрқашан да сезілетіндіктен, ол бізге соншалық кездейсоқ оқиға болып көрінсе, ол алғашқы қауым адамының көз алдында керемет болып көрінеді. Бұл жерде оқиғаны түсіндіру талап етілмейді, ол өз-өзінен түсіндіріледі, ол жаңалық болып табылады. Бұған қоса өте көп жағдайда нақ осындай оқиға алғашқы қауым адамына қандай да бір нәрсені тым болмаса алғашқы қауымдық ойлау жалпы түсініктеме іздейтін формада түсінік беруге қызмет етеді».

Алғашқы қауымдық адамдар кеңістік пен уақытты мүлдем басқаша қабылдайды «Алғашқы қауым адамдарының көпшілігінің түсінігінде, - деп атап көрсетеді Леви -Брюль, - аспан күмбезі жердің немесе мұхиттың тегіс бетінде қоңырау ретінде орналасқан. Дүние осылайша көкжиек шеңберімен аяқталады. Бұл жерде кеңістік бәрінен бұрын жете түсінілгеннен гөрі сезіледі; оның бағыттарына сапалар мен қасиеттердің ауыртпалығы түскен. Біз көріп отырғандай, кеңістіктің әрбір бөлігі әдетте онда орналасқандардың бәріне қатысты.

Негізінен сапалық сипаты бар уақыт туралы түсінік бұлыңғыр болып қалады: алғашқы қауымдық тілдердің барлығы дерлік уақыттық қатынастарды білдіру құралдарына қаншалықты кедей болса, кеңістіктік қатынастарды білдіруде олар соншалықты бай болады. Көбінде егер ол рас деп есептелсе және ол күшті эмоция туғызса, онда болашақ оқиға дәл қазіргі оқиға ретінде түйсік туғызады».

Осылайша біздікінен біршама өзгеше өз уақыты, өз себептілігі бар бұл тұйықталған дүниеде қоғам мүшелері өздерін көрінетін және көрінбейтін, бізбен бірге өмір сүретін жаратылыстар жиынтықтарымен немесе басқа да жаратылыстармен байланысты сезінеді.

«Мистикалық партиципациялар мен ерекшеліктердің бұл үймесінің ішіндегі адамның өзі, өлімі немесе тірілігі, өзі «тиісті болатын» топ туралы түсініктері, көрініп тұрғандай идеялар мен түсініктерден өте қатты ерекшеленеді. Олар ойлантқаннан гөрі көбірек түсіндіреді және күйзеліске түсіреді. Олардың мазмұны да, олардың қауымдастығы да қайшылықтар заңына қатаң бағынған болып табылмайды. Осыдан келіп, жеке «мен» де, әлеуметтік топ та, көрінетін және көрінбейтін қоршаған дүние де бұл ұжымдық түсініктерде оларды біздің тұғырнамалық ойлауымыз қағып алуға әрекеттенгендегі «анықталған» сияқты болып табылмайды». Көрініп тұрғандай алғашқы қауымдық ойлау біздікінен мүлдем басқаша бағдарланған және сапалық жағынан ерекшеленеді.

Материалдық және рухани мәдениет дамуының тарихымен танысу келесі формациялардың ойлау стилінде мистикалық және бағзы замандық қисынды (Леви -Брюльдің терминологиясы бойынша) ойлау элементтерінің сақталуы жалғасса да, ол алғашқы қауымдық ойлаумен салыстырғанда бірқатар ерекшеліктерімен сипатталады. Ойлаудың философиялық және ғылыми стильдерінің дамуында алғашқы қауымдық ойлауға сипатты, қайшылықтарға парықсыз қарайтын бағзы заманғы қисындық ойлаудан формальды логика заңдары мен ережелері: ойлау операциясы процесінде пайымдаулардың анықталғандығын, қайшылықсыздығын, дәйектілігі мен негізделгендігін сақтау негізінде жүзеге асырылатын шындықты қисынды ұғынуға өту маңызды рөл атқарды.

Ойлау стиліне жекелеген халықтардың көп ғасырлық тарихының ішінде олардың өмір тіршілігінің нақты жағдайлары негізінде қалыптасқан психикалық қалпы, ұлттық мінезі, дәстүрлері, салттары тиісінше ықпал етеді.

Әр түрлі халықтардың ойлау стилі, олардың бірдей заттарды қабылдау мен ұғыну бейнесі үнемі сәйкес келе бермейді. «Қандай да болсын бір зат, - деп жазды К. Маркс,- әр түрлі жеке адамдарда әр түрлі ойлар қалдырады және өздерінің әр түрлі жақтарын соншалықты әр түрлі рухани мінездерге айналдырады».

Тұлғаның ойлау стиліне таным субъектісінің жеке шығармашылығының ерекшеліктері де белгілі бір ықпал етеді. Бұл әлеуметтік ойлаудың бөлігі болып табылатын көркемдік ойлау саласында өте жарқын көрінеді. Қандай да бір жазушының әдеби туындысында ойлау стилі шындықты әдеби бейнелер формасында өзінше қабылдайтын және ұғынатын, оның көркемдік ойы қозғалысының формасы ретінде көрінеді. Жазушының ойлау стилінде оның рухани, шығармашылық жеке даралығы көрініс табады.

Ғылыми ойлау стилінің анықтамасы

Ойлау стилін ең жалпы формада адам санасында қоршаған шындық заттары мен құбылыстарының және олардың даму заңдылықтарын мінез-құлық пен іс-тәжірибелік әрекеттің тиісті бағытын жасау мақсатында бейнелеу мен ұғынудың жанама тәсілі ретінде анықтаса да болар еді. Бірақ мұндай түсіндіру ойлау стилін логикалық таным формаларымен барабар етуге әкелуі мүмкін. Сондай-ақ объективтік шындықты бейнелеудің жанама тәсілі ретінде ойлау формаларымен теңдестіруге де болмайды. Егер түсінік, ой тұжырым мен пайымдау адамның ойлау қызметінің логикалық формаларын білдірсе, онда ойлау стилі қызметінің, оның логикалық құрылымының мазмұнын сипаттайды.

Сонымен бірге ойлау стилін ғылыми ойлау стилі түсінігімен де теңдестіруге болмайды. Өкінішке орай, қолданыстағы философиялық әдебиетте «ойлау стилі» мен «ғылыми ойлау стилі» түсініктерінің арасына айқын шек қою әрқашан да орындала бермейді. Бұл екі түсінік бір-бірімен өзара тығыз байланысты, бірақ бірдей емес. Мәселе «ғылыми ойлау стилі» «жалпы ойлау стилі» көрінісінің жеке формасы, осыған орай оның соңғысына қарағанда неғұрлым тар түсінік болып табылатындығында. Сондықтан «ғылыми ойлау стилі» жеке түсінігі мәнін ашудан бұрын неғұрлым жалпы түсінік ретінде «ойлау стилінің» нені білдіретінін айқындап алған жөн.

Қасаң қағидалыққа қарсылығымен сипатталатын абстрактіліктен нақтылыққа қарай өрлеу әдісі мәнінен келіп шығатын қарастырудың мұндай тәсілі бізге ойлау стилінің барлық түрлері үшін ненің ортақ болып табылатын және оларға қан мен тән беріп десек те болады, бір-бірінен ерекшелендіретін нәрсенің не екендігін айқындауға мүмкіндік береді.

Біздің көзқарасымыз бойынша, ғылыми ойлау стилінің мазмұнын анықтау кезінде мынадай сәттерге назар аудару қажет.

Бәрінен бұрын ғылыми ойлау стилі - бұл таным ретінде әрекет ететін ұйғарымдар мен нұсқамалар жүйесі.

Адам санасында қоршаған шындықтың заттары мен құбылыстарын және олардың даму заңдылықтарын бейнелеу мен ұғыну адам санасында әрқашан да дайын білім түрінде өмір сүретін ұйғарымдардың тиісті жүйесі негізінде жүзеге асырылады. Егер әдеттегі ойлау деңгейінде танымдық ойлау ретінде адамның күнделікті қарапайым іс-тәжірибелік қажеттіліктерін қанағаттандыруға қабілетті эмпирикалық деректер әрекет етсе, онда ғылыми ойлау деңгейінде таным ретінде олардың көмегімен адам әр түрлі өмірлік жағдаяттарда ең жақындағы, сондай-ақ алыстағы іс-тәжірибелік қажеттіліктерді қанағаттандыруға қабілетті заттардың сан алуан жақтары мен қасиеттері турады мәліметтер алатын теориялық ұйғарымдар мен нұсқамалардың тұтас жүйесі әрекет етеді. Одан кейін таным регулятивтері ретінде әрекет ететін ұйғарымдар мен нұсқамалар жүйесіне не енетінін анықтап алу қажет.

Біздің ойымызша, құрылымдық жағынан ғылыми ойлау стилі бір бірін толықтыра отырып, ғылыми таным регулятивтері ретінде әрекет ететін мынадай төрт құрамдас бөліктен тұрады, атап айтсақ:

1) ғылым дамуының қандай да бір кезеңінде үстемдік ететін, оның бейнесін анықтайтын іргелі немесе көшбасшы теория;

2) жаңа білім алудың уақыт пен қоғамдық іс-тәжірибе қажеттіліктеріне жауап беретін құралдары мен әдістері;

3) ғылыми танымның сынақтар, бақылаулар және басқа да құралдарының көмегімен алынған ғылыми деректер мен заңдарды түсініктеме жүйесі;

4) көмегімен тиісті ғылыми теориялар мен ұстанымдарға сүйенетін білімнің тұғырнамалық жүйесінің мазмұны ашылатын ғылымның түсініктік аппараты.

Жоғарыда айтылғандарды қорыта отырып, ғылыми ойлау стилінің мынадай анықтамасын ұсынуға болады. Ғылыми ойлау стилі өзінің жиынтығында танымның регулятивтері ретінде әрекет ететін үстемдік етуші іргелі теория, ғылыми таным әдістерімен және ғылымның түсініктік жүйесімен анықталатын қоршаған шындық құбылыстары мен олардың даму заңдылықтарын бейнелеу мен ұғынудың нақты және икемді тәсілі болып табылады.

Біздің көзқарасымыз бойынша жоғарыда көрсетілген төрт құрамдас бөліктің ішіндегі басты, анықтаушы бөлік ғылыми теория болып табылады, өйткені нақ сол жаңа деректер мен заңдарды алудың, оларды жүйелеу мен түсіндірудің, сондай-ақ тұғырнамалық білімнің қисынды құрылымын құрайтын ғылымның түсініктік аппаратының құрамы мен құрылымының тәсілдері мен әдістерін анықтайды. Ғылым жүйеленген білім ретінде әрқашанда ғылыми идеялар мен теориялардың белгілі бір жиынтығына сүйенеді, олардың ішінде әрқашанда бір немесе бірнеше іргелі немесе көшбасшылық жасайтын идеялар мен теориялар болады. Ғылым дамуының белгілі бір кезеңінде белгілі бір уақыт ішінде үстемдік еткен іргелі теория қоғам қажеттіліктерін қанағаттандырады және алға жылжуға көмектесетін ғылыми зерттеулерді табысты жүзеге асыруға жағдай жасайды. Алайда ғылымның дамуында ерте ме, кеш пе үстемдік етуші іргелі теория жаңа міндеттерді шешуде көп дәрежеде шектелушілік таныта бастайтын кезең басталады, және сол кезде ол шешілуі ойлаудың жаңа әдісін, жаңа стилін талап ететін, ұстанымдық жағынан жаңа идеялар мен проблемалармен қайшылыққа келеді. Мұндай жағдаятта бұрынырақ өмір сүрген іргелі идея немесе теория, осыдан келіп олармен байланысты ғылыми ойлаудың ескі стилі жаңа іргелі идеямен немесе теориямен, осыған орай шындықты танудың жаңа талаптары мен қоғамдық іс-тәжірибенің қажеттіліктеріне жауап беретін ғылыми ойлаудың жаңа стилімен алмасады. И.Д.Андреев: «Ойлаудың жаңа стилі ғылыми білімдердің одан әрі дамуына қуатты күш береді, олармен табиғи ұштаса отырып, ғылымның белгілі бір саласы құрылымының қайта құрылуына жағдай жасайды» деп орынды жазады.

Әдіс және оның ғылыми ойлау стиліне ықпалы

Ғылыми ойлау стилінің мазмұнында ғылыми таным әдістерімен көптеген ортақ нәрселер бар. Осыны негізге алған кейбір авторлар ойлау стилін ғылыми таным әдістерімен теңестіреді. Біздің көзқарасымыз бойынша нақ осындай теңестіруге И.Б.Новик жол береді, ол заманауи жаратылыстанудың ғылыми ойлау стилі таным әдістерімен, жаңа білімдер алудың тәсілдерімен анықталады деп есептейді, олар атап айтқанда математикалық әдіс, үлгілеу, формалану әдісі, жүйелік - құрылымдық талдау және басқалар болып табылады.

Ғылыми ойлау стилі мен ғылыми таным әдістерінің арақатынасын түсіндірудегі осыған ұқсас көзқарасты Э.А.Румянцева, А.Т.Москаленко мен В.Ф.Сержантов және басқа да авторлар ұстанады. «Ғылыми ойлау стилі ретінде, - деп жазады Э.А.Румянцева, - біз теориялардың қолда бар логикалық - құрылымдық аппараты мен жеке ғылыми әдістерді пайдалана отырып зерттелетін процесстер мен құбылыстардың объективтік мазмұнын игерумен білдірудің өзіндік белгілері, құралдары мен тәсілдерінің жиынтығын түсінеміз » А.Т.Москаленко мен В.Ф.Сержантовтың пікірінше ғылыми ойлау стилі дегеніміз - қандай да болмасын ғылымның теориялық құрылысынан шығарылған басты әдіснамалы ұстанымдар жүйесі.

Ғылыми ойлау стилінің ғылыми таным әдістерімен тығыз байланысты екені даусыз. Осы негізде оларды бір-бірімен теңестіру дұрыс болмаған болар еді. Егер ғылыми ойлау стилі таным әдістерімен анықталады дегенге келіссек, онда бірдей әдістерді пайдаланатын ғылымның әр түрлі салаларындағы ойлау стилі бірдей болып табылатынын мойындауға тура келеді. Бірақ та бұл ондай емес. Өзінің дамуындағы әр түрлі кезеңдерде тіпті бір ғана ғылым шеңберінде ойлаудың әр түрлі стильдері өмір сүреді. Мысалы, заманауи синтетикалық биологияның ойлау стилі классикалық биологияның стилінен елеулі ерекшеленеді.

Н.П.Дубинин заманауи биологияда адам проблемасын түсіндіруде ойлаудың екі және типологиялық ойлау стилі айқын көрінетінін жазады. «Популяциялар генетикасы, - деп жазады Н.П.Дубинин,- жүйе шеңберінде түрдің жүйелік сипаттамасы есепке алынбаған, ал ол жөніндегі пайымдау бір дарақтың белгілері негізінде жасалған ескі типологиялық тәсілдің қателігін көрсетті. Мұндай ағзалы - центристік тәсіл популяция ішіндегі жеке айырмашылықтардың маңызы мен тереңдігін бағалауға мүмкіндік бермеді. Бұл жекелеген дарақтардың емес, ол үшін қарапайым материал қызметін атқаратын жекелеген дарақтардың генетикалық айырмашылықтары бар күрделі, сан алуан популяциялық жүйелердің қайта құрылуы екені көрсетілді. Эволюция, генетика мен экология туралы ілімде ойлаудың популяциялық стилі осылай қалыптасты. Популяциялық тұғырнама популяция ішіндегі әрбір дарақтың генетикалық жеке даралығын мойындауға құрылады. Типологиялық ойлау орташа типтің организмдердің белгілі бір жиынтығындағы кез келген дарақты сипаттайтынынан шығады».

Заманауи химияда, физикада, математикада, қоғамдық ғылымдарда формалану, үлгілеу, жүйелік талдау әдісі және басқа да әдістер кең пайдаланылады. Бұл негізде ойлау стилі барлық ғылымдарда (олар ғылыми танымның бірдей әдістерін пайдалана) бірдей болады деп есептеу дұрыс болған болар еді. Әрбір ғылым шеңберінде зерттелетін объектілердің заңдылықтарын тереңірек тануға мүмкіндік беретін зерттеудің толып жатқан жалпы ғылыми және жеке ғылыми әдістері пайдаланылады. Бірақ та бұл ғылыми ойлау стилін ғылыми таным әдістерімен теңестіруге ешқандай негіз бермейді.

Біздің көзқарасымыз бойынша, ғылыми ойлау стилі мен ғылыми таным әдістері арасындағы өзара байланысты тепе-теңдік пен айырмашылықтың қатынасы ретінде сипаттауға болады. Олардың арасында тепе-теңдік сәттері де, бұл тепе-теңдіктің ішіндегі айырмашылық сәттері де бар. Ойлау стилі мен таным әдісі түсініктерінің арасындағы ортақ нәрсе - олардың екеуі де ғылыми таным әдіснамасының жүйесіне кіретіндігімен білдіріледі, бұл процесстегі субъектінің белсенділігін білдіреді, зерттелетін объекті қасиеттерінің, жақтарының өзіндік бейнесі болып табылады және құрамында регулятивтік, нормативтік ұстанымдардың белгілі бір жүйесі болады.

Мұнымен бірге ғылыми ойлау стилі мен ғылыми таным әдістері түсініктерінің арасында белгілі бір айырмашылықтар да бар. Олар көптеген тұстарда көрініс береді. Мысалы, И.Д.Андреев ғылыми ойлау стилі дәуірге таным әдісіне қарағанда анағұрлым елеулі дәрежеде байланысты болады деп есептейді. Бұл әсіресе ойлаудың жеке стильдерін және танымның жалпы ғылыми әдістерін салыстыру кезінде айқын көрініс береді. Егер біріншілері ғылым мен ғылыми таным дамуының әрбір шұғыл құбылысында өзгеретін болса, онда эксперимент сияқты кейбір жалпы ғылыми әдістер көне ғылыми танымның өзі сияқты көне. Жалпы ғылыми әдістер бір ғылымның әр түрлі проблемаларын зерттеу кезінде бірдей болмауы мүмкін, ал бұл кезде ойлау стилі қалады, өйткені оның қызмет ету аймағы қандай да бір жалпы ғылыми әдістің қызмет ету аймағынан анағұрлым кеңірек. Ол қандай да бір нақты проблеманы зерттеу процесінде ғана әрекет етіп қоймай, сонымен бірге білімнің өз саласындағы барлық зерттеулерге ықпал етеді. Тіпті ойлау стилі өзіне таным әдістерін қосып алады және олардың көмегімен ғылыми таным барысына ықпал ету жүзеге асырылады деуге де болады.

Әдіс - бұл көмегімен ғалым жаңа білімдер өндіретін ғылымның қару-жарағына сәйкес келетін ғылыми танымның өзіндік бір аспабы. Сондықтан әдіс көбіне ойлаудың ойлауды стилінен гөрі ғылыми таным технологиясын сипаттайды. Л.А.Микешина ғылыми ойлау стилі мен таным әдістері арасындағы ортақ белгілерге стиль мен әдістің субъекті танымдық қызметін сипаттауы жағдай жасайды, яғни тікелей объект бейнелемейтін, бірақ таным қызметінің өз заңдылықтарын есепке ала отырып, онымен болатын әрекетке ұйғарым жасайды деп есептейді. Олардың арасындағы жеткілікті дәрежедегі мәнді айырмашылықтар олардың құрылымы мен олар жүзеге асыратын ғылым ішіндегі детерминде сипатын қарастыру кезінде анықталады.

Егер әдіс бір танымдық міндеттен басқасына өту кезінде өзгере алса, онда мұндай жағдайда ойлау стилі өзгеріссіз қалады. Оның эволюциясында іргелік сипат бар, жоғарыда көрсетілген барлық әдіснамалы параметрлердегі өзгерістерге ұйғарым жасайды және сондықтан да ұзақ уақыттың ішінде болып өтеді. Стиль оны белгілі бір жолмен «бояй» отырып, білімнің барлық саласына өтеді, ал әдістердің, оның ішінде жалпы ғылыми әдістердің көмегімен жеке сипаттағы міндеттер шешіледі. Ғылыми ойлау стилі әдіснамалы білімнің синтездік және жалпыланған формасы ретінде бір мезгілде регулятивтік, іріктеушілік және болжамдау қызметтерін атқарса, әдістер бұл қызметтердің қайсысын жүзеге асыруына байланысты жіктеледі.

Ойлау стилі елеулі дәрежеде әдістер арқылы көрінеді және әрекет етеді, ал әдістер өз кезегінде тек онымен ғана болмаса да, ойлау стилімен детерминді.

Ойлау стилі мен таным әдісі сондай-ақ олардың танымдық процесті детерминде сипаты бойынша да ерекшеленеді. Шынайы ғылыми білімде ойлау стилінің айқын бағдарламасы болмайды: ол мазмұнды, қатаң емес жағдайда қалыптасады. Бұл қажет нәрсе, өйткені детерминде неғұрлым күшті формасын білдіретін қатаң бағдарлама немесе формалы әдістен гөрі таным процесін реттеудің неғұрлым икемді жүйесін береді. Икемділік ойлаудың бірдей стилінде зерттеудің білім салаларының ғылымдардың және т.б. міндеттеріне байланысты жаңаша бейімделуге мүмкіндік береді. Бұған қоса қандай да бір «қатаң ұя қалып жасау немесе стильді формаланып мүмкін емес, өйткені оның негізінде жатқан білімнің құрамында элементтер (атап айтқанда, дүниетанымдық) бар. Ойлау стилі бір мәнді және қатаң регулятивтік қызмет атқармайды, бірақ салыстырмалы түрде эвристикалық тәжірибеге байланыссыз ұйғарымдық білім ретінде ғалымның «аясына» мәнді құрамдас бөлік болып енеді. Оның түйсігін қоректендіре отырып, таным стилі шығармашылық ізденістің ортақ бағытын анықтайды, ғылыми проблеманы қоюдың мүмкін болатын нұсқаларын, сондай-ақ оны шешудің жолдары мен тәсілдерін «еске түсіреді».

Л.А.Микешинаның пікірінше бір жағынан, таным стильдерінің пайда болуы мен эволюциясына қандай факторлардың жағдай жасайтынын айқындау, ал екінші жағынан, ғылымның философиялық және логикалық - әдіснамалы негіздерін дамытуды болжамдайтын стильдің қалыптасуы арқылы әлеуметтік нәрсе логикалыққа қосылып, оны қалай қайта өзгертетінін қадағалау қажеттігі өмір сүреді. Әлеуметтіктің логикалық болып өзгеруі «тетіктерін» ашу мен түсіндірудің неғұрлым қызықты әрекеті - бұл іс-тәжірибелік, әдеттегі ойлаудың жетекші дағдылары мен нормативтерін ғылыми ойлау және таныммен меңгеру туралы болжам. Бұл тұғырнаманың нақты әзірлемелеріне (атап айтқанда Ф.Х.Кессиди, Дж. Томсон, Дж. Нидхэм, Э.Цильзель және басқалары) талдау жасау ғылыми таным стильдерінің пайда болуы мен эволюциясына әлеуметтік жағдай жасау «тетіктері» туралы белгілі бір болжамдар жасауға мүмкіндік береді.

Әдеттегі санада табысты қызмет нормалары, тиімді нәтижеге қол жеткізу тәсілдері туралы бастапқы түсініктер қалыптасады. Бұл түсініктер қоғамдық қызметтің аса маңызды екі -материалдық - өндірістік және әлеуметтік - саяси формасының тәсілдері мен амалдарын жалпылау жолымен қалыптасады. Ғылыми-танымдық қызмет ұстанымдары белгілі бір дәрежеде қоғамдық іс-тәжірибенің осы жетекші формаларымен болатын процесске ұқсас жағдайда қалыптасады. Осыдан келіп ғылыми таным стилінің маңызды рөлі айқындала түседі. Алайда мынандай сәттерді де айта кету қажет. Біріншіден, әдеттегі білім танымның әр түрлі стильдерінің қалыптасуы негізінде бірдей рөл атқармайды. Бір мәнді детерминде негізделген, экспериментті ғылыми танымның негізіне алатын механикалық стильдің пайда болу кезінде әдеттегі, іс-тәжірибелік білім шын мәнінде жетекші рөл атқарды. Одан әрі танымның жаңа стилін қалыптастыруда әдеттегі білімнің қызметі біршама тарылады, бірінші қатарға бұған дейін «шалғайда» әзірленген білім шығады, ал одан кейін жетекші әдіснамалы ұстанымдар мен зерттеудің жаңа әдістерін басты «азықтандырушыға» айналады. Ойлаудың ықтималдық стилі орнығу кезінде де осылай болды. Алайда оны азықтандырушы қайнарлар іс-тәжірибелік, «ғылымнан тыс» білімге өте жақын болды, өйткені статистикалық деректер ежелгі заманнан қызметтің шаруашылық, әскери және басқа түрлерінде пайдаланылады, ал жаңа уақытта ықтималдылы - статистикалық әдістер бұқаралық әлеуметтік құбылыстарды зерттеу кезінде кең қолданыла бастады (әсіресе А. Кетленің жұмыстарында).

Екіншіден, әдеттегі санада пайда болған табысты қызмет амалдары туралы түсініктер ғылымға өзгермеген түрінде енеді деп ойламаған жөн. Бұл амалдарды ғылыми ойлау олар ғылымның өз қажеттіліктеріне, оның ішкі заңдылықтарына жауап беретін кезде және жағдайда игеріп, өзіне сіңіре алады. А.Койре атап көрсеткендей әдеттегі тәжірибенің өзі ғылымға осы қалпында келеді деп ойламау керек - эксперименттік әдіс, табиғатқа эксперимент көмегімен сұрақтар қою білу келеді. Әдеттегі ойлау ұстанымдары ғылым ішіндегі заңдардың, эмпирикалық және теориялық білімнің, дүниенің ғылыми бейнесінің білімді құрудың қолданыстағы ұстанымдарының ықпалымен өзгерістерге ұшырайды.

Ойлау стилі мен оның қызметтері эволюциясының ғылыми революциядағы ортақ үлгісін құру ертерек болып көрінеді. Мұндай үлгіні құрудың философиялық, әдіснамалы ұстанымдарын жасап шығаратын, қажетті категориялық аппараты әзірлеп, нақтылайтын, таным стильдерін кезеңдерге болу мен жіктеу критерийлерін айқындайтын, ғылыми революция тетіктерін неғұрлым тереңірек зерттеу негізінде ондағы таным стилінің рөлін анықтайтын әдіснама мен тарихшылардың ұзаққа созылатын зерттеулері талап етіледі.

В.Т. Салосиннің пікірінше, ғылыми ойлау стилі мен ғылыми таным әдістері арасындағы айырмашылық олардың категориялық негізін қарастыру кезінде жақсы көрінеді.

«Адам ойлауының неғұрлым терең негізі, - деп атап көрсетеді ол, - оның адам қызметінің тарихи жағынан дамитын жалпыға ортақ формаларының өзіндік тұнықталуы ретінде қалыптасатын категориялық құрылысы болып табылады. Бұл құрылыс әдістің, сондай-ақ ойлау стилінің де қисындық іргетасын құрады. Бірақ ойлау әдісі бәрінен бұрын оны іс-тәжірибелік және теориялық игеру дәрежесіне қарай ашыла түсетін заттың объективтік логикасымен анықталады. Сондықтан жалпыға ортақ (философиялық) әдіс белгілі бір тарихи дәуірдегі адамның дүние туралы ойлауының әмбебап формалары ретіндегі категориялардың бүкіл жүйесімен, ал жеке әдістер зерттеу үшін бұл әдістер әзірленген пәндік саланы іс-тәжірибелік немесе теориялық игеру кезінде белсенді жұмыс істейтін категориялық жүйелермен сипатталады.

Ойлау стилі болса адам қызметінің сол дәуірде көшбасшылық еткен салалары мен формаларының әсерімен қалыптасады».

Ойлау стилдерінің ауысу процесінде екі үрдіс айқын байқалады.

Біріншіден, ойлаудың әрбір жаңа стилінің қисындық іргетасын құрайтын философиялық категориялар шеңберінің тұрақты кеңеюі жүреді.

Екіншіден, стильдің тірек түсініктерінің әрқайсысын категориялық негіздеу бұрынғыдан гөрі күрделірек бола түседі: егер тарихи жағынан неғұрлым ертерек стильдерде әрбір тірек түсінік іс жүзінде бір философиялық категориямен негізделсе, онда, мысалы, ғылыми ойлаудың заманауи стилінің ақпараттар сияқты тірек түсінігі өзінің категориялық негізделуіне ықтималдық түсінігін негіздейтін «қажеттілік - кездейсоқтық» және «мүмкіндік - шындық» категорияларын емес, сондай-ақ мазмұн, формалар, бейнелеу, өлшем және басқа категорияларды талап етеді.

Ғылыми ойлаудың стилі мен әдісі арасындағы ара-қатынасты бұлайша түсінуден жаратылыстанудағы дәуірлік жаңалықтарға байланысты материализм формасының сөзсіз өзгеруі материяның құрылысы туралы нақтылық - ғылыми түсініктер және олармен байланысты философиялық жалпылауларды қайта қарауды ғана емес, сонымен бірге жаратылыстануда да, философияда да болып өтетін ғылыми ойлау стилінің сапалық өзгерісін білдіретіні келіп шығады. Ғылыми ойлаудың әр түрлі стильдерінің терең категориялық негіздерін айқындау оларды сипаттау кезінде байқалмай қалатын сабақтастық байланысты табуға, сөйтіп оларды жаратылыстанушы сынақшылар ойлауының диалектикалық тәсілінің орнығуындағы сабақтас кезеңдер ретінде түсінуге мүмкіндік береді.

Ғылыми танымның шынайы процесінде ойлау стилі ғылыми ізденіс пен бұл ізденістің детерминде нәтижелерін, яғни қалыптасып келе жатқан ғылыми білімнің нақты құрылымын бағыттайтын логикалық - әдіснамалы ұстанымдар жүйесі ретінде қызмет етеді. Бұл ұстанымдар ғылыми танымның негізгі диалектикалық қайшылықтарына сәйкес келеді және нақты бір кезеңдегі ғылым дамуының ішкі қисынын білдіреді.

Ойлау стилі, - деп атап көрсетеді А.С. Мамзин, - әдіс түсінігімен тығыз байланысты және сондықтан да олар ұзақ уақыт бойы бір-бірінен бөлінбеген тәрізді. Алайда бұл түсініктер өзара тығыз байланысты ғана емес, сондай-ақ бір-бірінен ерекшеленеді де. Стиль түсінігі тіл, әдебиет пен өнер, сондай-ақ іс-тәжірибелік әрекеттер (басшылық стилі) саласында ертерек пайда болды, біршама кейінірек теориялық ойлауға қатысты пайдаланыла бастады.

«Зерттеу нысаны туралы қолда бар теориялық түсініктерден шығатын нормативтік қағидаттар, ережелер, нұсқамалар, іс-әрекет тәсілдерінің жүйесі, - деп жазады А. С. Мамзин - категориялық аппаратта танымды білдіретін, танымға жалпы бағыт беретін және оның мазмұнды жағын, оның объективтік қызметке сәйкестігін, оның мағынасын (осы және басқа да нақты жағдайда) анықтайтын жүйе таным әдісі болып табылады.

Құралдардың, амалдардың жиынтығы, олардың белгілі бір үйлесімі, жекелеген амалдар (әдістің құрамдас бөліктері) арасындағы байланыстар мен өтулердің сипаты шығармашылық (көркем немесе ғылыми) стилін құрайды. Стиль әдіспен байланысқан».

Әдіс те, стиль де бейнелеу формасына жатады, бірақ әдіс көп мөлшерде әрекет ету тәсілін сипаттайды, стиль болса - әрекет ету нәтижесі - өнер туындыларын, оның құрылымын және т.б. құру тәсілі, ғылымда - зерттеудің әр түрлі амалдарын үйлестірудің, болжам, теория құру сипатының тәсілі.

Әдіс іс жүзінде таным мен іс-әрекеттер процесінің өзіне қаратыла әрекет етеді, осыған байланысты неғұрлым объективтік сипатқа ие болады, бірақ ол стильге қарағанда объектіге жақындау болады, және мінсіз жағдайда, үрдісте танымнан субъективтік сәтті алып тастауға бағытталады.

Керісінше, стиль шындықтың ғылыми немесе көркем бейнелеуінің соңғы өнімінде танымның объективтік және субъективтік сәттерінің бір-біріне өтуін, тұтасып кетуін білдіреді. Сондықтан стиль құбылыс ретінде әдіске қарағанда неғұрлым күрделі. Ол негізгі деңгейлері ойшыл немесе суретші пайдаланған әдіспен қосылып кететін көп қабатты құрылымға ие болғандай болады, ал неғұрлым беткі қабаттары объектіні ғана емес, танымдық тұлғаның қоғамдық, сондай-ақ жеке ерекшеліктері жағдай жасайтын танымның субъективтік сәттерін де бейнеледі.

Жалпы заманауи жаратылыстанудағы және атап айтқанда биологиядағы ойлаудың жаңа стилінің орнығуы ғылымның б.ұл саласындағы диалектиканың бейнесі болып табылады. Алайда диалектиканы сөз жүзінде мойындау ойлау стилінің өзгеруі, теориялар диалектикалық мазмұнмен толығуы үшін әлі де жеткіліксіз болады. Бұл процесс неғұрлым күрделі, ол тек бастапқы нұсқамаларды ғана емес, сондай-ақ ойлаудың бүкіл құрылысын қайта құруды талап етеді. Ал мұндай қайта құру философтардың таным диалектикалық туралы дайын қорытындыларын жай ғана пайдаланудың негізінде «өздігінен», өзімен өзі болып өтпейді. П.Л.Капица орынды атап көрсеткендей «жаратылыстану ғылымдары саласында диалектиканы қолдану эксперименттік фактілер мен оны оларды теориялық жалпылауды өте терең білуді талап етеді. Мұнсыз диалектика өздігінен мәселенің шешімін бере алмайды. Ол скрипкалардың ішіндегі ең кемеліне келген Страдивариустың скрипкасы тәрізді болып табылады, бірақ онда ойнау үшін музыкашы болу және музыканы білу қажет. Мұнсыз ол кәдімгі скрипка тәрізді жалғандыққа баратын болады ».

Әдіс тәрізді стильде де объективтік себептілік бар, бірақ оның көрініс беруі бейнелеудің (көркемдік немесе ғылыми) мазмұндық саласынан гөрі мазмұнды ашу тәсілдері саласында байқалады. Бұл әсіресе өмірде айқын көрінеді. Көркем бейненің техникалық суреттен, сызбадан немесе фото суреттен айырмашылығы оның қандай да бір сыртқы құбылыс туралы жай ғана ақпарат емес, сондай-ақ оны жасаушының эстетикалық толғаныстары туралы да ақпарат беретіні белгілі.

Стиль әдіспен ортақ белгілермен ғана емес, сондай-ақ бірқатар жағдайлармен - таным саласының, зерттеудің тікелей объектісінің, зерттеуші тұлғасының және басқаларының кейбір өзіндік ерекшеліктерімен сипатталады.

Жоғарыда айтылғандарға егер ғылыми таным әдістері жаңа білім алу технологиясын, ғылыми фактілерді жинақтау тәсілдері мен жүйелеуді сипаттаса, онда ғылыми ойлау стилінің оларды ұғыну, түсініктеме ұстанымдарын және таным регулятивтері ретінде әрекет ететін тиісті теориялық алғышарттардың негізінде білімнің тұғырнамалық жүйесіне қосылуын сипаттайтынын қосуға болады.

Ғылыми ойлау стилі өз мазмұны бойынша ғылыми таным әдістеріне қарағанда неғұрлым кең түсінік. Ғылыми ойлау стилі өзіне ғылыми таным әдістерін аса маңызды және қажетті элемент ретінде қосып алады, бірақ онымен телінбейді. Құрылымдық жағына келетін болсақ, ғылыми ойлау стилі мазмұнына мұның алдындағы параграфта көрсетілгендей ғылыми таным әдістері, ғылыми идеялар, ұстанымдар теориялар және ғылым қызмет ететін қандай да бір кезеңде үстемдік ететін іргелі теорияның сипатымен анықталатын ғылымның категориялық жүйесі және басқа да элементтер кіреді. Мұнымен бірге зерттеу әдістерінің белгілі бір дәуірдегі ғылыми ойлау стиліне жай ғана кіріп қоймай, таныммен объективтік шындықты қайта құрудың неғұрлым ықпалды қаруы болып табылатынын және сондықтан да олардың арақатынасы диалектикалық қайшылықта екендігін есепке алу қажет. Ойлаудың белгілі бір стилі сол кезеңге тән нақты ұстанымдарға, әдіснамалы нұсқамаларға негізделеді. Ғылым дамуының тиісті сатысында ғылыми ойлау стилі танымның жаңа әдістері дамуының шектеушісіне айналатыны көрініп тұр. Бұл қайшылық ойлау стилінің өзгеруімен алынып тасталады. Ойлау стиліндегі өзгерістер таным мен ғылымды түсіндіру нені білдіретіні туралы бастапқы түсініктердің өзгеруіне, зерттеу әдістерінің жаңа кешендерінің пайда болуы мен дамуына әкеледі . Бұл ғылыми ойлау стилінің аса маңызды құрылымдық элементі бола тұрып, ғылыми таным әдістері өз кезегінде ғылыми таным процесінде ғалымдардың алдында пайда болған жаңа шешімдерді іздестіруге «итермелей отырып», оған белсенді кері ықпал жасайды. Ғылыми ойлау стилінің ғылыми таным әдістерімен өзара байланысы осындай.

Туленов Ж.Т. Материалистическая диалектика и проблема

стиля мышления современного научного познания.

Основные структурные элементы и понятие стиля мышления.

Диалектика и современность. Ташкент: Фан, 1988. С.8-32.

Қасым РАХМАТУЛЛИН

Рахматуллин Қасым - Татарстан мен Қазақстанның белді ғалымы, философия ғылымдарының докторы, профессор, ғылым мен техникаға еңбек сіңірген қайраткері, Ұлы Отан соғысының ардагері. Көптеген жылдар Т.Рысқұлов атындағы Қазақ экономикалық университетінің және әл - Фараби атындағы ұлттық университеттің кафедраларын басқарған. Географияның, астрономияның және космологияның философиялық мәселелерін дамытуға үлкен үлес қосқан. Оның қазіргі заманғы ҒTP заңдылықтары мен білім интеграциясының жоғарғы формасы ретіндегі әлемнің ғылыми бейнесі жайлы ғылыми-теориялық зерттеулері көпке белгілі болды. Ол көптеген ғылыми жұмыстардың авторы, оның ішінде белгілі шығармалары «Звездный век человечества (Энгельс и астрономия)», «Философия дегеніміз не?», «В мире Эйнштейна», «Жизнь во Вселенной», «Звезды: наука и суеверия» және басқалары. Оның еңбектерінің ішінде кейбіреулері американың ұлттық аэрокосмостық бірлестігінің (ҒАСА) астрономия және космонавтика мәселелеріне байланысты әлемдік мақалалар көрсеткішіне енген.

Даму ұстыны

Еуропалық философиядағы диалектикалық тұжырымдаманың тарихы гераклиттік «панта рейден» («Бәрі ағады...») басталады деуге де болады. Барлық маңызды философиялық жүйелер осы кезден бері әлем мен оны тануға дамудың ұлы идеясын қолданумен байланысты болып келеді. Оның үстіне, қандай да бір философиялық жүйенің өкіліне ықпал етудің шамасы, маңызы мен дәрежесі ондағы даму принципінің тереңдігі мен жан-жақты берілгендігіне тәуелді болды.

Бәріңізге белгілі, біздің қазіргі дәуіріміз әлеуметтік ағза қызметінің барлық салаларының динамизмімен, шапшаңдығымен ерекше. Егер XIX ғасырдың орта тұсында К. Маркс өзінің уақытында «барлығы да сиқыршы - тарихтың қазанында қайнап жатыр» деп жазса, ал біздің заманымызда ол тіпті сақырлап, бұрқылдап жатыр - қазіргі адамның экономикалық, саяси, мәдени, демографиялық, ғылыми-техникалық және басқа аумақтарындағы төңкерістік үдерістер мейлінше ауқымды.

Әрине, мұндай жағдайларда адамдар тек белсенді әлеуметтік субъектілер ретінде ғана емес, сонымен қатар «объект» ретінде де көрінетіндей өтіп жатқан үдерістердің даму бағыттары мен себептері, сипаты туралы салмақты да шешуші сұрақтар олардың алдында туындап отырғаны түсінікті де. Әсіресе мына сұрақтар адамдарды толғандырмай қоймайды: әлемде тұрақты феномендер бар ма әлде бәрі құбылмалы ма; барлық өзгерістер қайтымсыз ба әлде олардың арасында қайталанатындары бар ма; болып жатқан үдерістердің салдарын болжауға бола ма және т.б. Жалпы формасында осы өмірлік маңызды сұрақтардың барлығы даму тұжырымдамасына, теориясына қатысты болып келеді, ал оның өзегін даму принципі (ұстыны) құрайды. Тек сол ғана тұтас, синтетикалық теория ретіндегі диалектиканың негізгі ұстыны болып табылады.

Бұл табиғат, қоғам мен ойлау дамуының жалпы заңдары туралы диалектиканың мәнін құрайды. Диалектиканың бұл ерекшелігін, дамудың анағұрлым дұрыс анықтамасын В.И. Ленин береді: «Даму өтіп кеткен сатыларды қайталап тұрғандай, бірақ оларды басқаша, анағұрлым жаңа фазада («терістеуді терістеу») қайталайды, тік сызық бойынша даму емес, спираль бойынша даму; - даму секірмелі, апатты, төңкерісті; - «біртіндеп дамудың үзілістері», санның құбылуы; - берілген дененің немесе берілген құбылыстың немесе берілген коғамның шектерінде әрекет ететін әртүрлі күштер мен үрдістердің қақтығысынан, қайшылығынан туындайтын дамудың ішкі импульстері - әрбір құбылыстың (оның үстіне тарих барған сайын өзінің жаңа қырларын танытуда) барлық қырының өзара бағынышты әрі өте тығыз ажырамас байланысы, қозғалысқа біртұтас, заңды әлемдік үдеріс сипатын беретін байланыс - даму туралы (әдеттегіден) анағұрлым мазмұнды ілім ретіндегі диалектиканың кейбір белгілері осындай (іріктеп көрсеткен Қ.Р. Дамудың жан-жақты әрі мазмұнды ілімі ретіндегі диалектика мәнінің осындай терең түсінігіне ғылым бірден келе қойған жоқ. Нәрселер мен құбылыстардың ағымдылығының, құбылмалылығының қарапайым идеясы категорияға, даму принципіне, содан кейін тұтас, жинақы тұжырымдамаға, даму теориясына айналуы үшін философиялық ой эволюциясының ұзақ тарихы қажет болды.

Әлемнің және бүкіл қазіргі ғылымның өзегіне айналып отырған оның баяғыдан келе жатқан даму идеясы бар. Бұл ойды бағзы заманда ежелгі Шығыс елдерінің ойшылдары ұсынды, ол ертерек философиясында жалғасын тапты. Милет мектебінің философтары, Гераклит, Эмпедокл, Демокрит, Эпикур және олардың ізбасарлары мәңгіліктің қазіргі жағдайы өзінің әлемдік болмысында оның басып өткен көптеген сатыларының бірі ғана, бұл сатылар үлкен кезеңдерде қайталана келе, барлық мәннің айналымын құрайды деп санады. Бұл айналымда өзгермейтін мәңгі ештеңе де жоқ, оның барлық объектілері уақыт өте келе жойылады, олардың орнын басқа жаңа объекті басады. Өздерінің атомистикасында Демокрит пен Эпикур құбылмалы заттардың өзгермейтін негіздері болып есептелетін атомдарды ғана өзгеріссіз деп есептеді. Бұдан басқа теориялық алғышарттардан шыға отырып, Платон «идеялар» әлемінің құбылмалылығын теріске шығарды, болмыс әлемнің біртұтас негізі ретінде мәңгі тыныштық жағдайында болады, өзгеретін тек соңғы, сезімдік - қабылданатын заттар ғана деп тұжырымдады. Тек осындай мәңгі және өзгермейтін нәрсе ғана ғылымның пәні бола алады. Осындай түсініктің, сондай-ақ басқа да бірқатар себептердің ықпалымен, даму идеясы қолданыстан алынып қалды және тұрақты әлем идеясына орын берді. Және одан ары қарай, тек орта ғасырларда ғана емес, Қайта өрлеу дәуірінде де «табиғаттың абсолют өзгермейтіндігі туралы түсінік үстемдік етеді. Бұл көзқарас бойынша, ол қандай жолмен пайда болмасын, ол рас бар болғандықтан, өзінің өмірінде қашанда өзгеріссіз қалады» . Тек кейбір ортағасырлық араб тілді ғалымдарда ғана әлем нысандарының құбылмалылығы туралы антикалық идея сақталып қалды. Әлемнің тұрақтылығы туралы тұжырымдаманы, Інжіл мен Құран догматтарына сәйкес келгендіктен, (христиандық та, исламдық та) дінтанушылар ұстанды, «объект» ретінде де көрінетіндей өтіп жатқан үдерістердің даму бағыттары мен себептері, сипаты туралы салмақты да шешуші сұрақтар олардың алдында туындап отырғаны түсінікті де. Әсіресе мына сұрақтар адамдарды толғандырмай қоймайды: әлемде тұрақты феномендер бар ма әлде бәрі құбылмалы ма; барлық өзгерістер қайтымсыз ба әлде олардың арасында қайталанатындары бар ма; болып жатқан үдерістердің салдарын болжауға бола ма және т.б. Жалпы формасында осы өмірлік маңызды сұрақтардың барлығы даму тұжырымдамасына, теориясына қатысты болып келеді, ал оның өзегін даму принципі (ұстыны) құрайды. Тек сол ғана тұтас, синтетикалық теория ретіндегі диалектиканың негізгі ұстыны болып табылады.

Бұл табиғат, қоғам мен ойлау дамуының жалпы заңдары туралы диалектиканың мәнін құрайды. Диалектиканың бұл ерекшелігін, дамудың анағұрлым дұрыс анықтамасын В.И. Ленин береді: «Даму өтіп кеткен сатыларды қайталап тұрғандай, бірақ оларды басқаша, анағұрлым жаңа фазада («терістеуді терістеу») қайталайды, тік сызық бойынша даму емес, спираль бойынша даму; - даму секірмелі, апатты, төңкерісті; - «біртіндеп дамудың үзілістері», санның құбылуы; - берілген дененің немесе берілген құбылыстың немесе берілген коғамның шектерінде әрекет ететін әртүрлі күштер мен үрдістердің қақтығысынан, қайшылығынан туындайтын дамудың ішкі импульстері - әрбір құбылыстың (оның үстіне тарих барған сайын өзінің жана қырларын танытуда) барлық қырының өзара бағынышты әрі өте тығыз ажырамас байланысы, козғалысқа біртутас, заңды әлемдік үдеріс сипатын бе- ретін байланыс - даму туралы (әдеттегіден) анағурлым мазмұнды ілім ретіндегі диалектиканың кейбір белгілері осындай (іріктеп көрсеткен).

Ж.Б. Ламарктың, Э.Ж. Сент - Илердің, А. Уоллестің, тағы басқа да шетелдік және орыс ғалымдарының тұтас шоғырының еңбектерін де өрістеу туралы болжам биологияға енді. Ежелгі фауна мен флораның қазба қалдықтары туралы жаңа ғылым - палеонтологияның (Ж. Кювье) пайда болуы бұрын Жер бетінде жануарлар мен өсімдіктердің басқа түрлерінің өмір сүргендігін теріске шығарылмайтын айғақтармен дәлелдеді. Бірақ жоғарыда аттары аталған ғалымдардың эволюциялық идеялары натурфилософиялық құрылымдар сипатында болды және дүниенің тек нақты салаларын ғана қамтыды. Сондықтан олар дамудың жалпы ережесін жасаудың жаратылыс танымдық негізі бола алмады. Бұл жерде Ч. Дарвиннің эволюциялық (өрістеу. ред.) ілімі орасан төңкерістік мәнге ие болды. Сонда ол бүгінгі күні өмір сүріп отырған жануарлар мен өсімдіктердің гүрлері (оның ішінде адам да) ұзақ эволюциялық үдерістің нәтижесі екендігін көрсетіп берді. Дарвиннің теориясы ғылымның барлық салаларына күшті ықпал етті, табиғатқа деген диалектикалық көзқарас біртіндеп жеңіске жете бастады, кейінірек қоғамға да диалектикалық көзқарас қалыптасты. Сонымен даму идеясы ғылыми танымның жетекші элементі бола бастады. Бірақ ол ғылымның жетекші әдіснамалы ұстынына, ғылыми дүниетанымның негізіне айналуы үшін жаратылыстанудың мәліметтері жеткіліксіз еді, дамудың жалпы философиялық тұжырымын даярлау қажет болды. Оның үстіне XIX ғасырдың соңында да көптеген жаратылыстанушылар табиғаттың тұрақтылығы идеясын жақтайтын еді. Жаратылыстық ғылымдағы даму идеясы тұжырымдамалық деңгейге дейін жетпеген еді, ол сол кездері «эволюцияның сәнге айналған идеясы» деп мықты сипатталатын.

Антикалық дәуір ойшылдары ұсынған даму идеясы кейінгі философияда ұзақ уақытқа дейін жалғасын таппады. Ағылшын (Толанд) және француз (П. Гольбах, Д. Дидро) материалист қозғалысты материяның атрибуты ретінде мойындауы өте маңызды болды, бірақ даму идеясын алға жылжытатындай әсерлі бола алмады. Бұл идеяның жалпы теориялық мәселелерін жасақтауға сіңірілген еңбек немістің классикалық философиясына тиесілі болып табылады.

Неміс классикалық философиясының негізін қалаушы И. Кант алғашқылардың бірі болып табиғат құбылыстарын зерттеуге тарихи әдісті қолдануға тырысты. Жоғарыда айтылып кеткендей, оның космогониялық болжамы Жаңа заманның ғылымына даму идеясын енгізуге әсерін тигізді. Ол «әлемдердің тәртібі мен құрылысы біртіндеп, уақыт ағымындағы кейбір сабақтастықпен дамиды» деген түйін жасады. Кант мұнымен шектеліп қалған жоқ: даму идеясын ол білімге де таратты, яғни гносеологиялық, әдіснамалы тұрғыда да қолданылды: табиғи заттардың қазір қандай екенін білу қашанда олардың бұрын қандай болғанын, сондай-ақ олардың қандай өзгерістік қатарлардан өткенін білуді қалауға да мәжбүрлейтіні белгілі». Бірақ бұл дамудың диалектикалық тұжырымдамасының түйнегі ғана болатын . Өйткені Кант өзінің жасаған категориялар жүйесіне даму ұғымын органикалық түрде кіргізе алмады. Бірақ диалектиканың негізгі заңдарының элементтерін аңғаруға болатын бұл жүйе даму идеясын одан ары жасақтаудың салмақты негізі болып қалды.

Осы мектептің өзге бір өкілі - И.Г. Фихте өзінің ғылым туралы ғылымы - «ғылым ілімінде» - Кантты, әсіресе оның «өзіндік затын» сынай отырып, монистикалық және логикалық тұрғыда қайшылықсыз болатындай, даму ұстынына негізделген философиялық тұжырымдама жасап шығаруға тырысты. Дамуды ол өлі жағдай ретінде емес, белгілі бір үдемелі уақыттық қатар ретінде, қайшылық әрекетінің әсерімен «алға» және «артқа» қозғалыстың бірлігі ретінде түсінді (мұны кейінірек Ф. Энгельс жоғары бағалады ). Бастапқыдан кейінгіге қайшылықтың «қозғалысын» талдай отырып, ол бұл әдісті субъекттің теориялық қабілетін талдауға қолданады және «осы қабілеттерді олардың дамуында түңғыш рет түсінуге тырысатын тәрізді... Фихтенің сіңірген үлкен еңбегі де осында. Ол Шеллинг пен Гегель тұлғаларындағы неміс диалектикасының жүрген жолының негізін қалады».

Келесі кезең (егер Шеллингтің идеяларын қарастырусыз қалдырсақ) ұлы Гегельдің есімімен байланысты. Бұл тұста бүкіл кейінгі философияға зор ықпал еткен осы ойшылдың диалектикасының жалпы қырларын қарастыруға мүмкіндік жоқ, сондықтан даму ұстыны туралы оның негізгі идеяларымен ғана шектелеміз.

Гегель әлемді шынайы ғылыми зерттеу үшін адамзат ойлауының түрлерін олардың дамуында қарастыру керек деп есептеді. Бұл қажеттілікті ол абсолюттік идеяның таза ұғымға дейінгі даму үдерісінде жүзеге асатын болмыс пен ойлаудың бірлігі туралы өз жүйесінің бастапқы тезисінен шығарады. Сондықтан танымның міндеті - осы дамудың тарихын зерттеу, өйткені кез келген объект, белгілі бір мағынада, осы объекттің тарихы болып табылады. Логиканың маңызды принципі ретіндегі тарихилықтың (историзмнің) объективті негізі даму, объектілердің өздерінің қозғалысы болып табылады. Сондықтан қандай да бір объекттің сапалы анықтамасын, мәнін ашу үшін танымға оның қалыптасуын нақты - тарихи үдеріс барысындағы қалыптасуы арқылы зерттеп, «тарихты ұғымдарда құрастыру» қажет. Осылайша, Гегельдегі даму үдерісі ең алдымен ұғымдардың байланысы мен даму үдерісі болып табылады. Бірақ ол категориялардың бұл байланысы мен дамуын олардың логистикалық функциясы қырынан ғана қарастырады, өйткені ол абсолюттік идеяның қасиеті болып саналады. Ондағы даму ұстыны ойлаудың абстрактылықтан нақтылыққа қарай қозғалысы ұстыны болып есептеледі. Бірақ ол оның философиясында басым ұстын емес және категориялық мәртебеге де ие емес. Даму категориясы онда «таным теориясының маңызды базистік ұғымы ретінде көрінгенімен, Гегельдің логиканың категориялар жүйесінде тек алдыңғы ұғымды терістеудің негізіндегі формальды синтез, тұжырым ғана болып шығады» , деген A.M. Миклин мен В.А. Подольскийдің пікірлері бұл жерде орынды. Басқаша айтқанда, даму ұғымының категориялы, синтетикалық сипатын аңғара отырып, Гегель бұл тұжырымды өзінің философиялық жүйесіне қолданудан және объективті әлемді түсіндірудің онтологиялық принципі ретінде қолданудан бас тартады. Сондықтан, В.И. Ленин айтқандай, даму, эволюция идеялары толығымен қоғамдық санаға Гегель философиясы арқылы емес, басқа жолдармен, К. Маркс пен Ф. Энгельстің мазмұнға бай, жан-жақты түсіндірмесі арқылы жетті.

Диалектикалық - материалистік философияның негіздерін жасауда К. Маркс пен Ф. Энгельстің алдында (осы жерде қарастырылатын мәселе аясында) өте қиын міндет тұрды: даму принципінің фундаменталды сипатын көрсету («Біздің теориямыз - бұл дамудың теориясы...»), оны пайымдаушы толғамдардан шығару. Олар дамудың шынайы ғылыми тұжырымдамасын идеялар арқылы емес, табиғи үдерістердің эволюциясы мен қоғамдық дамудың диалектикасының ерекшеліктерін зерттеу негізінде ғана жасауға болады деп есептеді.

Даму ұстының даярлауда Маркс пен Энгельс ең алдымен даму ұғымының өзін айқындады - бұл сапалы өзгерістер. Олар бұл үдерістің әр алуан бағыттылығын, қозғалыстың, даму мен айналымның арақатынасын көрсетті. Даму үдерісі қандай да бір басым бағытпен -прогресспен немесе регресспен байланысты емес: «прогрестің», айналымдық қозғалыстың наразылықтарына қарамастан, үнемі регресс жағдайлары да аңғарылады» . Бірақ айналымдық қозғалыстарды олардың тануы бағзы заман ойшылдары мен Жаңа заман ғалымдарының (мысалы, Д. Вико) айналымдық теорияларынан сапалы түрде ерекшеленеді. Даму ұстының олар диалектиканың негізгі заңдарымен тығыз байланыста қарастырады, бұл заңдар болса, өз кезегінде, өз мазмұнын тек даму теориясында ғана ашады, шын мәнінде табиғат, қоғам мен ойлау дамуының жалпы заңдары болып табылады.

Маркс пен Энгельстің бұл негіз құраушы идеяларын жаңа тарихи жағдайларда, жинақталған әлеуметтік тәжірибе мен ғылымның жаңа мәліметтері негізінде В.И. Ленин дамытты. Ол даму принципінің метафизикалық және идеалистік түсіндірмесін сынауға үлкен көңіл бөлді. Лениннің қарама қарсылықтардың бірлігі ретіндегі даму туралы қағидасы өте құнды: «Өздерінің «өзіндік қозғалысындағы», өздерінің спонтанды дамуындағы, өздерінің тірі өміріндегі әлемнің барлық үдерістерін танудың шарты оларды қарама қарсылықтардың бірлігі ретінде тану болып табылады». Сондай-ақ даму принципінің тек әлемге ғана емес, оны тануға да, ойлаудың ұғымдары мен категорияларына қатысты екендігін көрсетіп беруі де өте маңызды болды: «тек сонда ғана объективті мәні бар таным диалектикасы мен ұғымдар диалектикасы болады». Дамуды ол қозғалыстың біртұтас, заңды әлемдік үдерісін беретін бір мезгілдегі әрі байланыс, әрі үдеріс ретінде қарастырды. Сол сияқты диалектиканың барлық принциптерінің өз бірлігіндегі оның категорияларымен және заңдарымен байланысы туралы тұжырымдары да мейлінше турашыл.

К. Маркстің, Ф. Энгельстің және В.И. Лениннің көзқарастарын осылайша толық емес, үстірт қарастырудың өзі, олардың еңбектерінде дамудың тұтастай диалектикалық -материалистік тұжырымдамасы жасалынды деген түйін жасауға мүмкіндік береді. К. Маркстің, Ф. Энгельстің және В.И. Лениннің даярлаған дамудың диалектикалық теориясы өзінің «түсірілген», сыни - қорытылған күйінде өткеннің, әсіресе неміс классикалық философиясы өкілдерінің көзқарастарындағы жағымды, рационалды нәрселерді білдірді.

Алайда, сонымен бір мезгілде бұл тұжырымдаманы аяқталды деп санау дұрыс болмас еді.

Ең алдымен даму ұғымына тоқталайық. Материяның бұл атрибутын қарастырғанда әдетте үш ұғымды қолданады: «қозғалыс», «өзгеріс» және «даму» - бұларды бірдей емес, бірақ бір тәртіптегі ұғымдар деп қарастыруға болады. Олардың ішіндегі анағұрлым жалпысы «қозғалыс» ұғымы, материяның аса маңызды атрибутын және өз бойына объективті әлемде болып жатқан барлық үдерістерді енгізетін құбылысты белгілеу үшін пайдаланады. Сондықтан әдебиеттерде көбінесе ұғымдардың көлемін формальды -логикалық талдаудың негізінде қозғалыс категориясының жалпылығы үлкен деңгейде, ал даму қозғалыстың жекелеген жағдайы ғана, яғни олар өздерінің жақын тегі мен түрлік ерекшеліктеріне қарай ажыратылады деп бекітіледі. Олай болса дамудың атрибутивтік сипатын теріске шығаруға тура келеді, ал мұнымен келісе қою қиын. Бес томдық «Материалистік диалектиканың» авторлары біздің ойымызша дұрыс айтады: «Диалектиканың мәніне анағұрлым лайық тәсіл, қозғалыс пен дамудың арақатынасына жалпы мен жалқы тұрғысынан (онтологиялық категориялардың барлығын қамтитын жалпылығы туралы айтудың өзі дұрыс емес) емес, абстрактылық (қозғалыс) пен нақтылық (даму) тұрғысынан келген дұрыс» . Қозғалыс ұғымын, егер оны өзінің логикалық түрлерінен оқшау алып қарайтын болсақ, онда ол ішкі нақтылығын жоғалтады, бос абстракцияға айналады, өйткені тек жалпы ғана белгілеп, ешқандай өзгешелікке ие болмайды.

Қозғалыс пен өзгеріс ұғымдары өзара өте жақын және сондықтан әдебиетте (және де тек оқулықтар мен көпшілік әдебиетте ғана емес) олар, әдетте, синоним ретінде қарастырылады. Десек те қозғалыспен салыстырғанда «өзгеріс» ұғымы қозғалыс үдерісіндегі ең жалпы, ең айқынды ғана бейнелейді: уақыттың екі түрлі нүктесінде алынған бір ғана объектінің (немесе оның бөлігінің) айырмашылығы болуын ғана бейнелейді . Материалистік диалектика қозғалысты жалпы өзгеріс ретінде, қозғалыстың бір жағдайынан басқа сапалы түрде өзгеше жағдайына өту ретінде қарастырады, өйткені кез келген объекттің барлық жағдайы қозғалыстың жағдайы болып табылады. Ал өзгеріс ұғымына келер болсақ, онда бұл қатаң түрде, әрқайсысы екіншісінен ерекше объектілердің тұрақты жағдайларының сабақтас алмасуын бейнелейді.

Даму категориясына келер болсақ, ол үдерістерді олардың тектік байланысында, тұтастығында, бағдарлығында, ассимметриялы мен қайтымсыз сипаттайды. Дефинициялардың (анықтамалардың) шектеулігіне және заттың мәні дефинициямен емес, теориялық анықтамалардың жүйесінде анықталады деген белгілі Гегельдің тезиске қарамастан, даму дегенде не ұғынылады деген сұраққа айқын жауап бермей, мәселенің басы ашылмайды. Автор даму - бұл белгілі бір бағыты бар материалды және идеалды объектілердің қайтымсыз сапалы өзгерісінің тұтастай заңды үдерісі деп есептейді. Осыдан шыға отырып, дамудың қайталанбай, сабақтас байланыстардың, жай ғана үздіксіз үдерістердің және т.б. төменнен жоғары қарай қозғалысының үдерістері ретінде анықталуын біз біржақты, толық емес деп есептейміз, бірақ, дегенмен даму категориясының мазмұнын нақты жалпы білімнің осы аталған ұғымдарсыз ашу мүмкін емес екендігін де мойындаймыз. Олардың жеткіліксіздігі даму категориясын зерттеудің логикалық - әдіснамалы ұстындарын қолданудың бұлыңғырлығымен байланысты тәрізді. Егерде абстрактылықтан нақтылыққа өту, тұтастық, жүйелілік, жалпы байланыс, сабақтастық ұстындарын пайдаланса, сондай-ақ бұл категорияларды диалектиканың заңдары аясында зерттесе, онда дамудың мейлінше мазмұнды ұғымын алуға болар еді. Сонда дамудың негізгі жалпы белгілері, шындығына келгенде оның өлшемдері ретінде объект өзгерістерінің тұтас және заңды сипаты, олардың қайтымсыз бен бір бағыттағы өзгерістердің нәтижесінде сапалы түрде жаңаның пайда болуы көрінер еді.

Осылайша, дамудың ең манызды белгісі оның бағыттылығы болып табылады. Осы уақытқа дейінгі көптеген жұмыстарда дамудың бағыттылығы қарапайымнан күрделеніп, төменнен жоғарыға қозғалу үдерісіне теңгеріліп, яғни даму - бұл өлшемі объекттің құрылымы мен байланыстарының күрделіленуімен сипатталатын үдемелі үдеріс деп түсіндіріліп келді.

Десек те, барлық жаратылыстық және қоғамдық ғылымдар кез келген табиғи және әлеуметтік объект өзінің пайда болған кезінен бастап, жойылғанына, күйреуіне, дезинтеграциясына дейінгі даму үдерісінде болады деп есептейді. Бұл жерде дамудың екі бұтағы аңғарылып отыр: төменнен жоғарыға қарай өтетін күрделіленудің өрлеуші бұтағы және жоғарыдан төменге, күрделіден қарапайымға өтетін қарапайымдандырудың құлдыраушы бұтағы. Сондықтан дамудың күрделі көпқырлы үдерісін осы бұтақтардың біреуіне ғана әкеліп тіреу кешірімсіз қателік болар еді.

Өрлеуші даму тұжырымдамасы кейде барлық мәнділіктердің прогрессивті дамуының үздіксіз бірсыдырғы жалпы үдерісіне, прогресс теориясына дейін «жеткізіледі». Ең алдымен, прогрестің табиғат құбылыстарына емес, коғамдық құбылыстарға ғана қолданылатын философиялық категория екендігін ескеру қажет. Оның тұтастай алғанда даму үдерісімен бірегей болуы мүмкін емес, ол жалпы алғандағы қоғам мен оның жекелеген салаларының үдемелі дамуын ғана білдіреді. Мүмкін, белгілі бір мағынада, тірі табиғаттағы прогресс туралы да айтуға болар. Бірқатар жұмыстардан жұлдыздардың біртіндеп өшуі, химиялық қосындылардың ыдырауы жөніндегі регрессивтік сипат туралы, Ғаламның біз мекендейтін кесіндісіндегі органикалық емес материялардың негізгі формаларының прогрессивті қалыптасу үдерісі туралы оқуға болады . Бұл ұғымды өлі табиғатқа қатысты қолдану тек шатастырушылық алып келеді және диалектиканың дұшпандарына (мысалы, Г. Веттер сияқты) әлемнің бастауларын мойындаудағы жүйесіздік деп кінәлауына әкелуі мүмкін.

Бүтін ретіндегі ғаламға келер болсақ, ғылым оның статикалығы(қозғалмайтындығы) туралы идеядан баяғыда-ақ бас тартты, бірақ оған қатысты тек жалпы ғылыми ғана емес, әмбебап философиялық категорияларды қолдану мәселесі (А. Пуанкаренің айтуынша, тек жалғыз данада басылып шыққан) терең дербес зерттеуді талап етеді. Сонымен бір мезгілде Ғалам дамуының прогрессивті бағыты туралы қазіргі ғылым мәліметтерінің аясында айту қателікке ұрындырады. Оның үстіне, термодинамиканың екінші бастауының бүгінгі түсіндірілуі, Ғалам дамуындағы әлемнің жылулық өлімі «теориялары» көрсетіп отырғандай, таңдаулы бір басым бағыт жоқ. Кеңеюші Ғалам теориясы да осы түйінге тоқталады.

Диалектика дамудың бағыты туралы келесі біржақты көзқараспен, бүкіл әлемнің жоғарыдан төмен қарай, өмірден өлімге, барған сайын жеткіліксіздікке қарай өтудің кері «теориясымен» де келіспейді. Жоғарыда аталған әлемнің жылулық өлімі «теориясы», органикалық өмірге іріп-шіріген материяның сырқаты ретінде қарау (Д. Джинс), өркениеттің күйреуі (О. Шпенглер), адамзаттың міндетті түрде күйреуі және т.б. тұжырымдар осындай сипатта. Мұндай пессимистік «теориялардың» элементтерін экологиялық дағдарысқа орай, ғылыми - техникалық төңкерістің жағымсыз салдарларына, демографиялық жарылыс пен термоядролық соғыстың қатеріне орай шетелдік ғалымдар жаңғыртып отыр. Алайда адамзат барынша зерделі болғанда - ал ол зерделі болуы керек -бұл мәселелер толығымен шешіледі.

Дамудың бағыты туралы үшінші теория да, абсолюттік айналым теориясы да қатаң ғылыми сынның нысанына лайықты. Антикалық дәуірдің өзінде (әсіресе, пифагоршылдар ұсынған) ұсынылған бұл теория болмыстың тарихилығының өзіндік формасы болды. Кейінгі дәуірлерде кейбір ғалымдар бұл көзқарастарды абсолюттік айналым теориясына дейін жеткізді: әлемдегі барлық болып жатқан өзгерістер әр сәт сайын бастапқы бекетіне орала отырып, бірдей кезеңдерді ғана қайталайды. Ғылымның мәліметтеріне сүйене отырып, диалектика астрономиялық, геологиялық, биологиялық, сондай-ақ әлеуметтік құбылыстардағы циклдік үдерістердің бар екендігін теріске шығармайды. Бірақ бұл артқа толығымен оралу емес, сәт сайын жаңа жағдайларда, жаңа ерекшеліктерде өтетін әрбір сатыны абсолютті қайталау емес.

Осылайша, даму үдерісінің бағыттылығын тек өрлеуге (прогреске) немесе кері кетуге (регресске) сондай-ақ бұрынғы кезеңдерді толығымен қайталауға теңгеруге болмайды. Демек, барлық шынайылыққа қатысты тұтастай алынған дамудың басым түрде іріктелген жалғыз бағыты болмайды, ол күрделі көпқырлы үдерісті білдіреді. Оның келесі бір ерекшелігі осыны дәлелдей түседі. Заттар мен құбылыстардың пайда болғаннан күйрегенге дейінгі дамуындағы өрлеуші және құлдыраушы бұтақтарын дамудың вертикальды бағыты деп атауға болады. Мұның барысында объекттің байланыстарының, құрылымның және басқа да қасиеттерінің формалары не күрделіленеді, не қарапайымданады. Бірақ сонымен қатар, объекті берілген құрылымдық деңгейде, берілген жалпы сапалық жағдайдың шеңберінде қалып қоятындай дамудың үдерістері де болады: мысалы, элементарлық бөлшектердің бір біріне айналуы, (жұлдызды зат болмысының шеңберіндегі) жұлдыздардың эволюциясы, өсімдіктер мен жануарлардың берілген түрінің ішіндегі өзгерістер және т.б. Дамудың мұндай түрін біз дамудың горизонталды (көлденең) бағыты деп атадық. Автордың бұл көзқарастары түсіністікпен қабылданды, бірқатар ғалымдар (мысалы, Е.Ф. Молевич ) бұл бағытты бір беткейлі даму деп атады. Осылайша, дамудың үш типі туралы айтуға болады: өрлеуші (прогресс), құлдыраушы (регресс) және горизонталды (көлденең). Циклді үдерістерге келер болсақ, олар дербес тип емес, дамудың осы аталған типтерінің бір сәттері болып табылады.





Даму тек жаңаның пайда болуымен ғана сипатталмайды, дамудың тұтастығы мен бағыттылығының имманент негізі және өтіп жатқан үдерістердің қайталанбайтынымен байланысты болып келетін сабақтастықпен де сипатталады. Егер сабақтастық интегралды мен байланысты болса, ал қайталанбады. Б.М. Кедровтың пікірінше, дискреттілік, үдерістің үздіктілігімен және бастапқы нүктесіне қайта оралуымен байланысты келеді. Мұның барлығы диалектиканың қайтымсыз мен қайтымдылығының күрделі мәселесімен байланысты. Абсолюттік айналым «теориясына» орай, толығымен қайтымды үдерістердің объективті болмыста болмайтыны жоғарыда айтылды, өйткені қайталанатын құбылыстар қашанда жаңа жағдайларда өтеді, оның жаңа өзгешеліктері болады. Бұл тек органикалық емес табиғатқа ғана емес, тірі табиғатқа, сондай-ақ басым көпшілігінде әлеуметтік жүйелерге қатысты. Дамушы нысандардың әрбір жаңа жағдайы генетикалық тұрғыда алдыңғысымен байланысты болады, соның негізінде пайда болады, жаңа қызмет ететін ескінің белгілерін сақтайды. Дамудың сабақтастығы қайтымсыз бен қайтымдылықтың өзара байланысы мен органикалық тұтастығы ретінде көзге түседі.

Даму үдерісінің тағы бір маңызды өзгешелігі оның жүйелі, интегралды, тұтас сипаты, оның бойында күрделілену мен қарапайымданудың, қайтымдылық пен қайтымсыз, дамудың әртүрлі типтерінің органикалық үйлесімділігі бар. «Тұтас үдеріс ретіндегі дамуды талдау органикалық жүйелердің әр алуан қырларын бейнелейтін материалистік диалектиканың негізгі заңдарының органикалық байланысын анықтау үшін үлкен маңызға не болады... Тұтас үдеріс ретіндегі дамуды зерттеу нақты материалдық жүйелерді зерттеудегі тарихилық пен даму ұстындарының әдіснамалы маңызын ашып береді». Бәлкім, осы тұсқа дамуды тұтас үдеріс ретінде қарастыру, сондай-ақ диалектиканың тек негізгі заңдарының ғана емес, сонымен қатар, оның ұстындарының, категорияларының жүйелерінің органикалық байланысын айқындауға мүмкіндік береді деген түйінді қосу да артық болмас.

Осы айтылғандарды түйіндей отырып, жалпы түрінде алынған дамудың критерийі (өлшемі) қайтымсыз сапалы өзгерістер, оның бағдарлы сипаты болып табы¬лады деген қорытындыға келуге болады. Сонымен бір мезгілде дамудың жекелеген типтерінің де өзіндік ерекше өлшемдері болады: өрлеуші даму - құрылымның, байланыстың формаларының, қызмет ету заңдылықтарының күрделіленуі; құлдыраушы даму - олардың қарапайымдануы. Бірақ бұл екі типте де, горизонталды (бір беткейлі) даму үдерісіндегі сияқты бұрынғы өткен жағдайлардың ерекшеліктеріне толығымен сәйкес келмейтін, сапалы түрде жаңа нәрсенің пайда болуы байқалады.

Даму ұстынының эвристикалық рөліне көше отырып, объективті шынайылықты танудың бастапқы бекеті қашанда стационарлық объект болатынын атап өтейік. Тек олар ары тану үдерісінде біз зерттеліп отырған объекттің ұшыраған өзгерістерін зерттеуге көшеміз. Оның бұл жағдайларының әрқайсысы белгілі бір заңдармен айқындалады: қызмет ету (функционирование) және даму заңдары. Қызмет ету заңдары стационарлыққа қатысты, сонымен бір мезгілде динамикалық объектке де қатысты, олар құрылымдық заңдарымен де тығыз байланысты. Сондықтан кейде таным объектіне деген құрылымдық -функционалдық заңдар мен құрылымдық - функционалдық тәсіл туралы айтады.

Нысанды (объектіні) тану мен оны аталмыш заңдар тұрғысынан салыстырмалы тұрақтылығы оның мәніне терең үңілуге мүмкіндік бермейді: қызмет ету заңдарынан объектті оның дамуы заңдары аясында зерттеуге көшу қажет. Шындығында, қызмет ету заңдары объекттің құрылымы салыстырмалы түрде тұрақты және ондағы болып жатқан өзгерістер көбіне қайтымды сипатта болып, сапалы түрдегі жаңаны тудырмайтын объект жағдайымен байланысты. Ал даму заңдары нысананың - объекттің құрылымындағы, оның байланыстарының, қайтымсыз өзгерістерінің терең өзгерістерін бейнелейді, сондықтан объект қызмет етудің жаңа сипатына өтеді.

Құрылымның, қызмет етудің және дамудың заңдарының осындай айырмашылығы -олардың абсолюттік дербестігінің талабы емес, керісінше, олардың тығыз өзара байланысын бекіту. Тек сонда ғана олар объекттің терең мәнін аша алады, өйткені олардың жекелей алғандағы әрқайсысы оның жекелеген қырларымен ғана байланысты. Бірақ дегенмен, бұл бірліктегі жетекші рол даму заңдарына тиесілі.

Болып жатқан өзгерістердің мәні мен үрдістерін білдіретін даму заңдары тұрақтылықпен, инвариантты ерекшеленеді. Алайда сонымен бірге олар тарихи: даму заңдарының өзіне даму ұстынын қолдану керек! «...Даму заңдары өз әрекетінің нәтижелерінің ықпалымен қомақты өзгерістерге түсе алады» . Сонымен бір мезгілде, даму заңдарының эволюциясы диалектиканың жалпы заңдарының өзгерісімен біріктірілмейтінін ерекше атап өту керек. Болмыстың әрқилы салаларындағы диалектика заңдары әрекетінің ерекшелігі сапалы түрде басқа заңдылыққа өтуді білдірмейді. Ал даму заңдарының тарихилығы объективті болмыс дамуының белгілі бір кезеңдерінде олардың пайда болуы мен жойылуын білдіреді. Мысалы, органикалық табиғаттың даму заңдары өмірдің пайда болуынан кейін ғана туды , қоғамдық дамудың заңдары қоғам орнағаннан кейін пайда болды.

Даму заңдарының мұндай өзгерісін тек олардың әрекет ететін аймағының кеңеюіне немесе тарылуына немесе тұрақты заңның бірінің («сахнадан түскен») екіншісімен алмасуына ғана теңгеруге болмайды. Шындығында, даму заңдары өз бойына аталған формаларды да енгізетін анағүрлым терең және қайшылықты үдеріс болып табылады. Заң мәнділіктердің арасындағы қатынас болғандықтан, объектілердің мәнінің өзгеруі заңның өзгеруіне, оның әрекеттерінің тетіктерінің, оның функцияларының өзгеруіне, оның басқа заңға біртіндеп айналуына әкеледі.

Даму тұжырымдамасын даярлауға өткеннің тамаша ойшылдары, ірі жаратылыстанушылар (әсіресе астрономдар мен биологтар), әлеуметтанушылар, диалектикалық - материалистік философияның өкілдері ғана үлкен үлес қосып қоймай, көзқарастары осы уақытқа дейін «буржуазиялық», «дипломы бар топтық қызметшілер» ғалымдар ретінде айыпталып келген қазіргі заманғы шетелдік зерттеушілердің де үлесі бар екенін ескеру қажет. Бұл қысқаша сипаттаманы уақыттық тұрғыда «қазіргі заман» түсінігіне жатпаса да Г.Спенсердің тұжырымдамасынан бастауға болады.

XX ғасырдың басында жаратылыстануда «жаңа төңкеріс» (В.И. Ленин) жүзеге асқанда «әлем эволюциясының толық теориясын» жүзеге асырудың зор ұмтылысын жасаған Г. Спенсердің даму тұжырымдамасы кеңінен таралды. Бұл теория, оның ішіндегі ғылыми таным ұстанымы ретіндегі тарихилықтың нәтижелілігі туралы идея ғылыми танымның әдіснамасына үлкен ықпал етті. Мысалы, Спенсер «білім егер өткенді, қазіргіні және болашақ тарихты бір тұтастыққа жинай алмаса, онда ол өз шегіне жете алмаған» деп есептеді . Оның сіңірген еңбегі сонда, оның арқасында даму идеясы дәуірдің үстем ой-пікіріне айналды. Бірақ «өзінің синтетикалық философиясындағы» Спенсердің эволюционизмі терең түйін жасалмай, барынша әмбебаптан геологиялық және биологиялық заңдарға сүйенген тәрізді. Сондықтан өзінің тепе-теңдік теориясында ол тарихи үдерістегі сапалы өтпелінің диалектикасын көрсетпейді, дамудың көзі ретіндегі қайшылықтың күресін ашпайды. Осы себептерге орай Спенсердің теориясы «жалпақ» немесе «тұрпайы» деп аталған эволюционизмнің және механизмнің шеңберінен шыға алмады.

Кезінде Гегельдің атап өткен жаңаның пайда болуымен сипатталатын дамудың өзгешелігі А. Бергсонның, С. Александердің, К.Л. Морганның және басқаларының философиялық жүйелерінде арнайы зерттелді, бірақ оларда идеалистік интерпретацияға ие болды: сапалы түрде жаңаның пайда болу немесе эмердженттіліктің көзін түсіндіру үшін Александр «құдіретті күштер», Бергсонда «әуелгі серпін» ұғымдары қолданылды . Осы және басқа (Я.Х. Смэтс, А.Н. Уайтхед, Ч.С. Пирс, У. Джемс) шетелдік ғалымдардың жұмыстарында даму идеясы «шығармашылық эволюция» (бұл ұғымды 1907 жылы А. Бергсон енгізді) формасында көрінеді. Бұл көзқарастардан жалпақ эволюционизмнің сенімді сынын, жаңаның пайда болу ерекшеліктерін талдауды табуға болады, бірақ барлығы да дамудың идеалды факторларының рөлін көрсетумен аяқталады. Біздің әдебиетте бұл теорияларға, сондай-ақ тейярдизмге, тарих философиясына және басқаларына жан-жақты талдау берілген.

Даму ұстынын даярлауда А. Эйнштейннің салыстырмалылық теориясынан, кванттық механикадан, астрономиядағы «екінші төңкерістен» және қазіргі эволюциялық биологиядан туындайтын жалпы - теориялық тұжырымдар үлкен мәнге ие болды. Бірақ бұл мәселелер мұқият дербес зерттеуді талап етеді, оның үстіне олар туралы әдебиеттер де жеткілікті. Сондықтан біз тек осы сілтемемен ғана шектелеміз.

Бұл жерде күрделі бір бағытты емес, өзара әрекеттермен сипатталатын тепе-тең емес немесе «тұрақты емес динамикалық жүйелердің» брюссельдік мектебінің өкілдерінің және И. Пригожиннің зерттеулері ерекше қызығушылық тудырады. Олар диссипативті реттелген құрылымдардың осындай жүйелерінен түзілетін үдерістерді көрсетті, бұл өмір сүріп отырған, белгілі, біржақты әлемнен қалыптасушы, белгісіз, көпқырлы әлемге өтудің мәнін ұғынуға мүмкіндік береді. Авторлардың енгізген «ішкі уақыт» ұғымы мен қайтымсыз үдерістердің үлкен рөлін түсіну табиғи құбылыстардың дамуын тереңірек көрсетуге септігін тигізді. Осының арқасында «эволюциялық парадигма кеңейді және барлық үдерістердің негізі шеніне дейін жоғарылады» . Бірақ И. Пригожиннің тобы «өзгерудің жаңа, барлығын қамтитын теориясын» жасап шығарды деген тезиспен келісе қою қиын. Олар тек химиялық термодинамика саласындағы зерттеулерімен дамудың диалектикалық тұжырымдамасын жаңа қырлармен, жаңа қызықты мәліметтермен толықтырды.

Бұл жерде даму тұжырымдамасына кеңестік ғалым - жаратылыстанушылар қосқан тамаша улесі туралы аз да болса, айтпай кетуге болмайды. А.Е. Ферсманның зерттеулерінде, В.И. Вернадскийдің ноосфера туралы ілімінде, В.А. Амбарцумянның жұлдызды ассоциациялар теориясында, біздің геологтар мен биологтардың терең зерттеулерінде дамудың диалектикалық ұстыны тарихи нақтылыққа ие болады. Соңғы жылдары философтардың алған көптеген жаңа тұжырымдары осы жетістіктердің қорытындысы болып табылады.

Әр түрін ойлау арасында теорияның пайда болуы мен қалыптасуы үдерісінде негіз құраушы бастапқы маңызды алғышарттар түрінде көрінетін, ғылыми ізденістің барысын бағыттайтын, іргелі идеялардың шоғырлануына ықпал ететін, тұжырымдамалық жүйе қалыптасуының логикалық құрылымына енетін формалары да болады. Егер, К. Маркстің пікірінше, «тек зерттеудің нәтижесі ғана емес, оған жетелейтін жол да шынайы болса» , онда кез келген ғылыми зерттеу тек ақиқат жолға сүйенуі тиіс. Мұндай әдіснамалы жолдар мен пішіндерге - формаларға, әрине, ең алдымен, даму категориясын, ұстынын жатқызу керек.

Даму ұстынының әдіснамалығы диалектиканың жалпы әдіснамалығынан туындайды, оның нақты көрінісі болып табылады. Бұл мәселе осы тараудағы біздің қарастыру пәнімізге жатпағандықтан, даму ұстынының осы функциясын қысқаша талдаумен ғана шектелеміз. Ең алдымен, даму ұстынының әдіснамалы рөлі оның теориялық мазмұнымен сипатталатынын атап өтеміз. Сондықтан бұл принциптің жоғарыда аталған өзгешеліктерінің әрқайсысы ғылыми ізденістің жетекші әдісі ретінде көріне алады. Қазіргі ғылымның көптеген салаларының сипаттамалық кезеңнен эволюциялық кезеңге өтуі (астрономиядағы бұл ерекшелікті В.А. Амбарцумян осылайша атап өтті, қазіргі физика мен химияның кейбір тараулары туралы да, геологиялық - географиялық ғылымдардың циклі туралы да осылай деуге болады) жаңа пәндік аймақтарды (мысалы, физикадағы «элементарлық» бөлшектердің өздерінің құрылымды әлемі, астрономиядағы шексіз ғаламның гипер - әлемі, биологиядағы нуклеиндік қышқылдар және басқаларындағы), күтпеген, мейлінше экзотикалық нысандары - объектілерді (мысалы, астрономиядағы пульстары, квазарларды) және осы аймақтардағы терең заңдылықтарды зерттеуде даму принципінің әдіснамасын тереңінен пайдалануды ұдайы талап етті.

Даму танымның кез келген нысанын және тұтастай алғанда әлемді зерттеуде тарихи әдісті қолдануды қажет етеді. Бұл демек, таным тұтас жүйе ретіндегі зерттеліп отырған объектінің өзгешіліктерін, құрылымын, қызмет заңдылықтарын зерттеуден басталады деген сөз. Бірақ оның терең мәніне оның шығу - тегінің, қалыптасуының негізгі кезеңдерінің ерекшеліктерін (оның ішінде алдыңғы жағдайларды да) жан-жақты ашып алмай, терең бойлау мүмкін емес. Бұл жағдайда, осы жүйенің даму тарихы - осы тұтастықтың анықтылығының сипатын, қазіргісін түсінудің кілті.

Даму қайтымсыз сапалы өзгерістерді білдіріп, айқын бағыттылық пен байланысты болғандықтан, танымның міндеті үлкен практикалық мәнге ие болатын (әсіресе, біздің тарихымыздың қазіргідей сындарлы сәттерінде) дамудың үрдістерін айқындаумен, ғылыми болжаммен түсіндіріледі. Даму ішкі және сыртқы қайшылықтардың «жүгін арқалаған» күрделі интегралды үдеріс болғандықтан, танымның міндеті өздерінің жүйелілігіндегі оның барлық байланыстары мен қатынастарын, барлық оның қайшылықтарын, олардың сипаттарын, өзара әрекеттері мен шешілу жолдарын зерттеумен сипатталады. Ақырында, даму - бұл сабақтас үдеріс. Демек, жаңаның ескімен барлық байланыстарын ашу, алдыңғы кезеңдерді «түсіріп алу» жолымен жаңаның пайда болуының барлық ерекшеліктерін көру қажет. Бір сөзбен айтқанда, даму ұстыны танымның негіз құраушы принципі ретінде көзге түседі, салмақты әдіснамалы функцияны атқарады, үлкен эвристикалық рөл ойнайды.

Ақырында, ерекше маңызды қорытындылаушы тағы бір қағида бар. Диалектикалық философияның көрнекті «жасампаздары мен жақтаушылары» (С.И. Вавиловтың анықтауынша) - Гегель, Маркс, Энгельс философия ұстындарының логикалық бірлігін, тығыз өзара байланысын бірнеше мәрте астын сызып атап өткен болатын. Бұл идеяны В.И. Ленин жалғастырды. Біз үшін оның мына бір ойы үлкен қызығушылық тудырады: «...дамудың жалпы ортақ принципін әлем, табиғат, қозғалыс, материя бірлігінің жалпы ортақ принципі мен біріктіру, байланыстыру, алмастыру қажет» . Әлемнің дамуы мен бірлігі ұстындарының бірлігі туралы бұл ой басым көпшілігінде рөл ойнайтын тарихилық принципі арқылы өзінің нақты көрінісін аңғартады.

К.Х. Рахматуллин. Принцип развития

Принципы диалектики. Алматы, 1994. С. 28-42.

Жабайхан ӘБДІЛДИН

Әбділдин Жабайхан - ғалым, Қазақстан Республикасының саяси және мемлекеттік қайраткері. Ол Қазақстан Республикасы Ұлттық Академиясының академигі, философия ғылымдарының докторы, профессор, Президенттік Бейбітшілік және келісім сыйлығының лауреаты, Ш.Уәлиханов атындағы Мемлекеттік сыйлықтың лауреаты, 1968 жылдан бастап барлық Бүкіләлемдік философиялық конгресстердің қатысушысы. Бірнеше жылдар философия және саясаттану институтын басқарған, Ғылым Академиясының қоғамдық ғылымдар белімін басқарып, вице-президенті болған. Қазақстанның тәуелсіздік жылдары Мәжіліс депутаты, сенатор болды. Қазақстанның диалектикалық логикасы мен рухани мәдениеті саласындағы зерттеулерге көп еңбек сіңірген. Шет елдерде, посткеңестік кеңістікте үлкен орын алған ғылыми еңбектердің авторы, оның ішіндегі бастылары: «Проблема начала в теоретическом познании», «Диалектика Канта», «Диалектикологические принципы построения теории (басқа автормен бірге), «Диалектическая логика» және т.б.

Таным формасы ретіндегі ғылымды зерттеудің іс-әрекеттік ұстынының қалыптасуы

Ғылым мен ғылыми білім жөніндегі мәселелер Жаңа дәуірден бұрын зерттеу пәніне айналып үлгерсе де қазіргі ғылымның (жаратылыстанудың) тарихы Энгельстің айтуынша, XVI ғ. басталған. «Табиғатты нақты зерттеу алғашқы рет Александриялық кезеңдегі гректерде және кейін, орта ғасырларда, араб дами бастады. Ал қазіргі жаратылыстану тек XV ғасырдың екінші жартысынан ғана басталып, тез арада үздіксіз алынған жетістіктерге қол жеткізді».

Әл-Хорезми, әл - Фараби, әл - Бируни, Ибн-Сина, Роджер, Бекон, Гроссетест сияқты ғалымдардың философиялық еңбектерінде ғылыми білімнің жеке қырларымен қатар, ғылымның (жаратылыстанудың) бастаулары, жеке бөліктері де қарастырылған. Дегенмен, олар үшін ғылым көркемдік-эстетикалық, діни санадан (Жаңа дәуірге тән) ерекше қайсыбір ерекше феномен еместін, негізінен, философияның, дүниені философиялық тұрғыда танудың бір бөлшегі ғана болатын.

Кейбір жағдайда олар ғылымның, ғылыми-техникалық танымның бөліктерін ерекше, арнайы өндеуге жақын барған. Бұл тұрғыда әл - Фарабидің астрономиясы мен математикасын, әл - Хорезмидің математикасын, Ибн-Синаның медицинасын және т.б. мысалға келтіруге болады. Алайда, олар қазіргі ұғымға сай ғалым маман еместін, олар бірмезетте математика, астрономия, медицина, тіл білімі және т.б. саладағы ең маңызды мәселелерді шешкен философтар, даналар еді, дәлірек айтсақ, олар философиямен айналысқан математиктер, астрономдар, медиктер болатын. Олар қазіргі жаратылыстануға тән жаңа тәсілді, жаңа қағидатты жасауға кіріспей жатып, дәстүрлі философиялық әдіспен пәнді зерттеген, ал мұндай әдісті Декарт, Ф.Бекон, Галилей және т.б. жаңа ғылым өкілдері қатаң сынайтыны белгілі.

Дегенмен де ғылымның пайда болуына, оның философиядан нақты бөлініп шығуына қолайлы әлеуметтік - мәдени жағдай туған кезде, әл - Фарабидің, әл - Хорезмидің, Ибн-Синаның, Р.Беконның және т.б. математикалық, астрономиялық, медициналық, басқа да идеялары ғылымның қалыптасуына оң ықпал етеді. Сонымен қатар, геометриямен қатар, әл - Хорезмидің, әл - Фарабидің, Ибн-Синаның және т.б. ғалымдардың ғылыми -жаратылыстану идеялары ғылымның (жаратылыстанудың) қалыптасуындағы маңызды идеялық алғышартқа айналды.

Жаңа дәуірдегі жаратылыстанудың (ғылымның) қалыптасуында Р.Бекон мен Гроссетестің және т.б. ғалымдардың жазған теориялық еңбектері маңызды кезеңді құрады. Олар жаратылыстанудың кейбір жеке салаларын (математика, физика және т.б.) терең дамытумен қатар, кейін енді ғана дамып келе жатқан жаратылыстанудың (ғылымның) негізіне алынған жаңа әдістерді, идеялар мен қағидаттарды да жасайды. Айталық, Р.Бекон табиғатты зерттеуде эксперименттің, эксперименталды тәсілдің маңызын терең негіздеп берген. Сонымен қатар, оның жасаған ғылымдар жіктеме де ерекше маңызға ие болды және онда табиғатты ғылыми тұрғыда танудың үлгісі ретінде математиканың рөлі ерекше аталды. Діннің күшті ықпалында болған дүниені қабылдаудың ортағасырлық үлгісі сол заманғы танымдық қызметтің дамуын барынша анықтап, негіздеп тұрды. Жеке алғанда, мұндай мәдени-тарихи «координаталар жүйесінде» табиғи құбылыстарды зерттеу аса құнды еместі, ол Құдайдың құдіреті мен зердесін танитын құрал ретінде, Құдайдың өзін тану тәсілі болғандықтан ғана құнды саналатын.

Жаңа дәуірде табиғатты дербес өзін-өзі қамтитын субстанция ретінде жариялау басталды және бұл оның табиғи әлемнің рухани бастауына - Құдайға қатысты дербестігін білдіретін, яғни табиғат нысанға айналып, табиғи шындық Жаңа дәуірдің жаратылыстанушы - теоретиктеріне Құдайға да, адамға да тәуелсіз нәрсе болып көрінді.

Табиғи тұтас нәрсені бұлайша түсіну - оны өздігінен жеткілікті субстанция ретінде тану деген сөз. Осыған орай танымның мақсаты мен міндеттері де өзгерді. Егер орта ғасырларда табиғатты тану құдіретті ниетті танудағы екіншілік «амал» ғана болса, онда Жаңа дәуірде адамның әлемді өзгерту мақсатын жүзеге асыру үшін табиғаттың өзін де жеке қарастыру міндеті қойылды. Осы кезде ғылыми білім әлемді қайта құру ісіндегі тікелей күшке айналады (Ф.Бекон).

Табиғат әлемінен тылсым мәндердің «жоғалуына» немесе «әлемнің сиқырын ашуға» байланысты (М.Вебер) Жаңа дәуірде Құдай идеясы жаңа «әлемнің үлгісіндегі» өзінің маңызынан айрылып, еленбей қалады. «Адами зерде діни моральдің қысымынан босанады, өйткені ол құдайды емес, қандай да бір моральдық мәндердің ізі жоқ объективті (рухсыз) әлемді тани бастайды» . Н.Коперник (1473-1543 жж.) бастаған, Г.Галилей (1564-1642 жж.) аяқтаған классикалық жаратылыстанудың қағидалары - теоретиктері жасаған жаңа дүниетанымдық «әлем үлгісі» таным мәдениетіндегі революцияға және ғылымның пайда болуына әкелді.

Гуссерльдің жаңа дәуірден бастап, «діни сенім таза сыртқы шарттылыққа айнала бастайды, оның орнын басқан жаңа сенім зиятты өмір сүретін адамзатты жайлап, оны ең биік сатыға көтереді деп әділ пікір айтты. Бұл философияға, ғылымға деген, олардың толық дербестігіне деген сенім еді. Сол сәттен бастап, ғылыми көзқарастар адамзат мәдениетінен басым түсіп, ...дамудың болашақтағы бүкіл жолына нұрын шашып, басты белестерге айналуы тиіс еді» . Буржуазиялық коғамдық қатынастардың қалыптасу «дәуірінің ақиқаты - таным».

Бұл тұста жаңа табиғи-ғылыми дүниетанымның қалыптасуында, «оның танымдық реттеушісі және ғылыми оң табыстарының қорытындысы ретінде жаңа жаратылыстану» да қатар жүріп отырды. Классикалық жаратылыстанудың, ғылымның оң ғылыми табыстары танымдық қызметтің дамуын реттеп тұратын танымдық реттеушілер ретінде көрінуі үшін, «метафизикалық», яғни философиялық санкция қажет болатын. Мұндай философиялық рұқсатты классикалық жаратылыстану Жаңа дәуірдің жаңашыл -философтары Ф.Беконның (1561-1626 жж.) және Р.Декарттың (1596-1650 жж.) еңбектерінен табады және олардың философиясы өз заманының классикалық жаратылыстануына (ғылымына) жасалған философиялық рефлексия болатын. Ал олардың өздері ерекше рухани құбылыс ретінде философиядан бөлек шығып, өздерінің ерекше тәсілін, ерекше қағидаттары мен бағдарларын жасап алған ғылымның, жаратылыстанудың идеологтары, насихаттаушылар ретінде көрінеді.

Декарт пен Бекон бұрынғыша болашақ ғылымның бөліктерімен айналыспай, дербес танымдық тәсілі дәстүрлі философия мен логикадан ерекше нақты әлеуметтік - рухани феноменді қарастырғаны белгілі. Олар даму үстіндегі жаратылыстанудың логикасын пайымдаумен қатар, оның тәсілдері мен таным қағидаттарын да табанды насихаттайды. Ғылыми танымды қолдаған олар, дәстүрлі философияны, зерттеудің схоластикалық тәсілін қатаң сынға алады, бүкіл ескі философияға, әсіресе, Платон мен Аристотельдің философиялық және теориялық идеяларына қарсы шығып, дәстүрлі силлогизмді қолданатын дәлелдеу тәсілінің дәрменсіздігін негіздейді, философтар мен ғалымдарды табиғат заңдылықтарын, деректерін елеуге шақырады. Олар ғылым мен ғылыми танымның басты міндеті - табиғатты сынау, зерттейтін затты егжей-тегжейлі талдау, деректерді түсініп, пайымдау деп білген. Айталық, Декарт «көзің жетпеген нәрсені ешқашан ақиқат деп қабылдамай, қателік пен өзгелердің пікіріне ермеуді», «өзің зерттейтін қиындықтарды жеңу үшін оларды мүмкіндігінше бірнеше бөлікке бөлуді», ... «ең қарапайым әрі танылуы жеңіл нәрседен бастап, бірте-бірте ең күрделі нәрсені тануға дейін көтеріліп, ойлаудың белгілі бір тәртібін ұстануды», «қателікке ұрынбау үшін әрдайым толық тізімдер мен ауқымды шолулар жасауды» ұсынған.

Декарт ғылыми білімді негіздеу барысында математикалық, дедукциялық тәсілдің өнімділігіне назар аударды. Оның пікірінше, бұрынғы философия мен ғылымның ең басты кемшілігі - оларда берік, сөзсіз шынайы бастаудың жоқтығы. Ғылым ғимаратын тұрғызғанда бұрынғы философияның бастауы мен тірегі саналған көптеген қағидаттар мен ережелер шынайы еместін. «Айқын емес бастаудан ең айқын жолмен шығарылатын қорытынды да ешқашан айқын болмайды. Ондай бастауға негізделген ешқандай ой тұжырым қайсыбір нәрсені шынайы тануға мүмкіндік бермейді, демек, даналықты табуда да ол бір қадам ілгері баспайды» , - деп жазған Декарт.

Декарт ғылымның, ғылыми танымның бастапқы негізінің айқын әрі анық болуына үлкен мән берген. Оның пікірінше, білімнің шынайы негіздері нағыз білім және ықтимал емес, сөзсіз шынайы сипатта болуы тиіс. Мұндай шынайы білім көптеген нәрселерді дәлелдеуге жеткілікті болады. Ғылымның шындықпен кез келген үйлеспеуі осындай білімнің жоқтығынан туындайды.

Ғылымның идеалы ретінде, ол бүкіл нәрселері қарапайым, айқын қағидаттар туындайтын арифметика мен геометрияны ұсынады. Осы екі ғылымның тәсілін қолданса, барлық ғылым, оның ішінде философия да, өз ережелеріне баршаға ортақ сипат берер еді. Спиноза дәл байқағандай, Декарттың пікірінше, «егер ол қарапайым идеяларды айқын қабылдай алса, онда сөзсіз, дәл солай қарапайым идеялардан шығатын басқа идеяларды да айқын түсінер еді». Аталған қағидаттар мен бастауларға негізделмеген кез келген білім шынайы емес, ықтимал білім түрінде болатынына Декарттың сенімі мол еді. Бізді міндетті түрде ақиқат мақсатқа жеткізетін тікелей айқын қағидат пен ережеге сүйенудің арқасында ғана білімде қайсыбір құндылық пайда болады. Ғылымды негіздеуде жалған қағидатты пайдаланатындар баратын жерінен алыстаған жолаушы сияқты.

Философ өзінің бастапқы қағидатына, таным мен білімнің әуелгі «бастауларына» үлкен мән береді. Және оның пікірінше адам білімінің мұндай әуелгі бастаулары «(біріншіден) олар, назар бөліп қараған адамның ақылы олардың шынайылығына күмән келтірмейтіндей айқын болуы тиіс; екіншіден, барлық басқа нәрсенің танылуы осыларға тәуелді болуы тиіс және бастауларды басқа нәрселерден тыс тану мүмкін болса да, бастауларды білмей тұрып, соңғыларын тану мүмкін болмауы тиіс» . Демек, Декартта танымның бастаулары немесе негіздері былайша көрініс тапқан: біріншіден, «біршама айқын» түрде, екіншіден, осылардан «барлық басқа нәрсені шығарып алуға болатындай» түрде.

Ғылыми білімнің болмысының бастапқы қағидатын Декартпен түсіну жаңа философияда маңызды рол атқарып, көптеген рационалист философиясында байыпты дамытылған. Ең алдымен, Декарт ілімінде ғылымның бастапқы негізі - шүбәсіз шынайы, тура, абсолютті түрде өздігінен айқын, басқа нәрседен қорытылып, шығарылмайтын ғылым ережесі ретінде түсіндірілді. Егер бастау басқа нәрседен шығарылса, онда ол шартсыз қарапайым әрі айқын болмас еді, өйткені бұл жағдайда одан да әуелгі басқа бастау табылар еді. Сондықтан ғылымның бастауы ақиқат түрде алғашқы болуы тиіс. Осы себепті Декарттық тәсілден гөрі, интуиция арқылы тану тәсілін шынайы деп біледі, өйткені интуициямен ғылымның қарапайым әрі айқын қағидаттарын тікелей көріп, аңдауға болады.

Декарт интуицияның нәтижесін зерденің табиғи нұры жаратқан «айқын әрі зейінді ақылдың, оның ұғымының қарапайым, анық болуы біздің ойлауымыздың белгісі» деп сипаттайды. Ол интуицияның улы маңызын ғылым қағидаттары мен негіздерінің тек қана интуициямен танылуынан көреді, ал одан туындайтын ереже мен салдарды интуициямен де, дедукциямен де тануға болады. «Бірінші қағидатқа тікелей туындайтын ережелер оларды қарастыратын тәсілге байланысты зейін, зерде - интуиция арқылы да, дедукциялық жолмен де танылады деуге болады, ал қағидаттар тек интуициямен ғана танылады және, керісінше, олардың жеке салдары - тек дедукциялық жолмен ғана танылады».

Егер философ зейіннің - интуицияның маңыздылығын ғылымның бастапқы қағидатын тану қажеттілігімен анықтаса, онда дедукцияның қажеттілігін - «өздігінен айқын болмаса да жүйелі және еш жерде үзілмейтін ойдың қозғалысы арқылы әр жеке ереженің интуицияның қырағы бақылауымен дұрыс әрі түсінікті қағидаттар шығарылатын шынайы таным қол жеткізе алатын көптеген нәрсенің» болуымен түсіндіреді.

Декарт, шартты нәрседен бастап, абсолютті нәрсеге қарай жылжуды, кейін одан жүйелі түрде ғылымның барша ережелерін шығаруды ғылымның басты міндеті деп білген. Оның пікірінше, философия мен ғылымда ондай абсолютті, айқын әрі анық ұғымдар өте аз. Тіпті, математиканың да көптеген ережелері қатаң сынға төтеп бере алмайды. Сондықтан оларды мұқият бақылау қажет. Олар өз қатарындағы ең қарапайым нәрселер. «Басқаларын біз осы нәрселерден тікелей немесе екі-үш әртүрлі қорытынды арқылы тани аламыз ... олардың бірінші ең қарапайым ережеден қанша саты алыс тұратынын білу үшін олардың санын белгілеп отыру қажет» , - деп жазған Декарт.

Сонымен қатар, Декарт ғылымның бастапқы қағидаттарын дұрыс анықтауда әбден ойластырылған тәсілдің қажет екенін де атап өтеді. Ол: «Тәсіл деп мен нақты, қарапайым ережелерді түсінемін, олардың қатаң сақталуы жалған нәрсенің ақиқат ретінде танылуына жол бермейді, ақылды артық жұмсамай, бірте-бірте үздіксіз білімді ұлғайту арқылы ол ақыл тани алатын барлық нәрсені шынайы тануға көмектеседі», - деп жазады. Оның пікірінше, теориялық тәсіл - интуиция мен дедукцияны дұрыс қолдануға көмегі тиетін жетік білімнің маңызды шарты. Танымда, Лабиринтқа түскісі келетін адамға Тезейдің қолындағы жіптей тәсіл қажет. Сондықтан қандай да бір тәсіл болмаса, зерттеуден бас тартқан дұрыс, өйткені тәсілді елемейтін адам, «баспалдақты елемей, бірден ыршып, ғимарат төбесіне шыққысы келетін адам сияқты» . Ақиқат алдын-ала берілмейді, оны «асқан ақылы жоқ... кез келген адам» құрал ретінде тәсілді пайдаланып, өзі ашу қажет.

Декарттың пікірінше, тәсілдің негізгі міндеті ғылымның қарапайым, анық - абсолютті қағидатын анықтау. Егер ғылымның қараңғы әрі көмескі ережелері қарапайым әрі айқын ережелерге келтіріліп, кейін, интуицияға сүйене отырып, сол сатылармен көтеріліп, басқа ережелерді тануға талпыныс жасалса, онда тәсіл қатаң түрде сақталады деуге болар еді. Оның айтуынша, «ең қарапайым, ең жеңіл нәрседен бастап, олардан ештеңе шықпайтыны анықталғанда ғана, басқа нәрсеге көшу керек».

Философ математика ғылымында теориялық тәсілдің біраздан бері қолданылып келгені, оның артықшылығы деп біледі. Мұндай тәсілдің барлық ғылымдарда, олардың ішінде философияда да, тиісті дамитынына Декарт сенім білдіреді. Декарт адам зердесінің әуелгі бастауларын қамтуы тиіс, кез келген нәрсеге қатысы бар, адамға берілген басқа білімнен артық (өйткені ол бәрінің де бастауы болып саналады) ақиқатқа жетуді өз міндеті деп білетін философиядағы шартсыз шынайы нәрсенің ашылуына үлкен мән берген.

Егер Декарт, жоғарыда айтылғандай, интуицияны, математикада пайда болған дедукциялық тәсілді ғылымның, ғылыми-теориялық білімнің өмір сүру шарты деп санаса, Ф.Бекон (оны К.Маркс қазіргі ғылым мен тәжірибелік жаратылыстанудың нағыз негіз қалаушысы деп атаған) ғылымның (жаратылыстанудың) негізі ретіндегі индуктивті тәсілді, экспериментті, тәжірибелік танымды және ғылыми абстракцияны жасаған. Беконның пікірінше, табиғатты ғылыми тұрғыда тану тек тәжірибенің негізінде ғана, зерттеудің эксперименталды тәсілі арқылы ғана мүмкін болады. Сондықтан ол пайымдау барысында жалпы идеяға, абстракциядан алшақ жатқан негізсіз ережеге сүйеніп, жалған теориялық қорытындыға жол беретін зерттеудің схоластикалық тәсілін қатты сынайды.

Айталық, Бекон ортағасырлық танымдық ұстанымды саналы түрде сынап, оны қабылдамайды және (XVII ғ. басындағы) өктемшіл қағидатқа негізделген білімді «іргетасы жоқ зәулім ғимаратқа» теңейді. Өйткені, өзінің білімінің әміршіл қағидатын ортағасырлық танымдық мәдениет Веруламец үшін (жалғыз ол үшін ғана емес) «тәжірибелік жағынан нәтижесіз әрі көптеген мәселесі шешілмеген; өсуі баяу әрі сылбыр; жалпы кемелді болып көрінуге тырысқанымен, бөліктері нашар жасалған; оның мазмұны тобырға ұнаса да, авторлар оның күмәнділігін біледі, сондықтан ол мүмкін деген айла-тәсілді қолданып, одан өзін қорғайтын күшті іздейді».

Тек осы мағынада ғана Беконның мақсаты «зердені материалды заттарға тепе-тең ету» болатын жаңа философияны негіздеуді көздейтін талпынысы өзінің шынайы мәнін иеленеді және осы мақсатқа жету үшін «зерденің бүкіл жұмысын қайта бастаудан басқа амал қалмайды» . Көріп отырғанымыздай, ағылшындық ойшыл зердені табиғатқа бейімдеу үшін, яғни материалдық заттарға барабар ету үшін оны өзгерту қажет екенін бірінші болып ұғынады және әртүрлі пұттар мен елестерден «зердені тазалау» ретінде түсінілетін зерденің мазмұнына сыни - рефлексиялық дамыту тәсілін ұсынады.

Беконның пікірінше, «зерденің ақиқатты қабылдау қабілеті болу үшін» «үш әшкерелеуді» жүргізу қажет: үстемдік құрған (яғни ортағасырлық) философияны әшкерелеу, сол заманға тән дәлелдеу тәсілдерін (ортағасырлық схоластикалық силлогизмдерді) әшкерелеу және туа біткен адами зердені әшкерелеу. Сол заманда үстемдік құрған құдайшыл танымдық нұсқама білімнің негізгі қайнарын «мәтін» деп білетін (ол «Қасиетті Жазу» немесе каньонға айналған Аристотель де болуы мүмкін) . Және де ортағасырлық ой тұрпатының схоластикалық танымдық нұсқамасы «нысандар әлемін», табиғатты шынайы тануға жарамсыз болуымен қатар, өздігінен кемел табиғатты тану мәселесін қоюға жол бермеген.

Ф.Беконның пұттар жайындағы ілімін егжей-тегжейлі қарастырмай-ақ, Веруламецтің оларды «қатаң әрі салтанатты шешіммен» лақтырып тастау қажет деген пікірін атап өту керек. Веруламец үшін әлемді тану міндетіне әлем туралы кезекті сөйлемді айту емес, сол шынайы әлемнің болмысын ашу кіреді.

Ф.Бекон эмпирикалық жаратылыстанудың идеологы болатын және оның түсінігі бойынша, тәжірибе ұғымы сынақ пен тексеруді емес, табиғатқа бағынудың тәсілін білдіретін. Және де «жаңа абсолюттің, яғни табиғаттың көзқарасын қабылдауға үйренуі» танымның бәрінен биік тұрған өнер.

Бекон, ғылым ғылым үшін қажет емес және ол тек танымдық мүддені ғана қанағаттандырмайды, оның басты міндеті - адам өмірін жақсартып, оның мұқтаждығын өтеу, яғни ғылым өзінің ашқан жаңалықтары арқылы адамзатқа пайдасын беруі тиіс деген ойын бірнеше жерде айтады.

Веруламец құбылыстардың байланысқа түсу себептерін ашатын тәжірибеге ерекше мән береді. Ол жаңа нәтижеге қол жеткізіп, жарық түсіретін тәжірибелер мен әдетте іс -әрекетте пайдасы бар тәжірибелерді бөлек қарастырады. Оның пікірінше, ғылыми зерттеудегі ең маңызды нәрсе зерттеушінің өзі қарастыратын құбылыстардың мәнін түсінуге мүмкіндік беретін тәжірибеден алынатын деректерді талдай білуі.

Сонымен қатар, Бекон өз философиясында эмпирикалық деректерді, жеке және ерекше құбылыстарды назарда ұстауды мүмкін ететін жаңа ғылыми тәсілді де жасаған. Силлогистикалық тұжырымды және оның танымның схоластикалық тәсілімен байланысын сынағанда философ танымда жекеден жалпыға қарай өту жүзеге асатын индуктивті тәсілдің ұлы танымдық маңызын негіздеді. Бұл тұста ол өзінің ғылыми индукциясының сұлбасын сипаттап, табиғат туралы шынайы білімді ұқсату және шығарып тастау әдістерінің көмегімен алуға болатынын дәлелдеуге талпынды.

Гегельдің айтуынша, рух - объективті, өздігінен дамитын рухани іс-әрекет, қызмет, ал субстанция - субъект. Ғылым ретіндегі философияның міндеті осы рухани қызметті оның негізінде, теориялық тұрғыда, яғни іштей дамитын жүйе ретінде, өзегі қарама-қарсылықтардың тепе-теңдігі, бара барлығы болатын бірқатар форма тудырушы жүйе ретінде тану. «Рух феноменологиясында» Гегель жүйе - ғылым болмысының формасы дегенді ашық айтады . Рухты ғылыми тұрғыда тану, ең алдымен, оны жүйе түрінде, таным ұғымдарының, заңдары мен қағидаттарының жүйесі түрінде танылуын ұйғарады.

Рухты философиялық тұрғыда тануды Гегель өздігінен дамитын абсолютті рухтың идеясы, сұлбасы, жалпыға бірдей шарты формасында танылатын таза мәндердің жүйесі ретіндегі логикадан бастайды. Ғылым болғандықтан логика іштей байланысатын категориялардың, ұғымдардың және т.с.с. жүйесін құрайды. Өздігінен дамитын абсолютті ойлауды теориялық тұрғыдан қайталау үшін дерексіз нәрседен нақтылы нәрсеге қарай өрлеу тәсілін басшылыққа алу қажет, яғни ойлауды теориялық тұрғыда тануды мазмұны ең дерексіз әрі кедей ойдың анықтамасынан бастау керек. Басқа ғылымдарда алғышарт болуы мүмкін, бірақ логикада ешқашан алғышарттың болмайтынын Гегель ерекше атап өтеді. Осыған орай, ол ойдың ең кедей деген анықтамасынан, яғни мазмұны жағынан «ештеңеге» тең келетін «болмыстан» басталуы қажет.

Болмыс және ештеңе өзара бір-біріне өтеді, олардың бірлігі гегельдің логиканың алғашқы нақты ұғымына жататын қалыптасу болады. Қалыптасудың нәтижесінде (бәрі де өтеді және бәрі де өзгереді) сапасы бар нәрсе пайда болады. Өз кезегінде сапа көптеген анықтамалардан құралады, ол болмысқа тән анықтық және осы сипатында болмысқа тән анықтық болмайтын мөлшерге қарама-қарсы қойылады. Бірақ ойдың бұдан былайғы дамуы бұл екі категорияның қарама-қарсы қойылуы уақытша ғана мәнді болатынын айқындап береді. Өйткені өлшем категориясы мөлшер мен сапаның үнемі өзара біріне-бірі өтіп тұратынын көрсетеді.

Өлшем категориясы болмыс туралы ілімді, тікелей табиғилық саласын ғана аяқтайды. Бұдан былай мән, қайшылық, негіз, құбылыс, шындық, субстанция, себептілік, ұғым, пайымдау, ой тұжырым, идея, абсолютті идея сияқты жаңа категориялық анықтамалар пайда болады. Гегельдің түсіндіруі бойынша, абсолютті идея алуан түрліліктің бірлігі болатын тұтас, нақты ұғым ретінде көрініс табады. Сондықтан оның ішінде ойдың барлық бұрынғы анықтамаларының диалектикалық бірлігі бар.

Абсолютті идеяның формасында тұтастық пен нақтылыққа қол жететіндіктен, абсолютті ойлау логика аясында ары қарай дами алмайды. Сондықтан, бұдан былай абсолют идея басқа болмысына, табиғатқа өтеді және өз дамуын сонда жалғастырады. Табиғаттың дамуындағы белгілі бір сатыда адам пайда болады және сол адам арқылы абсолютті рух өзін-өзі таниды. Егер Гегельдің түсінігінде табиғат абсолютті идеяның әуелгі, соңғы көрінісі болса, онда рух - абсолютті идеяның ең барабар көрінісі.

Гегель өз философиясын ең жоғары дәрежедегі ғылыми философия деп білген. Оның пікірінше, философияның ғылымилығы жүйелі болуымен қатар, ғылыми тәсілді жүйелі қолдануға да байланысты. Оның айтуынша, танымның шынайы тәсілдеріне, Декарттың дедукциялық тәсілі мен Беконның индукциялық тәсілінен ерекше: абстрактылықтан нақтылыққа қарай өрлеу, тарихилық пен логикалық, танымның әмбебап ұстыны, қағидаты ретіндегі қайшылық және т.с.с. тәсілдер жатады.

Гегель табиғаттың философиялық, спекулятивті танымын эмпирикалық жаратылыстануды зерттеуімен салыстырып, табиғатты философиялық тұрғыда зерттеудің өнімділігін атап өтеді. Оның түсінігі бойынша, табиғатты зерттеумен оның әртүрлі күшін зерттейтін әртүрлі ғылымдар айналысады, бірақ олар табиғаттың тұтастығын, мәнін түйсінбейді. Сондықтан, табиғатты рухтың тарихи даму аясындағы буын ретінде қарастыратын философия ғана оның шынайы мазмұнын тани алады. Табиғат рухтың алғышарты, бірақ, шындығында, әуелде логикалық идея формасында көрінетін рухтың табиғаттың алдында тұратынына Гегель сенімді. Келешектегі дамуында ол өз мәніне сай, абсолютті басқа емес «өзінің басқасы» болатын өзінің өзге болмысына, табиғатына өтеді. «Бірақ мұндай дамуда рухтың алдында логикалық идея ғана емес, сыртқы табиғат та болады. Өйткені, қарапайым логикалық идеядағы таным өз үшін бар таным емес, біздің ойымыздағы таным туралы ұғым ғана, ол - шынайы рух та емес, тек оның болу мүмкіндігі. Рух туралы ғылымның пәні болып табылатын шынайы рух, логикалық идеяны иеленетіні сияқты, сыртқы табиғатты да иеленеді. Сондықтан, табиғат философиясының және сол арқылы логиканың да түпкі нәтижесі - рух ұғымының қажеттілігін дәлелдеу болуы тиіс», - деп жазады Гегель.

Гегельдің ойынша, егер логикалық идеяның сипаты қарапайым өз ішіндегі болмыс, табиғилық, ал табиғаттың сипаты өзінен – тыс - болмыс, кеңістік - мезгілдік өмір сүру болса, онда рухтағы идеяның өзге болмысының алынып тасталуы - оның ерекшелігі және рух жинақтау, өзінің өзгелігінен өзіне қайта оралу ретінде көрінеді. Гегель табиғаттың өз ішіндегі мәнінің болмайтынына, оның әлі сыртқы нәрсе екеніне сенімді. «Табиғат ұғымы дамитын ерекшеліктер - басқадан өзге, біршама дербес өмір сүретін нәрселер; бірақ, өздерінің әуелгі бірлігінің салдарынан олар өзара қатынасқа түседі, - сондықтан, ешнәрсе басқа нәрсесіз таныла алмайды, бірақ, мұндай қатынас олар үшін белгілі бір дәрежеде сыртқы нәрсе болады. Сондықтан, табиғатта еркіндік емес, қажеттілік үстемдік құрады деуге толық құқымыз бар».

Гегельдің пікірінше, қайшылықты, коллизияны көтере алмайтын табиғатпен салыстырғанда, рух бәріне төтеп береді, барлық жерде өзіне-өзі барабар күйін сақтайды. Табиғат заңдар мен қажеттілікке бағынса, рух тек өзінің ұстындары мен қағидаттарына ғана бағынады. «Сыртқы табиғаттың иелігіндегі нәрсе, - деп жазады Гегель, -қайшылықтың салдарынан жойылады; айталық, мысалы, егер алтынға өз меншікті салмағынан басқа салмақ берілсе, онда ол алтын болмас еді. Бірақ рухтың қайшылықта, демек, қайғы-қасіретте де, өзін-өзі сақтайтын күші болады, ол зұлымдық пен сырқатты да жеңіп шығады. Сондықтан, рухты өз ішінен қайшылықты шығарып тастайтын нәрсе деп білетін кәдімгі логика қателеседі».

Гегельдің пайымдауында рухты тану - ең күрделі әрі ең киын нәрсе, өйткені ол нақты нәрсені тану, ал шынай рух - нақты нәрсе. Шын мәнісінде, рухты тану нағыз өзін-өзі тану болады, өйткені рух - сана танымның нағыз субъектісі, барша шындықтың шынайы мазмұны. Сондықтан, рухты тану, оның шексіз ұмтылысы, бірмезетте өзін-өзі тану, өзінің мәніне жету болады. Гегельдің пікірінше, өзін-өзі тануға, өзін-өзі түйсінуге шақыру дегеніміз адамдардың мінезін, қабілетін, бейімділігін не адамдардың ерекшелігін, құмарлығын, әлсіздігін білу деген сөз емес, ол адамның ішкі шынайы субстанциялық анықтамаларын, рухын тану. «Өзіңді өзің таны - бұл абсолютті қағида ..., - дейді Гегель,-ол адам бойындағы шынайы нәрсені тану, ішіндегіні өзің үшін тану, - мәннің өзін рух ретінде тану болады».

Гегель рухты философиялық тұрғыда танудың қиындығын бірнеше жерде атап өтеді. Оның пікірінше, мұндай қияндықтың болу себебі рухты тану абстрактілі, тікелей берілген, қарапайым логикалық идеяны тануға емес, идеяның дамуындағы ең нақтылы, дамыған форманы түсініп, тануға байланысты. Сондықтан рухты тікелей қамту, аңдау мүмкін емес, оны «тірі дамуында, жүзеге асқанда» тану қажет. Рас, философтың терең сенімі бойынша, таным, рухтың өзін-өзі тануы - сырттан келетін нәрсе емес, рухтың имманент, абсолютті жеке заңы. Өзінің мәнін, өзінің ұғымын тану - рух болмысының қасиеті. «Сондықтан, рухтың кез келген әрекеті оның өзін-өзі тануы болады, - дейді Гегель, - ал кез келген шынайы ғылымның мақсаты рухтың өзін-өзі жер мен көктегі барша нәрседе тануында. Рух үшін басқа нәрсе болмайды».

Сонымен, рух дегеніміз шынайы субъект, субъект - объект, баршаның субстанция нәрсесі. Дүниеде барлық нәрсе абсолютті идеяның, рухтың, сананың өзіндік дамуы мен өзіндік қозғалысының нәтижесінде пайда болған. Сондықтан, ғылымның шынайы, нағыз міндеті -рух заңдарын, оның баршаға ортақ өмір сүру тәсілін тану, рухтың мазмұнын тану. Дүниенің, қоршаған шындықтың нақты мазмұны осылай ашылады. Гегельдің айтуынша, шынайы, объективті және ақиқат болмыс (шындық) рухтан тыс, идея мен санадан тыс өмір сүрмейді, ал рух - абстрактілі, қарапайым логикалық идеядан абсолютті рухқа, абсолютті идеяға қарай қозғалу барысында жүзеге асқан шынайы, нақты шындық.

Гегель - идеалист, сондықтан да ол табиғат пен адамның, қоғамның шындықтағы практикалық заттық іс-әрекетін - рухтың, абсолютті идеяның шынайы әрі ақиқат қызметінің ретінде елестеткен. Гегель адамның, субъектінің белсенділігін мойындайды, бірақ іс жүзінде ол - рухтың, абсолютті идеяның өздігінен болатын, өздігінен дамитын, жасампаздық белсенділігі. Философ, шын мәнісінде, адамды да, оның практикалық белсенді өзгертуші қызметін де, адамның белсенді өндірістік және практикалық қызметінен көрініс табатын шынайы адам еркіндігін де түсінбеген. Идеализміне байланысты ол осының бәрін барша өзгеріс пен форма жасаудың субъектісі, субстанция -субъект (Гегельдің терминологиясы бойынша) болатын қандай да бір мистикалық абсолютті идеяның, абсолютті рухтың формасы ретінде түсіндіреді.

Бұл жерде барлық нәрсенің бұрмаланып, басы аяғына келтірілгенін байқау қиын емес. Мұндай түсініктің болу себебі, Маркс көрсеткендей, Гегельдің іс-әрекеттің, қызметтің тек абстрактілі - теориялық түрін ғана білуіне байланысты. Сондықтан ол қызметтің бұл түрін абсолютке айналдырып, оны адам қызметінің, адамның жалғыз әрі шынайы тәсілі ретінде қарастырды және оны бүкіл адами тіршілік әрекеттің негізіне алады. Гегель ойлауды, сананы айрықша ерекшелік, мән, адамды адам еткен нәрсе деп білгендіктен, адам қызметінің басқа түрлері, нақты адамның өзі де оған ойдың, рухтың, сананың формасы ретінде көрінеді.

Гегель адам мен табиғаттың арасындағы қатынасты да бұрмалаған. Ол адамның табиғатқа деген қатынасы, ең алдымен, заттық, практикалық қатынас түрінде болатынын түсінбеген. Сондықтан да адамның табиғатқа деген қатынасын оның теориялық - танымдық қатынасына ауыстырған. Егер Кант табиғатты тәжірибенің жиынтығы деп түсінсе, Гегельдің пікірінше,табиғат оның заманындағы теориялық жаратылыстану түсініктеріне барабар болып шығады. Сол кездегі жаратылыстану метафизикалық сипатта болғандықтан, табиғатты өзгермейтін, өз тарихын білмейтін нәрсе ретінде суреттейді. Осыған орай Гегельдің философияда адамның, адамзаттың табиғатқа деген нақты қатынасын философияның (логиканың) жаратылыстануға деген қатынасы алмастырады. Рас, бұл қатынас тылсымданған, болмыстан, ол идеяның, абсолютті идеяның табиғаттың өзіне емес, табиғат философиясына деген қатынасы ретінде бейнеленген. Шын мәнісінде, бұл - философияның жаратылыстану мен тарихқа деген... абстрактілі - дерексіз түрдегі қатынасы.

Ж.М.Абдильдин. Становление деятельностного принципа

в исследовании науки как формы познания.

Собрание сочинений в пяти томах. Алматы. Өнер, 2001. С. 259-295.

Азиз САЛИЕВ

Салиев Азиз - Қырғыз Республикасы Ғылым академиясының академигі, адамның интеллектуалдық әрекеті мен ойлау мәселелерін зерттеуге үлкен үлес қосқан философ, психолог, белгілі коғам қайраткері. «Что такое мысль», «Мышление как система», «Разум и время», «Человеческая психология и искусство» және басқа да монографиялардың авторы. Өз жұмыстарында ол адам миының әрекетін зерттеуде философиялық -әдіснамалы тәсілдер мен тәжірибелік тәсілдерді шебер жымдастырады. Оның қалыптастырған жаңа әдістеме мен жүйе бойынша жұмыс істейтін екі авторлық мектебі елде кең танымалдыққа ие болды.

Ой туралы ілім

Сана - ең ауқымды әрі негізгі екі философиялық категорияның бірі. Ол күнделікті тұрмыс пен теорияда, ең әуелі, ойдың саласы ретінде түсініледі. Қабылдаулар мен олардың маңынан үнемі табылатын түсініктердің үздіксіз тізбегі, мәндер туралы дерексіз толғаулар мен үнемі толығу үстінде болатын білімнің жүгі, булардың бәрі де - ойдың әлемі. Бұл ойлар біздің әр мақсаттағы әрекетімізге бағдар беріп, оларды реттеп отырады. Ойдың нақ осындай әрекеті ақылдың, зерденің, зиятты негізіне алынады. Ойдың нақ осындай қозғалысы ойлауды дүниеге әкеледі. Ой - психикалық қызметтің өзегі және қозғаушы күші.

Алайда, ой дегеніміз не? Әдетте, кітапта да, дәрісте де ол, ең жалпы сөздермен шындықтың субъективті көрінісі немесе біздің құбылыстарға деген көзқарасымыз деп анықталады. Бірақ, шындықтың субъективті бейнеленуі және біздің құбылыстарға деген көзқарасымыз сананың басқа екі бөлігінде, яғни ерік пен эмоцияда да болады. Ойдың булардан қандай айырмашылығы бар және оның ерекше мәні неде?

Біз бұл сұрақтың жауабын да, тіпті, ерекше пән ретіндегі ой категориясына арналған зерттеуді де әдебиеттен таппаймыз. Бұған көз жеткізу үшін оқулықтарды, монографияларды, жинақтарды, анықтамаларды, брошюраларды, осы бағытта жазылған мақалаларды ақтарып шығуға болар еді. Философиялық еңбектерде ойдан басқа сананың әр бөлігіне - сезімге, қабылдауға, түсінікке, зейінге, жадқа, ерікке, эмоцияға және тек қана жалпы тұрғыда алынған ойлауға - жеке тарау не бөлім, ең кемі, бүтін бір абзац арналған. Тіпті, әлдеқайда шағын категорияларға орын берген кең ауқымды «Философиялық энциклопедияда» ой туралы бірде-бір мақаланың болмауы көп нәрсені аңғартады. Дәл осындай жағдай психологияда да қалыптасқан: онда (философияда сияқты) ғылыми айналымға И.М.Сеченовтың «пәндік ой» туралы іргелі ілімі де енгізілмеген, тіпті, К.К.Платоновтың «О системе психологии» атты кітабында қарастырылған категориялардың ішінде ой категориясы жоқ және, ойдың жалпы феноменінен алыстау үшін психологиядағы оның көрнекті өкілінің бірі П.Я.Гальпериннің ертеде айтқан пікірі жеткілікті болатын сияқты. Гальперин ойдың нақтылығын ашуға талпынғанда: «заңды түрде қандай да бір белгісіз нәрсеге жолығамыз» деген пікірін айтады . Ал енді ой параметрлері зерттеу пәні болып табылатын логиканың әдебиетін қарастырсақ: мұнда ұғым мен пайым ойдың формалары ретінде сипатталады, ой тұжырым, анықтама, талдау, синтез, дәлел т.б. қарастырылады, бірақ жалпы категория ретіндегі ой мәселесі мүлде жоқ, сондықтан оның ерекше мәні туралы тұжырым да жоқ; тек Н.И.Кондаковтың «Логический словарь - справочник» атты кітабында ойға қатысты қысқаша мәлімет берілген, онда ойдың танымдық табиғатынан басқа, маңызды жеке ережесі жайында, яғни ойдың «жеке заттардың арасындағы жалпы нәрсені бейнелейтіні...» туралы айтылады. Біз ойдың мәніне арналған талдауды лингвистика теориясынан да таппаймыз: бұл жердегі мәселе, біріншіден, сөйлем біршама аяқталған ойды білдіреді деген сілтемемен, екіншіден, сөйлемнің мағынасын біресе дәйексіз, біресе дәйекті материалдардан іздеумен шектеледі...

Сонымен, сананың өткір жүзі, басты гносеологиялық категориясы болып табылатын ойдың өзінің жалпы параметрлеріне қатысты, қасақана айқындалмаған тосын жағдай қалыптасқан. Әрине бұл жерде ешқандай парадокс жоқ сияқты, ойдың мәнін оның әртүрлі көріністері мен формасына берілетін сипаттамалар ашуы мүмкін, сондықтан оны жеке пән ретінде арнайы зерттеудің де қажеті шамалы деген уәж айтылуы мүмкін. Бірақ, ондай түсінікке ешқандай негіз табылмай отыр. Алда көретініміз, біріншіден, ойдың барлық турлері мен формалары теориялық жағынан әлі ашылмаған, екіншіден, кез келген түйінді мәселеде сияқты ойдың да тиісті ауқымды қырлары бар және соларды қамтығанда ғана оның жалпы түсінігі қалыптасуы мүмкін. Жалпы, ой категориясына қатысты ақтаңдақтың бар екені расталады және бұл дерекке мынадай заңдылықтың шеңберінде қарауға тура келеді: нақты әлемнің де, оны тану үдерісінің де тым күрделі және әртүрлі көлемдегі мәндерді анықтау болмыстың әр саласында бірдей емес, сондықтан олардың кейбірі біраз уақыт көлеңкеде қалуы мүмкін. Аталған жағдайда ойдың жалпы көрсеткіштерінің дені, ең ерекше мәнін қосқанда, оның тіршілік тұрғыларының тасасында қалып қоятындай әсер қалдырады және бұл заңды нәрсе зерттеушілердің назарын өзіне аударды.

Бұл жердегі жағдай айқын көріну үшін әртүрлі түсіндірілетін немесе мүлде қарастырылмайтын ойдың да, жалпы, сананың да қырларына тоқтауды жөн көрдік.

* * *

Айталық, ойдың белгілі бір нақты пішіні болуын мойындаумен қатар, оны қайсыбір ұстатпайтын тәнсіз таза болмыс ретінде танитын бағзы заманнан келе жатқан бір түсінік бар. Мұндай түсінікті Гегельдің ерекше қолданатыны белгілі: ол ойды абсолютті идеяның феномені ретінде бүкіл жаратылыстың бастау дәрежесіне (әуелгі болмыс дәрежесіне) көтеріп, былай деп жазады: мұндай ой - болмысты «сезуге де, аңдауға да, елестетуге де болмайды» және дәл осындай анықтықтың болмауы ештеңеге тән екен . Рас, кейін Гегельдегі ойлау нақты тәсілдермен жүзеге асатын адамның субъективті қызметіне айналады. Бірақ, гегельдің немесе кез келген басқа идеалистік жүйенің бар болуына қарамастан, жалпы ақыл әрекетін (түйсінуді, қабылдауды, түсінікті және т.б. қосқанда) тәнсіз субстанция ретінде қабылдап, «идеалды» деген сөзбен атау әдетке айналды . Тіпті, бір философ «идеалды дене» деген ұғымды ойлап табады және идеалды нәрседе «бейнелеу субстраты да, бастау да, ешқандай зат та жоқ», ол «материалды нәрседен қағидатты түрде ерекшеленіп, оған қарама-қарсы тұрады», сондай-ақ ол «көзге көрінбейді, сезілмейді, кеңістіктен тыс жатып, сезімдік қабылдауға көнбейді» . Егер ойдың нақты пішіні «тек қана біршама белгісіз нәрсе» ретінде көрінсе, онда оның нақ осындай «идеалды» сипатта болуы ғажап емес. Айтпақшы, жоғарыда айтылған сөздерді жалғастыра келе, П.Я.Гальперин мұндай ойдың белгісіздігін: «біреулер қуана, біреулер қапалана, біреулер растай, біреулер жоққа шығара қарсы алады, бірақ бәрі «таза ой» деп атайды...»,- дегенді айтады. Бұл жерде: ойды қандай да бір кез келген анық нәрсеге және іс жүзінде жоқ субстанцияға жатқызу - оны зерттеуге кедергі жасайтын факторлардың бірі емес пе? - деген сауал артық болмайды.

Бірақ таза (тәнсіз, ұстатпайтын) ойдың тұжырымдамасын, біріншіден, кез келген ой басымызда белгілі бір формада пайда болады деген дерек жоққа шығарады, екіншіден, олар белгілі бір формада сыртқа шығарылады, оларды адресат белгілі бір формада қабылдайды, яғни олар тірі шындыққа жатады. Өйткені, кез келген құбылыстың тірі нақтылығын біздің қабылдайтын формалар құрайды. Және бұл жердегі. мәселе ойдың тікелей шындығы ретінде пайда болатын, қатынасатын, қабылданатын формаларды анықтауға байланысты болып отыр. Бірақ, бұл тұста біз материалға деген көзқарастардың арасындағы алшақтыққа жолығамыз. - Әңгіме тіл мен сезімдік әсер жайында болып отыр. Ендеше тілден бастайық.

Біріншіден, тіл ойдың өмір сүру формасы болып есептеледі. Айталық, ежелден бері барлық халықтардың көптеген әртүрлі мәндерді қабылдауға қабілетті қарапайым санасында ойдың сөзге барабарлығы нық бекиді: өйткені, «Сөзіңді айт», «Сенің сөзіңнен», «Оның сөзі мен ісі бір жерден шықты», «Ол сөз сөйледі» деп айтқанда нақ осы айтылатын ой меңзеледі. Сондықтан болар, көп тіл білетін адамнан, еркін сөйлейтін тілдің қайсысында ойлайсыз деп сұрап жатады (дегенмен де, бұл сұрақтың қате тусы да бар, біз оны кейін көреміз). Барлық жерде терең ойлайтын көптеген (ғалымдар, жазушылар және т.б.) ақиқаттың осындай түсінігіне тоқтап отыр.

Бірақ, басқа қырынан келгенде, көптеген мамандар, керісінше, тіл тек ерекше форма яғни, пішін ғана дейді, ойдың одан тыс дербес «таза болмысы» болады және ой сол формада тек айтылады, табысталады, жеткізіледі. Мұндай көзқарасты Л.С.Выготский сияқты ірі психолог құптаған. Айталық, «ой сөзбен айтылмайды, бірақ сөзде жасалады» деген өзінің біршама бірмағыналы пайымын түсіндірген кезде, ол, «ойдың сөзге қатысы дегеніміз... ойдан сөзге қарай және, керісінше, сөзден ойға қарай қозғалу. Кез келген ойдың қозғалуы, ағымы, өрісі болады... Ойдың бұл ағымы бірнеше тұрғылар қатарынан өтетін ішкі қозғалыс ретінде, ойдың сөзге және сөздің ойға қарай өтуі ретінде жүзеге асады», - деп жазады. «Сөз дайын ойдың көрінісі емес. Ой сөзге айналғанда, өзгеріп, қайта құрылады». Егер «сыртқа сөйлеу - ойдың сөзге айналуы оның материалдан мен объективтен болса», онда іштей сөйлеу «сөздің ойға қарай буланып, жоғалуы». «...Егер сыртқы сөйлеуде ой сөзде жүзеге асса, онда сөз іштей сөйлеуде ойды туғызып, өзі өледі. Іштей сөйлеу, негізінен, таза мағыналармен ойлау болып табылады» . Көріп отырғанымыздай, ең алдымен, ой «сөзде жүзеге асады» деп тұжырымдалады, ал мұны тіл ой болмысының нақты формасы екенін мойындау деп ғана түсінуге болады. Бірақ, соңыра ой сөзге, ал сөз -ойға «өтеді» және сөз іштей сөйлеуде ойды туғызғанда «ериді» және «өледі», іштей сөйлеу «таза мағыналармен» ойлау болып табылады деген пайымдар жасалады. Сонымен, ой сөзден тыс, өздігінен бар болады екен, өйткені сөз ой туған кезде «ериді» және «өледі» және ол (ой) өзінің формасында өмір сүріп, әрекет етпейді, кейін басқа нәрсе ретіндегі «сөзге» өтеді. Л.С.Выготский ойлау мен тілдің өзара арақатынасын зерттегенде, көбіне, дәл осындай пайымды негізге алған. Айталық, психологтардың бірі А.Р.Лурия теориялық тұрғыда Л.С.Выготскийдің нақ осы тезистерін ұстанып, мидағы ойдың кодта «сөздің ойға өтуі, ал оның қайта кодта - ойдың сөзге өтуі» деп атайды.

Психологтар ғана емес, сондай-ақ гносеологтар, логика, лингвист ойды тілден бөлек қарастырған. Бұл жерде логиктер мен лингвистер тілде бар формалардың тек логикада ғана қарастырылатын ойдың өріс алған құрылысынан, нақты айтсақ - ой-пікірден ерекшеленуінің көптеген деректеріне сүйенеді. Айталық, орыс грамматикасында ой-пікірді білдіретін хабарлы сөйлемдер өз құрылысының ерекшеліктеріне сай, ой-пікірдің құрылысымен үйлеспейді: егер, біріншіден, сөйлемнің тұрлаусыз мүшелерінен (анықтауыштан, толықтауыштан, пысықтауыштан) жеке қарастырылатын оның тұрлаулы мүшелері тек қана бастауыш пен баяндауыш болса, онда ой-пікірдің тұрлаулы мүшелері -нысан мен предикат - сөйлемдегі осы аталған сөздердің бәрін қамтиды; екіншіден, субъект пен пікір предикаты білдіретін мағынасына сай орындарын алмастыра алады, ал сөйлемнің тұрлаулы мүшелеріне мұндай қасиет тән емес. Сондай-ақ, тілде хабарлы сөйлемнен мүлде ерекше тұтас фразеологиялық құрылымдар да болады, олар тек қана логикалық субъекттің немесе тек қана предикаттың қызметін атқарады, демек, оларда «субъект - предикат» деген логикалық құрылым жоқ. Олар - атаулы, жақсыз және бұйрықты сөйлемдер. Сонымен, тілде кең ауқымда жұмсалатын тұспалды (метафоралық) форма бар, ондағы нысандар тікелей мағынасы басқа, көбіне мүлде нақты емес, іске аспайтын, бейнелі сөз немесе жалпы, бейнелі форма деп аталатын нәрсені белгілейтін сөздермен сипатталады. Тілдік материалдың осындай тол ерекшелігі мен дербестігі оған ой болмысының формасы ролін атқарудан бас тартуға сылтау болады. Және олардың (ерекшелік пен дербестік) тым айқын көрінуінен, атаулы, жақсыз және бұйрықты сөйлемдердің ішіндегі ой түрлері логикада қарастырылмайды, ал ой - метафора логикадан тыс немесе логикалық нәрсе деп ашық жарияланады.

Бірақ, егер тіл ойдың өмір сүруінің тікелей пішіні бола алмаса, онда ақыл саласындағы кең қолданылатын басқа материал, яғни сезімдік әсер ғана қалады. Ол өзі сондай нәрсе ме?

Біріншіден, біз оң жауапқа жолығамыз. Мұнда да көптеген мәнді қағып алу қабілеті басқадан еш кем емес сол баяғы кәдуілгі сана басым түседі: ол, айлаға баспай-ақ заттардың тікелей қабылдануы мен кейін қайта тірілетін бейнелерін, олардың тірі нақтылығы туралы ой ретінде біледі; ежелден бері барша халық «Оған қарап тұрып, ойладым...», «Көр де ойлан», «Ойыма таныс бейнелер оралды», «Көрген нәрсенің әр бөлігін ойша сараладым» деп сөйлейді. Перцепцияның ойлау сипатының осылайша тікелей мойындалуын әйгілі суретші Сальвадор Далидің: «Көру дегеніміз - ойлау» деген сөздері дәл жеткізеді. Жалпы, суретшілер өздерінің қастерлі ақиқатының бірі ретінде суреттер мен мүсіндерде ойды беруін айтқанды ұнатады, - заттардан алатын сезімдік әсерді жеткізумен айналысатын олар оның қандай болатынын жақсы біледі. Дегенмен, сезімдік әсерлердің ой сипатын осылайша жақыннан ұғыну өнердің барша өкіліне тән нәрсе және олардың арасында «бейнелі ой» немесе «бейнелі ойлау» деген ұғымдар бірінші кезекте қалыптасқан. Аңдауда және оның түсініктерінде ойлаудың болатынын мойындау белгілі бір дәрежеде Аристотельден басталып, философияда да әрқашан өз орнын тауып келген, біз бұған әлі арнайы тоқталамыз. Жоғарыда айтылған И.М.Сеченовтың «заттық ой» туралы ілімі аталмыш мәселедегі нағыз елеулі оқиға еді. Бұл ілімде ол, көрнекті психолог ретінде жалпы логикалық өлшемдерге сүйене отырып, сезімдік бейнелердің ойлауға қатыстылығын жоғарғы ғылыми деңгейде дәлелдеп берді. Оның ілімінің бірқатар ең маңызды деген тармақтары И.П.Павловтың қос сигналдық жүйе туралы теориясында жалғасын тауып, дәлелденді. Бірақ, ой болмысының бір формасы ретіндегі сезімдік әсерлер туралы тұжырымдама кеңестік ғылымда үзіліп, оған мазмұны қарама-қарсы тұжырымдама сақталды.

Соңғы тұжырымдама бастауы н ежелгі ілімдерден алады және кейбір ірі философтарда ол (тұжырымдама) қабылдау мен түсінуде ойдың қайсыбір бөлігі ретінде мойындаумен қатар жүреді. Ал бізде ол, өздігінен болатын қайсыбір ақиқат ретінде танымның екі - сезімдік және рационалдық сатысы туралы қатаң теория түрінде енгізілді: бірінші сатыға түйсіну, қабылдау (тікелей аңдаудың қосындылары) және түсінік жатқызылса, екінші сатыға -ойлау жатқызылды. Егер түйсіну, қабылдау, түсінік ретінде тек заттардан алынатын әсерлер (сезімдік әсерлер), қабылдағыштардағы деректер ғана түсінілсе және егер мұндай сезімдік материал ұғыну (яғни ойлау) әрекеттеріне ешқашан қатыспаса, онда оның ойлаудан аластатылуы негізді болар еді. Бірақ, түйсіну, қабылдау, түсінік деп мазмұнын осындай сезімдік материал да, жалпылаулар (абстракциялар) да құрайтын күрделі іс-әрекеттер аталады. Біз олардан нысандарының тектік (тұр және т.б.) қатыстылығын, тұтас келбетін, тірі қасиеттерін түйсінеміз және түйсінулерді, қабылдаулар мен түсініктерді осылайша ұғыну сипаты, сондай-ақ, оларға абстракциялардың қатыстылығы оқулықтарда әрқашан көрсетіледі. Кәдімгі сергек сана тірі аңдау мен түсініктің осындай көзге ұрып тұрған ұғыну сипатынан, олардың ішіндегі ойлау әрекеттерін көреді және Аристотельден бастап, барлық ірі теоретиктер бұл жерде ойлауды мойындайды, ал Сеченов, мұндай ой үдерісінің тетігін тікелей ашып та береді. Бірақ, танымның екі сатысы туралы тұжырымдамада түйсінудің, қабылдаудың, түсініктің ішінде сезімдік әсер әрекет ететіндіктен ғана олар тұтастай рационалды, ойдан бұрын болатын деңгейге қойылады. Сонымен, сезімдік әсерлер тіл сияқты, осылайша, ой құбылысының нақты болмысынан аластатылған кезде, біз, сол баяғы «таза», ұстатпайтын ой қозғалысының тұйығына тірелеміз.

Айтпақшы, танымның екі сатысы туралы тұжырымдамаға В.И.Лениннің «Тікелей аңдаудан абстрактілі ойлауға, одан тәжірибеге қарай өту - объективті шындықты танудың, ақиқатты танудың жолы» деген бұлыңғырлау пікірінің де ықпалы болған. Бұл жерде В.И.Ленин тек абстрактілі (!) ойлауды ғана атайды және осы мағынасында басқа бір жерде, ол, ойлау тек қана абстрактілі болуы мүмкін деп айтпаған. Керісінше, бұл жерде абстрактілі ойлау туралы айтқанда, Ленин, сол арқылы, басқа, абстрактілі емес ойлаудың да бар екенін меңзейді және қисынға салғанда, ол, алдыңғы сатыда, яғни аңдау кезінде ғана болуы мүмкін. В.И.Ленин бұл туралы екі жол бұрын: «Нақты нәрседен абстрактілі нәрсеге қарай көтерілгенде ойлау ақиқаттан алшақтамай, оған жақындай түседі», - деп нақты атап өтеді.

Ал енді, ойдың өмір сүруінің нақты формалары болып табылатын тілдің және сезімдік әсердің ролін жоққа шығарудың салдарынан ойлау теориясында пайда болатын ақтаңдақтарға назар аударсақ. Бұл жерде де тілге деген көзқараспен байланысты деректерден бастаймыз.

Ой-пікірден, жалпы, ұғымнан ерекшеленетін ой түрлерінің жағдайы осындай. Жоғарыда айтылғандай, логикада, ой-пікір, ұғым, пайым ретінде көрініс алған анықтама (ой тұжырым - пайымдар кешені ретінде) ғана өріс алған ойдың бір түрі ретінде қарастырылады. Бірақ, жоғарыда айтылғандай, атаулы, жақсыз және бұйрықты сөйлемдердің ішіндегі ойдың түрлері дәл осындай арнайы назарға ілікпейді, ал егер осы қатардағы ойлар жол-жөнекей аталса, онда оларды пайымға айналдыру арқылы, яғни тиісті фразеологиялық формаларға өзгерту жолымен, яғни тиісті фразеологиялық формаларды хабарлы сөйлемдерге өзгерту арқылы олардың логикалық нақтылығын анықтау ұсынылады. Бірақ, бұл - мысалы, теректің, қайыңның, қарағайдың нақтылығын -емен немесе қарағаш түрінде елестету жолымен түйсінуді ұсынумен бірдей нәрсе. Біз бұл жерде, хабарлы және жақсыз сөйлемдерде жүзеге асатын метафора мен идиома сияқты ерекше ой формаларын логикалық материалдан шығарып тастаудың заңсыз болатынын айтып отырған жоқпыз. Бірақ, жоғарыда аталған синтаксистік формалардың бәрі, ішіндегі ой әрекеттердің ерекше мазмұнды, танымдық әрі психологиялық тұрғыда ерекше маңыздылығына байланысты өмір сүреді (атап айтқанда, жақсыз және бұйрықты сөйлемдер қызметінің ауқымы хабарлы сөйлемнен кем емес). Мұндай алуан түрлі категорияларды айналып өтудің салдарынан ойлау картасында ақтаңдақ пайда болып, оның шынайы ауқымы едәуір азаяды.

Сезімдік әсерлердің ой табиғатын жоққа шығаруының нәтижесін көрсететін бірер мысал келтірейік.

Танымның екі сатысы туралы тұжырымдамаға сай, біріншіден, сезімдік әсерлермен бірге ойлаудан түйсіну, қабылдау және түсінік әрекеттері толық шығарылған кезде және, екіншіден, олардың ішінде абстракциялардың қатысуымен жүзеге асатын ұғыну әрекеттері мойындалғанда, біз, бұл жерде ойлаудың формалары мен жолдарының барабар түсінілуін мүмкін етпейтін шатасуға жолығамыз. Тірі аңдау мен елестету деңгейін осылайша түсіндіру, бұл мәселеде классиктердің қол жеткізген жетістіктерінен, атап айтқанда, И.М.Сеченовтың ілімінен кері шегіну болады.

Бұл тұжырымдама бойынша мәдениет саласында ертеден орын алған бейнелі ой категориясы мүлде түсініксіз жағдайға тап болады. Шындығында, бұл жерде біз ерекше парадоксқа жолығамыз: біздің дәуірде Аристотельден бастау алатын бұл категория онымен іштей жақсы таныс өнер адамдарының санасында ғана емес, тұрмыста да берік орын алған, сондықтан қатаң теоретиктердің өздері де оған қарсы болуға негіз таба алмады; дегенмен де, ол, кездейсоқ, жол-жөнекей болмаса, гносеология мен логиканың деректерінен тыс қалды. Есесіне, ол - эстетикалық, өнертану, әдеби және көркем - сыни әдебиеттің ең киелі нәрсесі және оны олар толық сеніммен, бірауыздан, логикалық емес ойлау деп сипаттайды («бейнелі ой және қисындық ой», «көркемдік - бейнелі ой және ұғымдық - қисындық ой» түріндегі қарама-қарсылық формаларында) және олар шынайы логикалық қағидаттар туралы еш хабарсыз болғандықтан, логикада бейнелі ой мүлде қарастырылмайтын, бұған сенімді болады. Айтпақшы, егер логиктердің ешқайсысы қайсыбір бей логикалық ойлауды жоққа шығармаса, онда бұл олардың оны мойындауы деп қабылданады. Демек, бәрі мойындайтын бейнелі ойлау - ойлаудың философиялық теориясындағы ақтаңдақтың бір түрі.

Екінші мысал. Логикада абстрактілі ұғымдарға сапа ұғымы да жатқызылады. Бұл жерде, шынымен-ақ, абстрактілі «мейірімділік», «айлакерлік», «сезімталдық», «күрделілік», «орнықсыздық» сияқты ұғымдар мен «қызыл», «көк», «жылы», «жұмсақ», «қышқыл», «тәтті», «хош иісті» сияқты таза нақты ұғымдар бірге қарастырылады. Ал соңғылардың таза нақты болуы - олардың заттардың ең әуелгі қасиеттерін (түс, сұлба, дыбыс, иіс және т.б.) белгілеуіне және аталған қасиеттердің тікелей түсіну жолымен ғана ұғынылуына байланысты, яғни олардың нақты мазмұны сезімдік әсерлерге келтіріледі, өйткені, шын мәнісінде, абстрактілі ұғымдарды сөзбен жеткізе алсақ та, аталған қасиеттерді сөзбен жеткізу мүмкін болмайды. Бірақ, бұған қарамастан, сезімдік әсерге ойдың өмір сүру формасы болуға руқсат етілмегендіктен ғана логиканың аталмыш таза нақты ұғымдары абстрактілі ұғымдар қатарына жатқызылады.

Ойдың да, жалпы сананың да осындай әлі түсіндірілмеген басқа қырларына тоқтауға болар еді. Бірақ, жоғарыда аталған нәрселер жеткілікті болар деп, олардың кейбірін ғана атап өтеміз.

Бұл, мысалы, сананың жасырын, терең деңгейлеріндегі ойдың жағдайы: олардың шындығы қандай және олардың қарапайым түсініктерге сай ұстатпайтын тәнсіз «таза» болмысы бар болса, онда олар жадта қалай сақталады, ақылдан тыс нәрсе мәніндегі (яғни ойлампаздық емес) бей саналылық деп аталатын құбылыс бар ма? Бұл - «қуаныш сезімі», «шаттық сезімі», «уайым сезімі», «үрей сезімі» түріндегі сезім деген сөзбен аталатын эмоциядан мүлде басқаша нәрсені, яғни «түс сезімі», «орта сезімі», «уақыт сезімі», «ұжымшылдық сезімі» және т.б. түріндегі сезім деген сөзбен аталатын субъективті категорияның нақтылығы. Ал бұл категория, біріншісінен өзгеше ой әрекетінің формасы емес пе екен? Сонымен, психологиялық та, философиялық та әдебиетте таңдау сана құрамындағы ерік пен эмоцияға түседі: ал бұл мүмкін бе? Айталық, мақсаты анықталмай тұрып, әрекет (ерік) импульстері мен қуаныш, шаттық, уайым мен үрей - оларды туғызатын нәрсенің сипаты анықталмай, яғни ойдың бағдарсыз қалай пайда болуы мүмкін?.. Жалпы, сананың осы екі бөліктерінен өзгеше ойдың ерекше сипаты мен ерекше қызметі қандай?

Енді жоғарыда айтылған нәрселердің қорытындысын жасаймыз.

Философиялық және онымен шектесіп жатқан психологиялық әдебиеттегі ой категориясының қалыс қалу жағдайы кездейсоқ емес. Біз куә болғандай, оның бірқатар қырлары, тұрғылары, формалары мен байланыстары бұрыннан - ақ қажетті ғылыми деңгейде ашылмай келген: ойдың «таза» әрі ұстатпайтын тәнсіз болмысы туралы берік түсінігі, ойға деген тіл мен сезімдік әсердің қатыстылығы туралы бірдей тараған қарама-қарсы көзқарастар, кейбір белсенді қызмет атқаратын ой құбылыстарының ойлау теориясының (ережесінің. ред.) назарынан тыс қалуы, шын мәнісінде, өзінің танымдық табиғатына сай, ойлау тек логикалық қана болатынына қарамастан, оның қайсыбір бей логикалық формасы болады деген иллюзияның кең тарауы - міне, аталған түйінді мәселенің зерттелуін токтатып тастауға жарайтын, екінші кезектегі сипатта деуге келмейтін жеке деректер осындай. Сонымен қатар, бұл деректердің бойындағы ақтаңдақтарды тек осы категорияны тұтас зерттеу шеңберінде ғана толтыруға болатыны айқын нәрсе. Ал бұл жерде гносеологиялық, логикалық, психологиялық, лингвистикалық қырлар шоғырланғандықтан, бұл зерттеу философияның ең күрделі және көкейкесті мәселесінің бірі болып шығады.

Бірақ, бұл жерде мынадай маңызды сауал туындайды: тарихи әдебиеттен аталған мәселеге өте жақын қандай сындарлы материалды іріктеп алуға болады? Бұл тұрғыда бізге, ойлау теориясы саласындағы, ең болмағанда, ең ірі деген беделдердің мұрасымен танысу қажет...

ОЙ ГНОСЕОЛОГИЯСЫ

Таным және ой

Күнделікті қолданыс та, ғылым да таным деп бір-ақ нәрсені біледі, яғни ол - шындықты ақылмен барабар игеру.

Бірақ, орманның ішіне енген сайын, отын көбейеді дегендей, танымның жасырын қырларына жақындаған сайын түсінігі қиын сұрақтар да көбейе түседі. Сондықтан бұл жерде адам ақылы берген анықтамаларға сенімсіздікпен қарау теориясын да (скептицизм), оларға толық сенбеу теориясын да (агностицизм) жақын арада туғызған шартты түрде маңызды формаларды шексіз дәріптеуге әрқашан жол ашық. Мысал ретінде Канттың: «...біздің аңдайтын заттарымыз шын мәнісінде біз аңдағандай болмай шығады» және «олардың арақатынасы бізге көрінгендей емес және егер біз өзіміздің субъектімізді алып тастасақ, онда нысанның барлық қасиеттері және олардың кеңістік пен уақыттағы қатынастары, тіпті, кеңістік пен уақыттың өздері де жойылып кетер еді: құбылыстар ретінде олар өз ішінде емес, біздің ішімізде ғана өмір сүре алады» деген сөздерін алуға болады. Бұдан көп кейін дәл осы тұжырымдаманың сарыны бойынша ағылшындық философ - позитивист Бертран Рассел: «танымның ұғымы екі себептен көмескі болады. Біріншіден, сөздің мағынасы, логика мен таза математика саласын есептемегенде, әрқашан біршама түсініксіз болады; екіншіден, біз таным деп есептейтін нәрсенің бәрі біршама күмәнды және күмәнділіктің қай дәрежесі біздің сенімділігіміздің «таным» деп аталауға лайықсыз екенін анықтайды деген мәселенің шешімі жоқ, бұл - адам қасқа аталуы үшін неше шашынан айырылу керектігін шешетін тәсілдің болмауы сияқты нәрсе».

Сонымен, егер түсіп қалған шаштың санын анықтайтын тәсілдің жоқтығынан таз адамды қасқа деп тануға болмаса, онда жалпы бізді қоршаған заттардың барлығы, тіпті, өзіміздің денеміз де, оларға қатысты шексіз майда нәрселерді санамалап шығу мүмкін болмағандықтан, біз қабылдағандай болмай шығады. Және де бір-ақ нәрсе ғана түсініксіз болар еді: өзімізді қоршап тұрған құбылыстардың шындығын білмей, қалайша біз оларды дұрыс танимыз, мақсатты түрде пайдаланамыз, тіпті, қайта-қайта оларды өзгертеміз? Айтпақшы, егер агностиктер дүние танылмайды деп есептесе, онда неге олар өз кітаптарының оқырмандарын қандай да бір білімге иландырады, ең бастысы, ондай білімдер неге қатысты болады және қайдан алынады.

Ал, шын мәнісінде, ақылдың анықтамалары нақтылықтың дәл сипаттамасы болатындықтан және агностиктер де солардың арқасында өмір сүріп, оны жақсы білгендіктен, олардың, жалғандығы алдын-ала белгілі тұжырымдаманы дәріптеуі - сол баяғы Рассел арнайы көрсетуге мәжбүр болған «жеңілтек жалғаншылықтың» көрінісі ғана. Ол былай деп жазған: «Біз ештеңе білмейтіндей болып көрінгенде және бұл жағдайда таным жалған иллюзия болғанда, философтардың қиындықтары, жалпы айтқанда, олардың бақытты ұйқысынан оянғысы келмейтіндігінен туындайды».

Осындай қағидатты маңызы бар мойындауларға байланысты бұл тұста, ең болмаса, жалпы түрде төменде біз қарастыратын мәселеге тікелей қатысы бар екі сауалға жауап қайтару қажет болады.

Біріншіден, кез келген сергек ойлы, қатардағы оқырман: неліктен терең талдау саласында аса жүйрік кейбір философтар, кенеттен, дүние танылмайды деген тірі тәжірибеге айқын түрде қайшы келетін сандырақты қорытындыны жасай салады деген сұрақ қоюға құқы бар. Бірақ, бұл дұрыс қарапайым ақыл үшін де өте қызық адасудың тамыры, бірқатар объективті және субъективті жағдайлардың қысым жасауында жатыр. Бұл жерде ең әуелі, жеке заттардың да, олардың жиынтықтарының да пішіні мен қатынасының шексіз алуан түрлі күрделілігі мен өзгермелігі фактор ретінде әрекет етеді және біресе заттардың сыртқы келбеті, қасиеттері, сапалары шегі жоқ жасырын формалар мен көріністердің белгісіне айналады, біресе бұл бөліктердің әрқайсысы және олардың шеңбері өзгермелі жағдайға байланысты өзгереді, біресе олардың әр қатынасының артында басқа байланыстар тізбегі созылып жатады, біресе жақсы таныс қарапайым нәрседе мүлде белгісіз нәрсе анықталады және т.б. Ары қарай бұдан да тұрақсыз әлемге біз адами қабылдаулар мен мәнді түсіну саласында жолығамыз: бірнәрсенің кез келген ауқымда ой арқылы зейінге алыну әрекеті, көңілдің тоқтатып болмас самғауының бір бөлігі ретінде көрінеді, кез келген материал бір адамға маңызды, ал басқа адамға әншейін нәрсе болып көрінуі мүмкін, кез келген халықтың ақылы қайсыбір ерекше тілде түрленген, ерекше бір тұрпатта қызмет атқарады. Бұған қоса: Мұндай жағдайда адам өзі туралы және айналасындағылар туралы қанша көп білем десе де, әрқашан көп нәрсені білмейді және ешқашан біле де алмайды, сондықтан алуан түрлі күрделі әрі өзгермелі дүниенің ұлылығымен жолыққан кезде адамның бәрі әрқашан өз білімдерінің шектеулі екенін, тіпті, әлемнің құпиялары мен шексіз екенін көргенде, өздерінің дәрменсіз екенін мойындауға мәжбүр болады. Әрине, бұл жерде аталған шарттардың үстемдігі шексіз емес және олардың әрқайсысы таным мәселесіне деген жалпы көзқарас шеңберінде өз орнын табады. Бірақ, бұл жерде біз таза психологиялық сипаттағы тағы бір факторға жолығамыз - ой өмірінің ерекшеліктері, оның ішінде кез келген адам типінің көзқарасы, олардың субъективті деректерімен - мұқтаждықтары мен бейімділіктерімен және т.б. тікелей байланысты болады. Егер адамның бойында күдікшілдік, басырлық қасиеттер болса, онда ол айналасындағы тұрақтылықтан гөрі, өзгерісті көбірек байқауға бейім болады және әртүрлі адамдардың бірдей нәрсені түсінудегі ерекшеліктеріне басты назар аударады. Осыған байланысты, нақты шындықтың деректері емес, олар туралы адам түсініктерінің ерекшеліктері, аңдау емес, оларға арналған ақпараттың оқылуы маңызды саналуы мүмкін. (Осындай адамдардың көрнекті бір өкілі осы жолдардың авторы жүргізген телехабарлар топтамасы жайында: «Сіз қала көріністерін мәнді етесіз», - деп қайталауға жалықпайтын және бұл адам өзінің жұмыс күнін мәтін терушілерді аралап, мәтіндерді тексеріп, өсек тыңдаудан бастайтын, достары қала сыртына алып шыққанда, серуендеудің орнына кітаптан бас алмайды екен...).

Екіншіден, неліктен агностиктер өздерінің тәжірибесіне, дұрыс ақылына мүлде сәйкес келмейтін «дүниенің танылмауы» туралы анық өтірікті дәріптегенде «бақытты ұйқыдан оянуға» қабілеті жетпей ме деген сұрақ еріксіз туындайды. Бұл тұста біз, ең алдымен, психологиялық мәдениет туралы бірнеше рет атап өтілген және егжей-тегжейлі қарастыруды қажет ететін жалған ойды сындарлы пайдалану туралы жалпы адамзаттық тәжірибені, мысалы, дәрігерлердің қатты науқас адамды аурудан айығып кететініне сендіруі сияқты нәрсені еске салуымыз қажет. Бұл тәжірибенің терең негізделуі мен үйреншіктілігі соншалықты, тіпті, оның шеңберінде қалыптасқан белгілі бір жалған ойларға деген жағымды көзқарас, әдетте, автоматты түрде барлық жалған ойларға көшіріледі, олардың арасында өрескел қателіктер да болады және бұл жерде адамның әуес нәрсеге деген ерекше құмарлығы маңызды қызмет атқарады. Дәл осы жағдайға біз агностиктердің «бақытты ұйқысында» жолығамыз. Бірақ олардың өздерінің сандырақ іліміне деген құштарлығы, негізінен, оның жалған болу дәрежесінің олар үшін басқа адамдар қолданатын ілімдердің жалғандық дәрежесінен аспауына негізделеді.

Агностицизмнің сипаттамасына қайта оралғанда, ең алдымен, оның әлемнің танылу детерминантын ғана емес, яғни тәжірибенің бағдарлық қажеттіліктерін ғана емес, сондай-ақ сол қажеттіліктерді өтеудің құралы ретіндегі ойлаудың да тікелей қызметін айналып өтуінің нәтижесінде, әлемнің танылу мүмкіндігін іс жүзінде жоққа шығаратыны туралы айту керек. Агностицизм да, субъективизмнің оған жақын басқа мектептері де, өзінің көптеген түрлі анықтамалары бар ойлау біздің ортадағы мінез-құлқымызға қызмет етпесе, егер шын білімді бермесе, яғни таным болмаса өз қызметін қалай атқарар еді және оның өзі не үшін қажет деген мәселені тікелей формада көтермейді де, оны барабар түрде шешпейді де! ...Бірақ, мәселені ойлаудың бірқатар маңызды әрі формалды тұрғыларының айқындалмауы, одан туындайтын оларды түсіндірудегі қайшылықтар одан әрі күрделендіріп жібереді. Мысалы, Кант «аңдау», «эмпирикалық дерек», «тәжірибелік дерек», «ұғым», «пікір», «ой тұжырым» сияқты ұғымдарды қолданып, сезім, қабылдау, жалпылау, дерексіздену, абстракциялау категория л ары н мүлде пайдаланбайды және ол үшін ұғымдар қандай да бір тәжірибеден тыс, априорлық нәрсе, аңдау бөліктерін реттеу үшін қажет қайдан алынғаны белгісіз білім болады. Бұған қоса, ойдың орнына тек сөйлемдер алынатын, ал «сөздің мағынасы», «логика мен таза математика саласын есептемегенде, әрқашан біршама түсініксіз болады»- мыс делінетін Расселдің позитивистік іліміне сілтеме жасауға болар еді. Бұл ереже қате, өйткені сөз бен оның мағынасы бірігіп, ұғымды құрайды және мұндай ұғым әрқашан логикалық категория болып табылады. Кең тараған барабар емес тұжырымдамалар арасынан екеуін еске салайық: олардың бірі оқулықтарда, монографияларда және мақалаларда сезу, қабылдау және түсіну әрекеттерінен құралатын аңдау үдерісін ойдың, рационалды бұрын болатын сезімдік әсерлердің деңгейіне қояды, ал басқа тұжырымдама ақыл қызметінің терең, жасырын қырларын қайсыбір бей саналық немесе түп саналық, яғни санаға еш қатысы жоқ сала деп түсінеді. Міне, осындай және осыған ұқсас біржақты әрі қате тұжырымдамалар шеңберінде ойлаудың әртүрлі қиындықтары, қайшылықтары мен ұғынылуы күрделі тұрғылары абсолюттен, оның түбірлі қызметінің орындалу дерегін тұмшалап тастайды.

Бұған қоса, бірқатар ең маңызды деген физиологиялық - психологиялық және психологиялық деректерді білмеу — дүниенің танылмауы туралы тұжырымдамасына жетелейтін ең басты шарттың бірі. Біз, ми жұмысының терең, жасырын тұрғысындағы ғылым ашқан нәрселерін білмеу - ойлаудың көптеген құбылыстарын түсіндіргенде қаншалықты теріс әсерін тигізетіні туралы жоғарыда айтып кеттік және бұл - дәстүрлі гносеология деңгейінде қалып қойған кез келген субъективизмнің осал тұсына қатысты нәрсе. Бұл бағыттағы деректерді біз төменде тағы да кездестіреміз.

Біздің ойымыз үшін - шындықтың дұрыс бейнеленуі түбірлі табиғи мақсат және оның осы болмысын дәлелдеу үшін әрқашан қарапайым деректердің үш түріне сілтеме жасау қажет.

Біріншіден, бұл біздің тіршілігіміздің, яғни бүкіл адами тәжірибенің сол баяғы ақылға бағытталған сипаты: ой арқылы біз өзіміздің мінез-құлқымызды үнемі бағыттап отырамыз және нақты заттарды пайдаланған кезде өз әрекетімізді реттейміз,бір затты жасағанда, қайта жасағанда не өзгерткенде өз тәсілдерімізді нақты жағдайлармен сәйкестендіреміз. Әртүрлі объективті және субъективті ерекшеліктердің болуына қарамастан, ақылымыздың анықтаулары шындыққа сай келуінің арқасында барлық адамдардың алған нәтижелері, жалпы, ұқсас әрі дұрыс болып шығады.

Екіншіден, ойды жеткізуші сөз әлемінің кейбір жалпы тұрғылары да дәлелді болады: а) кез келген сөз, ол бірмағыналы, не омоним, не көп мағыналы болса да аталмыш контекстке сай әрекет етуші кез келген өзінің нақты мағынасында, біршама белгілі қайсыбір нақтылыққа - тек қана қайсыбір жеке нәрсеге немесе қайсыбір заттардың жиынтығына, немесе тек қана бір заттық қасиетке немесе жағдайға немесе қатынасқа т.с.с. жатады және сөздер нақ осындай белгілі бір мәнділігінің арқасында біздің әрекеттік бағдарлауымызды қамти алады. Рассел сөздің мағынасын «әрқашан біршама көмескі» деп санағанда, сөздердің әуелгі пакты бір мәнді болуының басты дерегін олардың кейін пайда болатын көп мағыналылығымен және олар белгілейтін әрбір әртүрлі ауқымдағы нысандардың алуан түрлі күрделілігімен шатастырады (айтпақшы, бұл - ұғымнан бұрынғы пайымдарды, әсіресе, таза абстракциялық пайымдарды жасаудағы қиындықтардың негізгі себебі) жалпы, әр тілде сөздердің көп болуының да, көптеген жеке сөздердің көп мағыналы болуының да, олардың сөйлемде қолданғанда алуан түрлі мағыналы болуының да ең қарапайым негіздері бар, бұл деректердің артында біз игеретін материалдың шексіздігі тұр, ол ұғымдардың тұрақты формаларынан, олардың пайым құрамындағы өзгеретін орнынан көрініс табады. Біз сөздердің мағынасын әртүрлі нысандарға кездейсоқ түрде емес, олардың сұрауы мен нақты сипаты бойынша бекітеміз, сондықтан сөздер де, олардың мағыналары мен қолдану тәсілдері де көп болады және бұл деректі елемеу субъективизмнің ақауы болып табылады.

Үшіншіден, қарапайым болса да айшықты деректердің қатарына, агностиктер мен скептиктер үшін бүкіл танымның жалғыз ғана лайықты сипатында көрінетін: «айқын емес», «дәл емес», «күмәнды», «қиялды» сияқты болымсыз мәндегі ұғымдар, «айқын», «дәл», «шынайы», «рас» сияқты іргелі - маңызды болымды ұғымдардың ғана болатыны туралы дерек жатады. Соңғы ұғымдарды адамзат, ең алдымен, ойлаудың ең бастапқы, түбірлі, негізгі қасиетіне - оның барабар бейнелеу қабілетіне қатысты қолданады және соның арқасында ол біздің қалыпты өмір сүруімізді қамтамасыз етеді. Бүкіл өркениет барша деңгейлерінде өзінің қалыптасуы мен өрлеуіне айналадағы шындық туралы шынайы білімді қолдану арқылы жеткен және ең қарапайым «мен», «сен», «ол», «нан», «су», «жүру» «аспан», «ұшақ», «мінез-құлық» сияқты ұғымдардан басталатын шынайы білім ретінде тәжірибеден өткізілген анықтамалардың шексіз әлемін мойындаған. Егер адамзаттың өз білімінің осындай заттық - нақты маңыздылығына деген табиғи сенімін кім де кім адасу деп атаса, онда бұл өзінен басқа бүкіл рота аяғын біркелкі баспайтындай көрінетін әпенді сарбаз туралы мәтелдегі жағдай болар еді.

Ал енді, жоғарыда танымға қатысты айтылған нәрселердің басын біріктіріп, оның жалпы сипатының қысқаша мазмұнын берсек.

а) Біз танымның мәні ретінде көрсеткен шындықты ақылмен барабар игеру үдерістері -білімді, яғни өздерінің маңыздылығының арқасында ой тіршілігінің тұрақты бөлшектері саласын құрайтын деректерді алу мен жинақтауға саяды. Мұндай білім шындықтың тірі үлгілерінде, барлық сөз арқылы жасалған сипаттауларда, әртүрлі жалпы, тұрмыстық ережелерден бастап, табиғаттың сипатына дейінгі, моральдық нормативтерден ғылыми теорияға дейінгі ережелерде беріледі. Мұндай білімді - материалды игерудің дәрежесі арқылы адамның өмірдің әртүрлі саласындағы, оның кең ауқымындағы таным деңгейі сараланады.

ә) Кез келген білім ойдың формасында өмір сүреді, яғни қайсыбір жеке мазмұнды ой бірлігін қайсыбір жалпы мазмұнды ой бірлігімен түйіндесу арқылы туындыны анықтау формасында өмір сүреді, демек, таным ой лау үдерісі ретінде жүзеге асады. Бұл қарапайым, көзге ұрып тұрғандай болып көрінетін деректі оның түбірлі маңыздылығына ғана байланысты емес, сананың тірі нақтылығы туралы бірқатар тамырын тереңге жайған, біз алдыңғы тарауда қарастырған жалған көзқарастарға тойтарыс беру үшін де ерекше атап өту қажет. Біздің ой тіршілігіміздің көп бөлігін алып жатқан сезінудің, қабылдау мен түсінудің үздіксіз үдерістері рационалды бұрынғы сатыда турады, яғни ойлаудан тыс болады дегенге саятын сол баяғы аңдау тұжырымдамасын еске салайық. Тіпті, ғылым саласында да бүгінге шейін өмір сүріп келе жатқан, кейін бағдар психологиясында қолданылып, ойды сананың құпия, жасырын деңгейлерінен алып тастайтын бей саналылық пен түп саналылықтың ескі тұжырымдамасын еске салайық. Сондай-ақ, (белгілі бір кезеңде инстинкт деп аталған) қандай да бір ойдан тыс кенет келетін білім, ой болады және біздің ойланбай жасайтын әрекеттеріміздің артында ешқандай ойлаудың тұрғысы жоқ деген әдеттегі, үйреншікті түсінік те бар. Бірақ осы тектес тұжырымдамалар мен түсініктердің бәрі қазіргі заманда ғана ашылған және алдыңғы тарауда біз сілтеме жасаған, ми жұмысының күрделі терең тетіктерін білмеудің салдарынан ғана пайда болуы мүмкін. Ал енді, кез келген білімнің ой түрінде түрленіп, өмір сүретіндігін ғана емес, сонымен қатар, жалпы, тұтас алғанда, ойлаудың өзі де таным үдерісі болып табылатынын ерекше атап өту қажет.

б) Ойлау біздің тіршілік әрекетіміздің бағдарлау құралы және сол арқылы оның ажырамас бөлігі болғандықтан, ол ешқашан, тіпті, ұйқыда да, тоқтамайды, сондықтан таным үдерістеріне үздіксіздік сипаты тән. Мәселенің мәнісі - ойлауға, барша ортақ тұрақты нәрсесі өздерінің нақты формаларында тоқтаусыз өзгеріп отыратын біздің жағдайларымыздың да, сыртқы жағдайлардың да алуан түрлі күрделі әрі үнемі ағымдылығына байланысты, субъект алғашқы рет тіркеген әрбір жаңа нәрсе мен оған сәйкес келетін ескі белгілі нәрсенің арасында табандылықпен байланыс орнатуға тура келетінінде. Осы жолмен әдетте байқалмайтын білім жинаудың шексіз үдерістері жүзеге асады, бұған мидың қарқынды терең жұмысының нәтижесі ретінде, біз бірнеше жерде келтірген мысалдар куәлік ете алады, олар, аз ғана уақыт аралығында ізделетін анықтамалардың жасалуының жеңілдеуінен, кейде ақыл тікелей басқа затпен айналыспай, ұйқыда болғанда да кенеттен сондай анықтамалардың келуінен, дені сау адамдардың бәрінің бірдей өмір сүру жағдайында қабылдау мен бағалаудың жалпы деңгейінің бірте-бірте артуынан байқалады.

в) Сонымен, таным үдерістері біздің субъективті өміріміздің ең күрделі тұрғысын құрайды. Өздерінің түбірлі бағдарлық мәніне сай, оларға өз негізі ретінде біздің тіршілік әрекетіміз де, біздің психикамыздың кең саласы да енеді және олар, қасқағым сезімдерден, қарапайым есептік фигуралардың мыңдаған қайталануына дейінгі, әрекетіміздің ұшқыр бағыттау тетіктерінен, әмбебап мәнді қайтармалы анықтамалардың лездік меңзеу әрекеттеріне дейінгі, барша майда ой қозғалыстарының сындарлы қатысуымен жүзеге асады. Бұл жерде барабар білімдердің қалыптасуы мен беку динамикасының пайдасына, дәл, дұрыс құрылымдармен қатар, әрқашан олардың серігі болатын ой - болжам, ой -сұрау, тіпті, бізді үнемі аңдып тұратын ой - қателік жұмыс жасайды. Танымдық үдерістің шамадан тыс күрделі болу аспектісін, біз өмірлік тәжірибеміз жеткілікті бола тұра өзіміздің не басқаның кей әрекетін кейде қате бағалайтынымыз сияқты, бір кезде біздің қатысуымызбен болған қарапайым оқиғалардың шынайы мәнін көп жылдар өткен соң ғана түсінетіні сияқты, ақылдарында ұқсас қабілет бола тұра, адамдардың күнделікті мәселелерде келіспеушілігі тоқтамайтыны сияқты қарапайым мысалдардың - берері көп. Бұл тұста, ежелгі дәуірлердің қарадүрсін түсініктерін еңсеріп, мыңдаған жыл бойы адамзаттың қолы енді ғана жеткен, ішінде әр бағытының зерттеу шекарасы шексіз кеңейіп, терең ақиқаттарына апаратын жолы азапты ізденіс, адасу, қайшылық арқылы өтетін және әртүрлі салада қолданылатын теориялық нәтижелеріне әркімнің де, баршаның да қолына тие бермейтін ғылымның тармақталып жатқан әлемінің ауқымды сипатын келтірудің қажеті де жоқ шығар.

Ақиқат пен зерде жолындағы таным

Танымның жалпы сипаты шеңберінде, оның «ақиқат» және «зерде» деген екі ауқымды түйінді анықтамасына ерекше тоқтау қажет.

Барша халықтардың арасында «Ақиқат бәрінен қымбат», «Ақиқат жеңеді», «Ақиқатты айналып өтуге болмайды» түріндегі «қайтармалы» ойлар кең тараған, ал кейбір жағдайда сөйлемді «Ақиқат мынада...» деген формада құрау әдетке айналған. «Ақиқат» және одан туындайтын «нағыз» деген ұғым, мағынасы кен «шындық» (действительность) және «бар» деген ұғымдар қамтитын нәрсені белгілейді, ондай нәрсе, - сыртқы әлемде немесе адам жанында нақтылы бар нәрсе. Лайықты мағынада қолданылатын келесі сөйлем жұптарының жалпы барабар мазмұндылығын мысал ретінде алуға болады: «бұл жердегі ақиқат осындай» және «бұл жердегі шындықтың өзі осындай», «ақиқатты бұрмалауға болмайды» және «шындықты бұрмалауға болмайды», «істің ақиқат жағдайы» және «істің шын мәнісі». Айтпақшы, кейбір халықтарда «ақиқат» пен «шындық» (олардың туынды түрлеріне лайықты) деген екі ұғымның орнына, бір-ақ ұғым жұмсалады, мысалы, ең көне халықтың бірі қырғыздарда тек «шындық» деген ұғым бар. Демек, «ақиқат» пен «шындық» деген ұғымдар синоним ретінде көрініс табады.

Ал синоним - ұғымдардың маңыздылығы бірдей, бірақ формасы мүлдем ерекше ой жасалым ретінде өмір сүруі, олардың әрқайсысының мағынасында ерекше үлесі мен қолданысының шекарасы болуына байланысты және олар бірін-бірі әрқашан алмастыра бермейді. Қарапайым мысал мынадай: «мотор» және «қозғалтқыш» деген ұғымдар көбіне бірін-бірі алмастырып жатады және кей жағдайда тек «мотор» деген сөзді ғана, ал кейде -тек «қозғалтқышты» ғана қолдануға болады, дәл осындай жағдай, айталық, «баспана» және «үй», «тағам» және «ас», «атамекен» және «отан», «өзгешелік» және «ұқсамау» деген синонимдерге тән. Дәл осыны «ақиқат» және «шындық» деген ұғымдар туралы айтуға болады: егер көптеген контексте олар, жоғарыда айтылғандай, бірдей мағыналы және өзара алмасатын болса, онда көптеген басқа жағдайларда олардың біреуі ғана қолданылады: айталық, «Ақиқатты айғақтау керек», «Ақиқат жеңіп шығады», «Ақиқатқа жету оңай емес» деген пайымдардың орнына, ешбір адам аталмыш контекстің дәлдік талабына қайшы келіп, «Шындықты айғақтау керек», «Шындық жеңіп шығады», «Шындыққа жету оңай емес» деп айтпайды және, керісінше, «біз қоршаған шындыққа тәуелдіміз», «шындық шексіз өзгереді», «өнерде шындықтың әсері қайта өңделеді» деп айтудың орнына, «біз қоршаған ақиқатқа тәуелдіміз», «ақиқат шексіз өзгереді», «өнерде ақиқаттың әсері қайта өңделеді» деу - сауатсыздықтың нышаны болар еді. Мәселенің мәнісі, қайталап айтамыз, бұл ұғымдардың әртүрлі көлеміне (қолданыс аясына) ғана емес, сондай-ақ, әрқайсысының мазмұнының өзгеше болуына байланысты. «Шындық» деген ұғым жалпы нақты болмысты белгілейді, ал «ақиқат» ұғымы қайсыбір нақты болмысты, ақылдың барабар анықталатын материалы ретінде белгілейді. Енді осы материалға тоқтайық.

Біз шындықтың қайсыбір құбылысын оны жалған пайымдағы бұрмалауға қарсы тұратын дұрыс түсінгенде ғана ақиқат деп атай бастаймыз. Өйткені, әдетте, мысалы, қоршаған флора мен фаунаның көзге түсетін азуы жайындағы ақиқаты - айтылып, жазылып жүргендей, кейбір түрлердің сан жағынан азаюына немесе жоғалуына емес, олардың биологиялық болмысының нашарлауына байланысты болады немесе 1986-90 жылдары Алматы, Тбилиси, Рига қалаларында шерушілерге қарсы қан жоса жазалау тәсілінің шынайы авторы - жергілікті партия басшыларының бірі болуы мүмкін деп бәрін иландырғысы келгенімен, оның авторы сол кездегі жоғарғы билеуші - Горбачев немесе социализм жүйесінің сәтсіздікке ұшырауының ақиқаты - адал коммунистер айтатындай, 1985 жылдан кейін қолға алынған «қайта құру» деген толғақты қосқанда, оны құрудағы «қате жолдарға» емес, жалпы, социализм бойынан көптеген жылдардан бері құртушы әлеуметтік - экономикалық және саяси ақаулардан және бүкіл қоғамды бастан-аяқ шірітіп жіберген моральдық - психологиялық кемтарлықтардан үнемі білініп отырған негізсіз жалғандығы... Ақиқат - кез келген нақтылы берілетін, арнайы түрде әншейін не қажеттілікпен немесе қайсыбір оның жалған анықтамасын жоққа шығару үшін ерекшеленетін шындық. Шындықты оның барабар емес анықтамаларына қарсы қою жағдайларына байланысты, бір маңызды жалпы танымдық форма, яғни «ақиқат» ұғымының шындығын белгілейтін нәрсені, «жалған» ұғымының шындығының ойға қатысты бұрмалауларын белгілейтін кореллят ретінде қолдану қалыптасты. Әрине, «жалған» ұғымының тікелей корелляты - «шындық, рас» ұғымының ақиқаттылығын белгілейтін барабар анықтамалар (бірақ, кейде «өмірдің шындығы», «бұл істердегі шындық..» сияқты сөйлемдерге жол беріледі), алайда «жалған» ұғымы кез келген ақиқат -шындықтың бұрмалануын белгілейтіндіктен, шындықты белгілейтін «ақиқат» ұғымымен кореллятивті қатынасқа түседі. Бірақ, бұл жерде «ақиқат» пен «жалған» ұғымдарын кореллятивті қолданысқа байланысты туындайтын дәлсіздікке жол берілетіні туралы айту қажет.

Әр тілде баламасы бар «Ақиқат - таластың жемісі» деген нақыл сөзге сенер болсақ, ақиқат шындықтан шықпайды және оны пікірлер қақтығысының нәтижесі ғана дәл анықтай алады. Дәл осындай ақиқат нақтылығының ығысуы «ол ақиқатын айтып тұр», «сен ақиқатын айттың», «барлық ақиқатты жеткіз» деген сөйлемдерде бар. Ал мұндай түсінік, «ақиқат» ұғымына жүгінудің ықпалымен, біз ойдағы қайсыбір шындықты арнайы ерекшелеген жағдайда не бұл ұғымның ой әрекетін білдіретін «жалған» ұғымымен тұрақты байланыс орнату жағдайында қалыптасады. Және де кәдімгі сана шеңберінде аңғалдықпен жасалатын мұндай дәлсіздік, кейін, субъективтік гносеология деңгейінде нақ ой операцияларында ғана ақиқатты жасаудың тұтас тұжырымдамасына айналған. Еуропада, «біз аңдайтын заттар, шын мәнісінде, біз аңдағандай емес», құбылыстардың мәні де, кеңістік те, уақыт та біз ойлағандай емес, сондықтан ешқандай нақты болмысты дәл тануға болмайды дегенге сенген Кант, ақиқат деп аталатын нәрсеге қатысы бар нәрсенің бәрі, тек қана ойдың таза туындысы екенін барынша дәлелдеуге тырысты және субъективизмнің басқа бағыттары ақиқатқа деген көзқараста дәл осындай қорытындыға келді. Дегенмен де, ақиқаттың бұлайша ығысуына «ақиқаттың өлшемі ретіндегі тәжірибе туралы» марксшіл догмат та жетелейді: өлшем - бір нәрсені бағалауда бағдар ретінде таңдалып алынатын қайсыбір жалпы фактор, ал тәжірибе - адамның әрекеті, жалпы қоғамдық өмір болғандықтан, тәжірибенің жеке құбылыстары қандай да бір нақты өздігінен бар болатын нәрсе үшін емес, яғни қайсыбір алдын-ала берілген шындық үшін емес, тек аталмыш формулаға сай ақиқатқа айналатын ой анықтамалары үшін ғана бағдар бола алады. Бірақ бұл формула қандай жаңылысуға ұрындырса да және бұл жерде алғыр субъективизм қандай ұқсас түсінікке иландырса да, «ақиқат» ұғымы әуелден-ақ қалыптасып, кез келген нақты өмір сүретін материалдың белгісі ретінде, көбіне, «шындық» ұғымының синонимі ретінде өз қызметін жалғастыра береді. Бұл тұста, жоғарыда келтірілген мысалдармен бірге, «ақиқат жалғыз» деген қайтымды категориялық форманың қайсыбір жалғыз жеке не жалпы деректі ғана немесе оның қайсыбір жалғыз қатынасын ғана нұсқайтын қолданысын да еске салу қажет, - егер ақиқат ойдың анықтамасына келтірілсе, мұндай форма болмас та еді, өйткені бірдей нақты материал мазмұндары мүлдем қарама-қайшы, бірақ барабарлыққа деген дәмесі бірдей әртүрлі пайымдарда анықталуы мүмкін ғой. Айтпақшы, істің мәнісі бойынша ақиқаттың өлшемі тәжірибе емес, керісінше, ақиқат тәжірибенің өлшемі болып табылады: өйткені, біздің мінез - құлқымыз, біздің істеріміз, әлеуметтік өмірдің нақты формалары мен тетіктері, яғни бүкіл тәжірибе - ақиқат болып табылатын тысқы табиғи бастап, психологиялыққа дейінгі объективті - тарихи жағдайға, нормаға, үлгіге сай (сол бағытта) жасалады. Тіпті, тәжірибенің едәуір ауқымды және тұрақты бағыттары да ақиқат ретінде тәжірибенің шағындау формалары үшін бағдар - өлшемге айналады және мұның бәрін ой қызмет атқаратын тәжірибенің арқасында бір ақиқаттар үнемі дәлелденіп, басқалары терең әрі кең ұғынылып, үшіншілері жаңадан ашылып жататын екіншілік дерекпен шатастыруға болмайды. Жалпы, жоғарыда аталған «ақиқат» ұғымының «ой» анықтамасын ғана белгілейтін «жалған» ұғымына қатысты кореллятивті қолданысынан, басқа, жаңылыстыратын ақиқаттың субъективациясының пайда болуы - біздің, шындық құбылыстарын және олардың қатынастарын ақиқат ретінде өз ойымызда белгілеуімізге байланысты. Бұл жерде шындық құбылыстарының әуелгі нақты болмысы тасада қалады, бұл - мысалы, егер біз адамның өзін емес, өзіміздің сол адам туралы ойларымызды адам деп тануымызбен бірдей нәрсе. Әрине, тірі субъективті құбылыс ретіндегі кез келген ой қозғалысының нақтылықтары да ақиқатқа айналады, оны, сыртқы нысандардың нақтылығында, сол баяғы «ақиқат» ұғымы мен одан туындайтын «ақиқаттылық», «ақиқат» және «расында, шындығында» деген ұғымдар көрсетеді. Ол екі тұрғының бірінде көрсетіледі - «Ақиқат X мырзаның мынадай бірнәрсе туралы ойын үнемі қайталауында және бұл деректі елемеуге болмайды», «Оның бұл теориялық ережені қарастыруының ақиқаттылығы шүбәсіз», «Расында да бұл - мұндай құбылысты пайымдаудың өте сирек жағдайы» түріндегі ой анықтамаларының шындығы көрсетіледі немесе «Бұл пайымдау ақиқат» (мысалы, Христос «Сіздерге ақиқатты айтамын» дегені сияқты), «сен ақиқатын айттың», «Пәннің кез келген ақиқат сипаты оның зерттелуіне септігі тиеді» түрінде аталған сөйлемнің барабарлығы, дұрыстығы көрсетіледі.

* * *

Егер ақиқат ұғымы әр кезде біз анықтайтын қайсыбір материалды белгілейтін болса, онда анықтамалардың бара - барлығын белгілеу үшін «зерде» деген ұғым жасалады. Тірі андаудың дәлме-дәл зейінге алынуы да, біздің мінез-құлқымыздың қарапайым формаларының дұрыс бағдарлары да зерде қозғалысы болып табылады, - ақылдың мұндай бастапқы әрекеттерінің нормаларынан алшақтайтын кез келген айқын ауытқу, зерде шегінен шығу болып саналады. Зердені, барша нақты болмыстың қарапайым деректерден бастап, олардың ең күрделі байланыстарына дейінгі барабар түсінігіндегі - «ойдың әмбебап тәуелсіздігі» деп атаған К.Маркс қателеспеген екен.

Сонымен, зерде - жалпы, заттардың тікелей қабылдануындағы, кәдуілгі сана деңгейінде өріс алып, пайымдалған және таза абстрактілі теориялық жалпылануындағы дұрыс анықтамалардың дәрежесі. Зерденің осындай әмбебап сипатының ұғынылуының арқасында гносеология мен логикада ежелгі классикалық философиядағы жағдай, яғни зердені - ауқымды категориялармен айналысатын ең жоғарғы деңгейдегі ойлау деп тану, ал пайымды - тікелей тәжірибе саласына қатысты ең төменгі деңгейдегі ойлау деп білу және оларды қарама-қарсы қою енді қолданылмайтын болды. Мұндай қарама-қарсылық Кант пен Гегельдің ілімдерінде айқын көрініс тапқан.

Канттың ілімі бойынша, жемісті таным пайым шеңберінен шықпайды, оны «жалпы ой-пікірді жасайтын қабілет ретінде түсінуге болады» және оның деңгейінде зат бізге өзінің сыртқы көріністерін ғана ашады-мыс («біз үшін затқа» айналады), бірақ өзінің түбірлі мәндерін ашпайды («өз ішіндегі зат» ретінде қалады). «Қағидаттарды беретін қабілет» ретінде Кант пайымнан ажыратып алатын зерде, тек қана априорлық деп аталатын (тәжірибеге дейін және тәжірибеден тыс жасалатын - мыс) ұғымдармен әрекет жасау түрінде көрінеді және мұндай ұғымдар тек қана эмпирикалық білімді алуға жарап, оларды жалпы заңдылықтарға қарай жылжытпайтын, сондықтан Кант зердені - «таза зерде» деп, ал осындай «шектелуге» арналған өзінің талдауын - «таза зерденің сыны» деп атаған. Канттың зерде мен пайымды бұлайша қатаң жіктеуінің кездейсоқтығы бірден көзге ұрады, өйткені оны шын мәнісінде, зерденің Кант пайымға ғана жатқызған ой-пікірден тыс «қағидаттарды бермеуінен» де, өз кезегінде, пайымның арқасында ғана қағидаттар қалыптаса алуынан байқауға болады.

Зерденің Кант түсінігінің осыншама субъективті си патына назар аударған Гегельдің өзі бұл категорияны объективті - идеалистік тұжырымдама шеңберінде қарастырды. Гегель зердені: «әлемнің жаны» ретінде, оның ішінде болатын «имманент мән» ретінде, «оның баршаға ортақ нәрсесі, ең шынайы ішкі болмысы» ретінде қарастырады. Мұндай дәрежеде зерде адам санасына берілген объективті шындықтың субъективті бейнесі ретінде емес, әлемді жаратып, басқаратын қандай да бір құпия күш ретінде көрінді. Нақ осы дәрежесінде ол, болмай қоймайтын түрде, пайымнан жоғары тұрған нәрсе ретінде түсінілді. Рас, Гегель «теориялық та, практикалық та салада пайымның көмегінсіз ешқандай айқындылық пен беріктіктің болуы мүмкін емес» және бұл ой салаларының әрқайсысының «пайымсыз ешнәрсе бітпейді» дегенді айтып кеткен. Дегенмен де, Гегель Кант ілімінің пайым анықтамаларының шекті саланың еншісінде болатынын және оның шеңберінде қозғалатын танымның ақиқатқа жете алмайтынын мойындауын - оның «ұлы жағымсыз үлесі» деп бағалайды . Гегель: «Пайым ретінде ойлау қозғалмайтын анықтылықтан аса алмайды», «ойлау тікелей пайымдық ойлау болса да, ол, бірақ, онымен шектелмейді және ұғым енді пайымның анықтамасы болмайды» , - деп жазады және бұл ережелерін әртүрлі аспектіде қолданады. Ал мұндай пікірлердің, жоғарыда айтылған теориялық салада пайымның көмегінсіз ештеңе бітпейді деген мойындауы мен қайшы келуі, Гегельдің зердені жасанды - тұйықталған жағдайда қалдыруына байланысты.

Алайда, қайталап айтамыз, зерде мен пайымды қатаң түрде межелеу жасанды нәрсе болады, өйткені, шын мәнінде бұлар жалпы ойлаудың ішіне кіреді. Өйткені, «Ақыл солай дейді» және «Пайым солай дейді». «Ол ақылынан айырылды» және «Ол пайымынан айырылды» немесе «Істі ақылмен жүргізу» және «Істі қарау» сияқты сөйлемдерде бір нәрсе туралы айтады.

Соңғы мысал мәндер мен заңдылықтар параметрлерінің күрделілігі тұрғысынан айғақты. Бұл жерде әуелі кез келген жекелік - тұтас материалдағы олардың шексіз көптігінің дерегін бөліп аламыз: айталық, егер, үйдің жанында орналасқан осындай нақты материал, біріншіден, бір мезетте, тізбелі түрде «қайын», «ағаш», «өсімдік», «ағза», «дене», «фигура», «зат», «құбылыс», «әлдене» және т.б. ұғымдар арқылы белгіленетін әртүрлі категориялардың шеңберіне кірсе және, сол мезетте, дәл сондай әртүрлі мәндерге ие болса, онда, екіншіден, оның сансыз көп бөліктерінің әрқайсысы - бөліктері, белгілері, жағдайлары дәл сондай жағдайда болады. Және әртүрлі ауқымдағы тектердің орналасуының біріне-бірі өзара өтетін осындай бірыңғай тірі материалы және олардың мәндік анықтығы, заттың тұтастық болмысы ретіндегі заңдылықтары да, оның әрбір бөлігінің нақты өмірі де құралатын сыртқы және ішкі байланыстардың жүйесіне негізделеді. Бірақ кез келген жекелік - тұтастай зат - шексіз шындықтың бөлшегі ғана: мысалы, сол баяғы жалғыз қайынның артында ағаштардың байтақ әлемі тұр, одан шексіз өсімдік әлемі, одан жануарлар әлемін қоса, табиғаттың өзі т.б. тұр және осындай кең ауқымды салаларда барлық бағыттар мен барлық деңгейлерде мәндер мен заңдылықтардың тұрғылары көбейіп, күрделене береді.

Бұл тұста біз ірі ауқымды объектілерді зерттеуде зерденің қиналуының ең басты объективті шарттарына жақындаймыз: ол аз зерттелген материалға жолыққандықтан, қажетті бағдарлар өзгеріп отырады. Мұндай жағдай, әсіресе, адами әлемге тән, өйткені бағалауға ерекше қысым жасалады. Зердені объективті фактор ретінде тұлғалар мен қоғамның мүдделері аздырады, олар кейде ойды шынымен-ақ сандырақ анықтамаларға жеткізеді (біз алда айтып кеткен табиғи ортаны қирату немесе қыруар қаржыны еш пайдасы жоқ ғарыштық ұшыруларға жұмсау бағдары сияқты).

Салиев А. Проблемы исследования мысли.

К гносеологии мысли // Учение о мысли. Бишкек: Илим.

2000. С. 8-18, 430-447.

Салахаддин ХАЛИЛОВ

Салахаддин Халилов - белгілі ғалым, философия ғылымдарының докторы, профессор. 1991-2006 жж. - Әзербайжан Университетінің ректоры, 2000-2005 жж. - Әзербайжан Республикасы Милли Мәжілісінің депутаты. Қазіргі уақытта Әзербайжан Республикасы Президент жанындағы ЖАК Президиумының мүшесі, Әзербайжан Философиялық және әлеуметтік-саяси ғылымдар ассоциациясы президиумының төрағасы, Ректорлардың халықаралық кеңесінің, Америка философия қауымдастығының, Еуропа ғылым философиясы ұйымының, бірқатар шетелдік академиялардың мүшесі, Әзербайжандағы «Философия» журналының бас редакторы.

Әзербайжанда және шетелдерде 30 шақты кітаптары мен 200- ден аса ғылыми мақалалары, оның ішінде «Основания научно-технологического прогресса», «Lider, Dovtat, ideala dog miiasirlik» және т.б. жарияланды.

Білімнің тарихи бөлінуі және иерархиялық құрылымы

Ғылыми білімнің өлшемін нақты анықтау және өзіндік белгілерін атап көрсету білімнің басқа түрлері арасындағы оның орнын нақтылауды талап етеді. Алайда, білімнің ғылыми емес турлерінің жіктелуі философиялық әдебиеттерде әлі күнге дейін жеткілікті түрде ашылып көрсетілген жоқ.

Әдетте білімнің екі деңгейі атап көрсетіледі: эмпириялық және теориялық. Алайда, бұл жіктелу ғылымның өз ішінде жүріп отыратыны әр кезде тез білінеді, яғни мұнда әңгіме жалпы білімнің деңгейлері туралы емес, ең алдымен, әңгіме ғылыми білімде. Ол тек контексте ғана анықталатыны қиындық туғызады: авторлар, әдетте, білім туралы айта отырып, олар тек ғылыми білімді ғана меңзейді. Сондықтан білімнің біршама төмен деңгейіне тән белгілер эмпирикалық білімге телінетіні жиі кездеседі. И.К.Вахтоминнің «ғылыми емес эмпирикалық білімді» ғылыми білімнен ажырата білудің қажеттілігін көрсететіні кездейсоқ емес.

Екінші жағынан, эмпириялық білімді адамдардың тек күнделікті тіршілік әрекетімен ғана байланыстыру бұл ұғымды тұрмыстық біліммен теңестіруге әкеліп соқтырады, яғни оны білімнің деңгейі емес, білімнің саласы дейтін түсінікке әкеледі. Ал тұрмыстық білім болса, ол тек тәжірибелік «эмпирикалық білімге» ғана сәйкес келеді.

Философиялық әдебиеттерде «тұрмыстық білім» ұғымы біршама кең мағынада жиі қолданылады. Мысалы, П.В.Копнин: «... қандайда бір ғылым саласына жататын және оның элементін құрайтын білім ғылыми білім атауына ие болады. Бұл мағынада ол күнделікті өмір тәжірибесін қазіргі ғылымның құрамдас бөлігі болып табылмайтын құралдар мен ұғымдарды қолдану арқылы жалпылап қорытындылау нәтижесінде пайда болатын тұрмыстық білімге қарама-қарсы қойылады» - деп жазады. Байқап тұрғанымыздай, қалғандары - ғылыми емес білімдер бір ғана - «тұрмыстық білім» ұғымымен қамтылады. Алайда білім деңгейлеріне толық сипаттама беру үшін мұндай жіктеу жеткіліксіз.

А.Г.Спиркиннің жікте «тұрмыстық» дегеннің орнына «тіршілікті» сөзі қолданылады және сонымен бірге білімнің екі түрі көрсетіледі: «Білім тіршілік, ғылым алды (ғылымға дейінгі), көркем әдеби және ғылыми, ал соңғысы - эмпирикалық және теориялық болуы мүмкін». Білімді мұндай сипатқа бөлудің, бір қарағанда біршама жетілдірілген болып көрінгенімен,түптеп келгенде жоғарыда келтірілген жіктелуден айырмашылығы жоқ. Өйткені ғылым алды (ғылымға дейінгі) білім тек тарихи тұрғыдан ғана қарастырылуы мүмкін де әрі ол қазіргі уақыт үшінші білім жіктелуіне енгізілмейді. «Ғылым алды» (ғылымға дейінгі) сөзі ғылыми ізденістің әрбір процедурасы үшін қажетті қандайда бір алдын ала дайындалған мәліметті белгілеу үшін қолданылмайды. Ғылым алды (ғылымға дейінгі) білім - ол әлі ғылым болмаған кезеңдегі сұрыпталмаған барлық білімдердің жиынтығы әрі ол, әдетте, мифологиялық, діни және тұрмыстық болып бөлінеді. Білімнің ерекше түрі ретіндегі көркем әдеби білімге қатысты айтатын болсақ, біздің пікірімізше, мұнда «көркем әдеби білім» сөз тіркесін қолдану мүмкіндігінің өзі даулы мәселе болып табылады. Өнер шығармаларында элемент ретінде көркем образ ерекшеленіп көрсетіледі, ал ол білімге деген жалпыға бірдей түсініктен түбірлі айырмашылығы бар нәрсе және оны біртектес құбылыс ретіндегі білімнің басқа түрлерімен салыстыруға болмайды.

Біздің пікірімізше, адамның мифологиялық, діни және көркем - әдеби жағынан көрінуін білімнен ажырата білу керек. Өйткені оларда логикалық ойлау басым болмайды. Философияға қатысты айтатын болсақ, оның ойлаудың бұл формаларынан біршама айырмашылығы бар. Кеңестік философиялық әдебиеттерде философияны білім саласы немесе тіпті білімнің арнайы формасы ретінде қарастыру жалпыға бірдей мойындалған болатын. Бірақ кез-келген философиялық жүйе ғылыми болып табылмайды; философияның кейбір иррационал, діни - мистикалық ағымдары, ең алдымен, ойдың мистикалық және көркем - образдық формаларымен байланысты әрі білімнің түрі ретінде қарастырылуы мүмкін емес.

Ғылыми философияны білімнің (әлдебір арнайы емес) ғылыми деңгейінің саласы ретінде қарастыруға болады әрі солай қарастыру керек. Философияны өзінің ғылыми білім деңгейіне көтерілу дәрежесіне қарай ғана білім деп есептеуге болады.

Әртүрлі шатасулардан қашу үшін білімді бір емес екі бағытта: көлденең және вертикальды бағытта қарастыру керек сияқты. Көлденеңді бағытта білімді бейнелеу саласы бойынша: тіршілік, моральдық, құқықтық, саяси, техникалық, аспан денелері туралы, табиғат, коғам және т.б. туралы білім деп жіктеу дұрыс.

Вертикальды бағытта біз бір-бірінен сапалы түрде ерекшеленетін білімнің үш формасын ашып көрсетеміз: нақтылы, практикалық және ғылыми.

Білімнің әрбір саласы әрі нақтылы, әрі практикалық, әрі ғылыми деңгейге ие болуы мүмкін, дей тұрғанмен кейбір сала тек нақтылы бір деңгейде көрініс табуы мүмкін. Мысалы, қандайда бір жекелеген, тіпті кездейсоқ тіршілікті көрсететін құбылыстар, фактілер білімнің тіршілік саласына жатады. Бутан тұрмыстық өмірдегі қайталанып отыратын фактілерді жалпылап қорыту арқылы алынатын практикалық білім де жатады. Бұл саланы демография да, тұрмыстық мәдениет теориясы, этиканың кей бөлігі және т.б. бейнелейді, бірақ олар оны ғылыми білім деңгейінде қарастырады.

«Кәдімгі білім» ұғымы білім деңгейі ретінде емес, білім саласы ретінде қолданатын тұста онда әртүрлі деңгейдегі, сонымен бірге ғылыми білімнің болатындығы анықталады. Бірақ бұл факт «кәдуілгі» ұғымының екінші (білімнің қарапайым деңгейі ретіндегі - «құндылық мағынасына») мағынасы қайшы келеді. «Кәдуілгі білім құрылымында ғылыми ой желісінің көптеп орын алуы» бұл жағдайда тұрмыстық білімді « бұдан жүз жыл бұрынғыдай тұрмыстық» деп айтуға болмайды дейтін қорытынды жасу қажеттігін туғызады.

Сонымен білімді екі бағытта қарастыру білімнің қарастырылып отырған саласының әртүрлі деңгейлерін, сонымен бірге, бір деңгейдегі білімнің әртүрлі салаларын анықтау үшін өте ыңғайлы.

Егер көлденең бағыттағы білімді жіктеу (классификациялау) өлшемі «Шындықтың қандай саласы немесе бөлігі бейнеленеді» дейтін сұраққа жауап болатын болса, ал вертикальды бағыттағы білім формасы, олардың интеллектінің қай деңгейінде, қалай пайда болды дейтін сұраққа жауап арқылы анықталады. Мұндай көзқарас бойынша, білімнің ең қарапайым формасы - ол нақты жекелеген заттар мен құбылыстарды, жеке жағдайларды адам санасында белгілеп анықтау арқылы алынатын нақтылы білім. Осыған сәйкес келетін таным деңгейінде сезімдік танымның маңызы зор. Рационалды таным элементтері бейнеленетін жекелеген құбылыстардың ішкі байланыстарын жалпы мойындалған ұғымдар арқылы белгілеу үшін және біртұтас сипаттама беру үшін қатысып отырады.

Алғашқы көзқараспен қарағанда, философиялық білім тек тұрмыстық өмірде ғана орын алатын болып көрінуі мүмкін, бірақ ол ғылыми, көркем - әдеби және іс-әрекеттің басқа да түрлерінде едәуір маңызды қызмет атқарады. Мысалы, жекелеген эксперименттік фактілер әуел бастан тек «нақтылы білім» шеңберіне ғана енеді және тек өзінің ғылыми негіздемесіне ие болғаннан кейін ғана ол ғылыми білімнің құрамдас бөлігі бола алады. Басқаша айтқанда, жалпылап қорыту арқылы алынған нақтылы білімнің эмпириялық білімнен, эксперименттік мәліметтерді ғылыми ой елегінен өткізуден айырмашылығы болады және сонымен бірге, ғылыми білімнің екі түрінің бірі болып табылады. Фактіні (яғни нақтылы білімді) ғылыми фактіге (яғни эмпириялық білімнің құрамдас бөлігіне) айналдыру өзінше бір үдеріс болып табылады. Адамдық танымның бекондық жікте нақтылы білімге тарихи білім (мұнда тарихи ғылым емес, тек оқиғаларды хронологиялық сипаттау алынған болуы мүмкін) сәйкес келеді . Жуықтап алғанда, А.Спиркин де осылайша «тіршілікті білім, әдетте, фактілерді және оларды сипаттауға тоғысады» деп түсіндіреді. Қарастырылып отырған білім деңгейін сондай-ақ, П.В.Копнин де атап көрсетеді, бірақ ол оны «эмпириялық білім» деген атпен атайды: «фактілерді белгілейтін жекелеген пайымдаулар немесе құбылыстарды сипаттайтын олардың кейбір жүйесі эмпириялық білімнің логикалық формасы болып табылады».

Білімнің бұл түрін Аристотель: «Тәжірибе дегеніміз - жекелегенді білу» тәжірибесі деп атады.

Сондықтан, әрі Аристотельдің «тәжірибесі», әрі Ф.Беконның «тарихи білімі», әрі А.Спиркиннің «тіршілікті білімі», әрі П.В.Копниннің «эмпириялық білімі», әрі Н.К.Вахтоминнің «ғылыми емес эмпириялық білімі» білімнің бір ғана формасын бейнелейді, нақтылап айтқанда, ол біз ұсынған жіктелуде нақтылы білім деп аталды. Алайда жоғарыда белгіленгендердің кез-келгенін қолдану кейбір шатасуларға әкелген болар еді. Мысалы, «тәжірибе» және «тарих» ұғымдары қазіргі кезде басқа мағынада қолданылады, «эмпириялық білім» ұғымы ғылыми білімнің бірінші деңгейін белгілеу үшін қабылданған, ал «тұрмыстық білім» немесе «тіршілікті білім» ұғымдарын болса, білім деңгейлерін емес, өздеріне сәйкес келетін білім салаларын белгілеу үшін қолданған дұрыс. «Эмпириялық» ұғымын біршама кеңірек түсіну жағдайында ғылыми емес эмпириялық білімді бөліп қарастыру да білімнің бұл деңгейін нақты бейнелей алмайды, өйткені ол білімнің практикалық деңгейін де бейнелейді.





Қайталанып отыратын нақты фактілердің жалпы қорытындысы ретінде алынған білімді білімнің екінші формасы ретінде атап көрсетуге болады. Өйткені ол адамдардың практикалық іс-әрекеттерінің нәтижесі болып табылады, біз оны практикалық білім деп атауды жөн көреміз.

Аристотель жіктеме білімнің бұл формасы «өнер» ұғымымен белгіленген: «Өнер болса тәжірибе арқылы алынған ой негізінде ұқсас заттарға байланысты ортақ жалпы көзқарас қалыптасатын кезде пайда болады».

Алайда Аристотельдің ілімінде «тәжірибе» ұғымы мен «өнер» ұғымының ара-жігі нақты ажыратылып көрсетілмеген, сондықтан оның кейбір тұжырымдарында өнер ғылыммен сәйкес келеді: «... Тәжірибесі барлар «нені» біледі, бірақ «неге» дегенді білмейді; өнерге ие болғандар болса, «неге» дегенді біледі, яғни себебін біледі». Мәселеге Аристотельдің мұндай көзқарасына негіз бар деуге болады, себебі оның заманында қазіргі түсініктегі ғылымның кейбір саласы әлі қалыптаспаған болатын. Ол кезде ғылыми білім компоненттері практикалық біліммен бірге біртұтас кешенді қурады, яғни білімнің ғылыми және практикалық формалары бір-бірінен әлі толық бөліне қоймаған болатын. Ондай бөліну - қазіргі заманғы ғылымның пайда болуы жуықтап алғанда Қайта өрлеу дәуірінде, ғылыми білім тек практикалық білімнің негізінде ғана емес, сонымен бірге, өз бетімен дербес, яғни арнайы ғылыми эмпириялық зерттеулер негізінде пайда болған кезде болды. «Оймен қорытындылау туралы ғылымды» Аристотель білімнің философиялық түрі деп білді.

Практикалық білім жекелеген, бірлі-жарым фактілерді емес, ғылыми білім сияқты қандайда бір жалпы бейнелейді, сондықтан олардың айырмашылығының мәндік белгілерін көрсету қажет.

Бұл мәселеге екі түрлі тұрғыдан (позициядан) келуге болады. Біріншіден, оларды өздерінің ұқсастығының дәрежесі бойынша ажыратуға болады. Бұл жағдайда нақтылы білімді жекелеген заттың, құбылыстың бейнеленуі ретінде, практикалық білімді ерекшенің бейнеленуі ретінде, ал ғылыми білімді жалпының бейнеленуі ретінде қарастыруға болады.Мұндай көзқараста білім түрлерін жіктеп анықтау туралы мәселе жекешенің, ерекшенің және жалпының сәйкестігі туралы мәселеге тоғысады, олар қазіргі заманғы философияның салыстырмалы түрде зерттелген мәселесінің бірі болып табылады.

Екіншіден, оларды алу тәсілдеріне - ғылыми зерттеу арқылы (мұнда әрбір білім ғылыми жүйеге сәйкес детерминде) немесе практикалық бақылауларды жалпылап қорыту (білім дербес өмір сүреді) арқылы алынуына қарай ажыратуға болады. Мысалы, отты үйкеліс арқылы алуға болады дейтін білім ғылыми ізденістің салдары болып табылмайды, ол бір түрдің барлық құбылыстарда орын алатын жалпы қасиетін бейнелейді. Бұл білім алғашқы адамның кездейсоқ бақылауы ретінде пайда болып, бірте-бірте оның практикалық қызметінде орнықты; ал өзінің ғылыми сипаттамасын ол тек XVIII-XIX ғасырларда, механикалық энергияның жылу энергиясына эквивалент ауысу заңы ашылған кезде және жоғарғы температуралардың химиялық қышқылдану үрдісіне, яғни жануға ықпалы анықталған кезде ғана ала алды.

Қарастырылып отырған мысалда білімнің практикалық танылуы өзінің ғылыми негізде тұжырымдалмауы алдында тұрады. Бірақ басым жағдайда білім тәжірибелер немесе ұғымдық талдаулар арқылы алдымен ғылымның өз әдістерімен алынады, ал содан кейін барып қана бұл білім практикада қолданылады.

Бірақ өзінің жұмысында ғылыми жаңалық нәтижесін қолданып жүрген жұмыскер, сол жаңалықтың мәнін білмеуі де мүмкін. Ол тек уақыт өте келе практикалық білім формасына айналатын технологиялық рецепттен туындайтын күнделікті жұмыс тәжірибесімен ғана істес болады. Яғни ғылыми білім өндірісте жалаң не қарапайым түрде емес, түрлендірілген практикалық білім арқылы қолданыс табады.

Жаңа техниканы ойлап табу және оған ғылыми жаңалықтар негізіндегі сәйкес технологияны орнату, ол ғылыми және практикалық білім тоғысында жасалса да оның ғылыми да, практикалық та формаларына жатпайды. Біз ғылыми-техникалық білім деп атайтын білімнің бұл жаңа формасы ҒTP жағдайында жаңа іс-әрекеттердің қалыптасу кезінде пайда болады.

Қызметтің жаңа саласының түсіну үшін, оны ғылым мен техниканың, ғылыми және практикалық білімнің өзара қатынасының бірқалыпты даму заңдылығы ретінде қарастырған дұрыс.

Техниканың дамуындағы алғашқы, жасанды еңбек құралдары әлі жасалынбаған тарихи кезең қарапайым еңбек тәжірибесінің пайда болуымен тікелей байланысты. Бұл кезеңде адам тек өзінің жұмыс мүшелерімен ғана әрекет етті. Бірте-бірте бұл әрекеттер үйреншікті болып, оның нәтижесінде алғашқы пайдалы мақсаттағы жұмыс тәжірибесі пайда болды. Жүре қалыптасқан тәжірибелер еңбектің нақты құралы ретінде ұрпақтан-ұрпаққа беріліп, олардың даму деңгейі адамзат даму деңгейін көрсетті. Сол тарихи кезеңде тікелей еңбек тәжірибесі табиғи дене мүшелермен қатар табиғи техникалық құрал болып табылды.

Техниканың дамуының келесі тарихи кезеңінде объектив еңбек құралдары инструменттермен, мақсатты әрекеттің материалдық құралдарымен толықтырылды. Сонымен қатар практикада қолданысқа лайықты болатын жаңа тәжірибелер пайда болды.

Соның салдарынан техниканың дамуындағы негізгі өзгерістер жұмыс машиналарының жасалынумен байланысты болды. Бұл машиналарды қолданудың өзіндік ерекшелігі, еңбек затымен бұрын адам жасаған жұмыстың барлығын машина өзі істейтін болды. Бірақ жұмыс машиналарын жасау әлі ғылымның өндіріске енуінің куәсі бола алмайды, себебі ол кезде мұндай машиналардың көпшілігі ғылыми білімнің емес, дәл сол практикалық білімнің дамуының арқасында жасалған. Бұл кезеңнің ғылыми білімі болса, негізінен техниканың дамуын қадағалап отырды, яғни ғалымдар сол кезеңде практикалық тұрғыда бәріне белгілі, өндірісте қолданыста жүрген жаңалықтарды түсіндіруге тырысты. Ол кезде, ғылым алдында практикалық қажеттіліктен туындаған міндеттер тұрды, оның өзі ғылымның кейбір мақсатты бағыттарда ілгері дамуына жол ашты.

Ол кезеңде ғылымның техникаға кері ықпалы орын алды, бірақ белсенді сипат алған жоқ және ол практикалық білімнің деңгейімен байланысты болды. Сондықтан ғылым тек практикада қолданыста жүрген заңдылықтарды анықтай отырып, техника үшін жұмыс істей алатын еді.

Ғылымның өндірісте жүйелі қолданылуы тек олардың дамуының кейбір кезеңдерінде ғана мүмкін болды. Ғылым мен техниканың өзара ықпалының бұл кезеңі ғылымның техникаға белсенді ықпалымен байланысты. Бұл уақыт аралығында техниканың әрі қарай дамуы, басым жағдайда, практикалық білім шеңберінен әлдеқайда асып түсетін ғылыми білімді қолданудың арқасында болды. Практикалық идеяларды өндірісте жүзеге асыру үшін жаңа пәндер - техникалық ғылымдар және адамзат әрекетінің жаңа саласы - ғылыми-техникалық сала дамып жетілді.

Ғылыми-техникалық әрекеттің кейбір ерекшеліктерін атап өтейік. Біріншіден, ғылыми-техникалық әрекеттің мақсаты бізді қоршаған (ғылыми іс-әрекетте орын алатын) әлемді теориялық тануға емес, керісінше адамзатқа белгілі табиғат заңдылықтарын орынды қолдану әдістерін анықтауға тоғысады. Екіншіден, жаңа техникалық қондырғыларды құрастыру барысында тек ғылыми мәліметтер ғана емес, сонымен қатар техникалық мәліметтер де қолданылады. Ғылыми-техникалық іс-әрекет әрі практикалық білімнің, әрі ғылыми білімнің негізінде іске асырылады.

Батыс әдебиеттерінде іс-әрекеттің ғылыми-техникалық саласы көбінесе технологиялық деп аталады. Соңғы ұғым кейде, тіпті әртүрлі мағынада қолданылады, сондықтан оның ауқымы мен мазмұнын нақты көрсету қажеттілігі туып отыр. Біршама жалпылама тұрғыда технологияның орны мен маңызы былайша анықталады: «... технология әрекет түрі ретінде, бұл әрекет кіммен іске асырылмасын, қай салада қолданылмасын, әрқашанда ғылым мен техниканың, теориялық білім мен практикалық әрекеттің алшақтығының орнын толықтырады» . Бұл жағдайда, технологияның орны мен қызметі жуықтап дұрыс қабылданғанымен, автор ғылым мен техниканың дамуының ерте кезеңдерінде олардың арасында ешқандай алшақтықтың болмағандығын назардан тыс қалдырады. Керісінше, ғылым мен техниканың өзара ықпал жасау әдісінің өздігінен табиғи дамуы белгілі бір тарихи кезеңде технология деп аталатын салыстырмалы түрде дербес, жекелеген бір саланың қалыптасуына әкеледі.

Технологиялық әрекеттің қалыптасуы FTP дәуірінің негізгі уақиғаларының бірі деп санайтын А.Уайтхедтің: «Соңғы үш жүз жыл ішінде технология даусыз дамыды, бірақ соңғы күнге дейін ғылымның техникаға ықпалын анықтау өте қиын болды» дейтін пікірі қызығушылық туғызады. Шындығында, ғылыми білімді жүйелі түрде техникада қолдану, осы қолданысқа қызмет ететін арнайы әрекет түрінің қалыптасуы тек XIX ғасырдың соңы мен XX ғасырдың басына сәйкес келеді және ғылыми-техникалық революцияның мәнін құрайды.

Алайда, А.Уайтхедтің әрі қарайғы ойларынан оның ғылыми және практикалық білімдердің өзара ықпалының дамуының алғашқы кезеңдерін көзге ілмейтін сыңайы белгілі болды: «Соңғы жүз жылдықта технологияның ғаламат дамуы спекулятивті және практикалық ақылдың ақыр аяғында қарым-қатынасқа келіп, түйісу фактісінен өрбиді» . Бірақ, белгілі болғанындай, ақылдың сан алуан түрлерінің арасындағы түйісулер, өзара байланыстар жаңа құбылыс емес; ол адам баласының интеллект пайда болғаннан бері қарай өмір сүріп келе жатыр.

Канадалық философ М.Бунге «технология» ұғымының орнына «қолданбалы ғылымдар» дегенді қолданады. Дей тұрғанмен ғылыми білімнің барлық басқа түрлерін ол «таза ғылымға» жатқызады: «Таза және қолданбалы ғылым бар. Егер біз пайдалы затты алу үшін белгілі заңдарды қолданатын зерттеушілердің дүниетанымы мен дәлелдері арасындағы айырмашылықты анықтағымыз келсе, онда алғашқысы заттарды дұрыс түсінуге қол жеткізуді қалайтынын, ал соңғысы заттарға деген біздің үстемдігімізді күшейтуді көздейтінін ескеруіміз керек».

«Пайдалы заттарды алу үшін» ғылыми білімді техникаға қолдану «қолданбалы ғылым» ұғымына жатпайтын конструкциялық жұмысты да қамтитынын атап өтуіміз керек. Сонымен қоса, технологияның тек сәйкес бөлігін ғана қамтитын қолданбалы ғылымның технологияға жатқызуға келмейтін саласы да болады. Сонымен, мысалы, қолданбалы математика өндіріске емес, негізінен ғылымның өзіне қызмет етеді.

Жоғарыда көрсетілген авторлардың қолдануындағы «технологиялық әрекет» және «қолданбалы ғылым» ұғымдарының мазмұны «ғылыми-техникалық әрекет» ұғымының мазмұнына жақын болғанмен, бірақ онымен толық сәйкес келмейді, сондықтан олардың шегін нақтылау қажет.

«Ғылыми-техникалық әрекет» ұғымы мазмұнының көлемін анықтау аса маңызды болып табылады, өйткені әрекеттің дәл осы формасы білімнің - ғылыми-техникалық білімнің иерархиялық құрылымында жаңа деңгейдің пайда болуына алып келеді.

Лайықты технологиялық білімді қажет ететін «технологиялық әрекет» ұғымы әрекет рецепттері туралы білім, техникалық құрылғылармен әрекет ету білімі және т.б. мағынасында жиі қолданылады және ол ғылым деректер негізінде техникалық құрылғылардың жаңа тұрпатын (өндіру үшін емес) құрастыру үшін қажетті өз дәрежесіндегі ғылыми-техникалық жұмыстан кейін туындайды. Ал қолданбалы ғылымдар мен оған лайық ғылыми әрекет ғылыми-техникалық әрекеттен бұрын болады, ғылыми идеялардың неғұрлым нақты, техникада қолдану үшін дайын формаға айналуына септігін тигізеді.

Ғылыми-техникалық білім мен

ғылыми-техникалық әрекет

Білімді жіктеу бейнелеу салалары бойынша жүргізіледі және бұл тұрғыдан алғанда ғылымдар мен білімдерді жіктеме жиі шатастырылады. Сондай-ақ, білім салалары мен деңгейлері де араластырылады. Көп жағдайда білім деңгейлерінен ғылыми білімнің: эмпириялық және теориялық деңгейлері меңзеледі. Кең тараған басқа пікірлер бойынша, білім тұрмыстық және ғылыми болып бөлінеді, «кәдуілгі» ұғымы әрі деңгей мағынасында, әрі білім саласы мағынасында қолданылады.

Мұндай жаңылысулардан арылу үшін білімді екі бағытта жіктеу жасаған жөн: көлбеу және тік (горизонтальды және вертикальды). Горизонтальды бағыт бойынша білімге: тіршілік, моральдық, құқықтық, саяси, техникалық, табиғи және т.б. деп жіктеме жасау дұрыс болады. Тік бағыт бойынша - білім деңгейлері бойынша: іс жүзіндегі, тәжірибелік, ғылыми және ғылыми-техникалық деп жіктеуге болады. Егер көлбеу кеңістікте білімді жіктеу өлшемдері «шындықтың қай саласы бейнеленеді» деген сұраққа жауап болып табылса, онда вертикальды кеңістікте білім «шындықты қай деңгейде бейнелейді» деген сұрақпен ерекшеленеді.

Біздің міндетіміз ғылыми-техникалық білімнің өзіндік ерекшелігін анықтау болғандықтан, біз пікірсайысқа түспей-ақ бірнеше ықшамдалған сұлбаны қарастырамыз, мысалы, философиялық білімнің өзіндік ерекшелігі туралы. Деңгейлер бойынша білімді жіктеме сұлбасы мынадай:

Нақтылы - Тәжірибелік – Ғылыми

Ғылыми - философиялық Ғылыми-тәжірибелік

2 – Сұлба

Ғылыми білімнің мәні мен өзіндік ерекшелігі тәжірибелік біліммен салыстырғанда ғана емес, сонымен бірге, бір мезгілде ғылыми-техникалық біліммен де салыстыру арқылы анықталуы тиіс, себебі, ол аралық білім болып табылады. Осы сияқты абстрактілі ойлау саналы практикалық әрекеттің дамытудағы теріске шығару сәті болып табылады, осының арқасында тәжірибенің ең төмен деңгейінен жоғарысына, таным негізі ретіндегі тәжірибеден оның мақсаты ретіндегі тәжірибеге өту мүмкін болады, білімнің бұл деңгейлері, сондай-ақ, гегель үштігінің сәйкес элементтері ретінде қарастырылуы мүмкін. Демек, ғылыми білім өзіндік мақсат ретінде емес, керісінше, неғұрлым ауқымды процестегі қажетті буын ретінде көрініс табады.

Тәжірибелік білім өзінде әрі танымдық аспектіні, әрі қолдану аспектілерін бөлінбеген түрде қамтиды; яғни бұл деңгейде шындық тек ол тәжірибелік әрекетте қандайға қайта түрленетін дәрежеде ғана бейнеленеді. Алайда, бұдан былайғы тарихи дамуда тәжірибелік білімнің танымдық және қолданбалы аспектілерге бөлшектенуі күшейе түседі, әрі ғылыми, әрі технологиялық білім біртіндеп дербестік мәртебеге ие болады, ғылыми білімнен технологиялық білімге ауысуды іске асыру үшін ерекше аралық буынға, яғни ғылыми-техникалық білімге қажеттілік туындайды. Білімнің бұл сатысы білімнің бастапқы деңгейіне оралу болып көрінсе де (тәжірибелік білімнің технологиялық аспектісі) шын мәнісінде жоғарғы саты болып табылады, өйткені, оның көмегімен мақсат нақтылықпен түйіседі.

«Білім» ұғымының өрістерін (эволюциясын) талдау кейбір тұжырымдамалар бойынша «білім танылғанды техникалық қайта жаңғырта білуге тепе-тең емес» екендігін көрсетеді. Басқа зерттеушілер керісінше, білімді жасаумен, құрастырумен теңдестіреді. Мұндай теңестіру білімнің сапалы әртектілігін, оның күрделі иерархиялы құрылымын елемеушіліктің салдары болып табылады. Бұл ретте «жалпы ғылымның мәні табиғи шындықты игеруінде емес, жасанды объектілерді жасауында, білімде емес, технологияда» екендігіне сендіретін Г. Башлярдың көзқарасына В.А. Лекторскийдің сыны өте шартты болып табылады. Олай болса, жасанды объектілерді жасау, ғылыми-техникалық әрекет сияқтылар тек әрекеттің келесі деңгейі ғана болып табылады; ғылымды оның салдарымен теңдестіруге болмайды.

Ғылыми-техникалық әрекеттің ерекше белгілерінің бірі оның мақсаты ғылыми әрекетте орын алатын бізді қоршаған әлемді теориялық тануға емес, керісінше, табиғаттың танылған заңдарын рационалды қолдану әдістерін табуға саяғында болып табылады. Одан бөлек жаңа техникалық құралдарды құрастыру кезінде тек ғылымның ғана емес, техниканың да деректері қолданылады.

Батыстық философиялық әдебиеттерде ғылыми-техникалық әрекет технологиялық әрекетпен және қолданбалы ғылыммен жиі теңестіріледі немесе теңестіріледі.

Алайда, «технологиялық әрекет» және «қолданбалы ғылым» ұғымдары мазмұны жағынан «ғылыми-техникалық әрекет» ұғымына жақын болып келгенімен де олармен сәйкес келмейді, сондықтан олардың айырмашылықтарын нақтылап анықтау қажет. Бұл ретте «ғылыми-техникалық әрекет» ұғымының ауқымы мен мазмұнын анықтау ерекше маңызды болып саналады, өйткені дәл осы әрекет білімнің иерархиялық құрылымында жаңа деңгейдің - ғылыми-техникалық білімнің пайда болуына әкеледі.

Технологиялық әрекет әдетте техникалық жүйелерді құрастыруға қажетті ғылыми-техникалық әрекеттен кейін басталады. Қолданбалы ғылымдар және оған сәйкес ғылыми әрекет ғылыми-техникалық әрекетке алғы шарт болып табылады, ғылыми идеялардың техникада қолдануға лайықты біршама нақты формасына айналуына мүмкіндік жасайды. Бұл бізге ғылыми-техникалық білім қолданбалы ғылымдар мен технология арасындағы аралық буынды құрады деп жорамалдауға негіз болады.

Алайда, әлі күнге дейін философиялық әдебиеттерде ғылыми-техникалық әрекет әрекеттің айрықша түрі ретінде, ғылыми-техникалық білім де білімнің айрықша деңгейі ретінде ерекшеленіп көрсетілмеген, бұл құбылыстың жекелеген кезеңдері әртүрлі жағдайда әрқалай көрініс тапқан және әртүрлі ұғымдармен көрсетілген. Олардың ішінде «технологиялық білім», «техникалық білім», «техникалық ғылымдар», «ғылыми білім», «қолданбалы ғылымдар», «инженерлік білім», «ғылыми жасалым» және т.б. сияқты ұғымдарды ерекше атап өткен жөн. Мазмұны «ғылыми техникалық білім» ұғымының мазмұнымен жиі араластырылатын ұғымдардың мұндай алуан түрлілігі кездейсоқ нәрсе емес. Бұл, ең алдымен, философиялық әдебиеттерде ғылыми-техникалық білімнің ерекше түрі ретінде әліде болса ерекшеленіп көрсетілмейтін байланысты.

Бұл құбылыстың өзіндік ерекшелігін көптеген зерттеушілер атап көрсетеді. Мысалы, В.В.Чешев: «Білімді практикада қолданудың өзі әлі ашылмаған күйінде қалып отыр және фундаменталды білімді иелене отырып, біз міндетті түрде практикалық мәселеге қажетті шешім таба алдық дейтін түсінік еріксіз қалыптасады. Сонымен қатар, білімді практикалық қолданысқа енгізу процесі өте күрделі» - деп жазады. Дегенмен, автор әрі қарай баруға және ғылыми әрекеттен сапалы айырмашылығы бар әрекеттің ерекше түрін жекелеп атаудың және оны одан әрі кеңейтудің әрі әрекеттің бұл формасын арнайы ұйымдастырудың қажеттілігін көрсетуге жүрексінеді. Ол тек бұрынғы академиялық ғылымдарға тән «біржақты зерттеу позициясынан бас тартуды» ұсынысымен ғана шектеледі. Бірақ қиын жағдайдан шығудың мұндай жолы аса нанымды болып тұрған жоқ, өйткені, автор қандайда бір түсіндірме берусіз - ақ «ғылыми зерттеу» ұғымынан жалпы «зерттеу» ұғымына ауысады: «Зерттеу туралы түсінікті жобалау туралы түсінікпен толықтыру қажет...» . Зерттеу әр түрлі болуы мүмкін, бірақ ғылыми зерттеудің өзіндік ерекшелігі болады және оны басқа сипаттағы зерттеулермен шатастыруға болмайды. Жобалаудың шығармашылық аспектісі әрқашанда зерттеу формасы ретінде қарастырылады, бірақ бұл ғылыми зерттеу емес.

Алайда, кейбір авторлар бүкіл қолданбалы әрекет жүйесін дәл сол ғылым зерттеуге жатқызуға бейім тұрады. Оны сапалы түрдегі басқа құбылыс ретінде ерекшелеп көрсетудің мүмкіндігін алдын ала көре отырып, әуел бастан-ақ оған: «білімді қолдану қандайда бір ғылыми таным мен шығармашылықтан тыс тұратын әрекет емес, ал олардың құрамдас бөлігі, компоненті, ғылыми зерттеу процесі айналымындағы қажетті буыны болып табылады» - дей отырып қарсы шығады. Бірақ білім ғылым мен ғылыми таным болмаған кезде де өмір сүрді және қолданылды емес пе. Ал егер ғылыми білімнің іс жүзінде яғни, практикалық қолданысы айтылып тұрған болса, онда аталмыш үдеріс тек дәл сол ғылымның шеңберінде ғана өтеді деп ұйғаруға негіз жоқ.

Практиканы бірыңғай таным тізбегіне оның негізгі буыны ретінде енгізілген деп біржақты келісу қиын.

Практика мен танымның арасындағы терең өзара байланысты олардың бір-біріне қосылуы деп түсінуге болмайды. «Практиканың таным процесінің бірыңғай тізбегіне енгізілуі» ешқандай дифференциация жасауға және бүтін бір процестегі салыстырмалы дербес бағыттарды ерекшелеп көрсетуге болмайды дегенді тіпті білдірмейді: бірыңғай қоғамдық - практикалық әрекет тізбегіндегі ғылыми әрекетті заттық әрекеттен бөліп алу. Белгілі болған ғылыми білімді иелену екібастан ғылыми әрекетке жатпайды; соңғысы осы ғылым саласын дамытып, толықтыруды көздейтін зерттеулерден басталады. Бірақ ғылыми білімді басқа да мақсаттар үшін игеруге болады: кейін сол білімді басқаларға беру үшін, яғни білім беру жүйесінде, оларды қолдану жолдары мен әдістері белгілі болған жағдайда, оны практикада қолданысқа енгізу үшін, мысалы, инженерлік салада және ең соңында, өзің оны қолдану әдістері мен жолдарын табу үшін. Міне, осы соңғысы ғылыми -техникалық әрекет болып табылады. Бұл мамандықтың иесін әдетте не конструктор, не инженер-конструктор немесе қолданбалы зерттеуші деп атайды. Өйткені, бұл әрекет саласы құрылымдық - ұйымдастырушылық тұрғыда әлі толық дараланып көрсетілмегендіктен оның өкілдері үшін жалпы атау да жоқ. Мүмкін, оларды «ғылыми-техникалық қызметкерлер» деп атау дұрыс болатын шығар. Олардың қызметінің ғылыммен байланысы - ол дау туғызбайтын шындық. Бірақ олардың әрекетінің мақсаты мен бағыты әртүрлі.

Ғылыми-техникалық әрекетке (зерттеу объекті жағынан, бірақ сипаты тұрғысынан емес) ең жақын құбылыс техникалық ғылымдар болып саналады. Сондықтан ғылыми-техникалық әрекет жалпы ғылыми әрекетпен емес, көбінесе техникалық ғылымдармен теңдестірілетіні шындық. Мысалы, Б.М. Кедров: «Егер жаратылыстану практикада қолдануға болатындарды (әртүрлі материя түрлерін және оның қозғалу формаларын, әртүрлі табиғат күштерін және олардың заңдарын) зерттеп, ашатын болса, ал техника және техникалық пәндер дәл осы заңдарды адам мүддесі үшін қалай пайдалануға болады дейтін міндеттерді шешеді» - деп жазады. Ғылыми техникалық білім техникалық ғылымдар мен ғылыми-техникалық білімнің арасында фундаменталды өзгешелік бар; біріншісі, ол - материалдық әлемнің (мұнда техникалық объектілердің қызметі алынып тұр) объективті байланыстары мен заңдылықтары туралы білім, ал екіншісі - субъективті әрекет формалары, яғни аталмыш ғылымдарды тәжрибеде қалай, қандай жолдармен және қандай әдіс арқылы қолдану керектігі туралы білім.

Ғылымға дейінгі, алғашқы тәжірибелік әрекетте зат және оның қасиеттері туралы білім мен сол затты дайындау әдістері жайлы қарапайым технологиялық білімнің арасындағы айырмашылықтар көрінеді. Бірақ ондағы осы әртүрлі екі форма ерекше деңгейлерді құрамайды, ал керісінше, ең алдымен, сол бір ғана деңгейдің белгілі бір сәттерін, дәлірек айтқанда, білімнің тәжірибелік деңгейін құрайды, өйткені бір формадан екінші формаға ауысу үшін арнайы аралық саладағы әрекет талап етілмейді.

Ғылымға дейінгі тәжірибелік әрекетте тек қолданбалы маңызы бар білімдерге ғана қол жеткізілді және солар ғана ұрпақтан-ұрпаққа беріліп отырды. Демек, шындықты бейнелеуге және өзгертуге бағытталған білім аспектілері біртұтас, коғамдық масштабта бөлшектелмеген бүтінді құрады. Алайда, нақтылы табиғат құбылыстары шеңберіндегі бөлшектенулер дегенмен болды және ол дербес ғылыми білімнің пайда болуына алып келді. Осындай жекелеген ғылыми білімдер әдетте көпке дейін қолданыс саласын таба алмады, осыдан келіп «таза ғылым», «ғылыми үшін ғылым» ұғымдар және т.б. пайда болды.

Бұдан кейінгі тарихи үдерісте тәжірибелік білімнің танымдық және операциялық технологиялық болып бөлінуі күшейе түсті және бірте-бірте бұл білім формалары жалпы ауқымда дербес статусқа ие болды. Ғылыми білімнен технологиялыққа өту үшін, білімнің теориядан тәжірибеге қарай қозғалысы тізбегін тұйықтау үшін ерекше аралық буынға, ғылыми-техникалық білім мен ғылыми-техникалық әрекетке деген қажеттілік туындайды.

Халилов С. Исторические разделение и иерархическая

структура знания // Основание научно-технического прогресса

(логико-методологический анализ).

Экономика и информатика, 1997. С. 25-39.

Рафик ҚҰРБАНОВ

Құрбанов Рафик Османоглы (1936-2006 жж.) - белгілі әзербайжан ғалым - философы, философия ғылымдарының докторы, профессор, көп жылдар бойы КСРО Ғылым Академиясының Философия институтында жетекші ғылыми қызметкер болып істеген. Оның негізгі еңбектері қазіргі физиканың философиялық мәселелерін зерттеуге арналған болатын. Сонымен бірге ол жалпы ғылымның, әсіресе жаратылыстану ғылымдарының философиялық мәселелеріне, мәдениеттану, экология мәселелеріне арналған көптеген еңбектердің авторы. Ағылшын тілін жете меңгерген ол, аударма ісімен де айналысып, сол тілде шыққан философиялық еңбектерге шолулар жасап, көптеген ғылыми жарияланымдары жарыққа шыққан. Рафик Османоглы өмірде ете қарапайым, жайда, рухани жағынан жетілген тамаша азамат, кімге болсын көмекке келуге, жақсылық жасауға әрдайым дайын тұратын адам еді. Ол Академик Ә.Нысанбаевпен бірігіп бірнеше кітаптар мен мақалалар жариялаған.

Философия мен физикадағы өзара әсер категориясы

Алғы сөз

Қазіргі ғылым жетістіктерін материалистік диалектика негізінде ой елегінен өткізудің асқан қажеттілігі бар. Диалектиканы (оған таным теориясын енгізе отырып) ғылыми зерттеудің әдісі (методы) ретінде қарастыру танымның реалдық тарихын логикалық жалпылауды, ғылым дамуының тізбекті баспалдақтарын әртүрлі категориялар формасында, және де мұнда әрбір категория ғылыми танымның логикалық жалпыланған баспалдағы болып шығады, бөліп алуды топшылайды...

Диалектика категорияларының өздері таным баспалдақтары ретінде көрінеді. Біздіңше, ғылыми танымның тарихындағы философиялық идеялардың өзара байланысының нақтылы тетігін талдау тарихи-философиялық зерттеудің маңызды міндеті болып табылады. Философия мен ғылымдар арасындағы қарым-қатынас мәселесін қарастырудың әрбір нақтылы жағдайында дара ғылымдарға тұтас философиялық жүйелер ғана емес, сонымен бірге жеке философиялық идеялар да әсер ететінін ескеру қажет.

Философия өз уақыты үшін даналықпен көре білудің нәтижесі болып табылатын, арнайы ғылымдар дамуында әдістемелік орны бар талай іргелі идеяларды ұсынып, олар жаратылыстану дамуының белгілі бір кезеңдерінде нақтылы - ғылыми өрнектеліп, айқын бекітілген болатын-ды. Философияның түпкілікті идеялары ғылыми зерттеулердің белсенді еніп, ғылыми ойдың көкжиегін кеңейтіп, оның алдынан жаңа перспективалар ашып отырған. Табиғат туралы арнайы ғылымдардың мән - мәнісі тек қана олардың формалдық - математикалық негізіне барып саймайтынына күмән жоқ; олардың терең философиялық негізін де ұмытуға болмайды. Мәселенки, негізгі физикалық теориялардың қалыптасуын талдау шындық туралы, жалпы дүние туралы философиялық түсініктер физика дамуының, жаңа гипотезалар туғызудың, заңдарды ашу мен оларды теориялық түсіндірме қажетті шарты және белсенді қозғаушы күші болғанын көрсетеді. Бір теорияда пайдаланылған категориялар мен ұғымдар, оның маңызды құрылымдық элементтері бола отырып, басқа теорияда дамиды. Әлдебір теориядағы ұғымдар, категориялар және олар құраған қатынастар ой қозғалуының құралы, жаңа теорияны құрудың бастапқы элементі бола алады.

Іргелі физикалық ұғымдардың дамуы философиялық категориялар мен жаратылыстану ұғымдарының мазмұны арасындағы үзілмес байланысты барған сайын тереңірек аша түседі. Бұл байланыстың бар болуы жаратылыстану ұғымдарының ары қарай дамуындағы материалистік диалектиканың методологиялық маңызын паш етеді. Әлдебір философиялық категорияның методологиялық рөлі туралы сөз қозғалғанда, ғылыми білім дамуының әртүрлі кезеңдерінде осы категорияның орындаған өзгермелі ұйымдастырушылық қызметі еске алынады.

Теориялық білім дамуының қазіргі деңгейінде «өзара әсер» категориясы, танымның жалпы, әмбебап принципі бола отырып, маркстік диалектика категорияларының жүйесінде ең маңыздысы және бастапқыларының біріне айналуда. Ол «қозғалыс», «кеңістік», «уақыт», «бейнелеу» сияқты категорияларды терең де жемісті түсінуде іргелі, шешуші рөл атқарады. Өзара әсер мәселесінің диалектикалық - материалистік шешімі марксизм-ленинизм классиктерінің жұмыстарынан бас алатыны белгілі. Ары қарай оны көптеген философтардың қарастырғаны мәлім. Өзара әсер категориясының кейбір аспектілері отандық та, шетелдік те философиялық; әдебиетте қарастырылып келді...

Осы категорияға деген қызығушылықтың кейінгі кездері күшеюі, оның ғылым дамыған сайын маңызының артуына байланысты. Бұл категорияны талдау - ең күрделі мәселелердің біріне жатады, өйткені өзара әсер материалдық шындық үшін әрі causa sui әрі causa finalis болып табылады. Түптің түбінде тек философияның ғана емес, жаратылыстанудың да өкілдерінің өзара әсер категориясына деген ерекше ілтипаты тап осыменен анықталады.

Өзара әсер категориясын талдау физика ұсынып отырған сауалдарды философиялық жалпылау үшін аса маңызды, ал бұл қазіргі физиканың негізгі мәселелерінің бәрі элементарлық объекті өзара әсерінің санқилы түрлерін зерделеуде жатқанымен түсіндіріледі. Сондықтан физиктердің өздерінің өз ғылымының негізгі міндетін өткен уақытта да, қазір де жалпы тұрғыдан алғанда жансыз табиғатта өтетін өзара әсерлерді зерделеу ретінде анықтауы таңқаларлық емес. Жаратылыстанушы өздерінің осы деректі сезінуі философтар алдында теориялық физиканың іргелі тұғырнамалық жүйелерінің қалыптасуы мен дамуындағы өзара әсер категориясының эвристикалық құндылығын терең талдау міндетін қоюда.

Ғылыми танымның «қозғалыс», «себептілік», «кеңістік», «уақыт», «құрылым», симметрия» сияқты түпкілікті категорияларын физиканың ең жаңа жетістіктері жүзінде зерттеу олардың «өзара әсер» категориясымен үзілместей байланысы барлығын көрсетеді.

Физика тарихы өзара байланыс туралы жалпы философиялық түсініктердің (физикалық теорияларды жасаушылар оларда объективтік шындықтың белгілі бір жалпылама жақтары бейнеленетінін мойындап келген) ғылымның қалыптасуы мен дамуында әрқашан жемісті методологиялық рөл ойнап келгенін куәландырады. Және де бұл түсініктердің физикалық теорияларға ықпалы тікелей емес, осы теориялардың негізінде жатқан, белгілі бір жаратылыстану заңдылықтар формасында өзінің нақтылы өрнегін тапқан қағидалар мен жорамалдар арқылы орағыта орын тебеді. Физика дамуының басты кезеңдерін қарастыру, материя өзара әсеріне деген белгілі бір жалпы философиялық көзқарастар негізінде құрылған әрбір жаңа физикалық теория, ереже ретінде, мүлде жаңа түсініктер мен қорытындыларға апаратынын, ал бұл соңғылары өз кезегінде басқа теорияларды құруға дүниетанымдық негіз болып отырғанын көрсетеді. Сондықтан осы басты даму кезеңдерін тәптіштеп талдамайтын, бұл категорияның физика ғылымындағы методологиялық маңызын, дәл солай оның мазмұнының ары қарай дамуына да, ашу мүмкін емес. біздіңше, материалдық объектілердің өзара әсер туралы физикалық түсініктердің дамуына байланысты өзара әсер категориясының қалыптасуы мен дамуы тарихын талдаудың философия мен физиканың өзара байланысы мен өзара ықпалының нақтылы тетігін айқындау үшін маңызы зор.

...Микро дүние физикасындағы өзара әсер категориясы

§1. Физикалық өзара әсерлерді жіктеу принциптері

Физиканың әртүрлі құбылыстардың кейбір жақтарын бейнелеуге қабілетті деген азды-көпті сұлбалы идеализациялары шектелген болып табылады, сөйтіп олардың қасаң аумағына объективтік шындықтың бүкіл байлығы сыйыспайды. Физиктер атомдық үдерістерді суреттеуге келгенде де осы жағдаятқа ұшырасты. Философтар мен жаратылыстанушыларды әрқашан қызықтырып келген: материя үздікті ме немесе үздіксіз бе және әсер қандай тәсілмен тасымалданады дейтін екі іргелі сұрақтардың бір-бірімен айрылмас байланыста екенін физика ғылымының тарихы растайды.

Ескі классикалық физика атомизмді мойындай отырып, оны заттың массасы дискретті және өзгермейтін, бөлінбейтін атомдардан тұрады, ал бұлар өз материалдық қоршауымен тек сырттай ғана өзара әсерге дейтін деректі ұйғару шеңберінде қарастыратын. Алайда физиканың ары қарайғы дамуы заттың атомдары өзгермейтін, бөлінбейтін «шариктер» емес екенін көрсетіп берді. Олардың өздері элементарлық бөлшектерден - протондар, нейтрондар және электрондардан - тұрады екен, ал бұл соңғылары жаңа теориялық жүйенің «атомдарына» айналды. Микро - құбылыстарда әсердің дискретті ашуға байланысты қазіргі ғылымның қалыптасуында зор рөл атқарған атомизм қағидасы әмбебап сипат алды; сәуле шығару заңдарын ашу, электрондардың шығарылуын, радиоактивтілікті және т.б. зерттеу «тек материяның өзі ғана емес, сонымен бірге одан шығатын әсерлердің де үздіктілік қасиеттеріне ие екендігін» растайды. Максвеллден бермен уақытта физикалық теорияларда бір-біріне негізінен қарама-қарсы тұжырымдалған екі келіс барған сайын анығырақ бөлектене бастады: дискретті бөлшектер физикасы және үздіксіздік физикасы. «Адам ойының бір-бірімен мүлде үйлеспейтіндей көрінетін осы екі бағыттарының қақтығысы қазіргі физиканың басты мәселелерінің кейбірін тудырып отыр».

Физикалық ойдың үздіктілік пен үздіксіздіктің диалектикалық бірлігін ескеретін жаңа бағыты Макс Планктың кванттар теориясының және Альберт Эйнштейннің қатынастық теориясының жетістіктерсіз мүмкін болмас еді. Классикалық электродинамика мен электрондық теорияда сәулелену және жұтылу үдерісі үздіксіз ретінде қарастырылатыны белгілі. Сәулелену мен жылытылған дене арасындағы жылулық тепе-теңдікті қарастыруда классикалық механиканың, статистикалық физиканың және электродинамиканың теориялық қағидаларын қолдану сәулеленуде шоғырланған энергия шексіз болуға тиіс, яғни тепе-теңдік практикалық тұрғыда ешқашан орныға алмайды, дейтін парадоксалды қорытындыға әкелді, ал бұл тәжірибеге тым қайшы келетінді. Планк бұл қайшылықты абсолютті қара дененің сәулелену спектрін түсіндіру үшін сәулелену үдерісінің кванттық сипаты туралы атақты жорамалды ұсыну арқылы шешкен болатын. Бұл гипотеза бойынша, сәулелену және жұтылу тек дискреттік өтеді. Әсер кванты ұғымын тепе-тең сәулеленуді түсіндіру үшін енгізу физикаға үздіктілік пен үздіксіздік туралы диалектикалық түсініктің терең бойлауы жолындағы революциялық қадам болды. «Әсер квантын ашуға орай атомдық үдерістің тұтастық және бөлінбестік қасиеті байқалды». Бұл ұғым таза микроскопиялық ұғым болып табылады және де ол ғылымның тікелей атом құрылысы сауалдарымен айналысуға жағдайы келген кезде ғана пайда бола алатын.

Әсердің қарапайым квантының бар болуы механика мен электромагнетизмнің классикалық заңдарын Планктың жаңа атомистік тұрақтысы беретін әсер кванты бірлігі мәнімен салыстырғанда әсер өлшемді шамалары зор болып келетін құбылыстармен шектейді. Планктың кванттық гипотезасы жарық құбылыстарын түсіндіру үшін бастапқы пункт және жарық құбылыстарының ішкі объективтік қайшылықтығын ескеретін жарықтың кванттық ережесін дамыту үшін ірге (фундамент) болып табылды. Кейінірек әсердің дискретті туралы бұл идеяны электромагниттік өрістің кванттық құрылымы (структурасы) жорамалын тұжырымдаған Эйнштейн дамытты. Бұл гипотеза бойынша сәулелену жекелеген кванттар түрінде шығарылып және жұтылып қана қоймайды, сонымен бірге өзінің кванттық, дискреттік құрылымын сақтай отырып таралады да екен, яғни сәулеленудің толқындық өрісі бір-біріне тәуелсіз, өзара әсерлеп элементарлық толқындық өрістерге бөлшектенеді екен.

Физиканың ары қарайғы дамуы, оның эксперименттерінің бүкіл жиынтығы микробөлшектердің дискреттілік пен қатар үздіксіздік қасиетіне ие екенін көрсетті . Электрондардың, нейтрондардың, атомдардың, молекулалардың дифракциясы бойынша тәжірибелер сапасы әртүрлі микробөлшектерде, олардың табиғатына және құрылысына еш тәуелсіз, белгілі бір толқындық қасиеттердің бар екендігін көрнекті түрде көрсетеді. Дифракция бойынша тәжірибелерде реакциялық жүйе арқылы өткенде микробөлшек «классикалық» бөлшек сияқтанып бір не бірнеше атомдармен ғана өзара әсерлеп қоймайды, ол бүкіл жүйемен өзара әсерге түседі, яғни оның объективті түрде толқындық қасиеттерге ие болғаны.

Сонымен, материяның өзара әсерін зерделеуде маңызды рөл атқарған әсер дискретті ашылуы түптің түбінде микро - құбылыстардағы дискреттілік және үздіксіздік қасиеттерінің бір уақытта өмір сүретіндігін ашуға әкеліп соқты. Корпускулярлық -толқындық қасиеттердің синтезі кванттық механикада іске асырылды.

Өріс және бөлшектер өзара әсер туралы түсініктер үлкен денелер дүниесінен элементарлық бөлшектер дүниесіне өткенде өзгеріске ұшырайды. Біз бұрынырақ көрсеткеніміздей, материалдық денелер басқа денелермен әртүрлі физикалық өрістер арқылы өзара әсерледі. Кванттық механиканың жетістіктеріне негізделе отырып, өрістің кванттық теориясы суб - атомдық деңгейде (яғни элементарлық бөлшектер деңгейінде) материяның екі негізгі, сапалы түрде өзгеше зат және заттың бөлшектері арасындағы өзара әсерді тасымалдайтын өріс болып жалпы мойындалған екі түрге бөлінуінің қатынасты екенін көрсетеді. Бұл облыста өріске де, затқа да дискреттілік пен, тап солай, үздіксіздіктің де қасиеттері тиесілі. Дискреттік құрылғылардың жиынтығы болып табылатын зат және үздіксіздігімен сипатталатын өріс - материяның микроскопиялық деңгейіндегі негізгі екі түрін белгілейтін іргелі физикалық ұғымдар. Өрістің кванттық теориясы релятивистік кванттық облыста (10- 13 см. қашықтықтарда) бөлшек пен өріс ұғымдарының арасындағы айырмашылықтың жоқ болатынын көрсетеді; «кванттық өріс» деп аталатын жаңа ұғым пайда болады, яғни өзара әсерді тасымалдаушы өріс дискреттік бөлшектердің, берілген өрістің кванттарының, жиынтығы ретінде қарастырылады . Ал затты құрайтын элементарлық бөлшектер - протондар, нейтрондар, электрондар, мезондар және т.б. - сәйкесті өрістердің (нуклондық, мезондық, т.с.с.) кванттары ретінде көрініп, өздерінің таза дискреттік сипатын жоғалтады. Өрістер бөлшектерге, оларменен бірге микро - дүниенің айрылмастай байланысқан екі жағы ретінде, микро - объектілердің корпускулярлық (дискреттік) және толқындық (үздіксіздік) қасиеттері бірлігінің өрнектелуі ретінде, қарама-қарсы қойылады әрі солармен жаңылысады. Өрістерді - өзара әсердің тасымалдаушыларын - кванттылаудың мүмкіндігінен бөлшектердің өзара әсер туралы мүлде жаңа түсінік шығарылады. Өрістің кванттық теориясында элементарлық өзара әсердің мәні өзара әсерлеуші микро - объектілердің бірімен өзара әсердің тасымалдаушылары болатын өріс кванттарын өзінен ұшыруы және басқа виртуалды бөлшектермен ілес олардың жұтылуы ретінде түсініледі; өріс кванттары энергияның, импульстің және массаның жекелеген порцияларын өзара әсерлеуші объектілердің бірінен екіншісіне және де кері тасымалдайды деп саналады. Соныменен бірге өзара әсерлеуші бөлшектердің өзі осы өзара әсердің тасымалдаушысы болып табылатын өрістердің кванттарының өзара әсерін тасымалдаушы болып қызмет ете алады. Мысалы, дәл осылайша электромагниттік өрістің кванттары ретіндегі фотондар электрондар арасындағы өзара әсерді тасымалдайды; электрон мен позитрон жұбының құралған өріс фотондар арасындағы өзара әсерді тасымалдайды. Бұл түсінікте өзара әсерлеуші де, өзара әсерді тасымалдаушы да түптің түбінде элементарлық бөлшек ретінде көрініс табады. Өрістің кванттық теориясындағы өзара әсердің осылайша көрнекті суреттелуі физикалық өзара әсерді түсінудегі тура ғана төңкеріс десе де болғандай. Және де қазіргі физикалық көзқарас бойынша, «тек бөлшектер арасындағы күштер ғана бөлшектердің алмасуымен шарттап қоймайды, тіпті бөлшектердің өмір сүруінің өзі де олардың өзара әсерімен шарттады». Электрондар мен фотондардың арасындағы өзара әсер іздеп табылған әрі зерделенген «алмасу күштерінің» біріншісі болатын. Бүкіл атомдық теорияның жемісі болып табылатын кванттық электродинамиканың негізінде дәл осы байланыс жатыр. Физиканың бұл облысының дамуы П.А.Дирактың, В.Гейзенбергтің, В.Паулидтің және т.б. есімдерімен байланысты...

Электромагниттік өзара әсердің кванттық теориясы мынаны көрсетеді: әрбір зарядтың фотондарды ұшыруға және жұтуға деген қабілеті бар, ал фотондардың заряды мен тыныштықтағы массасы нольге тең, бірақ олардың әлдебір дерлік қозғалыс массасы болады және олар энергияның элементарлық порциясын (квантын) тасымалдайды. Электромагниттік өрістің кванттары деп те аталатын дәл осы бөлшектер энергияның әлдебір элементарлық мөлшерін арқаланып, бір зарядтан екіншісіне электромагниттік өзара әсерді тасымалдайды. Соныменен, микро - дүниедегі «электромагниттік өріс арқылы өзара әсер» дегеніміз фотондармен алмасу жолымен өтетін өзара әсер дегенді білдіреді. Микро - дүниеде «заряд өрісті туғызады» деген сөз нақтырақ мазмұнға ие болып, заряд өрістің кванттарын, яғни фотондарды, ұшырады дегенді білдіреді. Зарядтар арасындағы өзара әсер осы фотондарды екінші бір заряд жұтқанда орын тебеді.

1934 ж. кеңес физигі академик И.Е.Там: өзара әсерлердің барлық типтеріне, соның ішінде ядролық өзара әсерлерге де, өрістің кванттары сәйкес келуі тиіс деп көрсетті; олар электромагниттік өзара әсер жағдаятындағы фотондарға ұқсас өзара әсер етуші бөлшектермен сәулелене алады. Сонымен бірге ол сол кездері белгілі болған (фотондардан басқа) жеңіл бөлшектердің - электрон мен нейтроның - ядролық күштер өрісінің кванттары бола алмайтынын да ескерткен еді. Бұл идеяны жапон физигі Юкава дамытып, ядролық күштер өрісінің кванты электроннан 200 есе «ауырырақ» болуы тиіс екенін көрсетті . Ядролық күштер өрісінің Юкава теориялық түрде болжаған бұл кванттары 1947 ж. ғана эксперимент жүзінде табылған болатын. Ну клондар арасында орын алатын ядролық күштердің мәні олардың бірінен екіншісіне ядролық өрістің кванттары болып табылатын мезондар арқылы қозғалыстың тасымалдануында болып шықты.

Барлық күштер аралық бөлшектермен алмасу нәтижесінде пайда болатынына деген сенім тағы да бір жаңа бөлшекті болжауға апарып соқты. Күн жүйесінің орнықтылығын қамтамасыз ететін тартылыс күші алыстан әсерлеп күштерге жатады. Электрлік күшке ұқсап ол әсердің шектеусіз радиусын ие. Демек, алмасуы гравитациялық күшті қамтамасыз ететін бөлшектердің де фотондар сияқты өзіндік массасы болмауы тиіс. Бұл әлі де іздеп табылмаған бөлшектерді «гравитондар» деп атайды, өзін әлі ешқашанда бақыламасақ та, олардың қасиеттерімен біз таныспыз. Алайда, гравитациялық өзара әсердің әлсіздігінің салдарынан гравитондарды тікелей іздеп табудың жақын болашақтағы мүмкіндігі күмәнді деп саналады...

Қазіргі физика микро - нысандарының бір-бірімен өзара әсерде өзгермейтіндігі туралы метафизикалық идеяны жоққа шығарып, олардың жалпылама айналмалылығын айқындады. Тууы мен жоқ болуының мүмкіндігі, дәлірек айтқанда, элементарлық бөлшектердің өзара айналмалылығы - қазіргі атомизмнің мүлдем жаңа әрі іргелі сипаты. Мұндай айналмалар кезінде біреудің екіншіге түбірлі айналуының терең диалектикалық үдерісі іске асады және де бұл қозғалмалы материяның әрқилы түрлерінің бірлігін және олардың арасында өтпестей бір шектің жоқтығын тағы да бір рет сендіре дәлелдейді.

«Алмасу өзара әсерлерді» қарастыру микро - дүние физикасы саласында алыстан әсерлеу және жақыннан әсерлеу принциптерінің өзіндік сипаты бар синтезі орын алғанын көрсетеді. Микро - объекті бір-біріне қашықтықта әсер етеді, бірақ міндетті түрде өздері сәулелейтін өріс арқылы. Бұл өзара әсерде кванттық механика ашқан материя қасиеттерінің үздіктілігі мен үздіксіздігінің бірлігі көрініс табады. Және де өзара әсердің тасымалдаушысы болатын өріс өзінің корпускулярлық табиғатын өрістің қайнар көзі болып табылатын бөлшек энергия мен импульстің дискретті порцияларын беретін не алатын кездерінде көрсетеді. Сонымен, гравитациялық, электромагниттік, ядролық күштердің микробөлшектердің өзара әсер сипатына, - ал бұл өзара әсер етуші объектілердің ішкі атомдық бөлшектермен алмасуы жолымен іске асады, - иеленетінін көрсетіп, кванттық физика өзара әсердің «анатомиясын» ашады. Физика саласындағы қазіргі жұмыстар табиғаттың жалпы барлық белгілі күштеріне осындай «алмасу» сипат тән деп жоруға негіздеме береді. Физикалық өзара әсерлердің осы суреттемесі маркстік философияның өзара әсер туралы жалпы қағидасының, - бұл қағида материалдық объектілердің өзара әсері материяның және онымен айрылмас байланыстағы қозғалыстың тасымалдануымен қабаттала өтетінін ұйғарады, - нақты өрнектелуі болып табылады. Сонымен қатар, микро - нысандар өзара әсерін қарама-қарсы үрдістерді өрнектейтін ұғымдар көмегімен түсіндіру физика ғылымының микро - үдерістерді зерделегенде диалектикасыз және оның орталық ядросы қарама-қарсылықтардың өзара әсері туралы ілімсіз алға баса алмайтынын көрсетеді.

Элементарлық бөлшектер өзара әсері үдерістерін түсіну қазіргі физиканың басты міндеттерінің бірі болып табылады, ал мұнда өзара әсер теориялық суреттеу мен түсіндірудің негізіне жатады. Бұл табиғаттағы барлық белгілі өзара әсерлердің түптің түбінде элементарлық бөлшектердің өзара әсерімен шартты байланысты. Бізді қоршаған объекті, біздің өзіміз, алыстағы жұлдыздар, материяның орасан зор ғимараты элементарлық бөлшектерден құрылған. Сондықтан микро - дүние физикасы жетістіктерінің жаратылыстанудың барлық салалары үшін іргелі маңызы бар.

Элементарлық бөлшектердің айналу, туу және жоқ болу үдерістері олардың әртүрлі өзара әсерлері арқылы орын тебеді. Сондықтан алдыменен олардың айналуына бөлшектер арасындағы қандай өзара әсерлердің апаратынын айқындау қызығушылық тудырады. Тәжірибелі түрде элементарлық бөлшектердің арасында әртүрлі өзара әсерлердің орын алатыны және олардың арасындағы айырмашылық осы өзара әсерлердің әрқилы сипатына байланысты екендігі анықталған. Бір кездері табиғаттағы барлық өзара әсерлерді классикалық теорияның шеңберінде гравитациялық және электромагниттік өзара әсерлерге саюға болатындай көрінетінді, бірақ атомдық ядроларды және элементарлық бөлшектерді зерттеулер аса аз кеңістік - уақыттық облыстарда өзара әсердің жаңа, ғылымға бұрынырақта белгісіз типтері өмір сүретінін көрсетіп берді. Қазіргі физикада шексіз көп түрлі үдерістерді түсінудің кілті болып табылатын өзара әсерлердің барлығы төрт негізгі типі бар екені белгілі. Олар қатынасты түрде дербес өмір сүруге қабілетті және табиғат құбылыстары мен элементарлық бөлшектердің өзара айналуларында әртүрлі рол ойнайды. Жоғарыда біз көрсеткеніміздей, өзара әсердің төрт негізгі, типтеріне мыналар жатады: күшті (ядролық), орташа (электромагниттік), әлсіз (ыдырау), аса әлсіз (гравитациялық) өзара әсерлер. Мұндай жіктеу (классификация) өзара әсердің қарқындылығы (интенсивтілігі) бойынша немесе, дөрекі айтқанда, оның күші бойынша жасалады. Өзара әсерлер қарқындылығы бір-біріне сәйкесті алғанда мынандай қатынаста болады - 1:10-3:10-14:10-40...

Дүниеде табиғаты әр түрлі барлығы төрт өзара әсерлер түрі типі бар және де олар бір-бірімен өте күрделі түрде қиюласып жатады. Алайда, өзара әсердің әлдебір типі онда айқындаушы болатын кеңістіктік - уақыттық облыстар бар, бұл шекарадан тысқарыда ол екінші дәрежелі, қосалқы рөл атқарады. Барлық өзара әсерлер ықпал сферасы бойынша, яғни берілген өзара әсерлер тудыратын күштер әсерінің тиімділік (эффективті) радиусын бойынша, өзгешеленеді. Күштер әсерінің радиусын берілген өзара әсерлердің тасымалдаушысы болып табылатын өрістер кванттарының массасымен анықталады. Гравитациялық, электромагниттік өзара әсерлер кванттарының (яғни гравитондар мен фотондардың) тыныштық массасы нольге тең, олардың әсер радиусын ың шектеусіз де сонымен түсіндіріледі. Күшті және әлсіз өзара әсерлердің кванттарының тыныштық массасы әжептәуір үлкен, сондықтан өзара әсерлердің бұл типтері тудыратын күштер қысқа әсерлеуші болып табылады.

Космостық объекті облысында размері 1011 - 1016 см. болатын космостық денелерден бастап басты рольді гравитациялық күштер, ал кейбір жағдаяттарда электромагниттік күштер де, ойнайды. Мөлшері кемірек объектілерде табиғаты гравитациялық емес күштер басымдық танытады. Гравитациялық өзара әсерлер Күн, Жер сияқты зор денелердің өзара әсерінде маңызды болғанымен, микро - объекті, әсіресе элементарлық бөлшектер, жағдаятында аса әлсіз келеді, сондықтан бұл облыста олардың әсерін ескермеуге де болады. Кейінгі кездері микро - дүниені зерттегенде материя құрылысының бірегей картинасын жасау үшін осы өзара әсерлерді де ескеру қажеттілігі туралы ойлар айтылып жүр.

Электромагниттік күштер негізгі болып табылатын сала - атомдар, молекулалар, солардан тұратын зат бөліктерінің саласы - геометриялық мөлшері мағынасында алғанда космосқа жатпайды. Бірақ қамтылатын құбылыстар көлемі бойынша, - қарапайым атомдардың ядросынан бастап тірі ағзалардағы өте күрделі үдерістерге дейін, - электромагниттік өзара әсерлердің әсерлеу аясын (диапазонын) асқан зор демеске болмайды. Алайда ол ядролық күштер бұдан да ұшқарырақ әрекет ететін облыстағы (атомдар ядроларында) және табиғат денелері құралатын бөлшектерде, солардың ішінде атомдық ядроларда, орын алатын үдерістерді анықтайтын әлсіз өзара әсерлер әрекет ететін облыстағы үдерістердің барлығының мазмұнын толығынан түгел алмайды. 10-13-10-14 см. жуық қашықтықта электромагниттік өзара әсерлер анықтаушы рөл атқаратын облысты күшті өзара әсерлер негізгі рөл ойнайтын облыстан бөлектейтін шекара өтеді; 10-17 см. жуық қашықтықта күшті өзара әсерлер облысының төменгі шекарасы орналасқан, ал бұл шекара оны әлсіз өзара әсерлер анықтаушы рөл атқаратын облыстан бөлектейді. Әлсіз өзара әсерлер өзара әсердің басқа типтерінен радиусын 10-17-10-20 см. болатын кеңістіктің тым кіші облысында басымдық танытады. Өзара әсерлердің басқа типтерінен мүлде өзгешеленетін әлсіз өзара әсерлер бұл облыста кеңістік пен уақыттың сапалы өзгеше қасиеттерін (метрикалық қасиеттерін, симметриясын және т.б.) шарттайды.

Өзара әсерлер арасында уақыттық сипаттамалары бойынша да мәнді айырмашылықтар бар. Оларды сәйкесті үдерістердің өту жылдамдықтарының айырмасы арқылы анықтауға болады, өйткені өзара әсердің әрбір типіне өтетін уақыт аралығын анықтайтын әлдебір тән уақыт сәйкес келеді

.

...Әлдебір өзара әсер барлығына міндетті болатын жалпылама сақталу заңдарымен қатар айырықша (спецификалық) сақталу заңдарымен сипатталады...

Біздер өзара әсерлердің төрт іргелі типтері және олардың қасиеттері туралы айтқанымыз бенен, микро және макро - дүниенің жаңа облыстарына тереңдеп ену үдерісінде әлемдік байланыстың жаңа түрлерінің ашылуы мүмкін. Егер мұндай өзара әсерлер бар болса, онда олар міндетті түрде кез келген материалдық өзара әсерге тән мәнді белгілерді иеленуі тиіс, атап айтқанда: олар белгілі бір материалдық тасымалдағыштармен, зарядтармен, сипатталулары тиіс.

...Дүниенің барлық құбылыстарының жалпылама байланысы принципіне негізделе отырып, қазіргі физика өзара әсерлердің әртүрлі типтерін тек зерделеп қана қоймайды, сонымен бірге олардың ішкі байланысын анықтауға ұмтылады, ал бұл өзара әсерлердің барлық типтеріне ортақ заңдылықтар туралы біздің білімдерімізді кеңейтуді топшылайды. Өзара әсерлердің негізгі типтерінің байланысына эксперименталдық берілгендер де нұсқайды. Мысалы, электромагниттік өзара әсерлерде 10-17 см. қашықтықта күшті өзара әсерлердің кейбір сызаттарының табылатыны белгілі. Камерондардың екі немесе үш гиперондардың нуклондарға ыдырау үдерістерінде әлсіз және күшті өзара әсерлер арасындағы өзара байланыс байқалады.

Физика ғылымының тарихы оның қалыптасуы мен дамуында өзара әсер туралы жалпы философиялық түсініктердің асқан жемісті методологиялық рол атқарғанын куәландырады. Ғылыми теорияның қалыптасуында зерделеніп өзара әсерлердің моделі ретіндегі идеалдан объектінің құрылуы оның ең басты сәті болып табылады. Мұндай модель теорияның бүкіл ғимаратына сүйеніш болатын іргелі идеяның ролін ойнайды. Сондықтан оның қалай жасалатынын айқындау, - ең бір маңызды да қиын танымдық -теориялық міндет...

Қазіргі физика өзара әсердің төрт негізгі типтерін зерделеу негізінде барлық табиғи құбылыстарды түсіндіруге ұмтылады. Бұл өзара әсерлер бір-бірінен сапалы түрде өзгеше болғанымен, олардың моделін құрғанда физиктер физикалық өзара әсерлердің тасымалдық сипаты туралы идеяға табан тірейді. Әрбір өзара әсердің өз тасымалдаушысы, яғни виртуалды бөлшегі болады. Өзара әсер осы бөлшектермен алмасу үдерісі болып табылады. Еркін бөлшекке өзара әсер принципін қолдану берілген бөлшектің «өзіндік әсерлеу» түсінігіне апарады: ол виртуалды бөлшектерді сәулелеу және жұту жолымен өзді-өзімен өзара әсерге түседі делінеді.

Кванттық электродинамиканың - электромагниттік өзара әсерлердің теориясының бірінші варианты құрылысымен іле - шала, практикалық тұрғыда бірден деуге болады, осы үлгі бойынша өзара әсерлердің басқа типтеріне қатынасында модельдеу үдерісі басталды. Нәтижесінде өзара әсерлердің жаңа типтері модельдерінің алғашқы варианттары кванттық электродинамикамен әбден толық аналогиясында дерлік салыстырмалы түрде табысты құрылды, (осы өзара әсерлердің ерекшелігімен (спецификасымен) байланысты кейбір модификациялар ғана орын алған болатын).

Кейінгі кездері қарапайым бөлшектердің өзара әсерлерінің табиғатын түсінудегі ауыз толтырып айтарлықтай табыстарға олардың идеясы негізінде қол жетті. Кварктер теориясы да олардың арасында өтетін асқан күшті өзара әсерлердің алмасу сипаты туралы түсініктер негізінде құрылады . Өздерінің болуы үшін кварктар («жүйелерді желімдеу үшін») арнайы, бұрындары белгісіз күштерді талап етеді. Бұл күштер глюондер (ағылшын сөзі glue - желім) деп аталады...

...«Жаратылыстанудың басты мақсаты – табиғат күштерінің бірлігін ашуда» , - деп есептеледі. Қазіргі уақытта физиктер сапалы әртүрлі өзара әсерлердің моделін тұрғызу негізінде олардың бірегей теориясын жасауға ұмтылуда; олардың ойынша, бұл «стихиялардың» терең бірлігін түсінуге апарады екен... Жуық арада әлсіз және электромагнит өзара әсерлер теорияларын бірыңғай теорияға біріктіруге қол жеткізілді . Электромагниттік, әлсіз және күшті өзара әсерлерді біріктіруге деген әрекеттер де үміт артарлықтай нәтижелер беруде. Бұл мәселені, яғни өрістің бірегей теориясын жасау мәселесін шешуге деген келіс байқала бастағанымен, алайда бұрынғыдай бұл бірліктен гравитация тысқары қалуда. Сөйтіп, барлық белгілі өзара әсерлердің бірегей теориясын, гравитацияның кванттық теориясын қоса алғандағы, - жасауға, және де соның негізінде дүниенің толық картинасын құруға ғылымдардың күш-қуаты мақсатты түрде бағытталуда.

§2. Сақталу негіздері

Физикадағы сақталу заңдары олардың ашылған уақытынан бастап философияда ерекше қызығушылық туғызады. Бұл осы заңдардың әрекетінде материя мен қозғалыстың сақталуы мен құрып кетпейтініне байланысты. Және де материяның терең деңгейлеріне өткен сайын бізге белгілі сақталу заңдарының саны өсе түсуде. Қазіргі ғылым дамуының үрдісі бойынша барған сайын сақталу заңдарының рөлі одан да көбірек арта түсетін болады.

Соңғы бірнеше жүзжылдықтар бойында осы заңдар біртіндеп, көзге ұрынбай-ақ, бірақ барған сайын анығырақ физиканың екінші қатарлы бөлімінен оның орталық бөлігіне айналды. Элементарлық яғни, қарапайым кәдімгі бөлшектер физикасы саласында алынған ен манызды нәтижелер көбіне-көп белгілі бір сақталу заңдары арқасында, - ал бұлар бөлшектердің өзара әсерлері үдерісінде олардың желісін реттейді, - іске асқан.

Табиғатты зерделеудің қуатты құралдарының бірі бола отырып, сақталу заңдары табиғаттың іргелі заңдары ретінде де әйгілі. Микро - дүниенің қазіргі физикасындағы олардың жетекші орын алуының екі негізгі себебі бар. Біріншісі - сақталу заңдары және табиғаттағы варианттылық пен симметрия принциптерінің арасында, - ал бұл соңғылары қазіргі ғылымның ең маңызды қырларына жатады, - байланыстың бар екендігі. Екінші себеп - дүниеге деген жаңа көзқарастың туындауы, ал мұның негізінде әртүрлі өзара әсерлердің нәтижесінде микро - дүниеде орын алатын үздіксіз жоқ болу мен туудың өз аумағында қамтитын сақталу заңдары арқылы орнығатын тәртіп билігі туралы түсінік жатыр. Микро - дүние облысындағы қазіргі зерттеулерден сақталу заңдарынан туындайтын тиым салуларды айта кеткен жөн. Сақталу заңдарын бұзбай орын ала алатынның бәрі шыныменен бола алатынын тәжірибе көрсетіп отыр. Бұл жаңа көзқарас табиғат заңдары туралы біздің түсініктеріміздегі түбірлі өзгерісті сипаттайды. Ескі көзқарастарға сәйкес табиғаттың іргелі заңдары табиғатта ненің бола алатынын (және болуға тиіс екенін) анықтайтын рұқсатты заңдар болуға тиіс делінетіні белгілі. Жаңа көзқарас тұрғысынан алғанда ең іргелі заңдар тиым салулар сипатына енуде, яғни «олар табиғатта ненің орын ала алмайтынын анықтайды»...

Сақталу заңдарының ұзын саны он бестен асып жығылады. Тек кез келген өзара әсерлер үшін қолданылатындары ерекше топқа бөлініп қарастырылады. Заңдардың бір бөлігі өзара әсерлердің барлық төрт типін де қолданыла алады, басқаларының әрекет ету облысы шектеулі болады, алайда бұл сақталу заңдарының әрқайсысы өзара әсерлердің көрсетілген типтерінің кемінде біреуіне қатынасында әмбебаптыққа не болады. Мұндай анықтама сақталу заңдары мен өзара әсердің типтері арасындағы өзара байланысты паш етеді. Мұндай өзара байланыстың айқындалуының қазіргі уақытта эвристикалық маңызы бар.

Элементарлық яғни кәдімгі бөлшектердің өзара әсерлерімен шартталған барлық өзара айналулары әртүрлі сақталу заңдарына, және де ең алдымен табиғатта орын алатын барлық өзгерістерді анықтайтын материя мен қозғалыстың әмбебап сақталу заңына бағынады. Бұл заң ешбір үдерістерде материя мен қозғалыстың ештеңеден пайда болмайтыны және ғайып болып кетпейтіні туралы айтады: олар жасалмайды және ғайып болмайды. Материяның жекелеген қасиеттерінің сақталу заңдары бұл жалпылама заңның нақтылы өрнегі болып табылады. Ал бұл әбден табиғи, өйткені материя басқаша емес, тек өзінің нақтылы формалары мен қасиеттері арқылы ғана көрініс таба алады. Энергияның, импульстің сақталу заңы мен қозғалу мөлшері моментінің сақталу заңы ең жалпылама заңдарға жатады. Бұл заңдар қозғалыстың сақталуы жалпы заңының нақтылы көріністері болып табылады және әртүрлі қозғалыстың мөлшерлік ғайып болмайтындығын білдіреді.Сақталудың жалпы заңдары қатарына зарядтардың (бариондық, электрлік, лептондық) сақталу заңдары де кіреді, солардың ішінде заряд есебінде сипатталатын массаның да сақталу заңы. Бұл заңдар барлық зарядтардың сақталатын шама екендігін ұйғарады (яғни олар микро - объектілердің күшті, электромагниттік, әлсіз, гравитациялық өзара әсерлерге деген қабілеттілігін сақтайды). Сондықтан да оларды «материалдық нысаналардың өзара әсерлерге деген қабілетінің сақталуы туралы жалпылы ұйғарымды нақтыланды ғылыми қағидалар ретінде қарастыруға болады».

Жоғарыда көрсетілген сақталу заңдары өзара әсерлердің барлық типтерінде орындалады, белгілі өзара әсерлердің бірде біреуі оларды бұзбайды, және де егер берілген сақталу заңдарын қанағаттандырмайтын болса, микробөлшектердің ешқандай да айналулары мүмкін бола алмайды.

Элементарлық бөлшектердің өзара әсерін зерделеу әрекеттену облысы шектелген сақталу заңдарының да ашылуына әкеліп соқты; олар жалпылама емес, өзара әсерлердің біреулері оларды бұзады, басқалары бұзбайды. Бөлікті сақталу заңдарына мыналар жатады: изотоптың сақталуы, жұптың сақталуы және т.б. Бей әмбебап бола отырып, бұл сақталу заңдары белгілі бір өзара әсерлерге тиым салады, белгілі бір облыстарда элементарлық бөлшектердің қалай болса солай айналуларына жол бермейді. Бұл сақталу заңдарының бұзылуы да микро - дүниені реттейтін өзара әсерлердің сапалы өзгешеліктеріне мегзейді.

§3. Симметрия негіздері

Физиктер сақталу заңдарымен қат-қабат байланыста болатын симметрия принциптері маңызды рол атқарады деп біледі . Симметрияның қасиеттері және оларды суреттейтін топтар физикалық танымның ең маңызды элементтерінің бірін құрайды. Нағыз теорияның жоғы кезінде симметрия принциптерін пайдалану элементарлық бөлшектер физикасы бойынша барлық теориялық пайымдауларда маңызды орын алып келді . Физиктерге белгілі болған элементарлық бөлшектердің санының кептігі оларды топ-топқа бөлуге, жүйеге, бұл бөлшектерді реттейтін симметрия қасиеттерін ашуға және тексеруге кең мүмкіндіктер ашты. Симметрияның әлдебір қасиеттерін табу, әрине, динамикалық заңдылықтар туралы білімнің жоқтығының орнын толтыра алмайды, алайда ол белгілі деректерді тәртіпке келтіруге, сырттай қарағанда жапатармағай көрінетін құбылыстар арасындағы маңызды байланыстарды анықтауға, сөйтіп осы негізде сапалы және санды сипаттағы маңызды болжаулар жасауға жол береді.Түптің түбінде өзара әсерлердің симметриясын ашу, физиктердің пікірі бойынша, динамикалық теорияны жасау үшін қуатты ынталандырма және сол бір уақытта оның дұрыстығының байсалды критерийі болуға тиіс.

Симметрия ұғымының мәнісі мынада: егер тәжірибе кезінде туындайтын жағдаят (объект немесе физикалық құбылыс), әлдебір әрекеттен, операциядан соң да бұрынғы қалпында қалатын болса, симметриялы деп санайды. Басқаша айтқанда, симметрия физикалық жүйенің кейбір қасиеттерінің әлдебір өзгерістерге тәуелсіздігі дерегінің өрнегі болып табылады...

Әртүрлі салаға (ядролық күштерге, электромагниттік құбылыстарға және т.б.) қатынасатын физика заңдарының бәрі симметрия қағидаларымен тұжырымдалады. Бұл үшін қазіргі математиканың арнайы саласы болып табылатын топтар теориясының құрал-жабдықтары қолданылады...

Белгілі бір типті симметрия мен сәйкесті сақталу заңы арасында тығыз байланыс бар екенін атап көрсету қажет. Симметрия операциялары немесе олардың комбинациясы белгілі бір сақталу заңының орындалуына байланысты. Әртүрлі симметриялар іргелі объекті табиғатының және олардың динамикалық қасиеттерінің бейнеленуі болып табылады. Олар өздері артықшылығы динамиканың деталына тәуелсіздігінде болатын сақталу заңдары және талғау ережелері түрінде көрініс табады. Әрбір сақталу заңына белгілі бір симметрия жауап береді. Әрбір белгілі жағдаятта ненің ыңғайлы болуына орай не симметрияға, не онымен байланысты сақталу заңына нұсқауға болады. Мысалға, энергияның сақталу заңы есептеу жүйесінің уақыттағы, импульстің сақталу заңы кеңістіктегі орын ауыстыруына инвариантын өрнектейді, ал электр зарядының сақталу заңы электромагниттік өріс потенциалдарының градненттілі, немесе калибрлі, инвариантының салдары болып шықты.

Симметрия - бұл тек ерекше бір геометриялық заңдылық қана емес. Геометриялық симметрия тек бір және де симметрияның салыстырмалы алғанда бөлігі ғана болып табылады. Кейінгі уақытта физик - теоретиктер, ең кемінде, симметрияның екі типі -геометриялық және динамикалық типтері туралы сөз қозғайды . Физиктердің айтуы бойынша, инвариантты геометриялық принциптері табиғат заңдарының құрылымын анықтайтын болғанымен, уақиғалардың өздерінің терминдерінде тұжырымдалады. Мысалы, электромагниттік өзара әсер калибрлі инвариантты деп физиктер айтқанда, олар зарядтардың электромагниттік өрісті тудыруын және электромагниттік өрістің зарядтар қозғалысына ықпалын анықтайтын табиғаттың нақтылы заңына сілтейді. Бұдан инварианттықтың динамикалық түрлілігі негізінде өзара әсерлердің белгілі бір түрлерінің өмір сүретіндігінің, жатқандығы шығады.

...Симметрияның әр түрі материяның әртүрлі деңгейлерімен және өзара әсердің алуан түрімен тығыз байланысып жатады. Бір деңгейден екінші деңгейге өткенде таным үдерісінде симметрияның және соған сәйкес өзара әсерлердің де жаңа типтерімен кездесе аламыз. Бұл қатынаста симметрия және өзара әсер күші арасындағы өзара байланыс өте оңтайлы жағдаят болып табылады. Бұл өзара байланыс эксперименталды нәтижелерді талғаудың теориялық ережелері терминдерінде талдауда физиктерге көп алға басуға көмектеседі. Симметрияның жаңа принциптерін ашу материя өзара әсерінің көп түрлілігін төрт типке сайып қоюдың шартты екені туралы ойға жетелейді.

Күшті өзара әсерлердің құрылымын (структурасын) ұғынуға деген талаптанулар жоғары симметрияның бірнеше сұлбасын топшылауға әкелді. Ч.Янг пен Р.Миллс және оларға ілесе Дж. Сакурай элементарлық бөлшектердің қатысуымен болатын үдерістерді зерттеу негізінде электродинамикамен ұқсастықты пайдалана отырып, изотоптық, бариондық зарядтың және гиперзарядтың сақталуының сәйкесті түрде үш іргелі өзара әсерлермен байланысын ашады. Бұл идеяны 1954 ж. алғаш Ч.Янг пен Р.Миллс изотоптық спинге қатынасында ұсынған болатын; Дж. Сакурай оны бариондық заряд пен гипер¬заряд үшін дамытты. Бұл жаңа гипотеза бойынша, күшті өзара әсер үш іргелі өзара әсерлерден құралады; ал бұлар электромагниттік өрістің электрлік зарядпен байланысы сияқты сәйкесті түрде изоспинмен, бариондық зарядпен және гиперзарядпен байланысқан үш физикалық өрістер арқылы іске асады. Бұл үш өзара әсер. әрекетінің күші мен радиусын бойынша бірдей емес; ал осы бірдей еместік сәйкесті қасиеттердің сақталу заңдарының қолданылу аяларымен шартталған. Үш өзара әсерлердің ең күштісі - бариондық зарядка байланысты өзара әсер. Гиперзарядка байланысты өзара әсер әлсіздеу, ал ең әлсізі изотоптық спинмен байланыстысы. Бұл табиғаттағы барлық белгілі үдерістерде бариондық зарядтың сақталуымен және, ең ақыры, изотоптық спиннің тек күшті өзара әсерлерде ғана сақталуымен әзірше түсіндіріле қоймаған сәйкестікте тұр.

Бұл бағытта Гелл - Ман және Несман ұсынған үлгі (унитарлық симметрия)ерекше қызықты. Бұл модельде ең күшті өзара әсерлер SU (3) тобына жататын түрлендірулерге қатынасында, яғни әлдебір үш өлшемді сызықты векторлық кеңістіктегі («унитарлық спиннің кеңістігі») унитарлық түрлендірулерге қатынасында, инвариантты деп жорамалдады...

Бұл сұлбаның маңызды жетістіктерінің бірі ол болжаған омега – минус - бөлшектің эксперименталды табылуында. SU (3) симметрияның бұл табысы физиктердің бұл бағытқа деген қызығушылығын күшейте түсті...

Мультиплеттер теориясының математикалық аппаратын, яғни SU (3) - және SU (6) симметрияларды, зерделеу негізінде электрлік заряд пен бариондық санның бөлшекті мәндерімен сипатталатын мүлдем жаңа бөлшектердің кварктардың - өмір сүретіні болжанды...

Табиғатта шыныменен осыншама таңқаларлық бөлшектердің - кварктардың - өмір сүретіні туралы сұрақтың эксперименталды анықталуы қазір микро - дүние физикасының негізгі мәселесі болып табылады деп, еш әсірелеусіз айтуға болады.

§ 4. Құрылым (структура) және өзара әсер

Элементарлық бөлшектердің өзара әсерін зерттегенде физиктер сантиметрдің миллиардтық үлесіндей ғана мөлшеріндегі ұзындықпен, секундтың миллиондық үлесіндей ғана уақытқа созылатын үдерістермен іс атқарады. Осындай ультра кіші кеңістіктік - уақыттық облыстарда өтетін материалдық үдерістерді зерделеу нәтижесінде физика материяның құрылысы туралы мүлде жаңа түсініктермен байыды.

Құрылымдық материяның айрылмас атрибут бірі болып табылады. Қазіргі жаратылыстанудың көрсетуінше, барлық материалдық объектілерге белгілі бір құрылым тән. Материалдық объектілердің қасиеттерін түсіндіру ғылымның ең маңызды міндеті екені белгілі. Ал денелердің қасиеттері олардың материалдық құрылымымен анықталады.Сондықтан объект туралы ең терең білім оның құрылымымен танысқанда пайда болады.

Ғылымның басты мақсаты объектінің әртүрлі қасиеттерін оның құрылымы негізінде түсіндіруде жатқанын атап айту керек. Қазіргі уақытта құрылым ұғымы өзара әсер ұғымы сияқты ғылымның ең маңызды ұғымдарының біріне жатады. Бұл ұғым қазіргі ғылымның тұғырнамалық дамуының алдыңғы шебіне шықты. Осы іргелі ұғымның басқа да жалпы ғылымдық ұғымдарменен, ең алдымен жүйе және симметрия ұғымдарымен (құрылым жүйенің инвариантты аспектісі ретінде, симметрия құрылымды анықтаудың тәсілі ретінде), мазмұнды байланысында терең ой елегінен өткізілуі, оның маңызды жалпы ғылымдық және методологиялық мәнін ашуға мүмкіндік туғызды. Одан да әрі, материалдық және тұғырнамалық (концептуалдық) жүйелердің ең әмбебап сызаттарын бейнелеуші ретінде құрылым ұғымының жалпы философиялық категория рөліне әбден ұмсына алатыны анықталуда. Құрылымдық келіс ғылыми ойлаудың белгілі бір стилін қалыптастырды, ал бұл табиғаттың қазіргі кезде өмір сүретін күрделі объектілерінің қалай құрылғанын, олардың құрылымдық элементтерінің дәл қазір қалайша, өзара әсердің қандай күштерімен және қандай тәртіпке байланысатынын анықтауды топшылайды.

Кез келген материалдық құрылғының құрылымдығы міндетті түрде оның кеңістіктік мөлшерлерін қажет етеді. Әрбір материалдық объект құрамды бөліктерден, яғни кеңістікте белгілі бір тәртіппен орналасқан элементтерден, құрылады. Объектінің құрылымы өзді - өзінен, осы элементтерден тысқары өмір сүрмейді. Құрылымын біз зерделейтін берілген объектіде бұл элементтер ары қарай бөлінбейтін құрылғылар ретінде қарастырылуы мүмкін. Объектінің құрылымдығын (структуралығын) көрсету үшін, оның бөлінбес элементтерін табу керек. Өзара әсердің белгілі бір облыстарында молекулалар, атомдар, элементарлық бөлшектер материалдық құрылымдардың осындай қатынасты түрде бөлінбес элементтері ретінде алынады. Осындайлық элементтердің ашылуы әрқашан ғылымның улы ашылымы болып табылады. Объектінің ішкі құрылымы туралы айтқанда, біз жай ғана оны құрайтын, зерттеу кезінде олардың ішкі байланыстары мен өзара әсерлерін ескермеуге болатындай, құрамды элементтерін айтып қоймаймыз. Материя құрылымының теориясын тек іргелі құрылыстық мәндегі кірпіштер ғана қызықтырмайды, бұл теория оларды бірегей тұтастыққа байланыстыратын күштерді де суреттеуге құштар. Объектінің құрылымын білу үшін, тек оның элементтерін ғана емес, сонымен бірге тұтастықтың ішіндегі барлық элементтердің өзара әсерін де зерделеу қажет. Материяның әртүрлі құрылымдық деңгейлеріндегі өзара әсердің тетігін (механизмін) зерттеу физиканың негізгі міндеті болып табылады.

Өзара әсер құрылымның ең маңызды сипаттамасы болып табылады. Барлық материалдық құрылғылар орнықты әлдене ретінде құрылымдық элементтердің өзара әсері арқасында өмір сүреді . Сондықтан құрылым ұғымы өзара әсер ұғымынан айрылғысыз, ол өзіне қажетті сәті ретінде құрамдас элементтер арасындағы өзара әсерді кіргізеді. «Құрылым» ұғымы өзара әсердің нәтижесін аналитикалық түрде немесе, дұрысырақ айтқанда, орташаланған түрде өрнектейді.Ал «өзара әсер»ұғымы заттың құрылымын динамикалық түрде, элементтердің қозғалысында өрнектейді . Өзара әсердің табиғаты бөліктердің тұтасқа бірігуін қамтамасыз ететін интегралдаушы фактор ретінде байқалады. Құрылым деп ең жалпы түрінде олардың бірлігі ретіндегі жүйенің материялық элементтерінің өзара әсері типінің (заңдылығының) сапалық - сандық өрнегін түсінуге тиіспіз. Өзара әсерлердің көп түрлілігі материалдық құрылымдардың көптүрлілігін туғызады. Дамитын материяның әрбір баспалдағы өзара әсердің өзіндік негізгі типімен сипатталады...

Сөйтіп, материялық нысанның құрылымын тану үдерісі оны элементтерге бөлуді, бұл элементтердің табиғатын анықтауды, элементтер арасындағы байланыстардың сипатын ашуды, сонымен қатар тұтастықтың айрықша табиғатын ажарлауды өзінде тұтады. Барлық қазіргі жаратылыстану ғылымдар зерделене объектілердің элементтерінің ерекшелігін (спецификасын) және құрылымын, құрылымның элементтермен және тұтас алғандағы жүйемен байланысын талдайды. Материяның құрылысы туралы сұрақ барлық физикалық пәндердің негізінде жатқан басты сұрақ екені белгілі...

Қазіргі физика материалдық дүниенің құрылымының негізгі принциптері мен заңдылықтарын ашуға тырысады. Осыған орай оның орталық мәселелерінің бірі болып табылатын элементарлық бөлшектердің құрылысы туралы сұрақты айтуға болады, ал бұл мәселенің шешілуі олардың бірізді теориясын құрумен байланысты. Микробөлшектердің құрылымды мәселесі аса маңызды философиялық мәселеде болып табылады. Бөлшектердің«элементар» олардың бөлінбестігін, құрылымсыз білдірмейді. Құрылымсыз объектілердің өмір сүруі материя туралы диалектикалық - материалистік түсініктерге, кеңістік пен уақыт материя өмір сүруінің формалары дейтін көзқарастарға қайшы келеді. Объектінің элементар, нүктелігін мойындау созылмалылығы жоқ элементарлық бөлшектердің кеңістіктен тыс өмір сүретіні туралы қорытындыға апарады. Нақты дүниеде ешқандай да созылмайтын нүктелік нысандар болмайды. Өйткені «уақыттан тыс болмыс кеңістіктен тыс болмыс сияқты дәл сондай зор мағынасыздық».

Элементтік бөлшектердің құрылымсыз, нүктелік құрылғы еместігіне қарамастан, құрылымдық зерттеулердің белгілі бір міндеті шеңберінде олардың нүктелігін мойындау ғылыми жорамалдың қажетті нәтижесі болып табылады. Бұл бөлшектерді нүктелер ретінде, егер олардың өзара әсер кезінде ішкі құрылымдарын ескермей-ақ қоятындай уақыт пен кеңістіктің әжептәуір облыстарымен іс істейтін жағдаятта ғана, қарастыруға болады. Қазіргі кезде элементтік бөлшектерді алғы элементтер ретінде қарастырудың бір себебі олардың пайда болуы мен жоқ болуын, айналуларын түсіндіру үшін теориялық база ретінде кванттық теорияның қызмет етуінде жатыр, ал мұның негізіне өзара әсердің нүктелік моделі алынған.

Шындығында, бөлінбес нүктелік бөлшек абстракциясы тым кіші кеңістіктік - уақыттық облыстарда өтетін элементтік бөлшектер арасындағы өзара әсерді суреттегенде күтілгеніндей, өте жұтаң болып шықты. Бірақ, қазіргі физикалық түсініктер бойынша, нүктеден созылмалы бөлшектерге өту кеңістік - уақыттың қазіргі түсінігімен және соған байланысты себептілік принципінің классикалық тұжырымымен қайшылыққа апарып соғады. Соңғы жылдары физиктер элементарлық бөлшектердің өзара әсерлері үшін мәнді болып келетін өте кіші қашықтықтарда кеңістіктің қазіргі физикалық түсінігінде бейнеленбейтін жаңа қасиеттерге ие болатыны туралы жиі сөз қылуда. Кеңістік те өріс сияқты элементтік бөлшектердің болашақ теориясында квантты шығар және минималды элементарлық ұзындықтың (10-13см тең) енгізілуі бұл теорияның айшықты сызаттарының бірі болар деп топшыланады. Элементтік бөлшектің ішкі құрылымы өз бейнесін таба алатын теорияны жасау кеңістік пен уақыт туралы біздің кәдуілгі түсініктеріміздің өзгеруімен тығыз байланысты.

Қазіргі кезде элементарлық бөлшектердің жоғары энергиямен сипатталатын өзара әсерлерін зерделеу олардың күрделі құрылымын ашудың жалғыз әдісі болып табылады. Зерделене тін элементтік бөлшектің оған ұқсас басқаларымен өзара әсерлерінің нәтижелерін талдау негізінде оның ерекше бір «виртуалды» құрылымы туралы қорытынды жасалады. Өзара әсерлердің сипатын танудан ішкі құрылымы туралы қорытындыларға өту танымның ең жалпы заңдылықтарының бірі екендігі белгілі. Материяның құрылысын тану материалдық нысандардың өзара әсері олардың пішіндерін тану арқылы ғана іске асады, сөйтіп егер соңғылары толығымен айқындалған болса, онда соныменен бұл саладағы таным да аяқталады. Мұның осылай болуының себебі -табиғаттың өзінің жалпы заңдылығы сондай. Нысандардың сыртқы өзара әсерлерінің сипаты олардың ішкі құрылымымен анықталады. Құрылымның жоқтығы материалдық объектілерде байланыстар мен өзара әсерлердің жоқтығымен барабар. Сондықтан «күштердің табиғаты туралы ойлау - материяның құрылысы туралы ой тарқатумен бірдей». Зерттелуші нысанның құрылысын білу арқылы ғана оның сыртқы өзара әсерлерінің заңдылықтарын нақтылы түсіндіруге, олардың «тетігін» ашуға қол жеткізіледі...

Қазіргі физика элементтік бөлшектің ішкі құрылысының қандай өзара әсерлерге қатынасында қарастырылатынына тәуелді екенін көрсетеді. Мысалға, берілген бөлшектің басқа кәдімгі бөлшектермен және гамма - кванттармен өзара әсерін зерделеу оның «электромагниттік» құрылымы туралы мәлімет береді, ал осы бөлшектің пимезондармен, нуклондармен өзара әсері оның «күшті» құрылымын анықтайды. Бөлшектің электромагниттік және күшті өзара әсерлеріне жауапты «электромагниттік» және «күшті» құрылымдары осы өзара әсерлер арқылы зерделенді. Сірә, элементарлық бөлшектердің «әлсіз» құрылымы туралы да айтуға болатын сияқты. Және де өзара әсердің бір типіне қабілетті бөлшектердің құрылымы біртектілі типке жатады, ал өзара әсердің екі типіне қабілетті бөлшектер күрделірек және түрлі-түрлі құрылымға ие болады. Егер релятивтік емес кванттық механика шеңберінде элементтік бөлшектер оларға тән қозғалыстарға қатынасында белгілі дәрежеде дербес әлдене деп ойланылып келсе, ал релятивистік кванттық теорияда бөлшек тіпті ой жүзінде де қозғалыстан тыс, әрдайым болып жататын айналулардан тыс елестете алмайды. Элементтік бөлшектердің құрылысының өзі «әлденеге айналу» қатынасының көмегімен суреттеледі. Гелл - Ман, Розенфельд және Чу өздерінін «Күшті өзара әсер етуші бөлшектер» деп аталатын белгілі мақаласында: күшті өзара әсер етуші бөлшектер - бұл «күшті өзара әсердің балалары» деген тезисті ұсынады, яғни олардың қасиеттері қозғалыстың оларға тән ерекшеліктерімен тікелей анықталады. Бұл көзқарас тұрғысынан соңғы уақытта элементтік бөлшектердің құрылысын түсіндіру үшін ұсынылған «шнурлы динамикасы» деп аталатын идея қызықтырады. Бұл идеяның мәнісі мынада. Элементтік бөлшектердің құрылысын ашудың екі жолын елестетуге болады. Бірінші жол - соншалықты аса көп емес, басқаларының бәрі солардан құрылған дерлік негізгі, орнықты бөлшектерді іздеу. Бұл жағдаятта, біріншіден, негізгі бөлшектердің өздерінің құрылымы туралы сұрақ ашық қалады және де, екіншіден, басқа бөлшектерге күрделі әрі статикалық құрылым тағылатын болады. Екінші жол «шнурлы динамикасы» идеясымен, яғни ерекше, іргелі жағдайлы бөлшектер дейтін дейінгі динамикалық құрылымды іздестіруге байланысты. Ал барлық өзара күшті әсерленуші бөлшектер өзара тең қуқылы. Сөйтіп олардың әрқайсысының құрылымы тұрақты айналулардың нәтижесі болып табылады және де тек үздіксіз жүріп жататын күшті өзара әсер үрдістері арқылы ғана өмір сүреді делінеді.

Жоғарыда біздің айтқанымыздың бәрі қазіргі физиканың құрылым ұғымының мазмұнын маңызды түрде байытқаны туралы куәландырады. Ол микро - объектінің ішкі құрылымы мен оның өзара әсер арасында мәнді байланыстың бар екенін көрсетіп берді. Бұл мына жағдаятта, микро - объектілер құрылымының элементтері физикалық өзара әсерлердің тасымалдаушылары болып табылатын виртуалдық бөлшектер екендігінде, көрініс табады.

Қорытынды

...Физика ғылымының дамуындағы негізгі кезеңдерді талдау арқылы мынадай қорытындылар жасауға болады:

Алыстан әсерлеу негізінде құрылған классикалық механика физикалық өзара әсерлердің ішкі табиғатын ескермейді...

Бұл теория бойынша микробөлшек қозғалғанда және өзара әсерлесе әрқашан өзіне-өзі тепе-тең болып қалады, ...олар бір-біріне айналмайды...

...Физиканың ары қарайғы дамуы дүниені механикалық түсіндіру бағдарламасының іске асуының ұстанымдық тұрғыда мүмкін еместігін көрсетіп берді...

Классикалық электродинамика классикалық механикадан өзгеше жақыннан әсерлеу тұрғысында негізінде құрылған...

Электромагниттік құбылыстардың қатаң мөлшерлік теориясы болып табылатын классикалық электродинамикада электромагниттік өзара әсерлердің берілу тәсілі туралы жаңа - «өрістік» - түсініктер түпкілікті түрде орнығып алды.

Классикалық механика үшін материалдық өзара әсерлердің тасымалдануы жылдамдығының шегі болмағаны белгілі, принципті түрде кез-келген жылдамдық, мысалы, шексіз жылдамдық, мүмкін болатын. Гравитациялық өзара әсерлер, ал Ньютонның ізбасарлары үшін XIX ғ. электрлік және магниток өзара әсерлер де, әпсәтте (мгновенно) іске асатын. Жарықтың электромагниттік табиғаты анықталған, және де Фарадей - Максвелл теориясының қорытындылары расталған сәттен бері электрлік және магниттік өзара әсерлер үшін қашықтықтағы әп-сәтте әрекет туралы түсініктердің дұрыс еместігі айқындалды. Осының арқасында дүниенің электромагниттік картинасында байланыстың элементар мәнісі ретіндегі орталық күштің орнын өріс басты...

Өрістің ашылуы өзара әсердің кеңістіктік - уақыттық қырын қарастыруды енгізуге мұрсат берді... Жаңа физиканың қатынастық теориясы мен кванттық теорияның дамуы өзара әсер мәселесінің философиялық зерттелуін XVII-XIX ғ.ғ. қарағанда толығырақ іске асыруға мүмкіндік береді.

...Бір-бірінен алыс уақиғалардың абсолют бір уақытты ұғымынан бас тарту негізінде арнайы қатынасты теориясы физикалық түсінік ретіндегі қашықтықтағы әп - сәтті әсердің аластатылуы тиіс деген қорытындыға келеді...

Эйнштейннің салыстырмалық теориясы арқасында XIX ғ. соңындағы таза механикалық эфир үшін, электромагнит өрісті механикалық қозғалысқа саймайтын материя қозғалысының формасы деп мойындауға қарсы күресі толығынан күйреумен аяқталды. Масса мен энергияның өзара байланысы туралы аса маңызды заңды ашқан қатынасты теориясы материя мен қозғалыстың диалектикалық бірлігін орнықтырды. Ол кез келген материалдық өзара әсердің міндетті түрде материя мен қозғалыстың бір уақытты тасымалдануымен қосарлана жүретінін көрсетті...

Бір-бірінен белгілі қашықтықта тұратын екі бөлшек арасындағы өзара әсер деп, бұдан былай бір бөлшектің өріспен өзара әсерін және оған іле өрістің басқа бөлшекпен өзара әсерін түсіне бастады, және де осы әсерді іске асыратын материалдық өрісті бөлшектердің өздері тудырады деп есептеледі. Физикаға өзара әсердің осындай түсінігін енгізу табиғатты түсінудегі батыл прогресс болды. Алайда физиканың ары қарай дамуы макроскопиялық объекті үшін жап-жақсы жуықтау болатын өзара әсер туралы мұндай түсініктің аса кіші кеңістіктік - уақыттық облыстарда өтетін құбылыстар үшін адекватты емес екендігін көрсетті.

...Қазіргі ғылымның дамуында маңызы зор атомизм қағидасы микро - құбылыстардағы әсердің дискретті ашылуына байланысты әмбебаптық сипат алды...

Өзара әсердің квантты ашылуы дискреттілік қасиетінің материяның мәнді қасиеттерінің бірі екендігін көрсетті. Қозғалыс пен әсердің үздіксіздігі ұғымының орнына олардың дискретті, кванттық сипаты туралы түсінік келді. Өзара әсердің үздіктілігіне негізделген кванттық механиканың жасалуы қазіргі ғылымның аса улы салтанаты болып табылады. Ол атомдық құбылыстарды зерделеу мен оларды игерудің қуатты құралына айналды.

Салыстырмалы кіші кеңістіктік - уақыттық саладағы, ядро мен элементтік бөлшектер деңгейіндегі құбылыстарды зерделеу кванттық өзара әсерлер теориясының ары қарай дамуына апарады, ал мұның бастауы ғасыр басында материяның қосарлы корпускуляр -толқындық табиғатын және осыдан басталатын оның айрықшаланған заңдылықтарын ашу болды.

Кванттық механиканың жетістіктеріне сүйене отырып, өрістің кванттық теориясы элементарлық бөлшектер деңгейінде материяның сапалы айырмашылықты екі негізгі түрге - зат пен заттың бөлшектері арасындағы өзара әсерді тасымалдаушы өріске — бөлінуінің қатынасты екенін көрсетті. Релятивистік кванттық облыста (10-13 см. қашықтықта) бөлшек пен өріс ұғымдары арасындағы айырмашылық жоғалады, «кванттық еріс» жаңа ұғымы пайда болады, яғни өзара әсердің тасымалдаушысы болатын өріс дискретті бөлшектердің, берілген өрістің кванттарының жиынтығы ретінде қарастырылады. Мұндай түсінікте элементарлық бөлшектер өзінің таза дискреттілік сипатын жоғалтады. Өрістер бөлшектермен бірге микро - дүниенің екі айырылмастай байланысқан жақтары ретінде, майда нысандардың, яғни, микро - объектілердің корпускулярлық (дискреттілік) және толқындық (үздіксіздік) қасиеттері бірлігінің өрнектелуі ретінде айшықталады. Өрістерді - тасымалдаушыларды кванттық мүмкіндігінен бөлшектердің өзара әсер туралы мүлдем жаңа түсінік шығарылады: элементарлық өзара әсердің мәні өзара әсер етуші микро - объектілердің бірімен виртуалды бөлшектерді - өрістің кванттарын - берілген өзара әсердің тасымалдаушыларын, - ал бұлар өзара әсер етуші объектілердің біреуінен екіншісіне және керісінше энергияның, импульстің және массаның жекелеген мөлшерін тасымалдайды, сәулелеу және басқа объектімен іле жұту ретінде елестетеді. Өрістің кванттық теориясындағы өзара әсерді осылайша суреттеу физикалық өзара әсерді түсінудегі төңкеріс болды. Сонымен бірге, майда нысандардың микро - объектілердің өзара әсерін қарама-қарсы үрдістерді өрнектейтін ұғымдардың (сәулелеу және жұту) көмегімен түсіндіру, физикалық ғылымның микро - үдерістерді зерделеу кезінде диалектиканы және оның орталық ядросы - қарама-қарсылықтардың өзара әсері туралы ілімін сырт айналып кете алмайтынын көрсетеді...

Өзара әсер қайшылықты үдеріске жатады. Бұл микро - дүниеде өз көрінісін мынада табады: өзара әсердің өзі, кванттық көзқарас бойынша, қарама-қарсы сәттердің (сәйкесті өрістердің кванттары болып табылатын бөлшектердің тууы мен күйреуінің) бірлігі арқасында мүмкін болады екен...

Өзара әсер үдерістеріндегі элементарлық бөлшектердің бір-біріне айналуы микро -дүниеде «құрылымның» жаңа түсінігіне жетелейді. Элементтік бөлшектің ішкі құрылымы мен өзара әсердің сипаты бірін бірі анықтап, өзара тәуелділікте болады.

P.O. Құрбанов. Категория взаимодействия в философии

и физике. - Баку: Элм, 1983. С. 3-6, 141-175.





