КӨНЕ ШЫҒЫС ФИЛОСОФИЯСЫ

Месопотамия космогониясы (Энума Элиш)

Биікте аспан атаусыз болғанда,

Төмендегі қатты жердің де аты жоқ еді.

Ешнәрсе, тек қана ежелгі Апсу, олардың әкесі,

Және Мумму Тьямат, олардың бәрін көтерген,

Олардың сулары араласып, біртұтас дене ретінде,

Қамыс құжыра да тұрғызылмаған еді,

Ешбір шалшық та жоқ еді.

Ешбір құдай болмаған кезде,

Атымен аталмай, тағдыры белгісіз.

Сол кезде құдайлар солардың ішінде жаратылды.

Лаху мен Лахаму туылып, есімге ие болды.

Олар мәңгі өсті және есейді.

Аншар мен Киншар өзгелерден артық жаратылып еді,

Олар жылдарға көбейтілген күндерді ұзартты.

Ану олардың баласы еді, әкесіне қас болды.

Иә, Аншардың тұңғышы, Ану, оған тең еді.

Ану өз нұсқасында Нуддимудды жаратты,

Бұл Нуддимудд әкесінен артық болды.

Кең парасатты, зерделі, мықты,

Ол оның атасы Аншардан көп есе мықты еді.

Өзінің ағалары, құдайлар арасында ешкім оған тең келмеді.

Бір-біріне байланысқан құдай текті құдайлар арасында,

Олар біресе бері, біресе әрі жүгіріп, Тьяматқа кедергі жасады.

Көк мекеніндегі өзінің шаттығымен

Олар Тьяматты мазалады.

Апсу оларды тыныштандыра алмады.

Сөйтіп, Тьямат олардың қылықтарына үн-түнсіз қараумен болды.

Олардың қылықтары жиіркенішті еді,

Оларға төзу мүмкін емес еді.

Сонда Апсу, ұлы құдайлардың әкесі

Өзінің уәзірі Муммуға қарап, айғай салды:

Уа, Мумму, менің көңілімді қуантқан уәзірім,

Кел мында, Тьяматқа барайық.

Олар барып, Тьяматтың алдында отыра қалды,

Апсу жағын ашып,

Салтанатты Тьяматқа айтты:

"Олардың қылықтары мені сескендіреді!

Күндіз маған тыныштық жоқ, түнде маған ұйқы жоқ.

Мен қиратам, мен құртамын олардың қылықтарын.

Тыныштықты қайта орнатамыз,

Кәне, дем алайықшы!"

Тьямат оны ести салып,

Ашуы келіп, күйеуіне айғай салды.

Ашудан аласұрып, жалғыздан-жалғыз,

Айғайлаған сайын үдете берді:

"Немене? Біз жаратқан нәрсені қиратуымыз керек пе?

Олардың қылықтары шынымен сескендіреді!

Бірақ, зейін қойып қарайық!"

Сонда Мумму жауап берді, апсуға ақыл айтып.

Муммудың ақылы дөң ниет және дөрекі еді.

"Иә, қират, менің әкем, бұзақы қылықты,

Сонда сен де күндіз тыныштық тауып,

Түнде тыныш ұйықтайсың!"

Апсу мұны естігенде, беті жарқырап кетті.

Өйткені ол құдайларға, өзінің ұлдарына, қастандық ойлады.

Ал Мумму болса, ол оны сүю үшін тізесін бүккенде,

Оны мойнынан құшақтады.

Енді олар өзара не ойласа да,

Құдайларға жеткізілді, олардың тұңғышына.

Құдайлар мұны естігенде қатты толқыды.

Сосын үнсіз қалып, үнсіз күйінде қала берді.

Асқан данышпан, білімді, тапқыр,

Эа, хикметті, олардың жоспарын шешті.

54. Мысырлық космогония мен теогония

(Құлдыратушы Апофис туралы кітап)

Барлықтың иесі өзі шыққаннан кейін айтты: Мен Кхенри ретінде шыққанмын. Мен шыққаннан кейін өзге жәндіктер шықты, барлық тірлік иелері мен шыққаннан кейін шықты. Аспан жаралғаннан бұрын шығып, менің аузымнан шыққандар өте көп. Мен әлсіреп, титықтап, солармен бірге Тұңғиықта болдым. Мен өзіме орын таппадым, мен өз жүрегімде ойладым, мен өз-өзімде жоспарладым, Шу мен Тефнутты түкіруден бұрын мендегі бар кез келген нәрсе тірлік етуден бұрын, мен жалғыз өзім тірліктің бар нұсқасын жасадым. Сосын мен өз жүрегімде жоспарладым және тірліктің кеп нұсқалары, балалардың нұсқалары ретінде шықты. Мен өз қолыммен қозғау бердім, мен өз қолыммен біріктім, мен өз аузыммен құстым. Мен Шуды құстым, мен Тефнутты түкірдім. Бұл менің әкем Тұңғиық еді, оларды тәрбиелеген және олар менен алыстағанша менің кезім оларға еріп отырды. Мен өзім жалғыз Құдай болғаннан кейін, менде үш құдай пайда болды. Мен бұл жерден жоқтан шыққанда Шу мен Тефнут Тұңғиықта түрлі көңіл көтерген. Сосын олар өздерімен бірге менің көзімді әкелді. Мен өз мүшелеріме қосылғаннан кейін, оларды аяп жыладым. Адамдар менің төккен кез жасымнан пайда болды. Содан ол көз өзінің орнында өзгені көріп, езінің гауһарға ауыстырылғанын көріп, қатты ашуланды. Сонда мен оған сәл биіктеу жерден, қасымнан орын таптым және ол бүкіл дүниеге билік еткенде, оның ашуы гүлденуге түсті және мен оның ұрлағанын ауыстырдым. Мен гүлденуден шықтым, мен барлық жыландарды және олармен бірге шыққандарды жараттым. Шу мен Тефнут Геб пен Натты жаратты. Осиристың бір денесінен туылған Геб пен Нат Горус, Көзсіз, Сет, Исис, Неутусту бірінен соң бірін. Олардың балалары бұл жерде өте көп.

Үнді философиясы. Упанишадтар, брахмандар,

Веданта, Атхарваведа

Үнділік жаратылыс жыры (Ману Заңдары, I, 5-16)

5. Бұл ғалам қараңғылық ретінде тірлік еткен (1), ешкімге танылмаған, үздік белгілерден ада, ұғынуға мүмкін емес, ешкімге белгісіз, ежелгі күндердегідей терең ұйқыға бойлаған.

6. Сосын тәңіртекті өз-өзінен тірлік етуші, көзге көрінбейтін, бірақ барлық мына ұлы бөлшектерді және өзгені көрінетін қылған, қараңғылықты ыдырата, бір дүлей күш ретінде пайда болды.

7. Тек қана ішкі мүшемен ұғынылушы, ұсталмайтын, көрінбейтін және мәңгі барлық жаралған тірі жанды өзінде сақтаушы және ұғымға сыймайтын, өз еркімен жарқырай шықты.

8. Ол, өз денесінен түрлі жәндіктерді жаратуды армандаушы, алдымен ойша сулар жасап, оларға тұқымын орналастырды.

9. Бұл тұқым жарқылы Күнге тең алтын жұмыртқаға айналып, осы жұмыртқада ол өзі, бүкіл әлемнің атасы, Брахман ретінде дүниеге келді.

10. Сулар нара деп аталды, өйткені сулар, расында да, Нараның туындысы; өйткені олар оның алғашқы мекені болған. Сол себепті ол Нарайяна аталған.

11. Міне, осы ажыратусыз, мәңгі және бір уақытта шынайы һәм шынайы емес (алғашқы)себеп арқылы бұл әлемде Брахман атымен даңқты осы еркек (Purusha) (10) туған.

12. Тәңіртекті бір жыл бойы жұмыртқада тұрған, сонсоң ол езі өзінің ойымен оны екі жартыға бөлген.

13. Осы екі жартысынан ол Кек пен Жерді жаратып, олардың арасында ортаншы әлемді, көкжиектің сегіз нүктесін және судың мәңгі мекенін орналастырған.

14. Және ол өз-өзін тануы һәм бекзаттық қызметі бар менменшілдіктің ақылы іспетті өз-өзінен шынайы және шынайы емес ақыл шығарған.

15. Ол аздай, ұлы жанды және үш қасиеті бар барлық заттарды және тәртіп бойынша заттарды сезімімен танитын бес мүше (жаратқан).

16. Бірақ әлгі дүлей күші бар алтының ең кішкентай бөлшектерін қосып, ол барлық тірі жандарды өзінің ең кішкентай бөлшектері ретінде жаратты,

Дүниенің жаратылуы Упанишада бойынша

1. О баста мұнда ешнәрсе болмаған. Расында да, бұл өліммен немесе аштықпен жамылған еді, себебі аштық дегеніміз өлім. Ол өз-өзімді жаратайын деп, ақылды жаратты. Сөйтіп ол еңкейіп, бұғыңқырап, қозғала бастады.

2. Судың көбігі қатайып, жерге айналды. Онда ол (яғни, өлім) тығылып жатты. Сөйтіп, тығылып жатқан және жоқтықтың жылынған от түріндегі оның жарқылы пайда болды.

3. Ол өзін үш бөлікке бөлді (үштен бірі от), үштен бірі күн және үштен бірі жер. Сонымен қатар ол өзін үшке бөлген өмір.

1. Күн — ол Брахман ілім — солай. Мұның түсіндірмесі былай: о баста бұл әлем болмаған. Ол тірлік ете бастады. Ол өсті. Ол жұмыртқаға айналды. Ол бір жыл бойы жатты. Ол жарылды. Сөйтіп, жұмыртқаның қабығынан екі жарты шықты, бірі күміс, бірі алтын.

Күміс бөлшегі — жер, алтыны — аспан. Сыртқы қабыршағы — тау, ішкі жамылғысы — бұлт. Тамыр болған нәрселері — өзендер. Оның ішіндегі ылғал — теңіз. (Chandogya Upanishad, III, 19, 1-2).

[Бірақ кейін данышпан Удаллака өзге көзқарас келтіреді: о баста тек Болмысты болған]

1. Алдымен, қымбаттым, тек Болмысты болған, жалғыз, еш қоспасыз. Кейбіреулер айтады: о баста тек болмысы жоқ нәрсе болған, тек жалғыз сол, ешбір қоспасыз. Осы болмысы жоқ нәрседен болмысы бар нәрсе туындаған.

2. Бірақ ондай болуы мүмкін бе, қымбаттым? Болмысы бар нәрсе қалай болмысы жоқ нәрседен туындайды? Керісінше, қымбаттым, алдымен болмысы бар ғана болған, жалғыз, еш қоспасыз.

3. Ол ойлады, мен көбейейін. Ол отты жіберді. Ол от ойлады, мен көбейейін. Ол суды жіберді.

4. Бұл су ойлады: мен көбейейін. Ол ағын суды жіберді. ...(Chandogya Upanishad, VI, 2,1-4)

Варуна хан осында

(Атхарва Веда, IV, 16, 1-6)

1. Осы (құдайлар) арасындағы Ұлы күзетші жақыннан қарап тұрған іспетті. Ол, өзін ұрлана жылжимын деп ойлайтын — мұның бәрін құдайлар біледі.

2. Егер кісі тұрса, жүрсе, немесе, ұрлана жылжыса, егер ол ұрлана кетіп қалса, егер ол өзінің жасырын жеріне барса; егер екі кісі бір жерде отырып, бір нәрсеге ниет етсе, [олардың арасында] Варуна хан үшінші болып отырады, және әлгіні біледі.

3. Мұнда жер де, анау көкжиегі ете алыс ұшы-қиыры жоқ көк сияқты Варуна хан иелігінде.Ол аздай, бұл екі мұхит — Варунаның бел омыртқасы; иә, ол осы кішкентай тамшыда жасырынады.

4. Көктем ең қатты болып қатуға тиісті жан Варуна ханның құзырынан құтылмайды. Оның мың көзді жансыздары мұнда көктен түседі, жерді бақылау үшін.

5. Варуна хан барлық көк пен жер арасындағы және барлық онан әрі нәрселерден өтіп, көре алады.Ол көздің ашып жұмылған сәтін есептей алады. Ұтымды асық атқан ойынпаздай, ол әлгі (заңдарды) орналастырады.

6. Сенің үшке көбейтіліп жеті мәрте таралған барлық қасіретті ауларың, өтірік айтқанды ұстасын; ал шындық айтқандарды босатсын.

Ескертпелер

1. Варуна жансыздары — бұл "Түн көздері" деп аталған

жұлдыздар (RV, X, 127, 1), (AV, XIX, 47, 3FF).

2. Ойыншы қалай асықты алшысына тұрғызса,

Варуна да солай осы заңдары орнатады.

Біз қай тәңіріге тартуымызбен мінәжат етуге тиіспіз?

(Ригведа, X, 121, 1-10) (Rig Vtda, X, 121, 1-10)

1. Алғашқы боп тірілген, тек қана бар тірі жанның иесі боп туылған Хираньягарбха (1). Ол тәртіпке келтіріп, осы жер мен көкті ұстап тұрады.

2. Тіршілік тынысын, күш пен қуат беруші, оның бұйрығын бүкіл құдайлар мойындайды.

Оның көлеңкесі — өлім, оның жарқылы мәңгі өмір сыйлайды. Қай тәңірге біз тартуымызбен мінәжат етуге тиіспіз?

3. Кім өзінің құдыретімен бүкіл тыныс пен ұйқыдағы жылжымалы әлемнің жалғыз билеушісі болуға лайық болды? Адамдар мен малдардың иесі ғана.

4. Мынау қар басқан таулар оның құдыреті арқасында соның иелігінде, және адамдар теңіз бен Расаны (Rasa) (2) соның жұрты деп санайды.

Міне, бұл оның қолы (қаруы?), мына аспан аймақтары соның иелігінде.

5. Оның арқасында көк мықты және жер қатты, оның арқасында жарық патшалығы мен көк төбесі (3) мызғымай түр. Ол ауа аймақтарын өлшеген.

6. Оның көмегі арқасында оған майдан тәртібінде орналасқан, күн жарығы шағылысқанда көңілі діріл қағып, екі әскер қарап тұр.

7. Қай уақытта әмбебап тұқымы бар, Агни (от) тудырушы құдыретті сулар келсе (4) сол уақыттан бері тәңірлердің рухы (5) адамға дарыған.

8. Ол өз құдыретінің арқасында қуатты күші бар және тағзым тудырушы сарындарды шолып шыққан. (6)

9. Ешқашанда бізді ол жер жаратушысы ренжіте алмайды. Және ол заңы жөнді емес, көк жаратушысы. Ол, ұлы және жарқылға толы суларды дүниеге келтіруші.

10. Праджапати! (7) (Prajapati!) сен жалғыз өзің ғана бұл жаралған заттарды ұғасың және сенің қасыңда ешкім жоқ.

Біз саған жалбарынғанда, жүрегіміздің қалауын бер;

Біздің иелігімізде байлық қордалансын.

Ескертпелер

1. "Алтын тұқым (gharba)" Алғашқы ұрық (retas, еркек ұрығы) X, 12, 4 — ұрығымемен салыстыр. Әрбір шумақты аяқтайтын қайырма: "Қай тәңіріге біз тартуымызбен мінәжат етуге тиіспіз?" деп сауалдайды. Ақын бұл гимнде тірліктің нағыз негізі болған жалғызды атағысы келеді. Кейінгі абыздар қайталана беретін сауалдан жаңылып, ойдан "Ка" (Кім?) атты тәңіріні шығарған және содан бері гимнді соған арнаған.

2. Жер мен Көкті қамтитын мифологиялық өзен.

3. Жаратушы ретінде көк пен жерді ажыратушы Варуна секілді (VII, 86, 1) Хираньягарбха да ажырату әрекетіне кірісіп, (antariksha) ортақ кеңістікті ашады.

4. Бұл тағы да X, 129-дай жаратылыс ұрығын шашушы ежелгі сулар. Бұл арада күн ұрығы және от нұсқасы Агни судан пайда болады. Хираньягарбха мен Агни екеуі де сулардың алтын ұлдары; олар еш тәртібі жоқ жаратылыстың өте сирек кездесетін үндестігі, немесе, қалай болса солай ағылған қарғын сулардың ішіндегі жанған от іспетті.

5. Хираньягарбха ағын сулармен келген кезде бүкіл тәңірлердің тірі рухы ғажап түрде әйгіленген.

6. Немесе, "құрбандық тудырушы".

7. Тірі жанның иесі, сауалдаушы рефреннің жауабы. Бұл кейінгі Брахмандар үшін өте маңызды мәтін. Олар Праджапатиді (Prajapati) бәрін өз-өзінен жасайтын құрбандыққа теңеген.

Индра — тумай жатып құдіретімен тәңірлерден өзған

(Ригведа, II, 12, 1-5, 13) (Rig Vtda, II, 12, 1-5, 13)

1. Бас данышпан тәңірі — тумай жатып құдіретімен тәңірлерден өзған;

Өз ерліктігінің ұлылығымен екі дүниені тітіркендірген - бұл, о, жаралған, Индра. (1)

2. Толқымалы жерді қатайтқан,

Буырқанған тауларды орнықтырған,

Ауаны кенінен таратушы,

Аспан-көкті тіреуші: бұл, о жарандар, Индра.

3. Айдаһарды өлтіріп, жеті арнаны босатқан,

Сиырларды жартыкеш Валадан еткізген,

Екі тас арасынан от шығарған,

Әр соғыста жеңімпаз: бұл, о жарандар, Индра! (2)

4. Бұл жердегінің барлығы мұнара бөлінген (3)

Дасалардың (4) гүлін бағындырып,

Оларды ғайып қылдырған;

Ұтысын алған күнәһар ойыншылардай

Жауын жеңген: бұл, О, жарандар, Индра!

5. Қорқынышты, оны олар "Ол қайда?"

деп сұраушы, сонымен қатар оны олар "бұл ол емес"

Ол жауларының иелігін ойыншының

ұтысындай кеміте береді. Сеніңдер

оған: бұл, о, жарандар, Индра...

13. Жер мен Көктің өздері оған бас иеді; (5)

оның құдіретінен таулар да қорқады.

Соманы сіміруші, қолында найзағай ұстап,

қолында найзағай ұстаушы: бұл, о, жарандар, Индра! (6)

Ескертпелер

1. Варуна мен асуралардаги (asuras) басқа тәңірлердің өзге тобы дәулерді Индра басқарады. Ол жауынгер құдай. Сондықтан ол Варуна сияқты өз-өзінен дамушы ғаламдық тәртіпке емес, өзінің жеке адуынды қасиеттеріне сүйенеді.

2. Бұл арада Индраның әйгілі ерліктері еске түседі: айдаһар Вритраны өлтіріп, жеті ғаламдық өзенді адамдар үшін босатқаны; сонымен қатар Вритранның ағасы және албасты Валаны да Индра өлтірген: Агниді де Индра шапақтан от тұтатқан секілді бұлттан жаратқан.

Индраның барлық адуынды әрекеттері оның өгіз секілді от шашқан мінезіне байланысты.

3. Сьявана (Cyavana), "тітіренткен"; Индраның билікке келуі жер сілкіністерін тоқтатқан, бірақ барлық әлемдік құбылыстарды қоздырып, мәңгі тыныш қалпынан айырған.

4. Арий емес тұрғындар.

5. Ригведада Индра бірте-бірте тұрып Варунаның ғана құзырында болған барлық қызметтерді өз қолына алады. Сөйтіп, ақырында, Индра да биліктің шыңына шығады.

6. Индра масаң қылдыратын сома ішушілердің арасында ең ұлысы. Ол ылғида өз найзағайы Ваджраны жауларына қарсы жұмсайды.

Жер тәңіріне арналған ведалық жыр

(Атхарва Веда, XII, 1, таңдамалы)

1. Шындық, ұлылық, әмбебап тәртіп (rita), күш-қуат, қасиет, жарату шабыты (tapas), рухани ұлылық, құрбандық Жерді ұстап тұр. Барлық болған және болатын нәрсенің иесі бұл Жер бізге көл-көсір иеліктер дайындасын.

2. Шыңы мен баурайы және ұлы жазықтары бар, жан-жақты игіліктердің бүршіктерін қолдаушы, пенделер жасайтын қиянаттардан ада Жер, біз үшін көсіліп және біз үшін жарап жатады!

3. Теңізі мен өзен сулары бар, астық және адамзат ру-тайпаларын өсірген, мына тыныс пен мына толқымалы өмірі бар Жер бізді ішімдіктен асқан қылады!

4. Төрт тарапқа ие, астық және адамзат ру тайпаларын өсірген, әртүрлі тыныстаушы, қозғалмалы заттарды қолдаушы Жер бізге мал һәм өзге иеліктер береді!

5. Алғашқы адамзат өкілдері өз-өздерін ашқан, тәңірілер Асураларды (Asuras) жеңген Жер (2), бізге малдың, жылқының һәм құстың бар түрін және құтты өмір мен даңқ береді!

6. Барлықты қолдайтын, барлық тірі жандар үшін байлық, негіз, алтын демалыс орындарын беретін, Агни Ваишванараны (Agni Vaishvanara) (3) қолдайтын және Индра, өгізбен (4) араласатын Жер бізге иеліктер береді!

7. Әрдайым көзі қарақты ояу тәңірілер күзетуші көл-көсір Жер бізге асыл бал беріп және ол аздай, атақ-даңққа бөлейді!

8. Бұрын теңіз кеңістігінде су болған, көріпкелдердің шебер қарулары арқылы ашылған, мәңгі өлмес, шындыққа бөленген жүрегі ең биік көкте тұратын бұл Жер бізге салтанат пен құдірет сыйлап және бізді ең биік мемлекетке орналастырады!..

10. Ашвиндар (Ashvins) (6) өлшеген, Вишнудың (7) табаны тиген, күш — құдіреттің иесі Индра өзіне жақындатқан жер — ол ана мен баласы үшін сүтін бөледі.

11. Уа, жер, сенің қарлы тау шыңдарың және сенің ормандарың бізге мейірімді болады! Сүр, қара, қызыл және көптүсті, Индра қолдаушы қатты Жер, мен оған отырдым, қиянат көрмей, өлмей, жарақаттанбай.

12. Өз орталығыңа қоныстандыр бізді, уа, Жер, өз кіндігіңе, сенен өніп шыққан қорек күшіне: біз үшін тазарт өзіңді! Жер - ол ана, мен Жердің ұлымын: Парджанья (Рагjanya) (8) — әке; ол да бізді құтқарады.

13. Абыздар құрбандық орнын (vedi) қоршаған, өздерін қасиетті жұмыстарға арнап, құрбандық ашқан, құрбандық алдында тік және жарық шашқан құрбандық бағаншалары орнатылған бұл жер бізді масайратады, өзі де масайрап.

14. Бізді жек көретіндерді, уа, Жер, бізге қарсы соғысатыңдарды, бізге өз ақылы және қаруымен қарсыларды бізге бағындыр, біздің ниетімізді болжап!

15. Өлімге бейім, өзіңнің үстінде туған екі аяқтылар мен төрт аяқтыларды сен қолдайсың. Мәңгі өлмес күн сәулесі астыңдағы бұл адамзаттың, елімге бейім бес нәсілі, уа, Жер, сенікі...

22. Жер үстінде пенделер тәңірлерге құрбандық шалады, дайын сый: жер үстінде пенделер тамақ жеп рақаттана өмір сүреді. Бұл жер бізге тыныс пен өмір берсін, мен қартайғанша өмір сүретін болайын.

23. Сенің ен бойың тараған хош иіс, уа, Жер, өсімдіктер мен сулардың хош иісі, бір бөлігі Ғандхарвтар (Gandharvas) пен Aiicapjiapra(Apsaras) (9) тараған, мені де хош иісті қылады: бізді ешкім жек көре алмайды!..

40. Жер бізге біз қалайтын байлығымызды нұсқасын: Бхага (Bhaga) (Тағдыр) бізге өз көмегін берсін, Индра мұнда біздің қорғаушымыз ретінде келсін!

41. Шулаған пенделер өн салып, би билеген, соғысқан, даңғырасын мөңіреткен Жер, біздің жауларымызды алып кетеді, бізді қастарымыздан босатады!

42. Астығы ретінде күріші де, сұлысы да бар, адамзаттың бес нәсілі тұратын,Парджанья әйелі, жаңбырмен өсірілген жерге тағзым ет!

43. Тәңірілер тұрғызған қамалдарға толы, өрбір аймағы барлық нәрсені тудырушы Жерді Праджанати (10) біз үшін ұнамды қылады!..

45. Түрлі тілі мен дәстүрі бар адамдар тұратын, өзінің тұрағына сәйкес мекендерде Жер сауын сиыр секілді, ол маған мың арналы байлық береді!

46. Жер жүзіндегі араны ашылған шаяндар мен жауын құрттар және қандайда болсын өзге тірі жөндік, үн, Жер, жауын маусымында бізді басынбасын (өрмелеп шықпасын), өрмелегенде; ол саған ғана жағуы мүмкін, бізге рахымың түссің!..

48. Жер ақымақ пен данышпандарды да көтереді, жақсы мен жаманға да шыдайды, ол қабандармен де тіл табысады, жабайы доңызға да өзін береді...

52. Күні мен түні бірге, қара және жарқырағы орнатылған, көл-көсір Жер, жаңбырға бөлініп, бізді қуана құтты мекенге орналастырды!

53. Көк пен Жер және ауа маған мұнда кеңістік берді: Агын (Agni), Сурья (Surya) (11), сулар һәм бүкіл тәңірлер маған даналық берді...

63. Уа, Жер-ана, қуана мені жақсы негізделген жерге орналастыр!(Әкем) аспандармен бірге, уа, сен, ең ақылдым, мені бақ пен дәулетке орналастыр! (12)

Ескертпелер

1. Пурваджана (Purvajana), "ерте замандардың адамдары".

2. Кейінгі Ригведағы сияқты Атхарваведа жазылған уақытта асулалар (asuras), Варуна басқаруындағы ерікті Тәңірілер дүлейлерге, ал дәулер Тәңіріге айналған.

3. Барлық адамдар иелігіндегі Ваишванара Агын, немесе оттың бір аты және оның барлық тірлікті қамтитынын сипаттайды.

4. Индраның өнімдік қуаты бұқа түрінде сипатталады, мұнда "Индра атты бұқасы бар жер" (bhumi).

5. Майя (Maya).

6. Тәңірітекті егіздер, алтын күймелері жер мен көкті бір күнде кесіп өтетін Тәңірілер арасынан шыққан әсем және кеңпейілді емшілер.

7. Вишну Атхарваведада әлде де қосалқы Тәңірі, өзінің үш ұлы істерімен белгілі: біріншісі, жердің көл-көсір кеңістігін қамтыған, екіншісі, көкті шектеген, үшіншісі, асқан кеңістіктерді қамтыған.

8. Қосалқы Тәңір, жаңбырлы бұлттар мен жер өнімділігінің иесі.

9. Ғандхарвтар — аспан тұрғындары, кейде Аспарлармен бірге жер суының тұрғындары ретінде суреттеледі.

10. Жаратылыстың иесі ру тайпаның қорғаушысы.

11. Күн.

12. Ваитана-сутра (Vaitana-sutra) бұл өлеңді құрбандық бағанасынан түскеннен кейін оқуды талап етеді. Бұл жыр Атхарваведаның шабытты поэзиясының аздаған үлгілерінің бірі. "Оны көбінесе аграхайани рәсімінде — жыландарға арналған рәсімді аяқтайтын, маргаширша айының толған ай түнінде жасалатын, — пайдаланылған". Сонымен қатар ол мықты үй, шаруашылық немесе ауыл рәсімдеріне қатысты. (Bloomfield, 639-640 бб.)

Вишну, ғаламдық тәңір.

(Вишну Пурана, 3, 17, 14-34)

Сен бәрі, жер, су, от, ауа және кеңістік,

Нәзік өлем, Барлықтың Табиғаты,

Және аулақта тұрған Адамсың.

Уа, барлық тірліктің мәнісі!

Жаратушыдан бастап

шөпке дейін

бәрі сенің денең, көрінетін және

көрінбейтін,

кеңістікпен уақыт бөлген.

Уа, Шексіз Тұлға, әлемдерді жарату үшін сенің кіндігіңнің лотосынан шыққан алғашқы бейне, біз саған мінажат етеміз, Аспан, Күн билеушісі, Көз Жасының Иесі, Тірлік етуші, Жел билеушісі, Құрбандық — мұның бәрі сенің бейнелерің, сен өлі де бізде тұрған соң.

Біз саған тағзым етеміз сен дүлей бейнесінде, өтірікші һәм ақымақ, нәпсіқұмар һәм жабайы, көрегендігің күмәнді болса да.

Біз саған жын, якшис бейнесінде, тағзым етеміз, олар тар танымды, білімге олақ, олардың нақұрыс қабілеттері сөз мәнісіне сараң болса да.

Уа, Ең Биік Адам! Біз сенің түнде қаңғып жүрген, қатыгез һәм өтірікші сұм бейнелеріңе мінәжат етеміз.

Уа, Марапат Үлестіруші!

Біз саған көкте тұратын игі адамдар өзінің әділ істерінің қасиетті жемістерін алатын Мәңгі Заң ретінде мінәжат етеміз.

Біз сенің қуанышыңның бейнесі болатынның жүзеге асқанына мінәжат етеміз; қатынастардан бос олар барлық заттар арасына кіріп, тірлік етеді.

Уа, қайғыдан босатушы! Біз сенің екіге бөлінген тілі аяушылық білмейтін, нәпсіқұмар һәм қатыгез жылан бейнелеріңе мінәжат етеміз.

Уа, тіліп өтуші! Біз сені бейбіт, бейкүнә көріпкел бейнелеріндегі білім ретінде тәңірге теңейміз.

Уа, жүрек лотосының тұрғыны! Біз саған барлық тірі жаңды ақыр аяғында берік жұта салатын Уақыттың өзі ретінде мінәжат етеміз.

Біз сені тәңірлер мен адамдарды бірден жұтып, қирату мезгілінде билейтін Көз Жасы Билеушісі ретінде тәңірге теңейміз.

Уа, Марапат Үлестіруші! Біз сенің 28 беймүмкін нәрсеге байланысты, қараңғылық билігі басқарған сенің адамдық бейнеңді тәңірге теңейміз.

Біз өсімдіктің өмірі ретінде мінәжат етеміз.

Уа, Барынша Қабілетті! Біз саған аң мен адамға, тәңірлер мен тірі жандарға, көк пен ағымдарға, дыбыс пен барлық санаға негіз болған ежелгі бейнелердің нұсқасы ретінде мінәжат етеміз.

Уа, Ең Бекзатты! Біз саған себептердің себебі ретінде мінәжат етеміз. Ең басты бейне теңеуден тыс, табиғат пен Парасаттан тыс.

Уа, Құдіреті Күшті! Біз тек көріпкелдер ғана ұғатын, ақ түстен де, өзге түстерден де, ұғатындықтан да, өзге өлшемдерден де, жұмырлықтан да, өзге қасиеттерден де ада сенің бейнеңе мінәжат етеміз.

Ол тазадан да таза,

Сапалыдан да жоғары.

Біз, туылмаған, жойылмаған, өзіңнен өзге ештеңе жоқ саған мінәжат етеміз.

Сен әрдайым барлық заттарда солардың ең маңызды негізі ретінде тірлік етесің.

Біз саған табынамыз, салтанатты тірлік етуші! Барлық бар нәрсенің ұрығы! Сен өзгеріссіз, кіршіксіз қаласың.

Жоғарғы баспалдақ — бұл сенің мәнісің,

Ғалам — сенің бейнең.

Сен туылмаған, тәңір.

Мұның бәрі қайдан келді және қалай жаратылды?

(Ригведа, X, 129)

1. Ол кезде ешнәрсе жоқ еді, тіпті, тірліктің өзі де (2).

Ол кезде ауа жоқ еді және оның үстіндегі аспан да

Оны не жауып еді? Ол қайда болды?

Кімнің қамқорында?

Ол кезде өлшемсіз тереңдікте ғаламдық су болып па еді?

2. Ол кезде өлім де, мәңгі өмір де жоқ еді, және түн мен күннің алаңы да жоқ еді. Және түн мен күннің алаңы да жоқ еді. Тек шелсіз тыныстаушы және өз-өзін қолдаушы жалғыз ғана, тек қана сол жалғыз болатын, және өзге ешкім жоқ еді.

3. О баста тек қарағаңғылыққа оранған қараңғылық қана болатын. Мұның бәрі тек қана жарығы жоқ су болатын (5).

Жоққа қамалын пайда болған жалғыз

Ақыры тұрды от күшімен туылып (6).

4. Бір сезім туды онда —

бұл ақылдан туған ежелгі блаздық еді.

Өз жүрегінде данышпандық іздеген данышпандар

Бар нәрсенің жоқ нәрсеге тең (7) екенін біледі.

5. Және олар бос қуысқа арқан кереді,

және үстінде, астыңда ие болды, біледі.

Өнімді күштер құдіретті күштерді өнімді қылды.

Астыңда күш болды, ал оның үстінде серпін (8).

6. Бірақ бәрінен кейін кім біледі

және кім айта алады

мұның бәрі қайдан келді

және қалай жаратылды?

Тәңірлердің өзі жаратылыстан

кейін пайда болды,

сондықтан, шынымен кім біледі

барлық нәрсенің қайдан шыққанын?

7. Жаратылған нәрсенің бәрі қайдан туындады,

Ол, жаратты ма екен ол мұны әлде жоқ па,

Ол, барлық нәрсені зеңгір көктен бақылаушы,

Ол біледі — әлде, мүмкін, ол да білмейтін шығар.

Дао және Конфуций ілімдері

Дао Дэ Цзин, 15...26

15.

Ертеде, ғылымға бейім кісілер, ең майда һәм нәзік заттарды білген. Бірақ өзгелерге олардың тереңі белгісіз. Ол белгісіз болғасын мен оның кез келген сипаттамасын беремін: олар қыста өзеннен өткендей қорқақ болатын, олар өздерінің көршісінен қорыққандай жігерсіз болатын, олар қонақ сынды паң болатын,олар еріген мұздан өткендей болатын, олар өңделмеген ағаштай қарапайым болатын, олар жапан түздей шексіз болатын, олар лай судай өзіне жарық бойлатпайтын. Бұлар сабырлық сақтап, ласты тазаға айналдыра алатыңдар еді. Бұлар ұзаққа мәңгі қозғалысты сабырлы қыла алатын қабілетімен өмірге сеп болғандар еді. Олар Даоны сақтады және көп нәрсені қалаған жоқ. Көп нәрсені қаламай, олар тірлік етумен шектелді, және жаңа ешнәрсе жасамады.

16.

[Өз жүрегінді] шексіз салқынқанды қылу керек, тыныштықты берік сақтау керек, міне, сонда заттар өзінен өзі өзгереді, ал бізге олардың қайта оралуын көру ғана қалады. [Әлемде] саналған заттар бар, бірақ [олардың бәрі] өз бастауына қайта оралады. Бастауға қайта оралу тыныштық деп аталады, ал тыныштық мәнге қайта оралу деп аталады. Мәнге қайта оралу тұрақтылық деп аталады. Тұрақтылықты білу аныққа [жету] деп аталады, ал тұрақтылықты білмеу тәртіпсіздікке әкеледі, және, соның нәтижесінде, зұлымдыққа. Тұрақтылықты білген мінсізге айналады, мінсіздікке жеткен әділге айналады, әділдікке жеткен билеуші болады. Билеушіге айналған, Көкке ереді. Көкке ерген Даоға ереді. Даоға ерген мәңгі және өмірінің соңына шейін қауіпке кезікпейді.

17.

Халық оның әйтеуір бар екенін ғана білсе, сол ең үздік билеуші. Өзін сүюді және қолпаштауды талап ететін билеуші сәл нашарлау. Халық қорқатын билеушілер одан да нашар. Ал билеушілердің ең нашары халықта жиіркеніш тудыратын билеушілер. Сондықтан сенімге тұрмайтыңдар сенім тудыра алмайды. Ойға мол, сөзге сараң болғанның істері сәтті болады және халықтың айтуынша, ол табиғилыққа ерген.

18.

Ұлы Даоны алып тастағасын, "адамсүйгіштік" пен "әділдік" шықты. Данышпандық шыққасын, ұлы екіжүзділік те шықты. Алты туысқан араз болғанда, "балалық құрмет" пен "әкелік шарапат" шығады. Елде бүлік болғанда, "адал малайлар" шыға келеді.

19.

Данышпандық пен білімдарлық жойылғанда, халық жүз есе бақытты болады, "адамсүйгіштік" пен "әділдік" сойылғанда, халық "балалық құрмет" пен "әкелік шарапат"қа қайта оралады, қулық пен мансап жойылғанда, ұры мен қары жоғалады. Осы үш заттың бәрі білімнің кемдігінен туындайды. Сондықтан адамдарға олардың қарапайым һәм кішіпейіл болғандарын, жеке сұраныстарын азайтып, құмарлықтан босанғандарың жөн деп бағыт беру керек.

20.

Білімдарлық жойылғанда, мұң болмайды. Уәде мен өтірік мақтау арасындағы айырмашылық қандай кемшін және жақсылық пен зұлымдық арасындағы айырмашылық қандай зор. Кісі қорқатын нәрседен қашу керек. О, ойбай! Осы уақытқа шейін тәртіп орнатылмаған әлем қандай тәлпіш! Жұрттың бөрі тойда отырғандай немесе көктемнің қарсаңын қарсы алғандай, қуанышты. Жалғыз мен ғана сабыр сақтап, өзімді жарыққа шығармаймын. Мен дүниеге келмеген нәрестеге ұқсаймын. О, ғажап! Мен ұшып Парамын. Мен қонатын жер жоқ секілді. Жұрттың бәрі құмарлыққа толы, тек мен ғана барлық нәрседен бас тартқанға ұқсаймын. Мен ақымақ адамның жүрегімін. Ойбай-ау, ол не деген қуыс еді. Жұрттың бәрі нұрға толы. Тек мен ғана қараңғыға бойлағанға ұқсаймын. Жұрттың бөрі зейінді, тек мен ғана енжармын. Мен әлем кеңістігінде ұшып жүріп, қайда қонатынын білмейтінге ұқсаймын. Жұрттың бәрі өз қабілетін көрсетеді, тек мен ғана ақымақ пен абыройсызға ұқсаймын. Тек мен ғана негізді тамақтан көретін болғасын, ешкімге ұқсамаймын.

21.

Ұлы Дэнің мазмұны тек қана Даоға бағынады. Дао денесіз. Дао бұлдыр һәм анық емес. Бірақ оның бұлдырлығы мен анық еместігінде бейнелер өрілген. Ол тұңғиық һәм қараңғы. Бірақ оның тұңғиығы мен қараңғысында аса майда бөлшектер жасырынған. Осы аса майда бөлшектер ең жоғарғы өміршеңдік пен шынайылыққа ие. Ерте замандардан біздің күңдерімізге шейін оның есімі жоғалмаған. Тек соған еріп қана барлық заттардың бастауын тануға болады. Біз барлық заттардың бастауын қалайша білеміз? Тек сол арқылы ғана.

22.

Ерте заманда "Кем нәрсе мінсізге айналады, қисық түзеледі, бос нәрсе толады, ескі жаңаға ауысады, азға

Егер кез келген біреу елді басып алғысы келсе, меніңше, ол мақсатына жете алмайды. Ел қол тигізуге болмайтын құпия ыдысқа ұқсас. Егер оған біреу тиіссе, сәтсіздікке ұшырайды. Егер біреу оны ұстап алса, оны жоғалтады. Сондықтан бір жандар жүрсе, өзгелері оларға ереді, біреулер гүлденсе, өзгесі солып жатады, біреулер күшейсе, өзгесі әлсірейді, біреулер жаратылса, өзгелер күйреп жатады. Сондықтан мінсіз данышпан артық нәрседен бас тартады, көл-көсірлік пен сән-салтанатқа мүмкіндік бермейді.

30.

Елбасына Дао арқылы қызмет еткен өзге елдерді басып алмайды, себебі бұл оның өзіне бәле болуы мүмкін. Әскер болған жерде тек шеңгел мен тікенек өседі. Ұлы соғыстардан кейін аштық жылдары келеді. Шебер қолбасшы жеңіске жетеді де, сонымен тоқталады. Оның зорлық жасауға батылы бармайды. Ол жеңеді де, өзінің атын шығармайды. Ол жеңеді де, оны мақтаныш тұтпайды. Оның жеңетіні мәжбүр болғандықтан. Ол жеңеді, бірақ ол соғысқұмар емес. Күшке толы жан қартайса, Даодан айрылғаны. Даоны ұстанбаған, уақытынан бұрын қаза табады.

31.

Жақсы әскер қатердің құралы, оны адам атаулы жек көреді. Сондықтан Даоны ұстанатын адам, оны қолданбайды. Ізгі билеуші бейбітшілік кезеңінде келісімпаз болғанды қалайды және зорлықты тек соғыста ғана қолданады. Әскер қатер құралы, сондықтан ізгі билеуші оны қолдануға тырыспайды, ол оны мәжбүр болғанда ғана қолданады. Ең бастысы, сабырлық сақтау, ал жеңген жағдайда өзіңнің даңқыңды шығармау. Жеңіс арқылы өзіңнің даңқыңды шығару адамдар өліміне қуанумен бірдей. Адамдардың өліміне қуанған, елден жанашырлық таба алмайды. Береке сыйластықтан келеді, ал бақытсыздық зорлықтан келеді. Сол жақта сап қолбасшылары тұрады, оң жақта әскербасы тұрады. Оларды азалы шерумен қарсы алу керек дейді. Егер көп адам өлтірілсе, бұған күйзеліп, жылау керек. Жеңісті азалы шерумен атап өткен жон.

32.

Дао мәңгі және атаусыз. Ол тым елеусіз болса да, әлемде ешкім оны өзіне бағындыра алмайды. Төрелер мен билеушілер оны ұстанса, барлық жандар өз-өзінен сабырлы болады. Сонда көк пен жер үйлесімділікте құйылып, бақыт пен береке келеді, ал халық бұйрықсыз тынышталады. Тәртіп орнатылған шақта атаулар пайда болды. Атаулар пайда болғасын, [оларды қолданудың] шегін білу керек. Шекті білу қауіптен құтылуға іумкіндік береді. Дао әлемде болғанда, тау өзендері дария н и теңізге құйылғандай [барлық тірлік оған құйылады].

33.

Адамдарды танушы — ақылман. Өз-өзін танушы — білімді. Адамдарды жеңуші мықты. Өз-өзін жеңуші құдіретті. Дәулетті — танушы бай. Жігермен іске кірісуші — қайратты. Өз табиғатын жоғалтпаған ұзаққа мәңгі. Өлген, бірақ ұмытылмаған пенде мәңгі өмір сүреді.

34.

Ұлы Дао барлық жерге тарайды. Ол оңнан да, солдан да табылады. Соның арқасында барлық тірлік дүниеге келеді және өз өсуін тоқтатпайды. Ол ерлік жасайды, бірақ даңққа талпынбайды. Барлық жандарды сүйіспеншілікпен тәрбиелеп, ол өзін олардың билеушісі санамайды. Оның әрқашанда өз ниеті болмайды, сондықтан оны елеусіз деп атауға болады. Барлық тірлік оған қайта оралады, бірақ ол өзін олардың билеушісі санамайды. Оны ұлы деп атауға болады. Оның ұлы болатыны ол өзін ешқашанда сондаймын деп санамайды.

35.

Өзі Даоның ұлы бейнесіне айналғанға бар халық келеді. Халық келсе, ол оларға зиян келтірмейді. Ол оларға бейбітшілік, сабырлық, ән-күй мен тамақ әкеледі. Тіпті, саяхатшылар да оған тоқталады. Дао ауыздан шыққанда, татымы жоқ, дәмсіз. Ол көзге көрінбейді және оны естуге болмайды. Әрекет барысында оған тәмам жоқ.

36.

Бір нәрсені қысу үшін алдымен оны кеңейту керек. Бір нәрсені әлсірету үшін, алдымен оны күшейту керек. Бір нәрсені жою үшін, алдымен оған гүлденуге мүмкіндік беру і грек. Бір нәрсені біреуден тартып алу үшін, алдымен оған беру керек. Мұны терең ақиқат деп атайды. Жұмсақ пен әлсіз қатты мен мықтыны жеңеді. Балық қалай тереңнен кете алмаса, мемлекет те өзінің мінсіз [басқару] құралдарын адамдар назарына ұсынбау керек.

37.

Дао әрдайым әрекетсіз, бірақ ол жасамаған ешнәрсе жоқ. Егер төрелер мен билеушілер оны ұстанса, онда барлық жандар өз-өзінен өзгереді. Егер өзгергендер әрекет еткісі келсе, мен оларды атауы жоқ қарапайым болмыспен басамын. Атауы жоқ қарапайым болмыс өз-өзі үшін ешнәрсе қаламайды. Талаптың жоқтығы тыныштық әкеледі және сол кезде елде тәртіп өз-өзінен орнайды.

38.

Жоғарғы Дэсі бар адам жақсы істер жасауға талпынбайды, төмен Дэлі адам тек жақсы істер жасағысы келеді, сондықтан ол ізгі емес. Жоғарғы Дэлі адам еш әрекетсіз, ол тек әрекетсіздік жасайды, төмен Дэлі адам әрекетке құмар және оның әрекеті жорта, биік адамсүйгіштігі бар әрекетсіздік арқылы әрекет етеді, биік әділдіктің адамы әрекетшіл, және оның әрекеті жорта, барлық жағдайда рәсімді тұтынатын адам қайтарымға үміт артып әрекеттенеді. Егер ол қайтарымға кезікпесе, жазалауға кіріседі. Дэнің Даодан, адамсүйгіштіктің Дэден, әділдіктің адамсүйгіштіктен, рәсімнің әділдіктен айырылғаннан кейін келетіні содан. Рәсім сенім мен адалдық жоқтығының көрінісі. [Ресімде] бүлік басы. Сыртқы нұсқа Даоның гүлі, надандықтың басы. Сондықтан ұлы адам маңыздыны алады да, елеусізді қалдырады. Ол жемісін алады да, гүлін лақтырады. Ол алдыңғысын таңдап, екіншісінен бас тартады.

39.

Міне, мыналар ерте замандардан бері бірліктегі нәрселер. Бірліктің арқасында аспан таза, жер мығым, pyx сезімтал, дала гүлденулі болды және барлық жандар туыла бастады. Бірліктің арқасында төрелер мен билеушілер әлемге үлгі болады. Міне, бірлік не жасайды. Аспан таза болмаса, күйрейді, жер былқылдақ болса, ол жарылады, рух сезімтал болмаса, ол құриды, егер жазира гүлдемесе, шөлге айналады, егер заттар туылмаса, олар құрып кетеді, егер төрелер мен билеушілер тектіліктің үлгісі болмаса, олар тақтан түседі. Төре еместер төрелердің негізі, ал төмен нәрсе биіктің тұғыры. Сондықтан төрелер мен билеушілер өз-өздерін жалғыз, жетім, бақытсыз деп атайды. Мұнысы олардың төре еместерді өз негізіміз деп қарамағандықтан. Бұл жалған жол. Егер күймені бөлшектеп алсаң, одан ешнәрсе қалмайды. Өзіңді яшма секілді асылмын деп санауға болмайды, қара тас сияқты қарапайым болу керек.

40.

Өзіне қарама-қарсы нәрсеге айналдыру Даоның әрекеті, әлсіздік Даоның қасиеті. Әлемде барлық заттар болмыста туылады, ал болмыс жоқ болмыста туылады (жоқтан пайда болады).

41.

Жоғары білімдарлығы бар адам, Даоны білгесін, оны жүзеге асыруға талпынады. Орташа білімдарлығы бар адам, Даоны білгесін, оны кейде тұтынып, кейде бұзады. Төмен білімдарлығы бар адам, Даоны білгесін, оны келекеге айналдырады. Егер ол келеке-кекесінге ұшырамаса, Дао болмас еді. Сондықтан мынандай мақал бар: Даоны таныған қараңғыға ұқсайды, Даоға кірген, шегінгенге ұқсайды, Даоның биігіндегі, адасқанға ұқсайды, ізгілігі биік адам қарапайымға ұқсайды, ұлы білімдар міскінге ұқсайды, шексіз ізгілік оның кемшілігіне ұқсайды, ізгіліктің таралуы оның ұрлануына ұқсайды, нағыз Шындық оның жоқтығына ұқсайды. Ұлы шаршыда бұрыш болмайды, үлкен ыдысты жасауға көп уақыт кетеді, күшті дыбысты есту беймүмкін, ұлы бейнеде нұсқа болмайды. Дао бізден жасырын және атаусыз. Бірақ тек қана сол барлық жандарға көмектесіп, оларды мінсіздікке әкелуге қабілетті.

42.

Дао - бірді туады, бір — екіні туады, екі — үшті туады, ал үш — жан атаулыны туады. Ал жан атаулы инь менен и янға һәм циға толы, сөйтіп, олар үйлесімділік құрайды. Адамдар жалғыз, жетім, бақытсыз деген атауларды ұнатпайды. Әйтсе де гун менен вандар өздерін осы атаулармен атайды. Сондықтан заттар оларды төмендеткенде, биіктейді, және оларды биіктеткенде төмендейді. Жұрт неге үйретсе мен де соған үйретемін: мықтылар мен қатыгездер өз ажалынан өлмейді.

43.

Аспан асты елінде ең әлсіздер ең мықтыны жеңеді. Жоқ қылмыс барлық және баршаға енеді. Міне, сондықтан мен әрекетсіздіктің пайдасын білемін. Аспан асты елінде сөз қолданбайтын ілімге және әрекетсіздіктің пайдасына теңесетін ештеңе жоқ.

44.

Не жақын: даңқ па өмір ме? Не қымбат: өмір әлде байлық? Не ауыр: олжа әлде шығын? Көп нәрсені сақтаған, кеп нәрседен айырылады. Көп нәрсені жинаған, көп шығынға ұшырайды. Кім өлшемді білсе, сонда сәтсіздік болмайды. Шекті білген, қауіпке ұшырамайды. Оның ұзаққа мәңгі болуына болады.

45.

Ұлы мінсіздік міні бар нәрсеге ұқсайды, бірақ оның әрекеті бұзылмайды. Ұлы толықтық түбі бос нәрсеге ұқсайды, бірақ оның әрекеті шексіз. Ұлы турашылдық қисыққа ұқсайды, ұлы ой жүйріктігі ақымақтыққа ұқсайды, ұлы шешен кекешке ұқсайды. Жаяу жүріс аязды жеңеді, тыныштық аңызақты жеңеді. Тыныштық әлемде тәртіп орнатады.

46.

Елде Дао тірлік етсе, жылқының тезегі жерге күш береді. Елде Дао жоқ болғанда, атырап жорық аттарына толы. Өз құмарыңның шегін білмеуден артық сор жоқ, және мансапқорлықтан артық қауіп жоқ. Сондықтан кімде қанағат бар, сол риза [өз өміріне].

47.

Ауладан ұзамай-ақ әлемді тануға болады. Терезеден көз тікпей-ақ, табиғи Даоны көруге болады. Қаншама алысқа шапсаң, танымың соншама кем. Сондықтан мінсіз данышпан жүрмейді, бірақ [бәрін] біледі. Заттарды көрмей-ақ, ол олардың мәнісіне бойлайды. Әрекет етпей-ақ, ол табысқа жетеді.

48.

Оқыған күн сайын білімін көбейтеді. Даоға қызмет еткен күн сайын өзінің құмарын кемітеді. Үздіксіз кеміте берген адам әрекетсіздікке жетеді. Әрекетсіздік жасамайтын ешнәрсе жоқ. Сондықтан Аспан асты еліне ие болу әрекетсіздік арқылы ғана жүзеге асады. Әрекет еткен Аспан асты еліне иелік ете алмайды.

49.

Мінсіз данышпанда тұрақты жүрек жоқ. Оның жүрегі халық жүректерінен тұрады. Жақсыларға мен жақсылық жасаймын және жақсы еместерге де мен жақсылық жасаймын. Ізгілік осылай тәрбиеленеді. Адалдарға мен адалмын және адал еместерге де адалмын. Адалдық осылай тәрбиеленеді. Мінсіз данышпан әлемде тыныш өмір сүреді жәнe өз жүрегінде халық пікірін жияды. Ол халыққа өзінің балалары ретінде қарайды.

50.

Жандар туылады және өледі. Он адамның үшеуі өмірге келе жатса, үшеуі өлімге. Және осы он адамның ішіндегі үшеуі өзінің әрекеттерінен өледі. Бұл неге бұлай? Өйткені, . олардың өмірге құлшынысы тым мықты. Менің естуімше, өмірге иелік еткен жермен жүріп келе жатып, носорог пен жолбарыстан қорықпайды екен, соғысқа кіріскенде қарулы сарбаздардан қорықпайды екен. Носорогтың оған мүйізін тығатын жер жоқ, жолбарыстың оған шеңгелін салатын орын жоқ, ал сарбаздың оған семсер тығатын орын жоқ. Себеп неде? Себебі, ол үшін өлім жоқ.

51.

Дао заттарды тудырады, Дэ оларды асырайды. Заттар нұсқаланады, нұсқалар тамамдалады. Сондықтан Даоны дәріптемейтін және Дэні қадірлемейтін зат жоқ. Дао дәріптеулі, Дэ қадірлі, себебі олар бұйрық бермейді, керісінше, табиғилықты ұстанады. Дао заттарды тудырады, Дэ оларды асырайды, өсіреді, тәрбиелейді, жетілдіреді, кемел қылады, күтеді, болысады. Жарату және иемденбеу, жасап шығару және мақтанбау, үлкен бола тұрып, билік жасамау, міне, тұңғиық Дао деген осы.

52.

Аспан асты елінде бастау бар және ол Аспан асты елінің анасы. Анасы танылғанда, балдарын да танып білуге болады. Мұндай жағдайда адамда өмірінің ақырына шейін қауіп болмайды. Егер адам өз қалауын тастап, құмарлықтан босанса, ол өмірінің ақырына шейін шаршамайды. Ал егер ол өз құмарын жүгенсіз ғып жіберсе және өз істерінен басын көтермесе, қатерден көз ашпайды. Майданы көру қырағылық деп аталады. Әлсіздікті сақтау құдірет деп аталады. Даоның сәулесіне еру, оның тұңғиық мәнін ұғыну адамдарды бақытсыздыққа ұшыратпау — тұрақтылықты ұстану деген осы.

53.

Егеp мен білімге иелік етсем, даңғыл жолмен жүрер едім. Менің жалғыз қорқатыным тар соқпақтар. Даңғыл жол мінсіз тегіс, бірақ халық соқпақтарды ұнатады. Егер сарай салтанаты болса, қырман арамшөпке толы, ал нан қоймалары мүлде бос. Төрелер қымбат маталар киініп, өткір семсер тағып, қарапайым тамақты місе тұтпайды және шектен тыс байлық жинайды. Мұның бәрі қарақшылық пен мақтан аталады. Ол Даоны бұзу.

54.

Кім мықты тұрса, соны төңкере алмайсың. Кім тіреуіш тапса, соны құлату мүмкін емес. Ұлдары мен немерелері оны мәңгі есінде сақтайды. Кім Даоны өз ішінде жетілдірсе, соның ізгілігі адал болады. Кім Даоны отбасында жетілдірсе, соның ізгілігі молаяды. Кім Даоны патшалықта жетілдірсе, соның ізгілігі бай болады. Кім Даоны Аспан асты елінде жетілдірсе, соның ізгілігі жалпыға бірдей болады. Өзің арқылы өзгелерді тануға болады, бір отбасы арқылы өзгесін тануға болады, бір ауыл арқылы өзгесін тануға болады, бір патшалық арқылы өзгесін тануға болады, бір ел арқылы барлық Аспан астын тануға болады. Аспан асты осындай екенін мен қалай білемін? Тек осылай.

55.

Мінсіз Дэсі бар адам жаңа туған нәрестеге ұқсайды. Улы жәндіктер мен жыландар оны шақпайды, қауіпті андар оған ұмтылмайды, жыртқыш құстар оған тұмсығын батырмайды. Сүйегі оның жұмсақ, бұлшық еті әлсіз, бірақ ол Даоны қатты ұстайды. Екі жыныстың одағын білмесе де, ол тірілей жарату қабілетіне ие. Ол өте сезімтал. Ол күні бойы айқайлайды және оның дауысы өзгермейді. Ол өте жарасымды. Жарасымдылықты білу тұрақтылық деп аталады. Өмірді байыту бақыт деп аталады. Сезімдерге билік етудің талпынысы жігер деп аталады. Күшке толы жан қартаяды, бұл Даоның бұзылуы деп аталады. Кім Даоны ұстанбаса, сол уақыттан бұрын қаза табады.

56.

Білген, сөйлемейді. Сөйлеген, білмейді.

Өз қалауынан босанып, құмарларынан бас тартқан, өзінің зейінділігін кемітеді, өзін босқын күштерден босатады, өз жарығын көмескілейді, өзін шаң-тозаңға теңейді, өзі тұңғиыққа айналады. Онымен туысу үшін, оны жақындатуға болмайды. Оны көзге ілмеу үшін, оны жақындатуға болмайды. Оны пайдалану үшін, оны жақындатуға болмайды. Оны көтермелеу үшін, оны жақындатуға болмайды. Оны кеміту үшін, оны жақындатуға болмайды. Аспан астыңда оны сол үшін құрметтейді.

57.

Ел еділдік арқылы басқарылады, соғыс қулық арқылы жүргізіледі. Аспан астыңда әрекетсіздік арқылы иелік етіледі. Мен мұны қайдан білемін? Міне, қайдан: елде рұқсат етілмейтін заңдар көбейсе, халық кедейленеді. Халықта өткір қару коп болса, елде бүлік көбейеді. Шебер ұсталар көбейгенде, сирек заттар молаяды. Зандар мен өкімдер өркендесе, ұры мен қарақшылар көбейеді. Сондықтан мінсіз данышпан былай дейді: "Егер мен әрекет етпесем, халық өз-өзінен өзгеру барысында болады, мен сабырлы болсам, халық өзі түзеледі. Мен пәс болсам, халық өзі байиды; егер менде құмарлықтар болмаса, халық аңғалға айналады".

58.

Үкімет сабырлы болса, халық аңғалға айналады. Үкімет әрекетшіл болса, халық бақытсызға айналады. О, бақытсыздық! Ол бақыттың тіреуі. О, бақыт! Онда бақытсыздық жатыр. Олардың шекарасын кім біледі? Оларда тұрақтылық жоқ. әділдік қайтадан қулыққа, жақсылық зұлымдыққа айналады. Адамзат әлімсақтан бері адасуда. Сондықтан мінсіз данышпан әділ және өзгеден ештеңе тартып алмайды. Ол құнықпайды және өзгелерге зиян келтірмейді. Ол шыншыл және ешбір жамандық жасамайды. Ол нұрлы, бірақ жарқырақ болуды қаламайды.

59.

Адамдарды басқарғанда және көкке қызмет еткенде, ең дұрысы, ұстамдылық ұстанған. Ұстамдылық ең басты мақсат болуға тиіс. Ол Дэнің жетілуі деп аталады. Дэнің жетілуі жалпы жеңімпаздық. Жалпы жеңімпаздық таусылмайтын күшке ие. Елді басқаратын бастау ұзаққа мәңгі және терең һәм мықты, мәңгі тірлік ететін Дао деп аталады.

60

Ірі патшалықты басқару майда балықтан тағам жасауға ұқсас. Егер Аспан астын Дао арқылы басқарылса, қатыгез әруақтар әрекет ете алмайды. Бірақ қатыгез әруақтар тек әрекет ете алмайды емес, олар жұртқа зияндық жасай алмайды. Тек қана зияндық жасай алмайды емес, сонымен қатар мінсіз данышпандар да жұртқа зияндық жасай алмайды. Анау да, мынау да жұртқа зияндық жасай алмағасын, олардың Дэсі бір-бірімен қосылады.

61.

Ұлы патшалық өзеннің сағасы, Аспан асты түйіні, Аспан асты ұрғашысы. Ұрғашы еркекті сыр бермеуімен жеңеді, ал өзінің сыр бермеу жағынан ол еркектен темен. Сондықтан ұлы патшалық өзін одан темен қойуымен өзіне кішіні тартады, ал кіші патшалық езінің одан темен тұруымен ұлы патшалыққа жағымды болады. Сондықтан өзін темен қоюымен, немесе, өз-өзінен темен тұруымен өзіне тартады. Ұлы патшалық барлық жұрттың бірдей тоқ болуын тілесін, ал кіші патшалық адамдарға қызмет етуден аспасын. Сонда екеуі де қалағанын алады. Ұлы [нәрсенің] төмен тұрғаны жөн.

62.

Дао барлық заттардың тұңғиық негізі. Ол жақсылардың қазынасы және жақсы еместердің қорғаны. Әсем сөздерді жамиғат алдында айтуға болады, жақсы қылықты адамдарға таратуға болады. Бірақ неге жақсы емес адамдарды тастап кету керек. Ондай жағдайда біз неге билеүшіні таңдап, оған үш уәзір сайлаймыз. Билеуші мен уәзірлердің асыл тастары болса да және олар күймеге мініп жүрсе де, олардың тып тыныш Даоға ергені дұрыс еді. Ертеде Даоны неге қадірледі? Ол кезде адамдар байлық жиюға талпынбаған және қылмыстар кешірілген. Сондықтан Аспан астыңда Даоның қадірі қымбат болған.

63.

Әрекетсіздік жасап, сабырлық сақтан, демсіз нәрседен дем тату керек. Ұлы нәрсе кішіден, ал көп нәрсе аздан тұрады. Жау ниетке жақсылықпен жауап беру керек. Қиындықты жеңу оңайдан басталады, ұлылықтың жүзеге асуы кіші нәрседен басталады, себебі әлемде қиын нәрсе оңайдан, ал ұлы нәрсе кішіден құралады. Сондықтан мінсіз данышпан ұлыдан бастамайды, сол арқылы ұлылық жасайды. Көп нәрсені уәде еткен, сенімге тұрмайды. Оңай к коп жерде, қиын іс те көп. Сондықтан мінсіз данышпан әрбір іске қиын ретінде қарайды, сондықтан ол қиындық көрмейді.

64.

Сабырлы нәрсені сақтау оңай. Өзінің сипатын көрсетпеген нәрсені бағыттау оңай. Әлсіз нәрсені бөлшектеу оңай. Майда нәрсені таратып жіберу оңай. Әрекетті әлі жоқ нәрседен бастау керек. Тәртіп орнатуды әлі бүлік жоқ сәттен бастау керек. Себебі, нән ағаш кішіден өседі, тоғыз қабатты мұнара бip уыс топырақтан басталады, мың лилік саяхат бірінші қадамнан басталады. Әрекет еткен сәтсіздікке ұшырайды. Бір нәрсеге иелік еткен оны жоғалтады. Міне, мінсіз данышпан п ың әрекетсіз болатыны және сәтсіздікке ұшырамайтыны содан. Онда ешнәрсе жоқ, сондықтан ол ешнәрсені жоғалтпайды. Әрекет жасап, табысқа талпынғандар сәтсіздікке ұшырайды. Кім ісін о баста бастағандай абайлап бітірсе, онда әрқашанда береке болады. Сондықтан мінсіз данышпан құмардан ада, қиындықпен келетін заттарды қадірлемейді, білімі жоқтардан үйренеді және өзгелер өткен жолмен жүреді. Ол заттардың табиғилығын ұстанады және өз бетінше әрекет жасауға батылы жетпейді.

65.

Ертеде Даоны ұстанғандар халыққа білім бермей, оны надандықта ұстаған. Білімі кеп болса, халықты басқару қиын. Сондықтан елді білім арқылы басқару елге бақытсыздық әкеледі, ал оның көмегінсіз елді бақытты қылады. Осы екі нәрсені білген, өзгелерге үлгі болады. Осы үлгіні білу тұңғиық Дэні білумен тең. Тұңғиық Дэ ол терең де, алыс та. Ол барлық жандарға қарама-қарсы, бірақ оларды жарасымға әкеледі.

66.

Өзендер мен теңіздердің жазыққа иелік ететіні олардың төмен аға алатын қасиетінен. Сондықтан олар жазықтарға иелік етеді. Мінсіз данышпан халықтан биік болғысы келген жағдайда, ол езін олардан темен қою керек. Егер ол жұрттың алдында болғысы келсе, өзін өзгенің артына қою керек. Сондықтан ол халықтан биік болса да, ауырлық тудырмайды. Ол алда тұрса да, халық оған қарсы келмейді. Сондықтан оны жұрт қуанышпен алға шығарады және одан теріс айналмайды. Ол күреспейді, соның арқасында оны жеңу мүмкін емес.

67.

Жұрттың айтуынша, мендегі Дао ұлы және кемімейді. Егер ол кемісе, ұзақ уақыттан кейін ол кішкентай боп қалар еді. Кемімейтіні, ол — ұлы. Менің өзім қадірлейтін үш қазынам бар: біріншісі, ол адамсүйгіштік, екіншісі, берекелік, ал үшіншісі, менің өзгелердің алдында тұруға дәтім бармайды. Мен адамсүйгішпін, сондықтан өжетпін. Мен берекелімін, сондықтан жомарт бола аламын. Менің өзгенің алдында тұруға дәтім бармайды, сондықтан ақылды көсем бола аламын. Адамсүйгіштігі жоқ өжет, берекесі жоқ жомарт, алдында тұрып артқыларды итеретін, қаза табады. Адамсүйгіштікпен соғыс жүргізген жеңеді және ол көтерген қамалды басып алуға мүмкін емес. Аспан оны құтқарады, адамсүйгіштік оны сақтайды.

68.

Ақылды қолбасшы соғысқұмар емес. Шебер сарбаз ашулы болмайды. Жауды жеңуге шебер аттан салмайды. Адамдарды басқаруға шебер өзін төмен қоймайды. Мен мұны күрестен қашушы Дэ деп атаймын. Ол адам басқарудағы күш. Олай дегеніміз табиғат пен ежелгі бастауға [Даоға] еру.

69.

Соғыс өнері айтады: менің бірінші бастауға дәтім бармайды. Менің бір мысқалға да алға басуға дәтім жоқ, ал артқа бір қарысқа шегінемін. Мұны әрекетсіздік арқылы әрекет, күш жұмсамау арқылы соққы деп атайды. Мұндай жағдайда жау болмайды және маған сарбаз керек емес. Қарсыласты жетік бағаламаудан артық қатер жоқ. Қарсыласты жетік бағаламау менің құпия құралыма зиян келтіреді. Соғыс нәтижесінде зарлылар жеңіп шығады.

70.

Менің сөзімді ұғыну оңай және іске асыру оңай. Бірақ адамдар ұғына да алмайды, іске асыра да алмайды. Сөздерде бастау бар, бірақ ең бастысы істер. Адамдар оны білмегендіктен, мені де білмейді. Мені аз білгенде, мен қадірлімін. Сондықтан мінсіз данышпан өзі кендір мата киініп, жанында яшма ұстаған адамға ұқсас.

Кім білімі бола тұра, білімсіз кейіпте болса, сол бәрінен биік. Кім білімі болмай тұрып, білімді кейіп көрсетсе, сол ауру. Кім, ауру бола тұрып, өзін ауру санаса, ол ауру емес. Мінсіз данышпан ауру емес. Ауру бола тұрып, ол өзін ауру санайды, сондықтан ол ауру емес.

72.

Халық құдіреттілерден қорықпаса, сонда құдірет келеді. Оның баспанасын баспандар, оның өмірін кемсітпендер. Кім халықты кемсітпесе, соны халық та кемсітпейді. Сондықтан мінсіз данышпан өзін біле тұрып, өзін алға тартпайды. Ол өр-көкіректіктен бас тартады және салтанатты еместі ұнатады.

73.

Өжет және жаугер адам қаза табады, өжет және жаугер емес адам, өмір сүреді. Осы екеуінің біреуі пайданы, екіншісі зиянды меңзейді. Аспанның жаугерлерді жек көретінінің себебін кім біледі? Мұны, тіпті, мінсіз данышпанға да түсіндіру қиын. Аспани Дао күреспейді, бірақ жеңе біледі. Ол сөйлемейді, бірақ жауап бере алады. Ол өзі келеді. Ол сабырлы және [заттарды] басқара алады. Табиғаттың ауы сирек, бірақ ештеңе жібермейді.

74.

Егер халық өлімнен қорықпаса, оны өліммен қорқытудың керегі не? Кім адамдарды өлімнен қорқуға мәжбүр етсе және осы кәсіпті қызық санаса, мен оны басып алып, жоямын. құлай әрекет етуге кімнің батылы барады? Әрқашанда өлтіру ісіне жаралған өлім иесі бар. Ал оның орнын басу дегеніңіз улы шебердің орнын басумен тең. Кім ұлы шебердің орнын басып, балта жұмсаса, өз қолын зақымдайды.

75.

Халықтың аш болатын себебі, билік иелері тым коп салық жинайды. Халықтың аш болатын себебі сол. Халықты басқарудың қиын болатын себебі, билік иелері тым әрекетшіл. Басқарудың қиын болатыны содан. Халықтың өлімнен жиіркенетіні, ол өмірге тым қатты талпынады. Өлімнен жиіркенетіні содан. Кім өзінің өмірін місе тұтпаса, сол арқылы өзінің өмірін қадірлейді.

Адам туғанда нәзік және әлсіз, ал ажалы келгенде қатты және мығым. Барлық жандар мен өсімдіктер туғанда нәзік және әлсіз, ал қаза тапқанда, құрғақ және шірік. Қатты мен мығым өлімге жаралған, ал нәзік пен әлсіз ол өмір сүрудің басы. Сондықтан құдіретті әскер жеңіске жетпейді және мығым ағаш күйреп жатады. Нәзік пен әлсіздің алдында мықты мен құдіреттінің артықшылығы жоқ.

76.

Аспани Дао садақ тартуды еске түсіреді. Оның үстіңгі бөлегі төмендегенде, астыңғысы көтеріледі. Ол артық нәрсені тартып алады да, оны соған мұқтажға береді. Аспани Дао байлардан тартып алып, кедейлерге олардан тартып алынғанды береді. Барлық артық нәрсені кім өзгелерге бере алады? Мұны тек Даоға ергендер ғана істей алады. Сондықтан мінсіз данышпан жаратады да, жаратқан нәрсесін пайдаланбайды, ерлік жасайды және өзінің атын шығармайды. Оның текті болатыны, онда құмарлықтар жоқ.

77.

Су әлемдегі ең жұмсақ және ең әлсіз нәрсе, бірақ қатты мен мығымды басып отуде ол ең жеңімпаз және дүниеде оның теңі жоқ. Әлсіздер күштілерді жеңеді, жұмсақ қаттыдан басым болады. Мұны бәрі біледі, бірақ адамдар мұны жүзеге асыра алмайды. Сондықтан мінсіз данышпан айтады: "Кім елдің қор болуын өзіне алса, сол билеуші болады, және кім елдің бақытсыздығын өзіне алса, сол патша боладың. Шынайы сөздер өзінің қарама қарсы мағынасына ұқсайды.

78.

Үлкен бүлік басылғаннан кейін занды түрде оның салдары қалады. Мұны жақсылық деп қалай атауға болады? Сондықтан мінсіз данышпан ешкімнің мінін айтпауға ант береді. Жақсылар келісімге талпынады, ал зұлымдар зорлыққа. Аспани Дао барлыққа бірдей қарайды, ол әрдайым жақсылардың жағында.

79.

Мемлекеттің майда, тұрғындардың сирек болғаны жөн. Егер мемлекетте түрлі құралдар болса, оларды пайдаланбау керек. Адамдар ғұмырының ақырына шейін өз жерлерінен алыстамасын. Егер мемлекетте қайық пен күймелер болса, оларды пайдаланбау керек. Тіпті, сарбаздарың болса да, оларды шығармау керек. Халық қайтадан түйін түйсін және оны хат орнына қолдансын. Оның тамағы дәмді, киімі әсем, үйі ыңғайлы, ал өмірі қуанышты болсын. Көрші мемлекеттер бір-біріне қарап, бір-бірінің әтешінің әнін және итінің үргенін тыңдасын, ал адамдар қартайып, қайтыс болғанға шейін бір-бірімен кездеспесін.

81

Адал сөздер әсем емес. Әсем сөздерге сенім жоқ. Жақсы шешен емес. Шешен жақсы бола алмайды. Білген дәлелдемейді, дәлелдеген білмейді. Мінсіз данышпан ешнәрсе жимайды. Ол бәрін адамдар үшін жасайды және бәрін өзгеге береді. Аспани Дао барлық жанға пайда келтіреді және оларға зиян етпейді. Мінсіз данышпанның Даосы — күрессіз әрекет.

Конфуций. Алтын ғасыр: ұлы бірліктің конфуциандық ғасыры

Бір күні Конфуций қысқы құрбандық шалуға қатысты. Рәсім біткесін ол қала қақпасының алдына серуендеуге шықты және ауыр күрсінді. Өйткені, оның себебі болатын.

Оның қасында болған шәкірті Йен-Йен сұрақ қойды: "Ағзам неге күрсінді?"

Конфуций сонда: "Ұлы Жолды", Үш Әулеттің атақты адамдарының жоралғысы — мен өз басым оларды ешқашан да кездестіре алмаймын. Әйтсе де, олар маған шабыт береді. Жолдың жоралғысы ұстанғанда дүние тең адамдардан тұратын. Қасиетті һәм қабілетті олар қызметке тағайындаған иманын тұтып, ауызбіршілікте болатын. Сондықтан олар ата-ана ретінде тек өзінің ата-анасы емес, ұл ретінде өзінің ұлдарына ғана емес қарайтын. Қартайғандары өз "өміріне керекті барлық нәрсені алатын, сауы һәм мықтысы жұмыспен қамтамасыз етілетін. Жастары тәрбие алып, жесір мен әйелі өлген, жетім мен ауру тиісті қамқорлыққа бөленген еді. Ерлерде жұмыс болатын, әйелдерде өз қазан-ошағы. Олар үшін игілік әрқашанда іске қосылуға тиіс еді және сонымен бірге олар оны өз пайдасы үшін жиған жоқ. Олар үшін өздерінің күш-жігерінің толық жұмсалмауы күнә болатын және сонымен бірге олар оны өз жеке мүддесіне жаратпайтын. Сондықтан барлық арам пиғылдардың алды алынған еді және ұры мен бұзақының жоқтығынан адамдар өз қақпаларын ашық қалдыратын. Бұл Ұлы Бірліктің ғасыры еді.

Ал қазір Ұлы Жол құпияға айналып, дүние бөлек әулеттердің жекеменшігіне айналды. Әрбіреу ез ата-аналарына тек өз ата-аналары ретінде, ал өз ұлдарына тек өз ұлдары ретінде қарайды. Тауар мен еңбек тек жеке мұқтажы үшін талап етіледі. Мұрагерлікпен көшетін қызмет пен атақтар рәсімдік заң арқылы беріледі, ал сол уақытта қамалдар мен орлар қауіпсіздікті қамтамасыз етеді. Рәсімдік пен игілік билеуші мен шаруаның қарым-қатынасын реттеу үшін әке мен бала арасындағы сүйіспеншілікті, аға мен іні бейбітшілігін, ер мен әйел арасындағы ынтымақты әлеуметтік қайнар көздер жасау үшін қолданады. Сол үшін қожалықтар мен ауылдар құрылып, өжет пен дананы мадақтап, жеке тұлғаға тиісті құрметін береді. Сол себептен қитұрқы жоспарлар мен құпия ұйымдар пайда болып, адамдар қолына қару алды. Сол себепті Ю падишахы, патшалар Тьянг, Вен, By және Ченг және Чоу ағзам биік дәрежеге жетті: бұл алты билеушілер рәсімге үлкен зейінмен қараған, өзінің игілігін көрсетіп, толық иманмен әрекет еткен. Олар өздерінің қатесін паш етіп, адамгершілікті өзінің заңы, ал ләббайшылықты өзінің жоралғысы қылды. Сөйтіп, өз адамдарына үлгі көрсетті. Егерде бұл қағидаларға бағынбайтын адам шықса, олар қызметінен қуылды және көбісі оларға қауіптілер ретінде қарады. Бұл кем мөлшердегі гүлдену уақыты болатын, — деген екен.

Конфуций ілімі. Таңдамалы

Конфуций "Он бес жасымда менің жүрегім білімді көкседі. Отызда мен жетілдім. Қырықта менде күмән қалмады. Елуде мен Көктің жазуын білдім. Алпыста мен оны тыңдауға дайын едім. Жетпісте мен жөнді нәрседен аттамай жүрегімнің қалауымен жүруге дайын едім" — деген.

Конфуций чида болғанда Шао сазын тыңдап: "Саз өнері мұндай әсем болады деп ешқашан ойлаған емеспін" деп, үш айға ет дәмін ұмытқан.

Конфуций айтты: "Мен үш адамның арасында серуендесем, менде әрқашанда ұстаздар бар, маған біреуінің жақсы қылығын үлгі етуге және екіншісінің жаман қасиетін алып, өз-өзімде оларды түзетуіме болады".

Конфуций айтты: "Мен жаратушы емеспін, дәнекермін. Мен сенемін және көнелерге құмарлығым бар. Мен өзімді біздің көрі Пенгке теңеуге батылым барады".

Конфуций айтты: "Кейде мен күні бойы тамақ жемей, түні бойы ұйықтамай, ойларға берілемін. Мұның бәрі қажетсіз. Одан да оқыған дұрыс".

Конфуций төрт нәрсені құртқысы келді: барлық нәрсені алдын-ала шешіп қойған зердені, қалай болса солай жасалған тұжырымдарды, дегенінен қайтпайтын өңменшілдікті және өз-өзіне ғашық адамдарды.

Конфуций: "Шындықты білетіндер оны сүйетіндерге жеткен жоқ, шындықты сүйетіндер одан ләззат алатыңдарға жеткен жоқ" — деген.

Конфуций айтты: "Вейді таңертең естіп, кешқұрым қанағатпен қайтыс болуыңа болады".

Адамгершілік

Адамгершілік деген не деді Фан Чи'х.

Адамдарды сүю деді Конфуций.

Тзу Чанг Конфуцийден адамгершілік туралы сұрады. Конфуций айтты:

Бес игілікті тұтуға қабілетті болу дүниенің әрбір жерінде адамгершілік саналады.

Тзу Чанг ол қандай игіліктер екені туралы айтуға жалбарынды.

Конфуций айтты: "Ізеттілік, кең пейілділік, ізгі иман, ыждаһаттылық және мейірімділік. Ізетті қорлық көрмейді, ең пейілді көпшілікті баурайды, ыждаһатты өз мақсатына жетеді және мейірімді жұрттан қайырымдылық күте алады".

Конфуций: "Адамгершіліксіз адам қатерлерге ұзақ төзе алмайды, сонымен қатар дәулетіне де ұзақ рақаттана алмайды. Адами нәрсе адамгершілікте жатыр. Даналар мұны пайдалы санайды ".

Конфуций айтты: "Тек адамгершілігі бар адам тана адамдарды сүйе алады және жек кере алады".

Балалық ізет

Тзу Ю балалық ізет туралы сұрады. Конфуций айтты: " Бұл күндері ізетті бала деп тек ата-анасын асырап отырған адамды айтады. Бірақ, тіпті, ит пен жылқыны да асырайды ғой. Егер ізет жоқ болса, оның айырмасы не?"

Иман

Тзу Ю елес пен рухтар алдындағы ғибадатты сұрады. Конфуций айтты: "Біз осы уақытқа шейін адамдарға қалай ғибадат етуді білмейміз, рухтарға ғибадат ету туралы біз қалай біле аламыз?"

Өлім деген не атты келесі сауал туды

Конфуций айтты: Біз осы уақытқа шейін өмір туралы білмейміз, өлім туралы не айта аламыз?

Фан Чи'х даналық туралы сұрады

Конфуций айтты: "Өзінді адамзаттың қажетті талаптарына арна, әруақты сыйландар, бірақ, қашықта ұстаңдар — міне, осыны даналық деп атауға болады".

Зороастршылар философиясы. Авеста. Пехлеви тілінде

Зороастрдан кейін жазылған шығармалар

Зәрдүшт

2. Мен қос көңіл туралы айтамын,

Тірлік басында олар туралы екіжүзді күйретушіге былай деген:

Біздің ойымыз да, іліміміз де, ақылымыздың қуаты да,

Таңдауымыз да, сөзіміз де, ісіміз де

Санамыз да, көңіліміз де еш келіспейді.

3. Мен тірлік басы туралы айтамын,

Білім бұлағы, Көреген Ием маған айтқан заттар туралы.

Мені тыңдамағандардың тірлігінің ақыры

Қайғыға айналады.

4. Мен бұл тірліктегі ең үздік заттар туралы айтамын,

ол оны Игілікке сәйкес жаратқан,

Мен білем, уа, Көреген, ол пәрменді қасиетті ақылдың әкесі,

Оның қызының аты Имандылық,

Бәрін бөлуші Ие алданбауға тиіс.

5. Әулие Көреген Билеуші адамзат үшін ең жөнді деген

Әлем туралы айтамын:

Егер мен үшін оған зейінді һәм бағынышты болсаңдар

Қасиетті Ақыл арқылы тазалық пен мәңгі өлместікті түсінеді.

Оны, өмірге рахымдыны, Ізгілік ретінде мақтап

Мен ұлылардың ұлысы туралы айтамын

Көреген Ием есітсін қалай мен Қасиетті Ақылмен ақылдасып

Әулие рухты мақтағанымды

өз ақылының қуатымен мені ең ізгі нәрсеге үйретсін.

6. Сол өмір сүруші, немесе, сүрген, немесе, сүретіндерге

Құтқару мен өлім беруші:

Мәңгі өлместікпен марапатталған ізгінің рухы, Ұятсыздық үшін мәңгі созылған азап.

(Тыңдармандар:)

8. Мақтау айтып көңіл хошын алыңыз!

Мен енді оны өз көзіммен көргесін,

Көреген Иемнің Қасиетті Рухының Ізгілігін біле тұра,

Омың ізгі істері мен ізгі сөздерін біле тұра,

Ән-жыр мекенінде оған мадақ жырын ұсынайық.

9. Қасиетті Ақылмен оның көңіл хошын табыңдар,

ол қалауымен бізге бақ пен бақытсыздық береді.

Көреген Иеміз біздің мекенге иелік ете тұра,

Қасиетті ақылдың Ізгілікпен тығыз байланысы арқылы

Біздің малымыз бен адамдарымызды дәулетті қылсын.

Таңдау туралы Гатха: Зәрдүшт дүниенің жарату барысында орын алған көрнекті мысал келтіреді. 30-шы Ясна Гатхалар үйіндегі ең түсініктісі және көп келтірілетіні.

Шығу тегі тарихын осы мысалмен шектеп, Зәрдүшт өзінің нанымының ірілігін көрсетеді... Сонымен қатар, Зәрдүштің жырларындағы бұл ерекше таңдау және марапатпен теңестіріледі. Осы құрылымға шектелген бүкіл адамзат драмасы бірнеше шумақпенен-ақ баяндалады.

1. Енді мен сыннан өткен есіне сақтауға тиіс заттар туралы

Тыңдауға бейімдерге айтамын;

Мадақ, және дұға иенің ізгі Ақылына

Және қуаныш есте жақсы сақтаушылардың есіндегі.

2. Өз құлақтарыңмен тыңдаңдар:

миында сәулесі бар ізгі билеуші екі жаққа қарайды.

Осы екі арада әрбір адам таңдау жасауға тиіс,

Алдын ала өте сақ болып, себебі ұлы тексеру біздің

пайдамызға шешілуі мүмкін.

3. Енді егіз жандар өз табиғаты туралы әйгілейді,

Ең ізгі және сұм,

Ойдағы, істегі, сөздегі және осы екеу арасында

Көреген жақсыны таңдайды,

ақымақ өйтпейді.

4. Және бұл екі жан бірге келгенде,

Олар алдымен өмір мен өмір еместі жасайды,

Және ақырында ең нашар тәжірибе

күнәһарлар үшін болуға тиіс,

Ал ізгілер үшін — Ең Үздік Ақыл.

5. Осы екі рухани бастаудан, сұм нәрсе

ең нашар заттарды таңдайды.

Бірақ ең қатты көкті жамылған

Әулие рух ізгілікке қосылды.

Және көреген Билеушіні

адал істерімен қуантудан ләззат

алатындардың бәрі осылайша жасады.

6. Екеу арасында өтірікші құдайларда

дұрыс таңдау жасамады,

Себебі олар ойланып үлгіргенше,

оларды қателіктер қоршап болды,

Сөйтіп олар жөнсіз ақылды таңдады.

Сосын олар Ашуға қосылуға асықты

Себебі оларға осылайша адам тірлігін

бүлдіруге мүмкін еді.

7. Және оған Билік, ізгі ақыл және

ізгілікпен бірге Адалдық келді;

Ол дене мәңгілігін және өмір тынысын

берді,

Оны олардан болу үшін,

Бұл тембы арқылы жасалған

алғашқы кек қайтарым еді.

8. Және бұл күнәһарлар жазаланғанда

сол кезде, уа, көреген ізгі Ақылмен

жасалған билік Зұлымдықты ізгілік қолына тапсырғандарға

сыйға тартылады, уа, Билеуші.

9. Және біз бұл тірлікті қайта бастағандар болайық!

Уа, Көреген, және өзге тәңірлер мен Ізгілік,

бірігіңдер, әлсіз даналықты күшейтіңдер.

10. Сол кезде Зұлымдық дәулетінен айырылады,

Ал өздеріне ізгі даңқ жинағандар,

Ізгі Ақыл, Данышпандық, Ізгіліктің

Қасиетті мекенінде уәделі

Марапатқа бөленеді.

11. Егер, уа, адамдар, Данышпан берген

өсиетті түсінсеңдер,

Бақыт пен азап — күнәһарлар үшін ұзақ

сын, ал ізгілер үшін — жұмақ.

Және кейін ең ізгілер үшін болады.

Арта Вираз Намаг

Тәңірлердің атымен!

1. фаргард

1. Көпшіліктің айтуынша, Зәрдүшт дінді ашып, оны барлық дүниеге таратқан замандар болған екен және үш жүз жыл өткен екен, сонда да дін таза күйінде сақталып, ешбір адамда күмән болмаған екен.

3. Бірақ бір кезде заманы туып, қарғыс атқан зұлым рух, лас рух, адамдарда дінге күмән тудыруды ойлап, ордасы Мысырдағы қарғыс атқан Александр, ұрымдықты, Эраншахрға ұлы қатыгездікпен және соғыспен һәм жойқындықпен келіп, Эраншахрдың падишасын күйретіп, астанасын және патшалығын жойып, бәрін тап-тақыр қылсын деп, шақырды.

7. Ал бұл дін және барлық Авеста мен Занд иленген өгіз терісінде алтынмен жазылған, ол Стахар Папаканадағы реликварийде сақталған; және қара ниетті, қарғыс атқан һәм ұятсыз Ашоканың қастандық әрекетімен, мұнда ордасы Мысырдағы билік тартып алушы Александр, ұрымдық, келіп, бәрін де өртеді. Және ол Эраншахр елінің кептеген ұстаз бен дастурларын, һәм би, эрбад, мобедтерін, һәм дін сақтаушыларын, һәм тақуалары мен данышпандарын жойды. Және сөйтіп ол Эраншахр зиялылары һәм иелері арасында өзара қастандық туғызып, көптеген бүліктерге себеп болды, бірақ ол өзін де құртты және тозаққа лақтырылды.

12. Содан Эраншахр елінде бүлік пен тартыстар шығып, бір адам өзге адамға қарсы болды. Және бірде бір ел иесі, патшалық иесі, ру басы, дінге білікті дастуры қалмай, бәрі Тәңіріге күдікті болды. Және көптеген діндер, неше түрлі топтар және дінге қарсылар һәм қарама қайшы заңдар жан-жақтан қаптап кетті; әлі уақыты толмағасын Атаропад и Марзпедан да тумаған еді, ал Денкардта айтылғандай, оның кеудесіне қайнаған жез құйылған. Ал ол кезде көптеген заң және ұстанымдар шығарылып, әртүрлі діндер мен нанымдарға сілтемелер жасалған; ал Шазшиғанның маздаяснашылары күмәнға толы еді.

19. Дегенмен, Эраншахрда өзге де магтар бар еді, және дін дастурлары өлмеген еді, және олардың кейбіреулері иманда тұрақтылық пен білім сақтаған еді. Және олар Фрабаг жеңімпаз оттың мекенінде жиналып, мына бағыттағы ізгі сөз бен ізгі ой айтқан еді: "Бізге мән табу керек, демек, біздің біреуіміз барып, ізгі әулилерден білім әкелуіміз керек; өйткені біздің заманамыздың адамдары жасаған Язишн, һәм Дрон, һәм Афринаған рәсімдері рас па, және біз жасайтын Ниранг дұғасы, һәм жуынып-шайынуымыз Тәңіріге жете ме екен, әлде, дәулерге ме? Олар біздің жандарымызды құтқара ма екен, әлде, жоқ па?"

28. Содан, дін дастурларымен келісім бойынша, барлық адамдар Фрабаг отының үйінде жиналды. Және барлық келгендерден олар жеті адам таңдады, және бұл таңдаулылардың Тәңіріге де, дінге де еш күмәні жоқ еді, олардың ойы да, сөзі де, ісі де асыл және ізгі болатын; содан оларға былай деп айтылды: өз араларыңнан ыждаһаты мен тағаты өздеріңнен асқан және толық түрде міні жоқ һәм ең қадірліні таңдандар.

33. Содан бұл жетеуі отырды, содан бұл жетеуінен үшеуі таңдап алынды, ал үшеуінен біреуі ғана, және оның аты Вираз еді, ал кейбіреулер оны нишапурлық деп атайтын. Және Вираз қабылданған таңдау туралы естігенде, орнынан тұрып, қолын қусырып, былай деді: "Қалауларыңыз білсін, мрик, маздаяснашылар мен менің арама жеребе тастамай, ч,|| ,п| Тәңірі шешіміне қарсы есірткі бермендер, және жеребе маған түссе, еш әңгімесіз мен ізгілер мен күнәһарлар мекеніне кете барамын, және аманаттарыңды апарып беріп, жауабын әкеліп беремін".

42. Сөйтіп, маздаяснашылар мен оның арасына жеребе тасталды, және бірінші рет ізгі ой сөзімен, және екінші рет ми сөз сөзімен, және үшінші рет ізгі іс сөзімен, сөйтіп барлық үш тағдыр да Виразға шықты.

2 фаргард

1. Және осы Вираздың жеті қарындасы болатын және барлық жеті қарындасы да Вираздың әйелдері еді, және олар на жүрегінде иман сақтап, дұға оқитын еді. Және олар мұндай шешім туралы естігесін қатты қайғыланып, және әлгі жиын жаққа жүгіріп, еңіреп һәм шыңғыра бастады. Сөйтіп, олар маздаяснашылардың үйіне жүгіріп барады, және тоқтайды жас белін бүге еңкейіп, тағзым етеді, және жалбарынады: Олай етпеңдер, уа, маздаяснашылар, біз жеті қарындаспыз, ал ол біздің жалғызымыз және біз барлық жеті қарындас ағамыздың жеті әйеліміз. Егер үйдегі есіктің жеті берік босағасы болса, табалдырығы біреу-ақ, және осы табалдырықты алып тастасаң, барлық босағалар құлап түседі; біздер, жеті қарындастар үшін ол жалғыз ағамыз, ол біздің өміріміз және біздің тірегіміз; және оның барлық шапағаты тәңірден келер. Сондықтан оның өз мезгілі келгенше, оны тірілер әлемінен өлілер әлеміне жіберуден бас тартыңдар. Расында да, сіздерді жазықсыз бізге қатыгездік жасады деп кінәлайды".

17. Содан, осы сөздерді естіп, маздаяснашылар жеті қарындасты тыныштандырды және оларға былай деп жауап қатты: "Біз сендерге Виразды жеті күннен кейін аман-сау қалпында қайтарамыз және оның қуанышы мәңгі бірге болады". Сонда олар осыған қанағаттанды.

21. Содан Вираз маздаяснашылардың алдында қол қусырып тұрып, оларға айтты: "Рәсім бойынша, мен қайтыс болғандарға аят оқуға, дәм татуға және өсиет қалдыруға тиіспін; және тек содан соң ғана маған шарап пен есірткі әкелесіңдер". Және дастурлар келісті: "Тиісті тірлік жаса".

24. Содан соң дін дастурлары от рухының үйінде киеден отыз қадам жердегі бол мені таңдады. Содан Вираз басын жуып, суға шомылып, жаңа киімдер киді. Және өзіне хош иістер дарытып, алдынала дайындалған тахтаға жаңа һәм таза кілем жаяды. Вираз таза кілемге отырып, дронды киелеп, әруақтарға бата оқып, дәм татты. Содан соң дін дастурлары үш алтын кесеге шарап пен Виштаспа мангосын (есірткі) құйды; сөйтіп, оны Виразға ұсынды: бірінші кесені ізгі ой сөзімен, екінші кесені ізгі сөз сөзімен, үшінші кесені ізгі іс сөзімен; және ол шараптан һәм манго есірткісінен ұрыттап (барлық үш кеседен), және қоштасу аятын оқып, ұйқыға кетіп, қылжиып қалды.

32. Содан жеті тәулік бойы, күні-түні дін дастурларымен жеті қарындас, от тұтатып, түтіндік қойып, Авеста мен Зендгі оқыды, дін қызметін атқару солай еді, Наскиді әспеттеп, Гатаны өлеңдетіп, түні бойы көз жұмбады. Және осы жеті қарындас та, және маздаяснашылардың барлық дастурлары, эрбадтары һәм дін мобедтері де қамқорлықтарын бір сәтке үзген жоқ.

3 фаргард

1. Содан Вираздың жаны денесін тастап, Чакад и Дайтик тауындағы Чинвад көпіріне барады және жеті күн өткен соң ол өз денесіне қайта кіреді. Вираз тәтті ұйқыдан оянғандай, ойлары Вохуманға және кернеген қуанышқа толы, түрегеледі.

5. Жеті қарындасы мен маздаяснашылардың дін дастурлары Виразды көріп, ризашылық пен бақытқа кенеледі; міне, олардың айтқаны: "Хош келді", уа, Вираз, біз, маздаяснашылар жіберген елші, өлілер патшалығынан тірілер әлеміне аман-сау қайтып оралған". Содан Вираз оларды көргесін, алға шығып, оларға қол қусырып, тағзым етеді де, былай дейді: "Сіздерге иеміз Ормаздың және ұлы періштелердің батасы түссін; және сіздерге Спитамаұлы Зәрдушт батасын жолдады, және тақуа Сроштың, Адар язатаның (періштенің), және маздаяснашылардың даңқты дінінің батасын алыңдар, және барлық өзге фраваштардың (ізгі жандардың) батасын да, ал олар расында да бақыт пен қанағатта тірлік етуде".

12. Содан соң дін дастурларының айтқаны мынау: "Онда сен де баталы бол, уа, Вираз, ізгі елші, маздаяснашылардың тапсырмасын шебер орындаған. Енді сен өзің үлкен зейінмен ортақ болған нәрселеріңмен бізбен еш өтіріксіз бөліс, және не көрсең де, бәрін бізге айтып бер".

15. Онда Вираз ескертті: "Ең бірінші айтатыным, аш һәм шөлі қанбағанды тамақтандыру керек, содан кейін ғана оған сауал қойып, тапсырма беруге болады".

18. Және дін дастурлары онымен келісті: "Жөн және әділ". Сөйтіп, шебер дайындалған хош иісті тағамдар, һәм нан, һәм салқын су, һәм шараб әкелінді. Содан соң олар рәсімдік нан дронды киелеп, және Вираз ризашылық аятын күбірлеп, дәм татты, және киелі асты тамамдап, (тағы да) бата берді. Ол Ормазды да, амахраспандтарды да өлеңмен мадақтады; және Хордад пен Амурдад ұлы періштелерге ризашылығын айтты; және жалбарыну арқылы баталы болды (афринаған).

22. Содан соң ол бүй деді: "Жазу шеберін шақырыңдар, көреген һәм білікті". Содан оған ең үздік хатшыны, көреген һәм өз ісіне білікті, әкеледі, және ол оның алдына отырды. Және Вираз не айтса да, ол барлығын дәл, анық жазып, бір де бір сөзін жіберген емес.

4 фаргард

1. Сонымен ол оған мынаны жазғызды: "Сол алғашқы түні менің алдымнан тақуа Срош пен язата Адар шығып, маған былай деп тіл қатты: "Саламатсың ба, уа, Арда Вираз, әйтсе де, бұл жолға неге асықтың, сенің өз мезгілің әлі келген жоқ қой?". Мен "Мені жіберді", дедім. Содан жеңімпаз тақуа Срош пен язата Адар мені қолдарымнан алды. Және алғашқы қадамымды ізгі оймен, екінші қадамымды ізгі сөзбен, және үшінші қадамымды ізгі іспен басып,мен өте кең және мықты, Ормазд жасаған Чинвад көпіріне шықтым.

10. Мен оған көтерілдім де қайтыс болғанның жанын көрдім. Алғашқы үш түнді жан денесінің басында өткізеді ғой, және Гатаның мынандай сөздерін әндетеді: "Өз шарапаты шарапат болуға және өзге нәрсеге жараған жан баталы болсын. Және осы үш түнде тыныштық пен қуаныштың келетіні сонша, бүкіл әлемнің құтына татитындай". Сондықтан әрбір адамның осы мерзімде сабырға, рахатқа, қуанышқа толы дегені рас.

15. Ал үшінші таңда ізгінің жаны хош иісті сәмбі талдың көлеңкесіне көшіп, танауы хош иіс сезгендей болады. Ал бұл хош иіс күнгей жақтан, Тәңірі мекенінің өзінен келіп жетеді.

18. Ал оның өз арманы (Даэна) және өзі жасаған істері сұлу ару ретінде оның алдына келеді; және оның ғажап сырт пішіні мұның қасиеттерінің үздіктілігіне сай, және ол биік толық емшекті, оның емшектерінің толысқаны, тығыздығы және төмен жағынан шығыңқылығы сонша, олар, тіпті, жүрек пен жанды баурайтындай, ал денесінің үйлесімділігі көз жауын алғандай, ал ажары құмарлық шақырады.

21.Содан ізгінің жаны қыздан сұрайды: "Сен кімнің туындысысың? Және сенің жаратушың кім? Және сен кімге арналғансын? Мына жалған дүниеде өзіңнен мүсінді және әсем сұлуды кездестіру мүмкін емес қой!"

23. Содан қыз оған жауап береді, ал ол Вираздың өзінің иманы еді, және оның өзінің істері болатын: "Мен сенің өз қылықтарыңмын, уа, ізгі ой, ізгі сөз, ізгі істердің, ізгі иманның бозбаласы. Міне, сенің қасиеттерің мен істеріңе сай, мен саған осындай соншама сүйкімді, соншама әсем, соншама хош иісті, және нәзік және даңққа толы және құмарлы, және қанағатты түрде келіп тұрмын. Сен тірі кезінде Гатаны әндеттің, және мейірімді суды кие тұттың, және отты да ұмытпадың, оны да аяладың, және ізгі адамды ол жақыннан иә алыстан болсын, қарсы алдың. Міне, сондықтан мен күшке толы және мықтымын. Бұл сен едің ғой маған күш берген, ал мен ару болсам, маған ізгілікті дарытқан өзің, ал егер мен ізгі ойлы болсам, мені қасиеттерге толтырған өзің, ал егер мен осы жарқыраған тақта кеудемді керіп, даңққа бөленіп отырсам, оған мені осынша салтанатпен орнықтырған өзің; ал егер мені мадақтаса, оның бәрі сенен. Және менің барлық даңқым сенен шыққан. Ал бұлардың бәрі сен ұстанған ізгі ой, ізгі сөз, ізгі істерге байланысты. Және сондықтан сен даңқты болуға тиіссің: сен шындыққа қызмет еттің. Шаршаусыз ғибадатта да, Ормаздпен ортақтасуда да, сен өзіңді құдайға қызметке және Ормаздпен ізгі сұхбатқа арнадың. "Және береке әрқашанда сенің өзіңмен болсын".

5 фаргард

1. Содан соң Чинвад көпірінің кендігі тоғыз найзадай болды. Срош тақуа мен Адар язатаның көмегімен мен Чинвад көпірінен еш қиналыссыз, бақытты, өжет, даңқты өттім. Және маған язата Михрдан, және Рашну биден, және мейірімді Вайюдан, және язата Вархарана ерден, және әлемді өсіруші Аштада язатадан, және маздаяснашылардың қасиетті дінінің Фарнынан (даңқынан): және сақтаушы ізгі фраваштардан, және маған, Арта Виразға, алғашқы болып еңкейіп, тағзым еткен езге әулиелерден ұлы көмек болды. Және мен, Арта Вираз, мұнда Рашну биді көрдім. Ал оның қолында ізгілер мен күнәһарлардың істерін өлшейтін сары алтыннан таразысы бар екен.

6. Сөйтіп, ізгі Срош пен язата Адар мені қолдарымнан алып, былай деді: "Бар да көр, ал біз саған Көкті де, тозақты да, салтанатты да, даңқты да, қанағатты да, мәңгі тыныштықты да, рахатты да, шаттықты да, барлық құмарлықты да, қуанышты да, хош иістерді де, ізгілерге көкте көрсетілетін құрметті де көрсетеміз. Ал сонымен бірге саған қара түнек те, есебі жоқ һәм абыройсыз қорлық та, бақытсыздық та, бітпейтін езгілер де, зұлымдықта, қиналыс та, азаптау да, барлық сұмдық та, албастылар да, мүңкіген иістер де, тозақ жазаларының барлық түрлері де, және тозақтың барлық албастыларының, сиқыршыларының, оңбағандарының да барлық қылықтары ашылады. Және біз саған шындық тұрағының бар жиынтығын, және өтірік ордасы жасырынған қайғы мекенін көрсетеміз. Және біз саған дінге беріктерге Ормазд пен амахраспандтардан құрмет қалай көрсетілетінін көрсетеміз және Көк құтымен тозақ күңіренісін ашып береміз. Және Тәңірі мен ұлы періштелердің болмысын, және Ахридман мен дәулердің жоқ болмысын, және өлілерді тірілтудің ақиқатын, және болашақ денені көрсетеміз. Және аспандар қатпарларында сен мынаған көз жеткізесің: тура жолдағыларға Ормазд пен амахраспандтардан кайтарым болады. Және сонымен бірге сен барлық мүмкін азап пен жазаның нұсқаларын, және Ахридман мен қатыгез, бұзық дәулердің тозақ қара түнегінде күнәһарларға көрсететін барлық қиянатына көзің ашылады".

6 фаргард

Және, мен келдім және міне, мен қарап тұрмын, және мен кейбір адамдардың жандарын көріп тұрмын және олар қозғалыссыз қатып қалған, және орнынан былқ етпейді.

Сосын мен ізгі Срош иен язата Адардан сұрадым: "бұлар кімдер? Және бұлар неге мұнда тұра береді?"

4. Срош ізгі мен Адар язата былай деді: "Бұл жердің аты Хаместаған, Мәңгі Қимылсыздық, (тазару орны), және болашақ денелеріне енгенше, бұл жандар осында қала береді, ал бұл жандар жақсылығы мен күнәсі тең адамдардың жандары. Тірілерге мынаны жеткіз: "Сендерді сараңдық пен ашу сезімі ең оңай істерді атқарудан бас тартқызбасын, жақсылығы күнәсынан үш елі асқандардың бәрі жұмаққа барады, ал күнәсі кептер тозаққа түседі, ал барлық нәрсесі тендері болашақ денесіне ие болғанша, шығу тесігі жоқ Хаместағанда қалады. Және оларға жаза ретінде ауаның айналымынан туындайтын аяз бен аптап жіберіледі, бірақ өзге бақытсыздықтан олар азат".

7 фаргард

1. Және содан соң мен ізгі ойлар шаттықта тұратын Хумат жаққа, жұлдызды жолға бірінші қадам жасадым. Және осы арада мен тура жолдағылардың жандарын көрдім, және олардың нұры мен салтанаты соншама, олар, тіпті, жұлдыздай жарқырап тұр, және олардың тақ пен тақыты нұр сәулесінде орныққан, және ол жарқ-жұрқ етіп, даңққа толы.

4. Және мен Срош ізгі мен Адар язатадан былай деп сұрадым: "Бұл қай орын? Және бұл қандай адамдар?"

5. Срош ізгі мен Адар язатадан былай деді: "Бұл орын жұлдызды жол; және мұнда тірі кезінде жалбарынбаған, Гаталарды оқымаған және жақын туыстармен некеге тұрмағандардың жандары, және оларда патша билігі де, әмір билігі де, рубасы билігі де болмаған. Әйтсе де, өзге істеріне байланысты олар әулиелер".

8 фаргард

1. Содан мен екінші қадам жасадым және бұл Ай жолындағы Хухт ізгі сөздердің қонақжай мекені болатын, және мен ізгілердің мекенін көрдім.

3. Мен Срош ізгі мен Адар язата былай деп сұрадым: "Бұл орынның аты қалай? Және бұл жандар кімдер?"

4. Срош ізгі мен Адар язата былай деді: "Бұл Ай жолы, және мұнда тірі кезінде ғибадат жасамаған, Гатаны әндетпеген, туысқандық некеге түспегендердің жандары, бірақ өзге істері арқылы олардың мұнда тұрақтауына жол бар. Ал олардың нұрының күші Ай жарқылына тең".

9 фаргард

1. Сонда мен үшінші қадам жасадым, сөйтіп мен ізгі істер қонақжай қоныс тапқан Хурварштан шықтым. Мұнда олар үздіктің үздігі деп атайтын нұр төгіліп тұр екен, және мен алтын тақтар мен алтын кілемдерге отырған ізгілерді көрдім, және бұл адамдардың барлығы күн сәулесіне ұқсас жарқырап тұрды.

5. Және мен ізгі Срош пен язата Адардан сұрадым: "Бұл к.ай орын? Және бұл жандар кімдер?"

6. Срош ізгі мен Адар язата былай деді: "Бұл Күн жолы; және бұлар тірі кезінде жақсы патша, жақсы әмір, жақсы көсем болған адамдардың жандары".

10 фаргард

1. Және төртінші қадаммен мен даңққа толы Тародманға кірдім. Және біздің алдымызға қайтыс болғандардың жандары шығып, бата сұрап, бізді мадақтап, былай деді: "Уа, тура жолды, мынауың байыпсыз қылық емес пе? Өйткені өткінші және қастыққа толы әлемнен сен байқамай тозбайтын әлемге кірдің. Ал сондықтан сен мәңгі өмірдің дәмін татуға, және мәңгі ләзаттарға бөленуге тиіссің".

6. Және сонда Ормазд отының язатасы Ддар алға шықты, және маған құрмет көрсетіп, ол былай деді: "Бұл осы, Арта Нираз, әсем және жасыл талдарды құрбандық отына жағушы жәнe маздаяснашылардың шебер елшісі!"

8. Мен де оны құрметтеп, мынандай сауал қойдым: "Мен сенің құлыңмын, уа, язата Адар, және тірілер әлемінде мен саған су тамбаған ағаш арнап, жеті жыл тұнған түтіндіктер саламын, ендеше сен неге қайғыланасын және маған дымқыл отын салдың деп, айтасың?"

11. Және сонда Ормазд отының язатасы Адар былай деді: "Жүр, сенің маған жасыл талдан аққан судың бүтін көлге айналғанын көрсетейін".

13. Және ол мені апарып, көл-көсір көлдегі көгілдір суды көрсетті: "Міне, мынау талдан сығылған су, және Сіз осыны маған тарттыңыз".

11 фаргард

1. Және осы арада алтын тағынан Вохуман амахраспанд тұрып, мені қолымнан жетектеп, ізгі ой және ізгі сөз және ізгі іс сөздерімен Ормаздтың өзіне, және өзге әулиелерге, және язатасақтаушылар Зәрдүшт Спитамаға, және Кей Виштаспаға, Джамаспқа, және Зәрдүшт ұлы Исадвастарға, және діннің өзге сақтаушылары мен абыздарына апарды, және мен олардан сәулелі және үздік ешкімді көрген жоқпын.

5. Және Вохуман былай деді: "Бұл Ормазд". Және мені оған қызмет етудің қуанышы жаулап алды.

8. Және ол маған мынадай сөздермен тіл қатты: "Сәлем саған, арта Вираз, және сенің абыройың көбейсін; кемшілігі мол болмыстан сен тазалық һәм жарық әлеміне кірудесің". Және ол Срош ізгі мен періште Адарды шақырып, былай деді: "Арта Виразды алыңдар да, оған тура жолдағылардың құрметіне берілген абырой мекенін және сонымен бірге күнәһарлардың жаза алатын орнын көрсетіңдер".

13. Содан соң Срош ізгі мен Адар язата мені қолдарымнан алып, барлық орындарды аралатқызды. Және мен амахраспандтарды кердім, және мен язата періштелерді кездестірдім; және маған періште сақтаушылар Гайомард, Зәрдүшт, Кей Виштаспа, Фраваштар, Джамасп және өзге ізгі дін басылары көрінді.

12 фаргард

I. Және мен келіп қарасам, жомарт пейілділердің жандарын көрдім, ал олар өте әсем еді, және өзге жандардан биік болатын, және ұлылық пен салтанатқа толы еді. Кең пейілділердің жандарын Ормаздтың жоғарылатқаны сонша, олар жарықта һәм биікте, һәм құдіреттілікте тұрады. Және мен бүй дедім: "Рахымға толы жомарттар расында да кейуаналар, себебі олар өзге жандардан артық".

7. Және мен Гатаны әндеткендермен, яшттарды уақытыңда оқығандарды көрдім, және олар Ормаздтан Зәрдүштке түскен маздаяснашылардың ізгі дініне берік екен, және мен оларға жақындап, олардың алтын және күміспен көмкерілген барлық жамылғылардан асатын киім кигендерін көрдім. Және мен олардың рахатта екенін ұқтым.

11. Және мен жақын туыстарымен некеде болғандардың жандарын көрдім, және олардың тірі кезіндегі ең кем дәулеті мұнда салтанат һәм жомарттықта көбейген. Және олар қанағатта еді.

14. Және мен жақсы патшалар мен әмірлердің жандарын көрдім, және олардың ұлылығы да, мейірімі де, мықтылығы да, абыройлары да, әлдеде көбейген екен, және олар алтын шалбарлы, салтанатты екен және ризашылықта еді.

18. Және мен асқан даңқпен ізгі ұлылықтағы шындықтың ұлы жаршыларын көрдім. Және бұл мені мақтанышқа толтырды.

13 фаргард

1. Және мен ойлары үздік, сөздері үздік, істері үздік әйелдердің жандарын көрдім, және олар бағыныштылығында өте ұяң еді, және үй иелерін патшадай құрметтейтін, және олардың көйлектері алтын және күміспен көмкерілген еді. Және мен сұрадым: "Бұл кімнің жандары?"

4. Және Срош ізгі мен Адар язата былай жауап берді: "Бұл фәни дүниеде суды да, отты да, жерді де, ағаштарды да, малды да, қойды да және Ормаздтың өзге де жасағандарын дәріптеген әйелдердің жандары. Және олар Язишн және Дрон рәсімдерін жасаған, және Тәңіріге қызмет етіп, оны мадақ еткен; және олар барлық тиісті рәсімдерді ұстанған, және Көк болмысының язаталарына һәм жер тірлігінің язаталарына жалбарынған, және күйеулері һәм иелері алдында олар не айтса да орындап, кішіпейіл, бағынышты, момын болатын; және олар Маздаясна дініне күмән келтірген емес. Және жақсылық жасауда өте ыждаһатты еді. Және барлық күнәлі нәрседен аулақ жүретін. Және мен олардың қанағатта екенін көрдім.

14 фаргард

Және сонымен бірге мен Язишн рәсімдерінің орындаушыларының жандарын көрдім, және жазуды жүрегінде сақтағандардың барлығын, ал олар асылдардың ішідегі ең асылы және ұлылардың ішіндегі ең аяулысы. Және олар қанағатты көрінді.

Және мен дін рәсімдерінің және құдайға ғибадаттың барлық рәсімдерімен өсиеттерін орындағандардың жандарын көрдім, ал олар барлық өзге жандардан биік отырады; және олардың ізгі істері аспандай биік. Және олардың бәрі абыройлы.

Және мен батырлардың жандарын көрдім, және олардың балпаң басқан жүрісі қанағат пен қуанышқа толы еді, және олар патшалардың қасында болатын; және осы батырлардың өте шебер жасалған барлық қаруы мен көбелері алтыннан құйылған және асыл тастармен көмкерілген, және бәрі өрнектеліп, зерделеніп тігілген, ал олар ғажап шалбар киген ұлы салтанатты, құдыретті, даңқты. Олардың ұлы қанағатта екеніне көзім жетті.

11. Және жер бетіндегі зиянды мақұлықтарды (кхрафштры) көптеген түрде жойғандардың жандарын көрдім, ал соған байланысты сулардың да, киелі оттардың да, және барлық от пен өсімдіктердің де берекесі, және жердің гүлденуі мөлшерсіз түрде өскен; және олар даңқ пен ғибадатта еді. Және олардың үлесіне көптеген рахат тиді.

14. Және байбатшалар мекенінде мен дихандардың жандарын көрдім, және олар сән-салтанатқа да, даңққа да, нәзік шілтерлі киімдерге де рахаттанған еді, ал олар су мен жердің, өсімдік пен малдың әруақтарына жалбарынып, мадақ айтқан еді, міне енді олардың өздеріне ризашылық білдіріп, мадақтап, құрмет көрсетуде; ал олардың тақтары да сондай ұлы, және олардың тұратын орындары да ізгі орын. Және олар қанағатта.

19. Және тірілер әлемінде өз патшалары мен иелеріне қызмет еткен шеберлердің жандарын көрдім; және соған байланысты енді олар тыныштықта биік және кілем төселген ең үздік һәм өрнектелген тақытта отыр. Олар ұлы қанағатта еді.

15 фаргард

1. Және тірілер әлемінде ірі қара және қой бапкері, оларды бағып-қағушы, және оларға қызмет етуші, және асыраушы, және қасқырдан һәм ұры-қарылардан және қатыгез адам тираннан қорғаушы малшылардың жандарын көрдім. Малшылар өз төлдеріне тиісті уақытыңда суын да, шөбін де, жемін де беретін; және оларды суық аяздан да, ыстық аптаптан да алып шығатын; және уақытыңда будандастырып, уақыты келмесе будандастырмайтын; адамға тиісті уақытыңда келетін ең ұлы пайда да, түсім де, береке де, ас та, киім де, міне, қайдан еді. Және олардың үлесі жарықтықтардың арасында болу, ал олар салтанатты биікте отырады, ұлы қуаныш пен рахатқа бөленіп. Және олардың рахаты мен қанағаты, міне, осындай еді.

9. Және маған көптеген алтын тақтар, әсем кілемдер мен салтанатты жамылғысы бар көпшіктер ашылды, ал оның үстінде үй иелері және билердің жандары отырған еді: олар ауыл үйлерінің басшылары болатын, және олар құрметке ме, қорғаушы еді, және олар жеміссіз жерлерді көркейтіп, оларды гүлденуге һәм өнімділікке әкелген, және олар өсіп-өндіру қамқорлығында және киелі ізгілік жерін әспеттеп, арықтар мен ағын сулар өткізіп, көптеген фонтаңдар жасап, және көл-көсір пайдалы істер жасаған. Және, міне, олардың алдында бар ұлы даңқы және салтанаты мен су мен талдардың язатасақтаушылары тұрып, оларға бата беріп, мадақ айтып, құт жаудырған. Және олардың рахаты зор еді.

16. Ал сонымен бірге мен ұлы қуанышпен ең үздік тақытта қадірлі ұстаздар мен оқытушылардың жандарын көрдім. Және мен қанағат сезімде болдым.

18. Және мен бітістіруші және бейбітшілік сүйгіштердің жандарын көрдім, және олардың нұры сондай, Күн, Ай мен жұлдыздардан да басым; және мәңгілікке оларға көк нұры тарту етілген.

21. Және мен арта ізгілігінің ғажайып әлемін көрдім, ал ол дегеніміз кеңістіктің аса даңқты нұры. Ол базиликтің хош иісіне толы, және ол әсем де, барлық жағынан ғажап та, және салтанатты да, және даңққа толы да (фарр), сансыз қуанышқа һәм кез келген ойлап табуға болатын рахатқа толы да, және онымен тояттанып біту мүмкін емес.

16 фаргард

1. Сосын Срош ізгі және Адар, періште, мені қолдарымнан жетектеп, мен әрі қарай жүрдім. Және келіп, мен құбыжық тозақ іспетті, ұлы һәм көңілсіз өзенді көрдім, және ол өзеннің бойында көптеген жандар мен сақтаушы періштелер топталып тұрды; олардың кейбіреуі өзеннен мүлде жүзіп өте алмады, ал өзгелері ұлы қиналыспен өтті, ал үшіншілері оп-оңай кесіп өтіп жатты.

5. Және мен сауал қойдым: "Бұл не өзен? Және мынау өзен бойында қауқарсыз күйде тұрған адамдар кімдер?".

6. Срош ізгі мен Адар язата былай деп жауап берді: "Бұл марқұмдарды азалап өкіріп жылағанда адамдар көзінен ағатын көз жасы өзені. Бірақ олар бекер жас төккен, енді бұл көз жастары ағылып, қайғы өзеніне айналған. Ал өзеннен өте алмай тұрғандар, туысқандары олардың қайтқанынан кейін көп өкіріп жылағандар, ал өзенді аз-кем қиналыспен өткендердің жақындары көп жыламаған. Сен тірілерге мынаны айтып бар: "Тірілер әлемінде өлгенге өкіріп жыламаңдар, және бекерден бекер һәм орынсыз жыламаңдар; өйткені сонша зиян әкелесіңдер ғой, және сіздердің марқұмдарыңыздың жаны кейін сонша қиналуы мүмкін ғой".

17 фаргард

1. Және мен қайтадан Чинвад көпіріне оралдым. Және мен сорлы күнәһардың жанын көрдім. Және осы үш түнде бұл жанға мен өмірімде көрмеген көптеген қатер мен зұлымдықтар ашылады екен. Және мен ізгі Срош пен язата Адардан сұрадым: "Бұл кімнің жаны?".

4. Срош ізгі мен Адар язата былай деді: "Бұл күнәһар жан. Ол елім төсегінің жанында айналсоқтап жүре береді, ал күнәһар өлгенде, ол өмір ұшып кететін орында тұрады, және ол күнәһар басында тұрып ол Гатаның мынандай сөздерін мырындайды: "Уа, Ормазд, жаратушы! Мен қай жаққа барайын енді? Менің соңғы орным қайда болмақ?" Және адам үлесі алаңдаушылық пен қатерге толы тірілер әлемінде қаншама бақытсыздық болса, онымен де бұл түні соншама қатер мен қиналыс болады".

10. Ал сосын оған қарсы дымқыл һәм сасық иісті жел жүйткиді. Және жанға былай естіледі: Міне, ол теріскей жақтан, дәулер елінің өзінен жүйткіп келді. Тірі кезінде ол мұндай сасық желді, тіпті елестете алмас еді, осы жел ішінде оған өзінің иманы, және өз істері келіп, жалаңаш және өлімтік, кетік һәм қисық аяқ, әбден сарсылған және күбірткі мен бездерге толы, және ең оңбаған зиянды жанға [кхрафштар] ұқсас, және ең жиіркенішті, және ең мүңкіген азғын жезөкше түрінде көрінеді.

13. Және күнәһар жан былай сұрайды: "Сонда бұ кім, Ормазд пен Ахриманның жаратқандарының арасында мұнан жиіркенішті, ұсқынсыз, сасық ештеңе көрген емеспін?"

14. Ал ол өкіріп жылап мінегендей боп жауап қатады: "Мен сенің жаман істеріңмін, уа, жаман ой, жаман іс, жаман иманның Жастығы! Және сенің өз ерніңмен, және сенің өз істеріңнің қайтарымы ретінде мен саған осынша жиіркенішті және ұсқынсыз, құбыжық һәм ауру, іріңдеген және іріндеп мүңкіген, осынша бейшара және азған қалпымда көз алдында тұрмын. Сен көріп едің ғой қалай адамдар біреулері Язишн және Дрон рәсімдерін жасап, Тәңіріні мадақтап, оған қызмет еткенін. Және олар суды да, отты да, малды да. ағашты да және өзге де ізгі нәрселерді сақтап, қорғаған. Ал сен болсаң Ахриман мен дәулердің еркімен жүріп, азғын қылықтар жасадың. Және сен көріп едің ғой, адамдардың қалай қонақжайлық борышын атқаратынын, сый мен рахымға еш қайтарымсыз бөлейтінін және ешқашанда жақсы мен қасиетті деп ол мейлі, жақын, немесе, алыс болсын, көмек аямайтынын. Ал сен болсаң, сараңдық пен кісәпірлікке берілдің және пейіліңнің тарлығы сонша, олардың алдында есігіңді жауып қоятынсың. Және мен саған албасты боп көрінсем, ол саған байланысты ғой және мен ұсқынсыз болсам, бұл ұсқынсыздық сенен келді маған. Мен осы арада қорлықтан дірілдеп тұрсам, сен емес пе мені қауқарсыз қылған. Және менің орным дәулердің теріскей жағында болғаны, мені шеткі теріскей жаққа да лақтырған сен. Және мұның бәрі сенің арам ойларың, арам сөздерің, арам істерің арқылы. Және олардан енді маған көптеген уақытқа қарғыс жауады, және мен аластатылғанмын, және мен Зұлымдық рухына һәм зиянды тірлікке лақтырылғанмын".

27. Осы сөздерді өкіріп айтып, күнәһардың жаны бірінші қадамын Дузш хуматқа (арам ойлар), екінші кадамын Дузш хухтқа (арам сөздер) және үшінші қадамын Дузш хувартқа (арам істер) басады; және төртінші қадамында ол тозаққа тоңқалаң асады.

18 фаргард

1. Содан соң Срош ізгі мен язата Адар, періште, мені, шыдамым таусылмас үшін қолдарымнан алды. Және жүре бастап көргенім бұрын менің құлағыма да естілмеген, көзіме де көрінбеген аяздың да, аптаптың да, сараңдықтың да, сасықтың да ең ұлысы. Мен тағы бір қадам жасадым, сөйтсем, менің алдымда тозақтың ашқарақ жағы ашылды, және ол құбыжық шатқалдай, және ол бүріскен тесіктің ең тарына құлаған ойықтай, және мұнда қорқыныш мекені жасырынған; және мұнда қара түнек һәм көңілсіздік, және ешкім саған қол созбайды, мүңкіген иістен қолқа қабысатындай, ауа жұтсаң болды тыпырлап, бүкіл бойың дірілдеп, төмен құлайсың, және осы қиналыс себепті еш үміт жоқ, және мұнда тірліктің барлық түрі үмітсіз; және әрбіреу былай ойлайды: "Мен жалғызбын..."; және үш күн, үш түн өтпей жатып, ол айғай салады: "Міне, ұшы-қиыры жоқ тоғыз мың жыл өтсе де, әлі бір құтылу жоқ. Және мұнда қайда қарасаң да, зиянды жандардың ең құртақаны таудай көрініп, жылжып келе жатады, және олардың бар ынтасымен күнаһар жандарды талайтыны, умаждайтыны, келеке қылып, қорлайтыны сонша, бүйтіп, тіптен, итке қатысты қылық жасау ұят. Бірақ мен рухым жасымай сол жаққа кірдім, себебі менің қасымда Срош ізгі, әсем өсірілген, жеңімпаз даңққа толы, және Адар язата бар еді.

19 фаргард

1. Сөйтіп, жан жағыма қарап келе жатсам, бір адамның жанын көрдім, ал оның құйрығының тесігінен бөренедей жылан ішіне кіріпті, сөйтіп, оны тігінен тесіп шығып, аузынан шығып, ал, өзге мақұлықтар да оның мүшелеріне оралып, құжынап, оны азаптап жатыр екен.

4. Сөйтіп, мен Срош, ізгіден, және Адар, язатадан, сұрадым: "Бұл пенденің қандай күнәсі бар еді, оның жанын осынша азапқа салатыңдай?"

6. Срош ізгі мен Адар язата былай деді: "Бұл расында да күнәһар адамның жаны, ана дүниеде ол жиіркенішті содомия күнәсін жасап, өзге еркекке өзінің денесіне кіруге рұқсат берген, міне, осы себепті, ол тіл жетпейтін азапқа тартылуда".

20 фаргард

1. Одан әрі барып, әйел жанын көрдім. Оған кесе-кесе қылып еркектің нәжісі мен жиіркенішті сұйығын ішкізіп жатыр екен.

3. Сөйтіп, мен сұрадым: "Оны сонша қатал азаптайтындай, бұл пенденің күнәсы қандай?"

4. Срош, ізгі, мен, Адар, язата: "Бұл бір күнәһар әйелдің жаны, ол өз-өзін ұстамаған және заң нұсқаулары бойынша тәртіпте болмаған, ол етек кірі аққан уақытыңда су мен отқа жақындаған (және ол арқылы суды да, отты да былғаған)", — деді.

21 фаргард

1. Сөйтіп, мен еркектің жанын көрдім, жын-перінің арам ниетімен оның бас терісі гүмпиіп, ісіп кеткен екен, және олар оны аямай азаптады.

3. Сөйтіп, мен айқайладым: "Бұл дене қандай күнә жасаған, егер оның жаны сонша қатыгез азапталса?"

4. Срош ізгі және Ддар, періште, былай деді: "Бұл күнәһар адамның жаны, себебі тірілер әлемінде ол ізгі адамды ақиқат жолынан тайдырған".

22 фаргард

1. Сөйтіп, мен тағы бір еркектің жанын көрдім, және жын перілер оның көмейіне нәжіс және әйелдің етек кірін ағызған, және ол өзінің тәнінен тән болып туған, мүшелері жарасымды һәм үйлесімді ұлын қуырып жеп отыр екен.

4. Сөйтіп, мен сұрадым: "Бұл пенде қандай күнәға батқан, егер оның жаны шыдауға беймүмкін азапқа шыдап жатса?"

5. Срош ізгі және Адар, періште, былай деп жауап қатты: " Бұл жанның иесі тірі кезінде әйелмен жыныстық қатынас жасаған, ал ол кезде оның етеккірі аққан, және бұл әрдайым 15 танапфур күнәдан аз емес".

23 фаргард

1. Сөйтіп, әрі басып, мен осында аштық пен шөлден қиналған адамның жанын көрдім, ол "Өлдім! Өлдім!" деп айқайлап жатты. Содан ол шашын жұлып, сақалының пәре-мәресін шығарып, содан өзінің қанын жұтқан, со дан оның аузынан көбік аққан.

4. Содан мен сауал қойдым: "Егер оның жаны сонша қатыгез азапталса, бұл пенде қай мөлшерде күнә жасаған?"

5. Срош ізгі мен Адар язата былай деді: "Бұл күнәһардың жаны, ал ол тірілер әлемінде жеген наны үшін рахмет айтпаған; ол занды бұзып, Хордад және Амурдад амахраспандтардың суы мен жемісін ашқарақтана жеген және тұтынған, содан осы күнәсі арқылы Яштты оқымаған; міне, ол Хордадтың суы мен Амурдадтың жемісін өстіп кемсіткен; содан бұл жан осы күнәсі үшін шексіз азап пен жазаға кесілген".

24 фаргард

1. Сөйтіп, мен тағы бір әйелдің жанын көрдім, ал ол болса емшектерінен тозаққа ілінген екен; және коп зиянды жандар (храфстр) оның денесінде құжынап жатыр екен.

4. Сөйткесін, мен былай сұрадым: "Бұл пенде қандай күнә жасаған оның жанын сонша қатты жазаға тартатындай?"

5. Срош, ізгі, және, Адар, язата, төмендегідей деді: "Бұл бір күнәһар әйелдің жаны, ал ол жәлеп болатын; тірілер әлемінде ол өз күйеуінен безген, және құмарға түсіп, өз денесін өзге еркектерге берген, сөйтіп, көзге шөп салу күнәсына ұрынған".

25 фаргард

1. Содан мен тағы бірнеше еркек пен әйелдің жандарын көрдім, олардың аяғын, мойнын және денесінің орта тұсын зиянды мақұлықтар (храфстр) талап, сүйектерін мүшелеп, бөлшектеп жатыр екен.

3. Содан мен былай сұрадым: "Бұл пенделер қандай нәрсеге кінәлі, егер олардың жандарын осынша қатыгез азаптаса?"

4. Срош ізгі мен Адар язата былай деді: "Бұл тірілер әлемінде жалаңаяқ һәм жалаңаш жүрген, өз аяқтарына сиіп, өзге де жиіркенішті қылық жасағандардың жандары".

26 фаргард

1. Содан мен тағы бір әйелдің жанын көрдім: оның тілі аузынан салбырап, мойнына дейін салақтап тұр екен, ал өзі әуеде ілулі тұрған күйі қатып қапты.

3. Содан мен сұрадым: "Бұл пенде қандай күнә жасады, оның жанын осынша қатал азаптайтындай?"

4. Срош ізгі мен Адар язата былай деді: "Бұл тірілер әлемінде өз күйеуі мен иесіне жиіркенішпен қараған әйелдің жаны, ол оған қарғыс айтқан, келеке еткен, жаппай ұрысқан және менсінбеген".

27 фаргард

1. Содан мен еркек жанын көрдім, ал жын-перілер оны шаң-тозаңды астық өлшемімен, ал күлді шарап өлшемімен өлшетіп, және осының бәрін жеуге мәжбүр еткен.

3. Содан мен сұрадым: "Бұл иенде қандай күнә жасаған, егер оның жаны осынша қатаң жазаланса?"

4. Срош ізгі мен Адар язата былай деді: "Бұл тірілер әлемінде нан, су, салмақ, немесе, ұзындық өлшемінің әділ нұсқаларын бұзған күнәһардың жаны. Және ол су мен шарапты араластырған, және дәнге құм қосқан, ал осының бәрін жұртқа қымбат бағамен сатқан, және ол алаяқтық жасаған, және ізгі адамдардың жеке меншігін талап еткен".

28 фаргард

1. Содан мен еркектің жанын көрдім, ал ол (тіреусіз) әуеде қатып қапты, ал елу жын-пері қолдарына жындысүрей жыландарды алып, оны алдынан да, артынан да екіленіп сабап жатты.

3. Содан мен былай деп сұрадым: "Бұл пенде қандай күнә жасаған, егер оның жаны осынша қатты жазаланса?"

4. Срош ізгі мен Адар язата былай деді: "Бұл тірілер әлемінде оңбаған патша болған күнәһар еркектің жаны, бұл еркектердің арасындағы ең қатыгез һәм талқандатқыш еді, және ол хайуандық пен азаптың көптеген түрін қолданғанына кінәлі".

29 фаргард

1. Содан мен тағы бір еркектің жанын көрдім. Оның тілі аузының бір жағынан салақтап тұр екен, және тілді зиянды мақұлықтар жырымдап, кеміріп атыр екен.

3. Содан мен былай деп сұрадым: "Бұл пенде қандай күнә жасаған, егер оның жаны осынша қатты жазаланса?"

4. Срош ізгі мен Адар язата былай деді: "Бұл тірі кезінде өтірік күйе жағушы болған адамның жаны, және ол бәле ойлап, адамдарды бір-бірімен шекістірген; және, міне, оның жаны ақыр аяғында оңбас тірлікке (тозаққа) лақтырылған".

30 фаргард

1. Содан мен тағы бір еркектің жанын көрдім. Оның барлық мүшелерін сындырып, бір-бірінен бөліп қойған екен.

3. Содан мен былай деп сұрадым: "Бұл пенде қандай күнә жасаған, егер оның жаны осынша қатты жазаланса?"

4. Срош ізгі мен Адар язата былай деді: "Бұл тәртіпті бұзып малды да, қойды да, және өзге төрт аяқтыларды да қалай болса солай соя бергеннің жаны".

31 фаргард

1. Содан мен тағы бір еркектің жанын көрдім, және оны басын аяғына шейін іліп, керіп қойған екен. Және мыңдаған жын-пері теуіп, ұрып, екіленіп һәм үлкен қатыгездікпен азаптап жатыр екен

4. Содан мен былай деп сұрадым: "Бұл пенде қандай күнә жасаған, егер оның жаны осынша қатты жазаланса?"

5. Срош ізгі мен Адар язата былай деді: "Бұл оңбаған сараңның жаны, ол әлемде көптеген байлық жиған, бірақ, өзі де тұтынбай, өзгемен де бөліспей, және ізгілерге ешбір бөлігін бермей жата берген".

32 фаргард

1. Содан мен тағы бір адамның жанын көрдім. Ол ізгі істерден қашатын, және жын-перілер оны Дауана (Екі жүзді) дейтін, және оның өне бойын улы мақұлықтар талап жатыр екен, бірақ оң аяғы аман қалыпты.

3. Содан мен "Бұл пенде қандай күнә жасаған?" деп сұрадым:

4. Срош ізгі мен Адар язата былай деді: "Бұл жалқау дауананың жаны, тірі кезінде ол кез келген ізгі істен қашатын; өйтсе де, бір күні оның оң аяғы арбаға жегілген өгізге бір үзім пішен теуіп жіберіпті".

33 фаргард

1. Содан мен тағы бір адамның жанын көрдім, оның тілін құрт жеп жатыр екен.

3. Содан мен былай деп сұрадым: "Бұл дене не үшін кінәлі?"

4. Срош ізгі мен Адар язата былай деді: "Бұл күнәһар адамның жаны, ана дүниеде ол өтірік айтқан, ал мұнда пенделердің көптеген түрде жасаған бақытсыздықтар мен әділетсіздіктердің себебін жасырған".

34 фаргард

1. Содан мен әйелдің жанын көрдім, оның денесін зиянды мақұлықтар (храфстр) кеміріп жатыр екен.

3. Содан мен былай деп сұрадым: "Бұл пенде қандай күнә жасады?"

4. Срош ізгі мен Адар язата былай деді: "Бұл күнәһар әйелдің жаны, ол тірі кезінде отқа еңкейіп самай шашымен шашын тараған; сөйтіп ол басындағы шашын да, қайызғағын да, және денесіндегі түгін де отқа түсіріп алған, және ол отты астына әкелген, және байқаусызда отқа жақындаған".

35 фаргард

1. Содан мен тағы бір әйелдің жанын көрдім, және ол өз мүрдесін өзі кеміріп, жеп жатты.

3. Содан мен былай деп сұрадым: "Бұл кімнің жаны?"

4. Срош ізгі мен Адар язата былай деді: Бұл күнәһар әйелдің жаны, ал тірі кезінде ол жезөкшелікпен айналысқан".

36 фаргард

1. Содан мен тағы бір еркектің жанын көрдім, ал түрі оның тіктеп қойылған жыланға ұқсас екен, ал басы оның адам басындай, ал денесі жыланның денесіндей.

4. Содан мен сұрадым: "Бұл дене қандай күнәға кінәлі?"

5. Срош ізгі мен Адар язата былай деді: "Бұл күнәһардың жаны тірі кезінде ол Зәрдүшт дінінен бас тартқан, міне, енді тозаққа лақтырылып, ехидна (жылан-адам) кейпінде тұр".

37 фаргард

1. Содан мен кейбір еркектер мен кейбір әйелдер жандарын көрдім, оларды аяғынан іліп, басын жерге салбыратып қойған екен; ал ехидна мен скорпийлар, және өзге улы мақұлықтар олардың денесін шағуда.

4. Содан мен былай деп сұрадым: "Бұл қай адамдардың жандары?"

5. Срош ізгі мен Адар язата былай деді: "Бұл ана дүниеде су мен отты сақтамаған, оларға қамқорлық жасамаған адамдардың жандары, сол себепті ол суға да, отқа да зиян келтірген, және олар киелі отты әдейі өшірген".

38 фаргард

1. Және мен еркектің жанын көрдім, ал олар оған өлексенің және қан мен балшыққа былғанған өлі адамның етінен, және өзге де сасық иісті былғаныштан һәм мүңкіген хайуандар өлексесінен жегізіп жатыр екен.

3. "Бұл тән қандай күнә жасады" — деп сұрадым.

4. Срош ізгі мен Адар язата былай деді: Бұл бір күнәһардың жаны, тірі кезінде ол су мен отқа өзінің және өзгелердің нәжісін және өлексенің етін әкелген; және жалғыздан жалғыз ылғи өлексе апарып тұрған; және осындай нәрсемен айналысып, ол тазару рәсімін жасамаған.

39 фаргард

1. Және мен адам терісі мен етін кемірген бір пенденің жанын көрдім.

3. "Бұл кімнің жаны", — деп сұрадым.

4. Срош ізгі мен Адар язата былай деді: Бұл ана дүниеде қызметкерлерінің төлем ақысын өз қалтасына басып, және жолдасының үлесін жасырған күнәһар еркектің жаны; осыған байланысты бұл жан қатаң жазаға кесілген.

40 фаргард

1. Және мен арқасында тау арқалаған еркектің жанын көрдім; және ол қар бораған, қақаған аязда арқасындағы тауымен тұр.

4. Және мен сұрадым: "Бұл тән қандай күнәға кінәлі?"

5. Срош ізгі мен Адар язата былай деді: Бұл ана дүниеде адамдарды өтірік, және оларды қорлайтын, дөрекі сөздермен ғайбаттаған күнәһар еркектің жаны; және, міне, енді оның жаны осындай жазаға және мұздай аязға кесілген.

4. фаргард

1. Және мен еркектің жанын көрдім, ал олар оны ұрып нәжіс һәм өлексе һәм балшық жегізді, ал оның арасында дүлейлер (друдж) оны аямай таспен ұрып және балтамен шапты.

4. Және мен былай сұрадым: "Бұл дене қандай күнә жасады, осынша қатаң жазаға душар болатыңдай?"

5. Срош ізгі мен Адар язата былай деді: "Бұл адамы көп ыстық моншада қызмет еткен оңбаған еркектің жаны, және ол олардың денелерінің былғаныш бөлшектерін және өлексені суға, отқа және жерге тастаған; сол себепті ізгі моншаға кіріп, одан друванд болып, былғанып шыққан".

42 фаргард

1. Және мен тепкі астыңда өкіріп жылап, қайғыдан аһ ұрған бірнеше адамның жандарын көрдім.

3. Және мен сұрадым: "Бұл қандай адамдар?"

5. Срош ізгі мен Адар язата былай деді: "Бұл әкелерінің мүшесі шешелерінің мүшесіне кірген адамдардың жандары; ал балдары туғанда әкелері оларды мойындамаған; және, міне, енді олар әкелеріне опынып отыр".

43 фаргард

1. Және мен балалары аяғына жабысып өкіріп жылаған еркектің жанын кердім, ал дәулер және иттер оның аяқтарын ырылдап талап жатты.

Және мен былай сұрадым: "Бұл дене қандай күнә жасады, оның жаны осынша қатаң жазаланатындай?"

Срош ізгі мен Адар язата былай деді: "Бұл ана дүниеде балдарынан бас тартқан күнәһар еркектің жаны".

44 фаргард

1. Және мен төбені өз емшектерімен қазған әйелдің жанын көрдім; және оның басына диірменнің дөңгелегі кигізілген екен, және ол бөрікке ұқсас еді.

4. Және мен сұрадым: "Бұл дене қандай күнә жасады, оны осынша қатаң қинайтындай?"

5. Срош ізгі мен Адар язата былай деді: Бұл бір күнәһар әйелдің жаны, ана дүниеде ол өзінің жаңа туған нәрестесін өлтіріп, өлігін лақтырған.

45 фаргард

...анттан аттаған; ізгілердің дүниесін тартып алып, оңбағандарға берген.

46 фаргард

...Бұл күнәһардың жаны, ана дүниеде ол байлығын ар аттап жинаған, және оны өзгелердің жеке меншігінен ұрлап алған; және барлық өз байлығын қастарына мұра еткен, өйтсе де тек осы үшін ғана оны тозақ тосып тұр.

47 фаргард

...Бұл ана дүниеде діннен безген және ұятсыз кәпір болған адамдардың жандары және олар адам рухын ойран қылған, және оны ең негізгі, адал дін жолынан тайдырған және зұлымдық заңына апарған.

48 фаргард

...ол қойшының иті (бөрібасарды) тамақтандырмаған және үй иесі итіне (қанденге) бір үзім лақтырмаған; немесе, оларды ұрған, немесе, оларды өлтірген.

50 фаргард

өзіне тасып, өзгелердің межелік тастарын ұрлаған және оларды өзінікі ретінде орнатқан.

51 фаргард

...Адаммен келісім жасағанда жалған сөйлеген.

52 фаргард

...жиі өзінің уәдесін орындамаған, және ізгілермен де, ізгі еместермен де келісімін бұзған; бірақ ол тура жолдымен, немесе өтірікшімен жасалса да, екі жағдайда да келісім бұзылуға тиісті емес.

53 фаргард

1. Содан Срош ізгі және Адар язата мені қолдарымнан алып, Чинвад көпірінің астыңдағы Чакад и Дайтикке, шөлге апарды; және жердегі осы шол ортасында, Чинвад көпірінің астыңда маған тозақ көрінді.

4. Ол жақтан Ахриманның және жын-перінің оспадарсыз ақыруы естілді, сансыз күнәһар жандарының өкіруі мен азапты айқайы бұл қиналыс мекенін басына көтергендей еді, және мен бұлар гуіл мен жылаудан селкілдеген жердің жеті кишварын ойран ете ме деп қорқып кеттім. Және мен Срош ізгіге және Адар, от рухына қарап, жалбарындым: "Уа, мені онда апармаңдар, бірақ кері қайтарындар".

8. Содан Срош ізгі, және Адар, періште, маған былай деді: "Қорқуыңды бас. Себебі кез келген қатер сенен аттап кетеді".

10. Сөйтіп Срош ізгі және Адар періште алға шықты да, олардың артынан мен, көндім күпті, Арта Вираз, ердім, және сөйтіп біз қара түнек тозаққа ендік.

54 фаргард

1. Содан мен тасқараңғы және ең қаратүнек, және өлшемсіз зиянды, және сұмдық, және адам шыдауға мүмкін емес, қиналуға және азапқа толы, және зиян әкелуші, және жиіркенішті мүңкіген тозаққа кірдім. Содан, әрі қарап, мен алдымда Жаһаннам тұрғанын түсіндім, және оның тұңғиығы өлшемсіз тереңдікке құлдырайды, және ол мың білек тереңдіктен терең, және сен тозақтың мүңкіген һәм түнерген алауына әлемдегі барлық сәмбі талдарды тастасаң да, барлық сасығын өртеп жіберу мүмкін емес; және тағы да және өте жақын арада тіпте, құлақ пен көз арасындай, және соншама тығыз, биенің тұлымындағы қылдардай, және көптігі сансыз, және беймүмкін тарлықта, мұнда күнәһар жандары бір-біріне тығылған, бірақ олар бір-бірін көрмейді және біреуінен шыққан дыбыс өзгесіне еш естілмейді; және әрбіреуі ойлайды: "Мен жалғызбын" деп. Және мұның бәрі де солар үшін: қара түнектің тас қараңғы түнеруі де, және мұның бәрі де солар үшін: мүңкіген сасық иіс те, және мұның бәрі де солар үшін: сансыз қинаудың таусылмас азабы да, және бұл тозақтың барлық азары да солар үшін, және тозақта бір-ақ күн болған адамның өзі өкіріп, айғай салады: "Бізді осы тозақтан босатуға тиіс тоғыз мың жыл қалай өтпеген?!"

55 фаргард

1. Содан мен тағы бір күнәһарлардың жандарын көрдім, ал олар осы сұмдық және қаратүнек қайғы мекенінде құрып кетіп, қинау мен азапқа тартылған, және олар ұшыраған ойға симас азаптың ішінде боран да, қақаған аяз да, қыздырынған қыш кітаптың аптабы да, мүңкіген сасық иіс те, тас та, күл де, бұршақ та, жауын да және көптеген өзге зұлымдықтар да бар еді.

2. Содан мен сұрадым: "Бұл денелер қандай күнә жасаған, олардың жандарын осынша қатал жазалайтындай?"

3. Срош ізгі мен Адар язата былай деді: Бұл ана дүниеде көптеген кешірілмес күнә жасаған ұятсыз адамдардың жандары, олар киелі Вархаран отын да шашып тастаған, буырқанған өзеннен өтетін көпірді де құртқан, және есебі жоқ жалған және ұятсыз әңгімелерді айтқан, ал көптеген ұятсыз өсекті олар растаған. Ал олардың құмары бұзықтық; және олардың ашқарақтығынан, және олардың тойымсыздығынан, және олардың нәпсіқұмарлығынан, және олардың ашуы мен қызғанышынан бейкүнә және тура жолды адам алданып қалған; және олар орасан зұлымдықпен қылмыс жасаған. Осы себепті олардың жандары қатаң азапталуға тиіс.

56 фаргард

1. Және мен тағы жандарды көрдім, оларды өздеріне оратылған ехидналар шағып жатыр екен.

2. Және мен сұрадым: Бұл кімнің жандары?

3. Срош ізгі мен Адар язата былай деді: Бұл ана дүниеде Тәңірі мен киелі дінді алдаған күнәһарлардың жандары.

57 фаргард

...Бұл ана дүниеде коп шағынып, көз жасын ағызып, өзі өздерін басы мен бетіне сабалаған әйелдердің жандары.

58 фаргард

...Бұл ана дүниеде басы мен бетін, және лас қолдарын һәм өзге де ластанған мүшелерін үлкен ағынсыз суларда, және фонтандар мен өзендерде жиі жуған және сонысымен Хордад амахраспандты қайғыға түсірген күнәһар еркектің жаны.

59-99 фаргардтарды жіберіп отырмын. Онда арсыз адамдардың сұмдық тағдырлары туралы баяндалады. Мысалы, вагинасына кірпі кіріп-шығатын әйел туралы. Зороастризм дінінде кірпі бір мезетте Күнге қатысы бар ізгі және албасты дәулер туындысы саналады. Онда албасты дәулер туындысы байғыз туралы да, және арта сақтаушы байғыз туралы да айтылады. Өз блазығын босқа ағызатын адамға арналған жаза туралы суреттеледі, және өзге де иезуиттер, немесе, Босх стилистикасындағы, немесе, одан да сұмдық нәрселер туралы Паяндалады. Бір сөзбен айтқанда, бұлардың бәрі имандыға, немесе, иманы күмәнді азғынға арналған.

100 фаргард

1. Содан соң мен иманы зұлымдық болған, әлемді күйретуші, Зұлым дәуді көрдім, және ол тозақтағы күнәһарларды келеке етіп, ұрысып, оларды былай деп мінеген: "Сонымен сендер неге Ормаздың нанын жеп, менің жұмысымды істедіңдер? Және сендер неге ойларыңды өз Жаратушыңа арнамай, менің еркіме бағындыңдар?" Ол өстіп кекетіп-мұқатып, күнәһарларға ақырған.

101 фаргард

1. Содан соң Срош тақуа мен Адар язата маған қолдарын беріп, бұл түнерген, сұмдық, қорқынышты орыннан алып кетті, және мені шексіз жарыққа, Ормазд пен амахраспандтар жиынына алып келді.

4. Және мені Ормаздқа деген дәріптеу сезімі кернеді. Және Ормазд кең пейілімен былай деді: Сен, үздік ғибадаткер, дастур, тақуа Арда Вираз, маздаяснашылардың елшісі, жанды әлемге бар да, барлық көрген түйгеніңнің шынын айт. Мен, Ормазд, ылғи да сенімен боламын, және жөнді сөзді һәм шыншыл әрбіреуді құрметтеймін және олар туралы білемін; міне, осыны хикметтілерге айтып бар.

10. Және Ормазд осылай сөйлегенде, мен аң-таң болып тұрып қалдым, және көздерім менің жарыққа толды, бірақ мен ештеңе көрмедім. Әйтсе де, дауысын тыңдап, менің көзім ашылды: Расында да, бұл сол, Ормазд.

13. Және ол дадар (Жаратушы) Ормазд барлық әулиелер ішіндегі ең жомарты, тағы бүй деді: Әлемнің маздаяснашыларына, Арда Вираз, айтып бар: Ізгіліктің бір-ақ жолы бар — нағыз дін жолы, ал өзге жолдар жол емес. Сол себепті жалғыз жолмен, ізгілік жолымен жүріңдер, және байбатшалыққа да, қатерге де, басқа өзге жолға да бұрылмаңдар, және ізгі ой ғана ойлаңдар, және ізгі сөз айтыңдар, және ізгі істер жасаңдар, және бұл дінді тазалықта сақтаңдар, Спитаман Зардүшт оны менен алып еді ғой, және барлық дүниеде оны Виштаспамен бірге орнықтырды, тура жол заңына бағыныңдар, бірақ, жалғандықтан қашыңдар. Куәлік етемін: мал да топыpaқ жылқы да топырақ, алтын мен күміс те топырақ, және адамның денесі де бар болғаны топырақ қана; және тірілер әлемінде тек ізгілікті ғана мадақтайтын топыраққа айналмайды, және борышқа толы, және ізгілік үшін игі істер жасаған. Сен, расында да, Арда Вираз, мінсізсің, ендеше саған батамды бердім. Себебі, сенің тазалық һәм тазару жоралғыларын ұстанып орындайтыныңды, және сенің барлық ережелерді адал орындағаныңды, және сенің Тәңіріні есте сақтап тазару мен рәсімдерді тиісті түрде жасағаныңды білемін.

26. Және мен Сөзді ұғындым. Және Жаратушы Ормаздтың алдында белімді бүге еңкейіп тағзым еттім.

27. Және, міне, Срош тақуа мені мына кілемдер төселген орынға салтанатты һәм өжет түрде шығарып салды.

28. Ендеше маздаяснашылардың ізгі дінінің даңқы арта берсін!

Амансаулықта, қуанышта және тыныштықта бітірілді.

190. Парсылық ақырзаман: өліні тірілту және өткінші дене

(Үлкен Бүндахишн)





(1) Дінде айтылады: жерден өсіп-өніп алдымен — су, сосын — өсімдік, содан соң — етті қорек еткен Машия мен Машьяся сияқты, адамдарға өлгесін (немесе өлім үстінде) алдымен ет пен сүттен, кейін наннан [беру керек], бірақ өліп біткенше су ішеді.

(2) Ошетармах мыңжылдығында ашқарақтық билігінің кемігені сондай, адамдар үш күн мен түнде бір қоректенгенге қанағаттанған. Олар етті ауызға алмағаннан кейін, тек қана өсімдік және мал сүтімен қоректенеді. Одан кейін сүтті де ауызға алмай, тек су ішеді. Сошьяндардың келуіне 10 жыл қалғанда, олар ешнәрсе ауызға алмайтын халге жетеді, бірақ, соған қарамастан, өлмейді.

(3) Сосын (Дінде) айтқандай, Сошьяналар өлілерді тірілтеді. Зәрдүшт Охрмаздан сұрапты: "Жел мен су мен үгітілген денені қалай жинауға болады және өлілердің тірілуі қалай өткізіледі?" Сонда Охрмазд былай деп жауап берді: " Мен ешбір қондырғысы жоқ аспанды көзге көрінбейтін тіреуішімен жаратқанда, оның ернеуі жан-жаққа кең көсіліп, темірі жарқ-жұрқ еткенде және мен барлық дүниеуи нәрсені көтеретін, ал өзінің ешбір дүниеуи тіреуі жоқ жерді жаратқанда және мен Күн мен Ай-Жұлдыздарды жарықтың барлық түрлерін әуәдегі өздеріне тиіс бағыттарында жаратқанда және мен жер үстінде дән жаратып, оны қайта-қайта өсіп-өнетін қып және жыл сайын бұрынғысынан көп астық беретіндей ғып нұсқалағанымда және мен өсімдіктерге қызыл-ала неше түрлі түс бергенімде және мен оларға от тосып, олар ол отқа жанып, және оны неше мүшеге таратып, қорек бергенімде, ... мен осы заттардың әрбірін жаратқанда, олардың әрбірі өліні тірілткеннен қиындау еді. Себебі, маған өлілерді тірілткенде осыларға ұқсас нәрселер көмектесті. Ал олар [жаратылмай тұрып] менде ондай көмек болмаған еді".

(4). "Зейін қой". Егер мен жоқ болған нәрсені жасасам, бір кезде болған нәрсені қайта жасау неге беймүмкін болуға тиіс? Осы уақытта мен Жер рухынан сүйек, судан қан, өсімдіктерден шаш, желден жан талап етіп, тіпті, алғашқы жасалғандағы заттардан [жасап шығарамын].

(5). Ең алдымен Гайомардтың сүйегі тіріледі, сосын Машие және Машьянікі, содан соң барлық адамдардың сүйегі тіріледі. Елу жеті жыл бойы Сошьяналар өлгендерді тірілте береді және олардың ішінде құтқарылған да, қарғысқа ұшырағандар да бар, барлық адамдар қайта тіріледі. Және әрбір адам өзінің жан берген, немесе, құлап қалған жерінен көтеріледі...

(7). Сосын адамдар "Мынау менің ағам", немесе, "Мынау менің дүниедегі ең жақын туысым" деп,— бір-бірін тани бастайды, яғни жан жан мен тәнін таниды. Содан соң Исат Вастар жиыны шақырылады, және адамдар осы жиында тұрады, және әрбір адам өзінің жақсы һәм жаман ісін көреді, және құтқарылғандар қарғыс атқандардан ақ қой, қара қойдан ажыратылғандай ерекшеленеді.

(8). Және бұл жиында құтқарылған досы бар қарғыс атқандар сол құтқарылған адамды "Сен мені неге жерде өзің жасаған жақсы істерің үшін мақтамадың?" деп ұрсуы мүмкін. Және құтқарылған адам оны шынымен мақтамаса, ол осы жиында ұятты саналуға тиіс.

(9). Сосын олар құтқарылғандарды қарғыс атқандардан ажыратып, құтқарылғандарды жұмаққа, ал қарғыс атқандарды қайтадан жұмаққа лақтырады. Және үш күн, үш түн бойы бұл тозақ тұрғындары тозақ отыңда үйітіліп, жаны мен тәні жазаға тартылады, ал құтқарылғандардың денесі үш күн, үш түн бойы жұмақта қуанышқа кенеледі.

(10). Себебі, қарғыс атқандар құтқарылғандардан, ал құтқарылғандар қарғыс атқандардан ажыратылған күні барлық адамдардың көз жасы олардың аяғына төгіледі. Ұлы әкесінен, ағасы інісінен, досы досынан ажыратылғанда, өрбір адам өзі жасаған ісіне көз жасын төгеді, құтқарылғандар қарғыс атқандар үшін, ал қарғыс атқандар өзі өздері үшін.

(13). Және Точихр, аспандағы жылан, Ай шыңынан жерге құлайды, және жер бері талаған қойдай әбден қиналады.

(14). Сонда Тәңірі От пен Тәңірі Айриаман тау мен төбеде темірді ерітіп, ол жер бойымен өзендерше ағады. Және олар барлық адамдарды осы ерітілген темірден өткізеді, сөйтіп, оларды тазартады. Және құтқарылғанға бұл жылы сүттен өткендей көрінеді, ал қарғыс атқанға кәдімгі ерітілген темірден өткендей көрінеді.

(15). Содан соң барлық адамдар, әкесі баласымен, ағасы інісімен және барлық достар ұлы қуанышпен жиналады. Содан бір-бірінен сұрайды: "Сенің жаның бұл ұзақ жылдары қалай тұрды? Сен құтқарылдың, әлде, сені қарғыс атты ма?" Сосын жан өзінің тәнін көріп, оған сауал беріп, жауабын естиді.

(16). Барлық адамдар бір дауысқа айналып, бар дауысымен Охрмазда мен Амахраспандаларды мадақтайды. Осы уақытта Охрмазд өзінің жарату ісін бітіріп, оған енді істейтін (ізге жұмыс қалмайды.

(17). Өлілерді қайта тірілту барысында Сошьяналар және оның көмекшілері өлілердің қайта тірілуіне құрбандық шалады және осы құрбандық барысында Халхайанс өгізі өлтіріліп, оның майынан олар мәңгі өмір ішімдігі ақ Хомды (Хаома) дайындап, оны барлық адамдарға береді. Және барлық адамдар мәңгіге мәңгі өлмес боп қалады.

(19). Әрбір еркек үшін оның әйелі мен балалары қайта тірілтіреді, және олар қазіргі жерде жасайтындай өздерінің әйелдерімен жыныстық қатынас жасайды, бірақ одан бала туылмайды.

(22). Сосын Охрмазд күйретуші рухты жаулап алып, Вахуман (Киелі Ой) Акоманды (Арам Ой), Артвахишт Индарды, Шахревар Савилді, Спандармат Тароматты (менсінбеушілік), оның өзге аты Напахайтх, Хурдат пен Амурдат Тайрич пен Зайричты, Шын Сөз Өтірік Сезді жаулап алып, ал Киелі Срош Эшманы, қанды тудың ашуын жаулап алады.

(23). Сонда тек Ахриман мен Аз (Нәпсіқұмарлық) деген екі өтірік қана қалады. Охрмазд жерге түсіп, Зот абыз өзі киелі Срошпен бірге және өзінің абызы Раакшпен және ол қолында киелі билікті ұстайды. Осы Гатик рәсіміне байланысты Ахриман мен Аз қаруынан айырылып әлсізденеді және аспанның қай тесігінен кірсе, сол тесігінен қараңғылық иен қаратүнекке лақтырылады.

(24). Және Гочихр жыланы еріген темірде өртеніп кетеді, және еріген қорғасын Тозаққа ағады және Тозақтағы бүкіл сасық һәм іріген-шіріген иісі осы еріген қорғасында өртеніп, тазарады. Күйрету Рухын жіберген Тозақ тесігі осы еріген қорғасынмен мөрленеді және тозақтың жері осы дүниенің кең алқаптарына әкелінеді.

(26). Сонымен бірге, бұл жер тау мен жазықсыз, теп-тегіс болады деп айтылған. Тау да, шың да, ой да, жердің биігі де, төмені де болмайды.

Буддашылдық мәтіндері

Болашақ Буддасы, Майтреяға байланысты болжам

Болашақта, шамасы 30 мың жылдан кейін, Майтрея келеді. Қазір Майтрея Тушитта аспан қатыңда өзінің қайта туылуын күтуде. Оның аты "митра" — "дос" деген сөзден шыққан. Себебі, достық пейіл буддалықтардың ең үлкен қасиеті, христиандық мейірімге ұқсас.

Сарипутра, ілімнің ұлы шабандозы, ең хикметті һәм жарқырақ, Жаратушыға сауал қойды: "Біраз уақыт тұрып, сен бізге әлемді келесі кезеңге апаратын болашақ Будда туралы айттың. Оның аты Майтрея болады дедің. Мен енді оның құдіреті мен кереметтері туралы көбірек естісем деп едім. Маған осылар туралы айт, уа, адамзаттың ішіндегі ең үздігі!"

Жаратушы жауап берді: "Ол уақытта мұхит суының кеп бөлігінен айырылады. Соған сәйкес, әлемдік билеушіде оны кесіп өтуге кедергі болмайды. Үндістан, әлгі Джамбу аралы, барлық жерде тап-тақыр болып, он мыңдаған шақырымға созылады және барлық адамдар онда тұруға хұқылы болады. Онда қылмыс һәм зұлым істер жасамайтын, ал ләззатты жақсы істерден табатын сансыз көп тұрғындар болады. Жер беті тікенексіз, тегіс және жас шөптің көк майсасына толы болады, біреу секірсе ол мақта ағашының жапырағы сияқты былқылдап тұрады. Оның ғажап хош иісі болады және онда еш күтімсіз дәмді күріш өседі. Ағаштарда жібек және бояуы сан алуан өзге маталар да гүлдеп тұрады. Ағаштарда бір уақытта жапырақтар, гүлдер және жемістер өсіп тұрады. Олардың биіктігі адам дауысы жететін мөлшерде болады және олар сегіз милиярд жылдар бойы өседі. Адамдар ешбір мінсіз болады, олар ренжуді білмейді және қуат пен қуанышқа толы болады. Олардың денелері дәу және терісі әсем түсті болады. Олардың күштері орасан. Науқастың үш түрі белгілі — адамдар ішектерін босату керек, олар тамақтану керек, олар қартаюға тиіс. Әйелдер 500 жасқа келгенде ғана тұрмысқа шығады".

"Кетамути қаласы ол кезде астана болады. Онда Шанкха деген билігі мұхиттың шетіне жететін билеуші болады және ол Дхарманың үстемдігін қамтамасыз етеді. Ол мындаған керемет жасаған ұлы батыр болады. Оның ұстазы субрахман атты бархмин болады, төрт Веданы түгел білетін және брахминдердің барлық иманына бойлаған өте білімдар адам. Және осы брахминның Брахмавати атты әсем, тартымды, сұлу және жаңарған әйелі болады".

Майтрея, адамдар ішіндегі ең үздігі ташит аспан қатын тастап, өзінің соңғы қайта туылуына осы әйелдің құрсағына енеді. Оның жарқырақ денесін ол он ай бойы көтереді. Сосын ол әсем гүлді баққа барып және отырмай да, жатпай да, түрегеп тұрып, ағашты құшақтап, Майтреяны туады. Ол, адамзат арасында ең асылы, оның оң жағынан шығады және күн бұлтты жапқаннан кейін де жарқырай береді. Су тамшысы тамған лотос қандай болса, жатырда солай ласталған ол үш әлемді өзінің салтанатына толтырады. Ол туған бойдан алдыға жеті қадам жасап, және ол басқан жерде асыл тас шығып, немесе, лотос өсіп-өнеді. Ол көзін тіктеп оң бағытқа қарайды да, былай дейді: "Бұл менің соңғы туылуым. Бұдан кейін ешқандай туылу болмайды. Енді ешқашан мен мұнда келмеймін, бірақ мен Нирванаға жетемін!"

Содан әкесі баласынан асқан тұлғаның отыз екі белгісі Пар екенін көргенде және олардың нәтижелерін киелі жалбарыну сәулесінде қарастырғанда ол қуанышқа толады, себебі ол осы жалбарыну арқылы біледі: баласы не әлем билеушісі, немесе, ұлы Будда болады. Бірақ Майтрея өскен сайын Дхармаға шалдығып түсінеді: тірі жанның бәрі азапқа жаралған. Ол аспани әуез естіді: оның терісі алтынданған түсті еді, оның денесі салтанатқа толы болатын, кеудесі кең, аяқ-қолдары жақсы дамыған, ал көздері лотостың хауізіне ұқсас еді. Оның денесінің биіктігі 80, ал ені 20 білек болатын.

Оның шашбауын көтергендер өзі жалбарынуға үйреткен 84000 мың адамнан тұратын. Осы нөкерлерімен ол үйін тастап, бір күні сапарға шықты. Ол айдаһар ағашының көлеңкесінде нирванаға жетеді. Оның бұтақтары 50 шақырымға көтеріліп тұратын және оның жапырақтары алты қосқа алыс және кең көсілген еді. Оның астыңда Майтрея, адамзат ішіндегі ең артығы нирванаға ұмтылуда — бұған еш күмән жоқ. Және ол үйін тастап, сапарға шыққанда, нирванаға жетеді.

Содан соң ең ұлы данышпан ол мінсіз даусымен, яғни, жамандықтың өзін және оның себебін және қауіпсіздік әкеліп, нирванаға апаратын киелі сегіз қырлы жолды Драхманы уағыздайды. Ол төрт анықты түсіндіреді, себебі ол бұл ұрпақты көрді, солар үшін дайын боп және Драхманы уағыздағанда, оның дауысын есіткендер, осы дінде алға басады. Олар әсем гүлге толы бақта жиналып, және бұл жүздеген шақырымға созылған кеңістікті қамтиды. Майтрея басшылығымен жүз мыңдаған адамдар дінге кіреді.

Сосын Майтрея, жанашыр ұстаз, жиналғандарды көзімен бір шолып шығып, оларға былай деді: "Шакья Муни бәрінің де көрді, ол данышпандардың арасындағы ең үздігі, құтқарушы, әлемнің нағыз қорғаушысы, нағыз Драхманың сақтаушысы. Құтқару жолын сендерге көрсеткен соның өзі, бірақ оған жетуден бұрын сендер менің ілімімді күтуге тиіс едіңдер. Сендер Шакьямуниге бүкіл қолшатырмен, байрақ, туларыңмен, хош иістеріңмен, гүлтізбектеріңмен және иіс-майларыңмен ғибадат еткесін, Шакьямунидің қайтқан орнына сандал ағашының иісмайын, немесе, үгітілген шафранды қойған соң, менің ілімімді тыңдауға осында кеп отырсыңдар. Сендер, Буддадан, Драхмадан және Самхадан пана іздеген соң, менің ілімімді тыңдауға осында кеп отырсыңдар. Сендер Шакьямунидің рухани өсиеттерін ұстанып, өмірде солай әрекет еткесін, менің ілімімді тыңдауға осында кеп отырсыңдар. Сендер дәруіштерге садақа ретінде киім, су, тамақ және көптеген дәрілер бергесін, менің ілімімді тыңдауға осында кеп отырсыңдар. Сендер әрдайым демалу күндерін тұтынғаннан соң, менің ілімімді тыңдауға осында кеп отырсыңдар".

60 ООО жыл бойы Майтрея, адамзат ішіндегі ең артығы, тірі жанға жанашыр, нағыз Драхманы уағыздайды. Және ол жүздеген миллиондарды Драхмаға үйреткенде ғана, Нирванаға жетеді. Және ұлы данышпан Драхмаға жеткеннен кейін де, оның нағыз Драхмасы тағы он мың жылға созылады.

Сондықтан ойынды Шакьямуни, жаулаушының дініне көтер! Себебі онда сен Майтреяны, мінсіз Будданы, адамзат ішіндегі ең артығын көресің! Кімнің көңілі соншама қара бола алады, егер ол зор болашағы бар әсем нәрселер естісе, таза иманнан шабыт алса! Сондықтан рухани ұлылық іздегендер, нағыз Драхмаға қызмет көрсетсін, Будда дінін есте сақтасын!

Будда ортаншы жолды түсіндіреді. Жебе туралы аңыз: Гота Ма Будда метафизикалық мәселелерді талқылаудан бас тартады.

Сонымен мен естідім: бір күні Құдай Саваттхи мекенінде, Джетванада, Апатхиндика бағында болған екен. Қазір жасы үлкен Малупкьяпутта дүниеден баз кешіп, ойға шомғанда, оған мынандай ой келіпті: "Төмендегі ілімдерді Құдай түсінік бермей, шетке ысырып, қабылдамаған екен. Олар: Әлем мәңгі мен, әлде, мәңгі емес пе? Дүниенің шегі бар ма, әлде, жоқ па? Жанды тәнмен теңестіруге бола ма, әлде, жан бір басқа да, тән бір басқа ма? Өлімнен кейін Будда тірлік ете ме, әлде, тірлік етпей ме? Әлде, Будда өлгеннен кейін бір заматта тірлік етеді және тірлік етпейді? Әлде, Будда өлгеннен кейін тірлік етпеуші және тірлік етпеуші емес пе? — осы заттарды Құдай маған түсіндірмейді және оның түсіндірмегені мені қуантпайды, менің көңілім толмайды. Мен Құдайға барып осы сауалдарым жөнінде сұраймын. ...Егер Құдай маған түсіндірмесе, мен оқуды тастаймын да, кәдімгі өмірге көшемін".

Малупкьяпутта жақындап сауалдарын қойғанда Құдай оған былай деп жауап берді: Мен саған, Малупкьяпутта, "Кел, Малупкьяпутта, менімен имани өмір сүр, сонда мен саған түсіндірем "Әлем мәңгі ме, әлде, мәңгі емес пе? Дүниенің шегі бар ма, әлде, жоқ па? Жанды тәнмен теңестіруге бола ма, әлде, жан бір басқа да, тән бір басқа ма? Өлімнен кейін Будда тірлік ете ме, әлде, тірлік етпей ме? Әлде, Будда өлгеннен кейін бір заматта тірлік етеді және тірлік етпейді? "Жоқ, қадурлу ағзам". "Әрбіреу, Малупкьяпутта, Құдай маған әлем мәңгі, әлде мәңгі емес екенін түсіндірмесе, мен Құдаймен имани өмір сүрмеймін дейтін болса, ондай адам ешбір түсінік ала алмайды. Бұл, мысалы, уға суарылған жебемен жарақаттанған адамға оның жақынжуықтары хирургты әкеліп, емдеп беруді сұрағанда әлгі жаралының "Мен өзімді кім жарақаттағанын біліп болмай ол ерлер, немесе, брахмандар кастасынан ба, әлде ауылшаруашылығымен айналыса ма, әлде ең төменгі кастадан ба, бұл жебені шығаруға рұқсат бермеймін" дегенімен бірдей. Немесе: "Мен ол адамның аты ісім, қай отбасынан, бойшаң ба, аласа ма, әлде, орта бойлы ма, әлде, қара ма, бидай өнді ме, әлде, сары ма, әлде ол мына ауыл, мына қаладан ба? Немесе, мені жарақаттаған садақ чапа, яки, кондадтан ба, әлде оның адырнасы бамбуктан, немесе сіңірден ба, жабайы, немесе мәдени дақылдан ба, әлде ол гриф, көкқұтан, тұйғын, павлин, немесе ситулахану құсы қанатынан ба, әлде ол бұқаның немесе бұғының сіңіріне оралған ба, әлде бұл қарапайым жебе, немесе, бәкі жебе, әлде веканда, әлде темір жебе, әлде кит баласының тісінен істелген жебе ма, әлде калавир жапырағынан ба — осының бәрін білмейінше жебені шығаруға рұқсат етпеймін" деуімен бірдей. Мұндай адам, Малупкьяпутта, осының бәрін біле алмай өледі. Имани өмір, Малупкьяпутта, әлемнің мәңгі, немесе, мәңгі емесіне тәуелді емес. Және мани өмір әлемнің мәңгі еместігіне тәуелді емес. Егер дүние мәңгі, немесе, мәңгі емес деген көзқарасты ұстансақ мен осы өмірдің өзінде күйретіледі дейтін туылу, қартаю, өлу, қайғы, зар, азап, мұң мен сергелдең бәрібір бола береді. Және бұл дүниенің шектеулілігіне байланысты емес... Және Татхагатаның өлімнен кейін де тірлік етуіне байланысты емес. Сондықтан, Малупкьяпутта, мен түсіндірмеген нәрсені түсіндірілмеген, ал түсіндірген нәрсені түсіндірілген деп сана. Ал, Малупкьяпутта, мен нені түсіндірмедім? Мен дүниенің мәңгі, немесе мәңгі емес екенін түсіндірмедім... Татахагата өлімнен кейін тірлік етпей ме, әлде тірлік етпеуші емес екенін мен түсіндірмедім. Ал, Малупкьяпутта, мен мұны неге түсіндірмедім. Себебі, Малупкьяпутта, ол пайдасыз, имани өмірдің қағидаларына жатпайды, жиіркенішке, көңіл толқуына, сабырға, баз кешуге, елде жоқ қабілетке, үздік білімге, Нирванаға апармайды. Сондықтан мен саған мұны түсіндірмедім.

Және Малупкьяпутта, мен нені түсіндірдім? Мен азапты түсіндірдім, азаптың себебін, азаптан құтылуды және азаптан құтылуға апаратын жолды түсіндірдім. Себебі, Малупкьяпутта, бұл пайдалы, имани өмірдің қағидаларына жатады, түңілуге, ойға шомуға, көңіл толқуына, сабырға, баз кешуге, елде жоқ қабілетке, үздік білімге, Нирванаға апарады, сондықтан мен саған мұны түсіндірдім. Сондықтан, Малупкьяпутта, менің түсіндірмегенімді түсіндірілмеген деп сана, ал түсіндіргенімді түсіндірілген деп санаң. Тәңірі осылай деді және көрі Малупкьяпутта Тәңірі сөзіне қуанышпен қол соқты.

Бодхисатваның шексіз рахымы

Бодхисаттва шешеді: мен өзіме барлық азапты жүктеймін, мен осыған ниеттендім, мен мұны көтеремін. Мен бұрылып қашып кетпеймін, дірілдемеңдер, мен қорыққан һәм үрейленген емеспін, бұрылмаңдар һәм қапаланбаңдар.

Ал неге десеңіз, қалай болғанда да барлық тірі жанның жүгін мен көтеруге тиіспін. Мен барлық тірі жанды құтқаруға тиіспін. Мен барлық тірі жандарды туылу, қартайю, ауыру, елу һәм қайта жаралу сұмдығынан, барлық нұсқасымен, туылу мен өлудің барлық шеңберінен, өтірік ниеттердің қатыгез әлемінен, қасиетті дхарманы жоғалтудан, надандықтың қосалқы жағдайларынан - барлық осы сұмдықтан мен барлық тірі жандарды құтқаруға тиіспін. Менің бұлай істейтінім, теңдей жоқ білімнің патшалығы барлық тірі жандар үшін тұрғызылған. Менің ниетім өз-өзімізді құтқару емес. Себебі толық білім туралы ой қайғының көмегімен мен барлық тірі жандарды кешіп өтуге сондай қиын самсара ағынынан өткізуге тиіспін. Мен оларды ұлы қауіптен алып кетуге тиіспін, мен оларды барлық азаптан құтқаруға тиіспін, мен оларды самсара ағынынан өткізуге тиіспін. Мен өзім барлық тірі жандардың барлық азаптарымен күресуге тиіспін. Мен өзімнің азап көтеру қабілетімнің шегіне жеткенде, мен барлық әлемдік жүйеде белгілі қайғының барлық нұсқасын азаптың барлық мекенін сезінемін. Және мен өз қасиеттерімді барлық тірі жандарға өтірік арқылы көрсетуге тиісті емеспін, қайғының әр нұсқасында мен шексіз қалуға ниеттімін. Сөйтіп мен қайғының барлық нұсқасындағы, кез келген әлемдік жүйеде табылатын барлық тірі жандарды құтқаруға көмектесемін.

Ал неге десеңіз, себебі барлық бұл тірі жандар қайғыға ұшырағаннан гөрі мен менің бір өзім қиналғаным даусыз түрде жөн емес пе? Ол жақта мен өзімді аманатқа беруге тиістімін. Осы арқылы бүкіл әлем тозақ, тірілеу туылу, Яма әлемінен құтқарылады. Және мен өз денеммен барлық тірі жандар үшін барлық қиналтатын сезімдерден өтуге тиіспін. Және барлық тірі жандардың атынан мен барлық тірі жандарға дем беремін және осылай жасап, мен шындық айтамын, маған напуға болады, мен өз сөзімнен бас тартпаймын. Мен барлық тірі жандарды тастауға тиісті емеспін.

Ал неге десеңіз, мен толық білімді барлық тірі жандармен бірге, яғни бүкіл тірі жаңдардың әлемін құтқару үшін жеңуге ниеттендім. Және мен жоғарғы танымға жетуге нәпсіқұмарлық, немесе бес сезімнің құмары, немесе, сезімнен құмар алу үшін емес ниеттендім. Және менің Бодхисаттва жолымен келе жатқаным құмарлы ниеттердің әртүрлі әлемінде болуы мүмкін көптеген құмарларды қандыру үшін емес.

Ал, неге десеңіз ешбір ләзаттар әлемнің барлығы бұл ләззаттарына жатпайды. Барлық ләззаттану мүмкіндігі мара аймағына жатады.

Даналық пен Нирванаға апаратын ортаншы жол

(Маахавагга, I, 6, 17-30)

17. Содан Құтты Ватагой бес Бхиккуске былай деді: "Дүниеден безген қашуға тиіс екі шектен шығу бар. Бұл не деген екі шектен шығу? Құмарлыққа салынған, құмарлық пен нәпсіге арналған өмір: бұл азғындыққа апаратын, құмарлы, дөрекі, төмен дәрежелі һәм пайдасыз және имандылыққа арналған өмір ол азап әкеледі. Төмен дәрежелі һәм пайдасыз. Осы екі шектен шығудан қашып бақ, Бхиккус, Татхагата, мәнге кіруге қабілет беретін, даналыққа, сабырға, білімге, самбодхиге, Нирванаға апаратын Ортаншы жол туралы білім алды.

18. Сонда, уа Бхиккус мәнге кіруге қабілет беретін, даналыққа, сабырға, білімге, самбодхиге, Нирванаға апаратын Татхагата алған бұл Ортаншы жолдың қандай болғаны? Бұл ізгі сегіз қырлы жол, ал дәлдеп айтсақ, Ізгі Иман, Ізгі Талап, Ізгі сөз, Ізгі тәртіп, Ізгі өмір нұсқасы, Ізгі Ынсап, Ізгі Көкей, Iзгі ойға шому. Міне, уа, Бхиккус, Татхагата, мәнге кіруге қабілет беретін, даналыққа, сабырға, білімге, самбодхиге, Нирванаға апаратын Ортаншы жол дегеніміз осы.

19. Бұл, уа, Бхиккус, азап туралы ізгі шындық: туылу - азап, науқастану азап, өлу азап. Біз ұнатпайтын заттардың бар болуы азап, біз сүйетін заттардан ажырау азап, құмарымыз түскен нәрсені иеленбеу азап. Қысқаша айтқанда, тірлікке бес түрлі қатынастың бәрі азап.

20. Бұл, уа, Бхикку азап себебі туралы ізгі шындық: Қайта туылуға апаратын, қуанышын ана жақтан да, мына жақтан да таба беретін құмарлық пен нәпсіге толы ынтықтық. Бұл ынтықтық үш қырлы: құмарлық ынтықтығы, тірлік ету ынтықтығы, гүлдену ынтықтығы.

289. Будданың ізгілік жолы (Дхаммапада, таңдамалы).

47. Іспен айналысқанды да, оның ләззатын тартып алып, гүл үзіп жатқанды да ұйқыдағы ауылды алып кеткен тасқындай өлім ұстап алып кетеді.

48. Күйретуші оның аяғының астыңда жүреді, ол дүниеден барлық ләззатты тартып алғанша, әлі де нәпсінің құмарын қандыра алмай.

50. Өзге адамдардың жаман сөздері мен істерін, немесе жақсылығын жоққа шығарып әуре болма: одан да өзіңнің күнәң мен мініңе қара. [Жасалған және жасалмаған күнәлар: жасалған және жасалмаған заттар].

51. Хош иісі жоқ, бірақ көзге жағымды бір жарқырақ гүлдер болады, нәтижесі жоқ жағымды сөздер де сондай.

63. Өзінің ақымақтығының хикмет екенін білген ақымақ, бірақ өзін хикметті санайтын ақымақ нағыз ақымақ.

Саған өз мініңді көрсеткен адамды інжу маржан деп бағала. Сені тексеріп ұрысып тұратын адаммен дос бол. Міней алатын ғана хикметті. Сондай қауым іздеушіге жаман емес, жақсы болады.

Нашар достардан қаш, зұлым қауымнан қаш: достарың текті және асыл мінезді болсын.

Ізгілік жолымен ауырсынбай жүр, әулиелер жыламайды және құмарлыққа ұрынбайды: хикметтілер мінезіндегі өзгерісті білдірмейді, оларға бақыт та, бақытсыздық та өсер етпейді.

Жаратушы жағалауына аздаған адамдар ғана жетеді: өзге көптеген көпшілік оның тек шетінде тұрады.

Кейбіреулерде бұл дүниеде байлық болмайды, бұлар нәпсісі тиғандар, олардың мақсаты өмірдің түл және өткінші екенін ұғынудан туған еркіндік: аспандағы құстардың самғауындай, олардың ізін табу қиын.

Асаулығы басылған аттай сабырлыны құдайлар да үлгі тұтады.

Тыңдаушыға тыныштық әкелетін бір мағыналы сөз мыңдаған бос сөзден қымбат.

Тыңдаушыға тыныштық әкелетін бір ән — мыңдаған еріккен әннен қымбат

Тыңдаушыға жүздеген бос ән айтқанша, сабыр әкелетін бір жөнді өлең айтқан дұрыс.

Егер біреу ұрыста мыңдаған адамды жеңсе, өз-өзін жеңген одан да күшті, батырлардың батыры сол.

104. 105. Өзіңді жеңу өзге жеңістерден қымбат. Өз-өзін ұстайтын және әрдайым сабырлы адамның жеңісін құдай да, жарты құдай да, Мара да, Брахма да жоя алмайды.

Егер ай сайын жүз жыл бойы біреулер мыңға тұратын құрбандық жасаса да, және өз-өзін ұстайтынға өзге біреу бір сәтке бас исе де, ғибадаттың ең үздігі осы.

Егер біреу жүз жыл бойы айдалада қасиетті от көсесе, ал өзге біреу өз-өзін ұстайтынға бір сәт тізе бүксе, ғибадаттың ең үздігі осы.

Рухқа, ойға шомған өмірдің бір күні, ластық пен құмарлыққа салынған жүз жылдан артық.

Мың жыл ақымақтық пен құмарлықтан гөрі хикметтілік пен ойға шомған өмірдің бір күні артық.

Жалаңаштық та, тұтасқан шаш та, ластық та, ауыз бекіту де, әулиелі жерлерге түнеу де, күл де, нәпсіні тыю да, бұлардың ешбірі адамды тазартпайды, егер ол өзі күдікке толы болса.

Мұрабтар суға қарайды, садақшылар оқ жонады, ағаш ұсталары ағаш кеседі: және олардың бәрін қалыптастырып һәм бақылайтын имандылар.

Бәрі отта лаулап жатқанда ләззат беретін қуаныш қайда? Қараңғыға түскенде сен шырақ іздемейсің бе?

Мына салынған суретке қарашы, жаралы және гүмпиген, аурушаң және құмарлыққа толы, ешбір тұрақсыз.

Мынау тұралаған нұсқа науқас ордасы және ол өте нәзік: ол шірікке толы һәм өлуде. Өмірдің ақыры — өлім.

Күздегі асқабақ сияқты шашылған сарғайған сүйекті көргендерге қуаныш қайда?

Міне, тән мен қанға көмкерілген сүйектердің қамалы: ол кәрілік пен өлімге, әумесерлік пен қастандыққа толы.

Билеушінің салтанатты күймесі тозатындай адамның тәні де кәрілікке шалдығады. Бірақ киелі заң ешқашан ескірмейді: әулие оны әулиеге үйретеді.

Сенің жасаған өнерің өзің жасаған зұлымдықпен бұзылған, ол сен жасамаған зұлымдық, сен тазартқан өнер. Тазалық пен ластық адам үшін құпия заттар. Ешбір адам өзгені тазарта алмайды.

Азғындық емес, ізгілік жолына түс. Ізгі өмір екі дүниеде де құтты.

Өлімнің падишасы дүниені елес, көбік санайтындарды көрмейді.

Бұл дүниенің адамдары соқыр, тек кейбіреулерінің ғана көздері көруге жаралған, тек кейбір құстар ғана тұзақтан құтыла алады, көкке аттанатындар аз.

Жер патшалығы ізгі, көкте дүниеге келу - ізгі, жалпыға бірдей мемлекет ізгі, бірақ осының бәрінен өзгеріс жемісі артық.

Міне, қуаныш! Біз ешкімді жек көрмейтін қастандық адамдары арасында рақаттана өмір сүрудеміз. Онда олардың арасында Қастандықсыз өмір сүрейік.

Міне, қуаныш! Біз рахаттана өмір сүрудеміз: саулар арасындағы науқас. Онда олармен бірге саушылықта өмір сүрейік.

Шынында да біз рахаттана өмір сүрудеміз: әуреден қашалғандардың арасындағы әуресіз.

Біз рахаттана өмір сүрудеміз ешнәрсеге иелік етпей: осы қуанышпен қоректеніп, өз салтанаты жарқырағанша өмір сүрейік.

Жеңімпаз қастандық тудырады, жеңілген қайғыда ұйықтайды. Сабырлы адам жеңіске де, жеңіліске де мән бермей, бейбітшілікте ғұмыр кешеді.

Нәпсіден мықты өрт жоқ: қастандықтан жаман құт жоқ. Тірлік етуден бетер қайғы жоқ: нирванадан артық рахат жоқ.

Сүйіспеншілікті бос нәрсе деп сана, шарапатты жоғалту нашар іс. Сүйіспеншілігі мен қастандығы жоқта шідер болмайды.

Бауыр басу қайғы әкеледі, бауыр басу қорқыныш әкеледі. Бауыр басудан бостар қайғы мен қорқынышты білмейді.

Махаббат қайғы мен қорқыныш әкеледі. Сүймейтіндер қайғыны да, қорқынышты да білмейді.

Ләззат қайғы мен қорқыныш әкеледі. Ләззаттан бостар қайғыны да, қорқынышты да білмейді.

Нәпсіқұмарлық қайғы мен қорқыныш әкеледі. Нәпсіқұмарлықтан бостар қайғыны да, қорқынышты да білмейді.

Құмарлық қайғы мен қорқыныш әкеледі. Құмарлықтан бостар қайғыны да, қорқынышты да білмейді.

Адам сабырлықпен ашуын бассын, жақсылық пен жамандықты жеңсін, сараңды жомарттығымен баурасын, өтірікшіні шындығымен.

Шындық айт, ашуланба, өзің кедей бола тұрып, сұрағанға бер: осы үш ізгілікке ерген адам құдайлар қауымында болуға хұқылы.

Сенің өмірің бітті, сенің өнерің өлім бар екеніне көзін жеткізді: енді сенде демалатын орын жоқ және сапарыңа азық жоқ.

Өз-өзіңе пана тап, кел, талаптан, хикметті бол! Өз міндеріңді өрте, сосын туылуды да, қартаюды да білмейсің.

Өзгенің мінін көру оңай: өзіңдікін көру қиын. Адамдар өзгелердің мінін сабанша електен өткізеді, ал өздерінікін сұм ойыншы ұтпайтын картаны тыққандай жасырады.

Ұстамсыз бен арсыздан құрылған төбе иманды қылмайды. Құмарлыққа һәм сараңдыққа толы қалай иманды болсын.

Жыл мезгілінің ығалдысын мен осында өткіземін, қыс пен жаз осында деп ойлайды ақымақ. Ол ертең не болатынын ойланбайды.

Содан соң өлім келін бала мен малға сүйіспеншіліктен ақымақтанған, дүнияуи заттарға шырмалып қалған оны тасқын ұйқылы ауылды алып кеткендей жойып жібереді.

Өлім саған шеңгелін салғанда ұлдарың да, әкең де, жақын туыстарың да құтқара алмайды: олардың арасында саған пана жоқ.

Осыны дәл біліп, даналық һәм ізгілік жолындағы адам дереу Нирванаға жол іздейді.

Құмарлықтары іштен де, сырттан да эсер ете алмайтын оны мен Брахмин деп атаймын. Қорқынышы жоқ қана ерікті.

Ойға шомған, жүрегі таза, жалғыз, өз борышын орындап, мінінен құтқарылғанды, мақсатқа өз күшімен жеткенді мен Брахмин деп атаймын.

Ұйысқан шашы да, шыққан тегі де, айтулы каста да адамды Брахмин етпейді. Тек шындығы, ізгілігі, тазалығы бар — Брахмин.

Брахмин анадан туғанды мен Брахмин атамаймын, Брахмин деп мен ешнәрсеге бауыр баспағанды атаймын.

Мен шідерлерді үзіп, ләзаттан бас тартқан, барлық кедергілерді жеңгендерді Брахмин деп атаймын.

Барлық арқан, шідер, бұғаулардан босанғандарды, оққа қол созбағандарды, осындай данышпандарды мен Брахмин атаймын.

Брахмин деп ашуға ерік бермейтін, имани борышын мүлтіксіз орындайтын, арлы, таза, өз өзіне ие, ең соңғы туғанды атайды.

Қарсыластарға қарсы емес, ұрысқан адамдар арасындағы сабырлылық, ашқарақтана қол созғандардың арасында қол созбайтынды атайды.

Даналық пен Нирванаға апаратын ортаншы жол

21. Бұл, уа, Бхиккху, азапты тоқтату жөніндегі ізгі шындық: осы ынтықтық толық тоқтатылғанда ғана (ол тоқтатылады), оны тоқтату үшін құмарлықтың кез келген түрі жоқ болуға тиіс. Осы ынтықтықтан бас тартқанда ғана, оны жойғанда ғана, одан босанғанда ғана, құмарлық күйретілгенде ғана [нәтиже болады].

22. Бұл, уа, Бхиккху, азапты тоқтатуға апаратын Жол жөніндегі ізгі шындық: киелі сегіз қырлы жол, ал дәлдеп айтсақ, Ізгі Иман, Ізгі Талап, Ізгі Сөз, Ізгі Тәртіп, Ізгі Өмір нұсқасы, Ізгі Ынсап, Ізгі Көкей, Ізгі Ойға Шому.

24. Батагөй солай деді. Бес Бхиккху қуанған еді және Батагөй сөзінен олар шаттанды. Және бұл талқылауға ұсынылғанда, құрметті Кондана Таза һәм дақсыз Шындық Көзін алды (яғни, төмендегі білімдер): "Туылған нәрсенің бәрі жойылуға тәуелдің.

30. Және Батагөй (Торт анықты ұсынып) Шындық Патшалығының негізін қалағанда, жерде тұрақтайтын диюлар айқай салды: "Расында да, Батагөй Бенаресте, Исинитана бұғылар бағында оған Самана да, Брахмана да, диюлар да, Мара да, Брахма да, әлемдегі бірде бір тірі жан тұра алмайтын аса биік Шындық Патшалығының негізін қалады".

Пайдалы және пайдасыз ілімдер

(Самьютта-никайя V, 437)

Бір кездері Тәңірі Косам биде, сису бағында мекендеген. Содан Тәңірі қолына сисудың бірнеше жапырағын алып, абыздарға былай деді: "Қалай ойлайсыздар, абыздар, менің қолымдағы бірнеше сисудың жапырағы ма, әлде, саябақтағы сисудың жапырағы ма?" "О, Тәңірі сіздің қолыңыздағы жапырақтардың саны аз, бірақ олар саябақтағы сисудікінен әлдеқайда көп". Міне, осының өзінде абыздар, менің жасап, сіздерге жарияламағаным бұдан да коп, бірақ, жариялағандарым аз.

Ал мен неге абыздар туралы бұл туралы жарияламадым? Себебі, ол пайдасыз, имани өмірдің бастауына жатпайды және түңілуге, құмарлықтан безуге, тұйықталуға, сабырға, жоғарғы білімге, білімдарлыққа, Нирванаға апармайды. Сондықтан мен оны жарияламадым.

Ал, абыздар, мен нені жарияладым?

Менің жариялағаным: азап. Менің жариялағаным: азаптың себебі. Менің жариялағаным: азапты тоқтату. Менің жариялағаным: азапты тоқтатуға апаратын жол.

Ал, абыздар, мен неге мұны жарияладым? Себебі, ол пайдалы, ол имани өмірдің бастауына жатады және түңілуге, құмарлықтан безуге, тұйықталуға, сабырға, жоғарғы білімге, білімдарлыққа, Нирванаға апарады. Сондықтан мен оны жарияладым. Сондықтан, абыздар, Сіздер мына нәрсеге білуге тиіссіздер: ол азап, ол азаптың себебі, ол азапты тоқтату, ол азапты тоқтатуға апаратын жол.

Будда діннің бірте-бірте құлдырауын болжайды

(Анагатавамса)

"Бұл қалай болады? Менің науқасымнан кейін бес жоқ болу пайда болады. Ол қандай бес? Білімдарлықтың жоқ болуы, ізгі тәртіптің жоқ болуы, танымдардың жоқ болуы, сыртқы нұсқаның жоқ болуы, киелі сыйынымдардың жоқ болуы. Осы бес жоқ болу пайда болады".

Білімдарлықтың жоқ болуы дегеніміз құдайдың нирванасынан кейінгі мың жылдан кейін ғана абыздар зерделі зейінділікке ие болады. Уақыт өткен сайын бұл менің шәкірттерім қайта алмайтын және бір кезде қайтқан һәм жеңімпаздар ағымына айналады. Олар үшін білімдарлық жойылмайды. Бірақ ең соңғы жеңімпаздың жоқ болуына байланысты білімдарлық та жоқ болады. Міне, Сарипутта, білімдарлықтың жоқ болуы дегеніміз осы.

Ізгі тәртіптің жоқ болуы дегеніміз джхана жоралғысына, мәнге терең бойлауға, оның тәсілдері мен нәтижелеріне ахуалды болғандықтан олар енді гәрі рухани дәстүрдің кіршіксіз таза торт анығын қорғай алмайды. Уақыт өткен сайын олар тек өзіне жеңіліс әкелетін төрт қорлықты қорғайды. Осы өзіне жеңіліс әкелетін торт қорлықты қорғайтын жүз, немесе, мың абыз болғанша ізгі тәртіп жойылмайды. Рухани дәстүр соңғы абыз арқылы күйретілгенде, немесе, оның өліміне байланысты ізгі тәртіп жоқ болады. Міне, Сарипутта, ізгі тәртіптің жоқ болуы дегеніміз осы.

Танымның жоқ болуы дегеніміз үш Питактағы Будда сөзі жайындағы түсініктемелерге толы мәтінде болса, оған дейін танымдар жоқ болмайды. Уақыт өткен сайын некесіз туылған падишахтар, Дхамма емес адамдар, олардың министрлері мен өзгелері де Дхамма емес адамдар болады. Сондықтан патшалықтың тұрғындары да, өзгелері де Дхамма емес адамдарға айналады. Олар Дхамма емес адамдар болғасын, жаңбыр тиісті түнде жаумайды. Сондықтан егін де жақсы гүлденбейді және соның нәтижесі ретінде барлық қажеттіні абыз қауымына садақа ретінде беретіндер оларға барлық қажеттіні бере алмайды. Барлық қажеттіні ала алмағасын абыздарға шәкірттер де келмейді. Сөйтіп, уақыт өткен сайын танымдар құлдырай береді. Міне, Сарипутта, танымдардың жоқ болуы дегеніміз осы.

Уақыт өткен сайын соңғы абыздардың әрбіреуі асқабақ қабығын алып, оны қайыр сұрау кесесіне айналдырған джайн дәруіштері сияқты, кесесін және тіс шұқығышын қолына алып, немесе, арқаннан салбыратып қаңғып жүреді. Уақыт өткен сайын ол "Осы сары жамылғыдан маған не пайда?" деп, оның бір кішкентай бөлігін кесіп алып, оны мұрнына, құлағына жапсырып, шашына тағып, бала-шағасын, ауылшаруашылық, сауда-саттық және сондайлармен асырап, айналсоқтап қаңғи береді. Содан соң ол нашар мінезділер үшін Күнгей қауымға сый береді. Кейін ол осы сыйынан есебі жоқ жеміс алады. Уақыт өткен сайын ол "Мұнан бізге не пайда?" деп ормандағы аң мен құсқа күн көрсетпейді. Осы уақытта сыртқы нұсқа жоқ болады. Міне, Сарипутта, сыртқы нұсқаның жоқ болуы дегеніміз осы.

Содан соң Мүлтіксіз Будданың Өсиетнамасына бес мың жыл толғанда киелі сыйынымдар құрмет пен ізет таба алмағасын, оларды таба алатын жерге кетіп қалады. Өсиетнама ұмытылған заматта әрбір жерден: жыландар мекені және диюлар әлемі және Брахма әлемі шыққан барлық сыйынымдар Бо ағашын айнала жиылып Будданың суретін салып, екі есе кереметке тең керемет жасап Дхаммаға үйретеді. Бұл жерде бір адам табылмайды. Онмыңдық әлемдік жүйесінің барлық арулары бірге жиылып, Дхамманы естиді және олардың арасындағы мыңдағандар Дхаммаға жетеді. Және олар "Уа, деваталар, осы күннен бастап бір аптадан кейін он тәңірдің бірі толық нирванаға жетеді" деп айғай салады. Олар "Бұдан кейін біз үшін қараңғылық болады!" деп жылайды. Содан жылылық тудыратын сыйынымдар, бұл суретті еш естелік қалдырмай жағып жібереді. Міне, Сарипутта, киелі сыйынымдардың жоқ болуы дегеніміз осы.

Несториан ілімі

Чин-Цин. Несториандар жазуы: Қытайда ұлы діннің таралуының мадағы. Алғы сөзін Сирия шіркеуінің абызы Христос туғаннан кейінгі 781 ж. жазған.

"Мәңгілік бойы тірлік еткен, бірақ, ешкімнен туылмаған, ылғи да хақ және көзге көрінбейтін, ұғымға сыймайтын, тірлігі мәңгі, барлық нәрсені қамтитын үздік ақылы бар ағзамға ықылас қойындар: ол әлемді ежелгі мәністен жаратты, себебі, ол барлық қасиетті ақылдан артық болды, өйткені ол дәріптеуге тұратын барлық нәрсенің негізі. Ол біздің мәңгі және жалқы Тәңірі ағзам, үш нұсқасы бір және мәнісі ұғымға сыймайтын. Ол кермені төрт негізгі ойдың құралына айналдырды, ол алғашқы рухқа жан бітіріп, әлемнің екі жүйесін жаратты, қараңғыға толы болмыссыздық өзгертіліп, көк пенен жер ашылып, күн мен ай айнала бастап, күн менен түн бірін бірі ауыстыра бастады. Барлық қосалқы заттарды жетілдіріп ол алғашқы адамды жаратты, оған өзге мақұлықтардың үстінен қарауға билік берді, өз табиғатының ежелгі қағидалары бойынша адам таза һәм кішіпейіл болатын. Сайтан оған оның негізінің мөлдірлігін ластау үшін өтірік ұрығын сепкенше оның пәк һәм тұнық ақылы тежеусіз құмарлыққа жат болатын. Ізгіліктің жарығы кеңейе беріп, адам табиғаты азғындық пен қараңғылыққа толды. Содан соң үш жүз және алпыс ағымдар шықты, олар бірінен соң бірі неше түрлі жалғанға құмар діни нұсқалар шығарды: бірі дін негізінде дүнияуи заттарды нұсқап, өзгесі барлық нәрсені, тілті, екі ежелгі негізді жойдырушы болмыссыздыққа апарды. Кейбіреулер дұға мен намаз арқылы жоғарғы иеге жалбарынды, ал кейбіреулері өз-өздерін жұрттан жоғары санады. Олардың ылғи да адасуда болды, көзқарастары мен тұтынымдары дүдәмалдау боп, олар ешқашанда өз құмарларын қандыра алмады, бірақ сілесі құрып ұнжырғасы түсіп, өз әлемінде өздері айнала берді. Ақыры анық емес нәрселер көбейе бергесін, олар өздерінің жолдарынан айырылып, оған қайта оралмады, себебі, соншама уақыт қараңғыда жүріп қалған еді.

Содан соң біздің Үш нұсқадағы бір, өз мәнісінде бөлінген, ұлы һәм даңқты Құтқарушы өзінің ұлы нұсқасын жасырып, дүниеге адам ретінде келді. Періштелік күштер қуанышты хабар айтып, Ару Қыз оны Шамда дүниеге келтірді. Бұл ғажап оқиғаның құрметіне жарқын жұлдыз жағылып, ал осы кереметті көрген парсылар, келіп, сыйлықтарын тартқан. Сол кезде 24 әулие айтқан көне өсиеттер орындалып және ол жанұялар мен патшалықтардың басқару қағидаларының негізін қалаған, ол Үш Нұсқадағы Бір таза рухтың үнсіз әрекетіндегі жаңа дін шығарды, Ол ізгілікті иманның құлы қылды, ол сегіз шекараның өлшемін анықтады. Сөйтіп ол ақиқатты жетілдіріп, жалғандықтан босатты. Ол өмірге дем беріп, өлімді таптап, үш негізді есігін ашты, сөйтіп, сайтанның сандырағы жеңіліс тапты. Және сол заматта ақылды тірі жандар құтқарылды, сөйтіп оның құдіреті аяқталды. Бір аспаны ашық, жарығы мол күні ол өзі тұруға тиіс орынға ұшып кетті.

Ежелгі қасиетті қағидаларды ашып, білім тарататын 27 [Жаңа Өсиеттің саны] киелі кітап қалды. Дәстүр бойынша, дінге жаңа кіргендерді олардағы барлық орынсыз нәрселерді жуып-шайып, тазарту рәсімін жасау үшін, суға түсіріп, керме белгісін қояды. Олардың ең басты белгісі — керме, себебі, оның ықпалы барлық бағытта таралып, ешкімді бөлмей, барлықты біріктіреді. Олар ағашты ұрғанда, олардың ізгі ниеттілігі туралы даңқы жан жаққа тарайды. Олар шығысқа қарай жалбарынғанда, өмір мен рахатқа апаратын жолға түсіп, асығуда. Олардың сақал алмайтындығы сыртқа бағытталған істерін меңзейді, олардың басына шаш қоймайтыны ішкі сергелдеңдерден бос екенін көрсеткендігі. Олар құл ұстамайды, бірақ, ақсүйекке де, бейшараға да бірдей қарайды. Олар байлық жимайды, бірақ, бәрін жалпының ортақ пайдасына жатқызады. Өз-өздерін танып, жетілу үшін олар ауызын бекітеді, үнсіз ойға шому арқылы бекіну үшін олар дене бітімін сыннан өткізеді. Күніне жеті рет рәсім өткізіп, тірі мен өлі үшін жалбарынады. Жүректерін тазартып, күнәсіздікке қайта оралу үшін олар жеті күн сайын құрбандық жасайды. Жалқы және тұрақты ілімнің барлық қасиетін жеткізу үшін сөз табу қиын. Оны әдетте Ұлы Иман деп атайды, себебі, оның ізгі істерінің даңқы халыққа кең тараған. Әулие адамдарсыз негіз ашылмайды, бірақ, әулие кісілер де негізсіз даңққа бөленбейді. Мөрдің екі жағындай әулиелер мен ізгі ойлар біріккенде ғана, әлем сәулелі және асылға айналады.

Сопылық ілімі

Абу Язидтың тылсым көкке шығуы

Мен өз рухымның көкке көтерілгенін көрдім. Тозақ пен Жұмақ көз алдында тұрса да, ол ешнәрсеге қараған жоқ, еш нәрсеге зейін аудармады, себебі ол барлық құбылыстардан бос еді. Сосын мен денесі бірлік, ал қанаты шексіздік болған құсқа айналып, Абсолют ауасында қалықтай бердім. Сөйтіп тазару аумағына түсіп, мәңгілік алаңында бірлік ағашын көрдім. Бір кезде қарасам, мен мұның бәріне өзім айналыппын. Сонда мен: Уа, Тәңірім, мына менменшілдігіме қарағанда мен саған жете алмаймын, бірақ сенен де кете алмаймын. Мен не істеуім керек деп? шарқ ұрдым. Құдай айтты: Уа, Абу Язид, сен менің сүйіктімнің соңына еріп, өз өзіңнен босануға тиістісің. Оның аяғының тозаңыменен көзінді сеуіп, әрдайым соның ізімен жүр.

әл Халладж құдай туралы: Мен оны сүюші олмын

Хусейн ибн Мансур ол Халладж Иисусты үлгі ретінде таңдап Мен Хақпын деп айқай салады. Содан бері Хақ Алланың бір аты деп саналады. Өз-өзін құдай жариялағаны үшін оны жұрт көзінше кермеге керіп, өлтіреді.

Менімен сенің арамызда мені қинайтын бұл Мен баяу өліп барады,

Уа, рахымды, екеуміздің арамыздағы бұл Менді алып кетші!

Мен оны суйюші олмын, ал мен суйюші ол бұл мен.

Біз бір денеде туратын екі рухпыз.

Егер мені көрсең оны көргенің

Және сен оны көрсең, сен біз екеумізді көргенің.

Ибраһим иб Фатик, оның малайы, әл Халладждың соңғы сөзін келтіреді: Мынау сенің құлдарың сенің дінің үшін басын тігіп, саған жағыну үшін, бірге жиналып түр, мені құрту үшін, оларды кешір. Себебі сен оларға маған ашқанды ашсаң, олар жасаған нәрсесін жасамас еді; егер сен олардан жасырғанды менен жасырсаң, мен мұндай бақытсыздыққа душар болмас едім. Әрбір ісің үшін даңқты бол; Нені қалаймын десең де даңқты бол!

Сөйтті де, үнсіз қалды. Қойшы келіп, оны қатты ұрып, мұрнын даладай қылады. Қан оның оппақ киіміне ағады. Топ ішіндегі тылсым әл Шибли айқайлап жіберіп, шапанын жыртады және Абу Хусейн әл Васити де есінен танып құлап қалады және өзге атақты сопылар да сүйтіп, халық көтеріле жаздайды. Кейін қасапшылар келіп өз ісін орындап шығады.

Әл-Ғазалидің сопылық туралы әңгімесі

Абу Хамид Мухаммад бен Мухаммад әл-Ғазали дәстүрлі құдайтанушы және заңгер болатын. Бірақ бұл оған аз көрінді. Ол Аллаға жеке сезімі арқылы бойлағысы келді. Кейін ол өзінің ізденістері туралы кітап жазды.

...Сосын мен сопылардың жолына зейін қойдым. Мен оны ақырына дейін ұғу үшін олардың ілімдерімен рәсімдерін зерттеуім керек екенін білдім. Ал олардың ілімі бойынша нәпсіні жеңіп, арам ойдан тазарып, жүрегінде Алладан өзге ешнәрсе қалмау керек. Ал тазару құралы тек зікір Алла, немесе, Алланың атын атау және бар пейіліңді тек соған аудару. Сөйтіп маған олардың ілімі рәсімінен гөрі оңайырақ еді. Сондықтан мен олардың шейхтерінің кітаптары және ауыз сөздерін зерттеп, ілімін зерделеуге кірістім. Зерттеу барысында менің ұғынғаным оларға ең тән, ең негізгі нәрсені зерттеп білуге болмайды екен. Оған тек жеке тәжірибе, ықылас, шарқ үру және ішкі өзгеріс арқылы ғана жетеді екенсің. Мен сонда өзіме сырттан қарағандай болдым. Мен тек дүнияуи нәрсеге ғана қызыққан екенмін. Менің кейінгі өміріммен салыстырғанда менің мұғалімдік жұмысымның өзі, қызметтерімнің арасындағы ең маңыздысы, маңызсыз һәм қажетсіз көрінді. Мұғалімдігімнің мақсатын ойлап мен оны Құдай атына арнаудың орнына атақ пен бедел үшін жұмсағанымды ұғындым. Мен жартастың жиегінде түр екенмін және егер жолымды түземесем жаһаннамға кететінімді ұқтым.

...өзімнің шарасыздығымды біліп, мен барлық жігерімді арнадым да, қатерлі соқпақтан өткен және еш өзге мүмкіндігі жоқ адамдай, Алладан пана таптым. Алла менің жалбарынуыма зейін қойып, менің бедел мен байлықтан, әйел, бала-шаға және достардан бас тартуыма ықпал етті.

Жапон діни-нанымдары. Синтоизм

Нихонгтар. Тәңірлер дәуірі. Бірінші кітап

Ертеректе Көк пен Жер әлі ажыратылмаған еді, ал Инь менен Йо әлі біртұтас болатын. Олар ешбір анық шекарасы жоқ және ішінде тұқымы бар жұмыртқаға ұқсас ағыл-тегіл қозғалған үйінді болатын.

Содан тазалау һәм мөлдір бөлігі бөлініп, Көкті құрады, ал одан ауыр һәм кеспірсіз бөлігі төменде тұнып, Жерге айналды. Нәзік бөлшектер тез біртұтасқа айналды, бірақ ауыр және кеспірсіз бөлшектердің бірігуі қиынға соқты.

Сонымен, алдымен Көк пайда болды және сосын ғана Жер.

Содан соң олардың арасында аспани жандар жаралды.

Сондықтан, дүние енді туыла бастағанда, жердің беті суда шоршыған балықтарға ұқсас жүзуде болған.

Осы уақытта Көк пен Жер арасында бір негіз пайда болады. Түрі жағынан ол қамыстың бүршігіне ұқсайтын. Және бұл негіз Тәңіріге айналып, оның аты Куни-Токо- тачи Но Микото болатын. Келесілердің аты Куни но сатсучи но Микото және Тойо-Куму-ну Но Микото еді. Сөйтіп, үш Тәңірі пайда болды. Олар Аспани қағида бойынша, өз-өзінен дамыған еркек жынысты құдайлар еді.

Ағайындылардың үлкені, Хо-но-сустри но Микото туғаннан теңіздік қабілетке, ал Хико-хо-хо-деми Но Микото таулық қасиетке ие болған. Алғашында ағайынды екеуі "Қабілеттерімізді ауыстырайық" деп сөйлесіп отырған. Ақыры олар осылай жасады, бірақ бірде-біреуі өзгеге тиісті нәрсені жасай алмады. Ағасы жасаған келісімге өкініп, інісіне садақ пен жебесін кайтарды да, қайтарымға өзінің қармағын сұрады.

Бірақ інісі қармақты жоғалтып үлгірген еді және оны табу мүмкін емес болатын. Сондықтан ол жаңа қармақ жасады да, ағасына ұсынды. Бірақ, ағасы оны алудан бас тартып, өзінің ескісін тауып беруін талап ете берді. Ұнжырғасы түскен інісі семсерін алды да, одан жаңа қармақтар жасап, ағасына ұсынды. Бірақ, ағасы қатты ашуланып, былай деді: "Бұл менің ескі қармағым емес. Және сен көп жаңа қармақ жасасаң да, мен оларды алмаймын". Сөйтіп, ол қатты ызғарланып, өзінің ескі қармағын сұрай берді. Әбден қайғырған Хико-хо-хо-деми Но Микото кетіп қалып, теңіз жағасында еңіреп отырғанда ол Шихо-цуцу Но Оджиді кездестірді. Шал одан "Мұнда неге еңіреп тұрсың?" деп сұрады. Ол шалға бастан аяғына шейін бүкіл тарихын айтып берді. Шал айтты: "Қайғырма. Мен саған көмектесем. Содан ол тесігі жоқ корзина жасап, соған Хико-хо-хо-деми Но Микотоны отырғызып, оны теңізге түсірді. Бір кезде қараса әсем құмды теңіздің түбіне түскен екен. Содан корзинадан шықты да, алға тартты. Бір кезде Теңіз Тәңірісінің сарайына келіпті. Сарай үстінде зеңбірек мұнарашықтары бар үшкір басты қамалмен қоршалған екен, және биік мұнаралары бар екен. Қақпа алдында кең көлеңкелі корица ағашы бар бұлақ көрінді. Хико-хо-хо-деми Но Микото оған кедді де, абдырап қалды. Сәлден соң сұлу әйел келіп, есікті ашты да, алға басты. Ол асықпай асыл тастармен безендірілген құмыраны алды да, жақындады. Ол құмыраға суды енді қүйяын деп атқанда көзін көтеріп бозбаланы көрді де, шошып кетті. Үйіне қайтып кеп, ол әке-шешесіне былай деді: "Анау қақпаның алдындағы ағаштың астыңда бір қызық бейтаныс түр". Сонда Теңіз Тәңірісі сегіз орамды көрпеше дайындады да, бозбаланы өзіне шақырды. Бәрі орналасқасын, ол бозбаладан неге келгенін сұрады. Хико-хо-хо-деми Но Микото оған бәрін айтып берді. Теңіз Тәңірісі өзіне барлық балықтарды шақырып, олардан қармақты сұрастырды. Барлық балықтар "Біз ештеңе білмейміз. Тек қызыл әйел ғана жақында өзінің ауызын зақымдап, осында келе алмады" деді.

Содан оны шақырып, қармақ соның аузынан табылды. Содан соң Хико-хо-хо-деми Но Микото Теңіз Тәңірісінің Тойо-тама-химе деген қызына үйленіп, су астыңдағы сарайда тірлік ете бастады. Үш жыл бойы ол тыныштық пен күтімге рахаттанды, бірақ сонда да өзінің елін сағынып, ауық-ауық муир күрсініп қоятын. Тойо-тама-химе бүны еститін және Пір күні әкесіне айтты: "Аспани немере жиі күрсінеді, бір құса болғандай. Мүмкін ол өз елін сағынған шығар". Теңіз Тәңірісі.

Хико-хо-хо-деми Но Микотоны өзіне шақырып, жылы ұшырай қарап, былай деді: "Егер Аспани немере өз еліне қайтқысы келсе, мен оны қайтарайын". Содан ол оған қармағын қайтарды да, былай деді: "Бұл қармақты ағаңа берген кезде, бұған жасырын түрде "жаман қармақ" де. Содан Теңіз Тәңірісі оған тасу және қайту тасын беріп, былай деді: "Егер сен суды тасытатын тасты салсаң су таси бастайды, кенеттен прилив басталады, сен сонда ағынды суға кетіре аласың. Бірақ ол өз дегенінен қайтып, кешірім сұраса, суға қайту тасын батыр. Сонда толқындар кейін шегініп, сен оны құтқарасың. Егер сен осылай жасасаң, сенің ағаң өз еркімен сатан бағынады". Аспани немере үйіне қайтайын деп тұрғанда Тойо-тама-химе оған былай деді: "Сенің әйеліңнің аяғы ауыр, ол саған бала тауып беретін күн алыс емес. Жел мен толқын буырқанған күні мен теңіз жағалауына шығып, сені шақырамын. Сол кезде сен маған бала туатын жер дайындап, мені сонда күт".

Хико-хо-хо-деми Но Микото өз сарайына қайтқасын Теңіз Тәңірісінің үйреткенін бұлжытпай орындады. Оның ағасы, Хо-но-сусори Но Микото қиын жағдайда қалғанын түсініп, өзінің кінәсін мойындап, былай деді: "Осы заматтан мен саған бағынып, сенің сайқымазағың болайын. Сен маған өмірімді қалдырсаң болдың. Ол оның кешірімін қабылдап, оған өмірін қалдырды. Вобаши, Атадағы Кими әулетінің алғашқы атасы Хо-но-сусори Но Микото еді".

Содан соң Тойо-тама-химе өзінің уәдесін орындап, өзімен бірге кіші сіңілісі Тама-Йори-химені алды да, буырқанған толқын мен желден қорықпай, теңіз жағалауына шықты.

Босану мезеті туғанда, ол Хико-хо-хо-деми Но Микотоға жалбарынды: "Әйелің сенің босана бастағанда, мен сенен өтінемін, оған қарама". Бірақ Аспани немере өз-өзін ұстай алмай, жасырынып келіп, ұрлана қарады. Тойо-тама-химе айдаһарға айналып, босанып жатыр екен. Ол ұялғаннан былай деді: "Егер сен мені масқараламағанда, мен Көк пен Жерді бір-бірімен сөйлестіріп, оларды ешқашанда бір-бірінен ажыратпас едім. Бірақ сен мұны жасадың, еңді аяулы сезімдер қандай қосылады?"

Ол босанған баласын орап, теңіз жағасында қалдырды. Сосын ол теңіз жолын жапты да жоқ боп кетті.

Өзге құжат бойынша, баласы туылғанда Аспани немере жақындап сұрапты: "Баланың атын кім деп қоямыз?"

Қыз айтыпты: "Оның атын Хико-нагиса-таке-у-гайя- фуки-ахезу Но Микото қойындар" деп. Осыны айтып ол теңізге кетіп қалыпты. Сонда Хико-хо-хо-деми Но Микото өлең шығарыпты:

Маған не болса да,

Сүйіктімді ұмытпаспын.

Теңіз айдыны құстарының

Жабайы үйрек аралында

Мен онымен ықтаған ем.

Кейін Тойо-тама-химе өзінің кішкентай ұлының қандай сүйкімді екенін естігенде, оның жүрегі іңкәрлікке толды да, ол, тіпті, өзі барып баласын өзі тәрбиелегісі келді. Бірақ оған өйтуге мүмкіндік жоқ еді және ол ұлын өсіруге өзінің кіші сіңілісін Тама-Йори-химені жіберді. Ол сонымен бірге Хико-хо-хо-деми Но Микотоға жауабы ретінде төмендегі өлеңді қосқан еді.

Кейбіреулер

Қызыл асыл тастың

Салтанатымен мақтанады.

Бірақ тек менің билеушімдікі ғана

Ғажаптануға тұрады.

Осы екі шумақ, хат және оған жауап age-uta деп аталады.

Өзге құжаттың айтуынша, Теңіз Тәңірісі Хико-хо-хо- деми Но Микотоға қармағын қайтарғанда, былай деп кеңес берген: "Ағасына қармағын қайтарғанда Аспани Тәңірісі былай десін: "сенің туысқандықтың қай дәрежесінде болса дағы барлық ұрпағыңмен осылай болсын, оңбаған қармақ, албасты оңбаған қармақ". Осылай деп айт та, үш рет түкіріп, қармақты оған бер. Одан зоры ағаң теңізге балық аулауға шыққанда Аспани немере жағалауға шығып жел көтеретін нәрсені жасасын. Желді ысқырық арқылы шақыруға болады. Егер сен солай жасасаң, мен теңіздің және жағалаудың елдерін оятам да, азынаған толқындармен оның быт-шытын шығарам. Хико-хо-хо-деми Но Микото еліне оралып, теңіз құдайының барлық нұсқауларын орындады. Уақыты келіп, ағасы балыққа шыққанда, інісі жағалауға келіп ысқырды. Бір кезде үлкен боран тұрып, ағасы ұнжырғасы түсіп, қатты шошынады. Басқа ешбір амал таппағасын, ол алыстан інісіне жалбарынады: "Сен көп жылдар бойы теңіз түбінде тұрдың және ерекше бір өнер білуге тиіссің. Өтінемін сенен, соны үйретші маған! Егер сен менің өмірімді құтқарсаң, менің барлық дәрежедегі туысқандарымның ұрпақтары сенің керіңнен кетпей, саған малайыңмен сайқымазағың ретінде қызмет етедің. Сонда інісі ысқыруды қойып, жел тынышталған екен.Сөйтіп ағасы інісіне бағынып, өзінің кінәсін мойындаған. Бірақ, інісі әлі ашуын баса алмай, онымен тіпті сөйлескісі келмеді. Сонда мықынында тек лыпасы ғана бар ағасы, алақаны мен бетіне қызыл балшық жағып, інісіне бүй депті: "Мен осылайша өз тәнімді масқаралап, өзімді мәңгілікке сенің сайқымазағың қыламын". Аяғын аспанға шоландатып, ол билей бастады және суға батып бара жатқандағы бейберекет қимылдарын суреттеді. Су оның табанына жеткенде, ол табанымен бал ашты, су тізесіне жеткенде ол табанын көтерді, мықынына жеткенде, айнала жүгірді, ұятты жеріне жеткенде, ол оны уқалады, жамбасына жеткенде, ол қолдарын кеудесіне айқастырды. Ол оның мойнына жеткенде, ол қолдарын жоғары көтеріп, алақандарын олай-бұлай жайқады. Бұл дәстүр әлде де бар және ешқашан ұмытылған емес.

Хико-нагиса-таке-у-гайя-фуки-ахезу Но Микото бала өскесін, өзінің нағашы апасы Тама-Йори-химеге үйленеді. Ол оған торт үл тауып береді. Көптеген жылдар өткен соң Хико-нагиса-таке-у-гайя-фуки-ахезу Но Микото батыс елінің сарайында өледі және оны Мисагаги мекеніндегі Хиуагадағы Ахира тауының шыңына жерлейді.





КӨНЕ ГРЕК ФИЛОСОФИЯСЫ

ГЕРАКЛИТ

Үзінділер

1. Әрқашан бар бұл Логосты, бұрын, ол туралы естімей тұрып та, алғаш рет естісе де түсіне бермейді адамдар. Себебі, [бәрі] осы Логос арқылы жасалады, ал олар мен әрбіреуін табиғатына қарай бөліп және мәні бойынша түсіндіріп баяндаған мұндай сөздер мен мұндай істерге кіріскенде, надандарға ұқсайды. Ал өзге адамдар үшін өздерінің түстері қалай ұмыт болса, өңінде жасаған істері де жасырын.

2. Сондықтан бәріне ортақ жалпыны орындау керек. Бірақ Логос бәріне ортақ болса да, көпшілік өзінің жеке ақылы бардай өмір сүреді.

3. (Күн мөлшері туралы) көлемі адам табанындай.

4. Егер бақыт тон рахатыңда болса, онда біз бұршақты ащылаған бұқаларды бақытты деп атауға тиіс едік.

5. Олардың өздерін қанға былғау арқылы бұрынғы қантөгістен тазарамыз деп ойлауы бекер. Бұл біреудің балшыққа батып, өзін балшықпен жууымен бірдей. Ондайды байқаған адам оны нақұрыс деп санар еді. Мына тасқұдайларға да олардың жалбарынғаны қаңыраған үйлермен сөйлескенмен бірдей. Тәңірілер мен қаһармандардың табиғатын олар білмейді.

6. Күн сайын жаңа күн тумайды, бірақ Күн үзіліссіз жарқырап тұрады.

7. Егер бар нәрсенің бәрі түтінге айналса, танау таным мүшесіне айналар еді.

8. Қарсы бағыттағы нәрселер қосылады, әртүрлі дәрежедегі дыбыстан ғажап үндестік тізіледі, бәрі де күрес арқылы пайда болады.

9. Есектер үшін сабан алтыннан қымбат.

10. Ажыратылмайтын қосындылардан бүтін және бүтін емес, бірігер және ширатылар, үндес және үндес емес пайда болады; барлықтан бір [нәрсе], бір [нәрседен] барлығы 11айда болады.

11. Құдай әрбір еңбектеген тірі жөндікті қамшылап жеміне қарай айдайды.

12. Қайтадан сол өзенге кірген жанға әрдайым жаңа сулар құйылады. Жандар да дымқылдан пайда болады.

13. Шошқалар балшыққа қуанады.

14. Эфестік Гераклит кімдерді сескендіреді? Түнгі серілерді, сиқыршыларды, ішімдікке салынған еркектер мен есалаң ұрғашыларды және сырға бойлағандарды. Ол бұларды өлім жазасымен қорқытады, болашақта отқа күйесіндер дейді. Себебі коп адамдар қастерлейтін дін сырына енгізу салты қасиетсіз түрде жасалады.

15. Егер Диониске бағышталмаса, олардың жүрістері мен жыныс мүшелеріне арнаған әндері өте ұятты дүние болар еді. Олардың жын-ойнақ жасап, естен айырылып қастерлеген Дионисі Аидке тең.

16. Ешқашанда батпайтын нәрседен қалай жасырынуға болады?

17. Себебі көбісі көз алдында кездескен нәрселерді түсінбейді, тіпті, үйретсең де, ұғынбайды, бірақ, өздеріне білетін сияқты көрінеді.

24. Соғыста өлгендерді тәңірлер мен адамдар қастерлейді.

25. Себебі өлім қаншама даңқты болса, оның берер абыройы да молырақ.

26. Адам өліп, (оның көзінің жарығы сөнгенде), ол бәрібір гірі және түнде өзіне жарық жағады. (Адам) ұйықтап, (оның көзінің жарығы сөнгенде), ол өлім ахуалына жақын; өңінде адам түс ахуалына енеді.

27. Өлгеннен кейін адамдарды олар күтпеген және ойламаған нәрсе тосады.

28. Ең мүлтіксіз ойшылдың танып, жадында сақтайтыны тек пікір ғана. Бірақ, күмән жоқ, шындық, өтірікшілер мен жалған куәларға қолын жеткізеді.

29. Ең үздіктер бір нәрсені барлық нәрседен артық көреді: мәңгі даңқ оларға барлық азып-тозатын нәрседен қымбат. Тобыр болса мал сияқты, қарнын қампитумен әлектенеді.

30. Барлыққа бір бұл әлемдік тәртіпті тәңірлер мен адамдардың ешқайсысы жасаған жоқ, бірақ, ол әрқашанда мөлшерлі түрде жанып, мөлшерлі түрде сөнетін мәңгі тірі от кейпінде болған, бар және бола бермек.-

32. Жалпығa бір даналық Зевс атын қалайды да, қаламайды да.

34. Естіген нәрсені ұға алмайтындар кереңге тең. Олар бар бола тұра, жоқ деген мақалға саяды.

35. Себебі философтар1 өте коп нәрсені білуге тиіс.

36. Жанның өлгені суға айналғаны, судың өлгені жерге айналғаны. Солай десек те, жерден су шығады, судан жан пайда болады.

40. Білімнің көптігі ақылға үйретпейді. Болмаса ол Гесиод пен Пифагорды, Ксенофан мен Гекатейді үйретер еді.

41. Даналық тек бір-ақ нәрседе: ойды барлық нәрседегі барлық нәрсенің билеушісі деп тануда.

42. Гомер, Архилох сияқты, қоғамдық орындардан қуылып, дүреленуге тұрады.

43. Менмендікті өрттен бетер өшіру қажет.

44. Заң үшін халық өз қамалын қорғағандай тұрысу керек.

45. Қандай жолмен барсаң да, жан шекарасын таппайсың: оның негізінің терендігі сондай.

46. Менмендікті ол безгек аурумен теңейтін және көрінеу көзге сенбе дейтін.

47. Асқан ұлылық жөнінде негізсіз жорамал айтпайық.

48. Сонымен, садақтың аты өмір, ісі — өлім2.

49. Бір сүңгіген суға біз батамыз да батпаймыз да, біз бармыз және бар емеспіз.

50. Бәрі де бір: бөлінетін-бөлінбейтін, туылған-туылмаған, өлетін нәрсе — өлмейтін нәрсе, Логос — мәңгілік, әке-бала, Тәңірі — әділдік. Мені емес, Логосты тыңдап, бәрі бір екеніне келісу — даналық.

51. Олар қарсы айырылар нәрсенің бір-бірімен үйлесімді екенін түсінбейді: садақ пен лираның қасиеті секілді өз-өзіне оралып соғатын үйлесімділік.

52. Мәңгілік дегеніміз асық ойнаған бала: әлемнің билігі сәбиге берілген.

53. Жасырын үйлесімділік көзге көрінерден күштірек.

56. Адамдар эллиндердің бәрінен ақылды Гомер сияқты

көзге көрінер нәрсені танудан шатасады. Оны битті өлтіріп жатқан балдырғандар ақымақ қылмап па еді: "Біз көріп, ұстағанымыздың бәрін лақтырып тастадық, ал көрмеген және лақтырмаған нәрсені, көтеріп келеміз!"

57. Ал тобырдың ұстазы Гесиод. Олар оны бәрінен де коп біледі деп ойлайды. Ал ол болса, күн мен түннің бір екенін де білмейді.

58. Жақсылық пен жамандық бір. Мысалы, дәрігерлер ауруларды кескілеп, жараның аузына от басып, біраз қинайды; осы үшін олар аурулардан ақы сұрайды. Ал іс жүзінде олар ақы төлеуге тұрмайды, себебі жоғарыда айтылғандай: жақсылық пен ауру бір.

60. Жоғары мен төменге апаратын жол бір.

61. Теңіз суы ең таза және ең лас; балық үшін ол қоректі және пайдалы, ал адамдар үшін ішуге жарамды емес және зиянды.

62. Өлмейтіндер өледі, өлетіндер өлмейді: біреулердің өмірі өзгелердің өлімі және біреулердің өлімі өзгелердің өмірі.

64. Бәріне найзағай билік етеді.

65. От дегеніміз — кемшілік пен молшылық. Кемшілік дегеніміз әлемнің пайда болуы, ал әлемдік өрт — молшылық.

66. Болашақтың оты бәрін де таразыға салып, бәріне де үкім шығарады.

67. Тәңірі дегеніміз күн мен түн, қыс пен жаз, соғыс пен бейбітшілік, тойыну мен ашығу. Егер бір хош иіске өзгені қосқанда қоспаның иісі қалай өзгерсе, тәңірі де солай өзгереді. Ал атауға келсек, әркім тәңіріні өзінше атайды.

67а. Аудың ортасында тұрған өрмекші шыбын өрмектің бір үзігін үзгенін сезіп, үзікті түзеу үшін сол жаққа қарай жүгіретіні сияқты, адамның жаны да денесінің бір мүшесі зақымдалса, сол жаққа қарай дереу ұмтылады, себебі зақымдалған жермен ол мықты және үйлесімді байланыста.

73. Ұйқыдағыдай әрекет етіп, сөйлеудің қажеті жоқ. Түсімізде де біз әрекет етіп, сөйлеген боламыз.

75. Ұйқыдағылар әлемдік дамудың жұмыс барлық басқа нәрсе бойынша да маймылға ұқсайды.

85. Ашумен күресу қиын — ол қалағаны үшін өмірін де бәске тігеді.

87. Ақымаққа не айтсаң да, мәз.

88. Біздегі нәрсенің бәрі бір: өмір мен өлім, өң мен түс, жастық пен қарттық. Себебі мынау, өзгеріп анауға айналады және керісінше, анау өзгеріп мынауға айналады.

89. Ұйықтамағандардың әлемі бір, ал ұйықтағанда әркім өз әлеміне кетеді.

Бір өзенге екі рет енуге болмайды.

Ауызынан көбігі ағып, қөңілсіз, бояусыз, өндеусіз нәрсені болжайтын көріпкел әйелдің дауысы мың жылға жетеді, себебі оған тәңірі шабыт береді.

94. (Себебі) Күн өзіне төн мөлшерден ілгері аттап баспайды. Кері жағдайда, ол шындықтың қарауылы, Эринниялардың қолына түседі.

96. Өліктерден боқтан бетер құтылу керек.

98. Жандар Аидте иіс алып жатады.

99. Егер күн болмағанда, өзге жарық иесіне қарамастан, түн болар еді.

101а. Көз құлаққа қарағанда дәлірек куәләндырады.

102. Тәңір үшін бәрі де тамаша, жақсы және әділ; адамдар болса, бір нәрсені әділ деп, өзгені әділетсіз дейді.

108. Әңгімесін мен естіген адамдардың бірде біреуі даналық барлық нәрседен босану екеніне көзін жеткізген жоқ.

109. Надандықты, көрмеге қоюдан гөрі, жасырған жөн.

112. Ойлау қабілеті — ең ұлы үстемділік, және даналықтың мәнісі шындық айтуда һәм табиғатқа құлақ түріп, соған сәйкес әрекет етуде.

115. Жанға өз-өзін көбейтетін Логос тән.

116. Барлық адамға өз-өзін танып, ақылды болу қабілеті берілген.

117. Құрғақ жарқыл ең дана және үздік жанға тән.

121. Араларыңдағы ең үздік тұлға Гермодорды "Арамызда ешкім ең үздік болмасын. Ал егер ондай шыққан екен, онда ол басқа жерде және басқалармен тұрсын!" — деп қуып жібергендері үшін эфестіктерге барлық ересектерің бір-бірін асып өлтіріп, қаланы жасөспірімдерге қалдырғандары жөн еді.

123. Табиғат жасырынуды жақсы көреді.

125а. Эфестіктер, ешқашанда байлықтан арылмаңдар, өз-өздеріңді азғындықтарыңмен масқаралау үшін.

Досократики. — Мн,: Харвест, 1999, с с. 280-314.

Перевод с древнегреческого и комментарий

А. Маковельского.

ПАРМЕНИД

Табиғат туралы

Байталдар (әдетте) мені қалауыма байланысты апаратын, (бұл жолы) (мені қалауымнан тыс) сүйреді, өйткені олар менімен бірте білгір ерді жетелейтін құдай ананың өте танымал жолына түскен еді.

Міне, осы жолмен мен жөнелдім. Мәселе мынада еді, (қайталаймын), мені онымен ерен ақылды байталдар сүйреді, арулар (оларға) жол көрсетті.

Дөңгелектің темір істігі ұясында қызып, сыбызғының ысылындай дыбыс шығарды (себебі оның қозғалысы екі жағына да өте шебер қайралған дөңгелектермен жылдамдатылған еді), өйткені Күн Арулары Түн шаһарын тастап және қолымен басындағы орамалын шешіп, жарыққа асыққан еді.

Онда Түн мен Күн жолын айыратын дарбаза орналасқан. (Оларды жоғары мен төменнен) босаға мен тас табалдырық қоршайды. Дарбазаның өзі эфирмен және нән қапсырғышпен бекітілген. Олардың өзгермелі кілттері қатаң жазалаушы шындықтың қолында.

Міне, Арулар соған келіп, хикметті әңгімесімен жалынып-жалбарынып, дарбазаның темір ілгегін түсірткізеді.

Дарбаза ашылғасын қапсырғыштарының орнына нән тесік пайда болады. Және де ашылу үстінде олар шеге һәм түйреуішпен жалғастырылған жез істіктерді ұясында айналуға мәжбүр етеді. Міне, осы араға кең даңғыл жолмен дарбазадан тура өтіп, ат және арбасын түзетеді.

Құдай ана да мені мейірімін төге қарсы алып, мүбарак қолымен менің оң қолымды ұстап, маған былай деді: "О, жас ұлан, мәңгі өлмес көлік жүргізушілері сақтаған, сен, біздің үйге байталдармен жөңкіп келген, қуан"!

Іс жүзінде бұл жолдағы сенің сапарыңды (себебі ол іс жүзінде адамзаттың үйреншікті соқпағынан алыс) басқарған зұлым тағдыр емес, бірақ заңдылық пен шындық.

Сен бәрін білуге тиіссің: жақсы жұмырланған ақиқаттың мызғымас жүрегін де, шынайы нанымдылығы жоқ пенделердің пікірін де. Қалай болғанда да, жан-жақты түрде ортақ болжамды өткізгенде үйреншікті құбылыстардың қай түрде көрінетініне де көз жеткізесің.

Дегенмен, зерттеудің бұл жолынан (өз) ойынды теже. Көп жылғы тәжірибенің нәтижесінде пайда болған әдет сені бұл жолға зорлап итермесін. Көздерінді мақсатсыз дөңгелентпе, шудан өзге түгі жоқ құлағыңмен тыңдама, және тілің мен жағыңа сүйеніп бөсе берме, бірақ менің айтқан дәлелдерімді ақылмен зертте.

ПАРМЕНИД. О природе // Фрагменты ранних

греческих философов. Часть 1. М.: Наука, 1989, с. 286-287.

ДЕМОКРИТ

Үзінділер

1. Аристотель. Метафизика А4985Ь4. Левкипп және оның досы Демокрит элементтер... табиғат — толы және қуыс, оның біреуін болу деп, өзгесін — болмау деп оқытады. Дәлірек айтқанда, олар толы деп болуды айтады, қуыс және сиреген нәрсені болмау дейді. Олардың ойынша, болу болмаудан еш артық тірлік етпейді, сол сияқты қуыстың шынайылығы да дененің шынайылығынан кем емес. Осы элементтерді олар бар заттардың материалды себебі деп санаған. Заттар негізінде жататын мәнді бір негіз деп санайтындар өзге заттарды оның түрленуінен тудыратыны сияқты олар бар тірліктің басты негізі деп сұйық пен қоюды, ал өзге заттардың себебі осылар арасындағы белгілі айырмашылықтар деп санаған. Олардың ілімінше, мұндай айырмашылықтардың үш нұсқасы бар: түрі, тәртібі, орны. Расында да олардың айтуынша, болу — сұлба, тию және айналу — арқылы ажыратылады. Олардың ішінде сұлба дегеніміз түр, тию — тәртіп, айналу — орын. Мысалы, AN- нан түрі арқылы ажыратылады, AN NA-дан тәртіп арқылы, NZ-тен орын арқылы. Қозғалыс туралы мәселені, ол қайдан екені және бар нәрсеге ол қалай тән, олар да өзгелер сияқты, жеңілтек түрде назардан тыс қалдырған.

2. ...Олар бастауды табиғат қалай болса солай қабылдаған. Көне философтар болу қажетті түрде бір және қозғалыссыз деп санаған. Себебі қуыс жоқ, ал жеке тірлік етуші қуыс жоқ болғасын, қозғалыс та мүмкін емес және, екінші жақтан, егер бөлетін күш жоқ болса, заттың көпке бөлінуі де мүмкін емес.

3. Ал Левкипп болса, өзін сезіне қабылдауға байланысты тірліктің болуын да, болмауын да, қозғалысын да, көбейген түрін де жоққа шығармайтын ілімдерге иемін деп санаған. Себебі, өз мағынасындағы тірлік тек болудың толық нұсқасына саяды. Бірақ, ол бір емес, ондай бар нәрсе саны бойынша өте коп, бірақ олардың көлемі өте кішкентай болған соң, көзге көрінбейді. Олар қуыста болып, себебі қуыс бар және де бір-бірімен қосылып, олар болуды өмірге әкеледі, ал ажырағанда, өлімге кетеді. Түйіскен тұстарында олар өздері де әрекет етіп, өзгенің әрекетіне де түседі. Себебі ондағы бар нәрсе бірлік емес, жеке тірліктердің қосындысы. Қосылып һәм оралып, олар заттарды тудырады. Нағыз бір нәрседен көп нәрсе, немесе нағыз көп нәрседен бір нәрсе пайда болмас еді той; жоқ, бұл мүмкін емес.

Гален de elem. Dec. Hipp I 2. Тек көпшіліктің пікірінде ғана болу бар, пікірде ғана - тәтті, пікірде ғана ащы бар, іс жүзінде тек атомдар мен қуыс қана бар нәрсе. Демокрит осылай дейді. Оның ойынша, барлық сезілетін қасиеттер атомдардың қосылуынан пайда болады, тек қабылдаушы біздер үшін ғана тірлік етіп. Ал табиғи түрде ақ та, қара да, сары да, қызыл да, ащы мен тәтті де дүниеде болмайды.

...іс жүзінде барлық нәрсе не және ештеңеден тұрады. Демокрит атомды не деген, ал қуысты — ештеңе. Сонымен атомдар дегеніміз еш қасиеттері жоқ кішкентай денелер, ал бос кеңістік дегеніміз солардың кездесіп және ажырап тұратын орны. Осы арқылы олар барлық өзге күрделі денелерді де, біздің денелерімізді де, және олардың ахуалдары мен сезімдерін тудырады. Алғашқы денелер еш өзгеріске түспейді. Мысалы, ешбір атом жылымайды да, суымайды да, сол сияқты кеуіп, немесе ылғалданбайды да және тіпті ақ та, қара да болмайды және де жалпы ешбір өзге қасиетті қабылдамайды, себебі атомдар ешбір өзгеріске түспейді.

ДЕМОКРИТ// Диоген Лаэртский. О жизни, учениях и

изречениях знаменитых философов.

М.: "Мысль", 1979, с. 369-375.

АРИСТОТЕЛЬ

Аристотель (б.д.д. 384-322) — көне грек ойшылы және энциклопедиялық ғалым. Маркс оны "ертедегі әлемнің ұлы ойшылы" деп атаған. Фракиядағы Стагир қаласында туған; Афинада, Платон мектебіңде дәріс алған. Платонның идеялар жөніндегі теориясын қайта қарастырған, бірақ платондық идеализмінен толық арыла алмаған. Александр Македонскийдің үй мұғалімі болған, Гермиас деген тиранның қарындасына үйленген. Христиан дәуіріне дейінгі 335-323 жж. Аристотель Афинада тұрған. Осы 12 жыл шамасында ол өзінің Ликей атты мектебін ашқан және көптеген кітаптарын жазған. Александр өлгеннен кейін афиналықтар көтеріліс жасап, оның достарына қарсы шыққан. Аристотель дінсіздігі үшін сотқа тартылған, бірақ өз еркімен өлімді қабылдаған Сократ тәжірибесін қостамай, қашып кетеді. Келесі (322) жылы қайтыс болады. Кейін ислам ойшылдары арқылы (әсіресе, мұнда әл-Фарабидің маңызы ерекше) бүкіл ортағасырлық Еуропаға қуатты ықпал еткен.

Аристотельдің біз әңгіме қылмақ кітабына байланысты "метафизика" ұғымы пайда болған. Бірақ Аристотельдің кезінде ондай ұғым болмаған, ол тек өзінің физикадан кейінгі кітабын солай атаған. Бұл кітабында Аристотель Платонның идеялар жөніндегі теориясына өзінің универсалиялар жөніндегі ілімін қарсы қояды.

Аристотель. Метафизика

Аударма төмендегі басылымнан жасалды:

Аристотель. Сочинения в четырех томах. T.l. Сс. 166-222. Издательство социально-экономической литературы "Мысль". - М., 1976.

Бесінші кітап

Он бесінші тарау

Қатысы бар деп екі еселінің жартылайға және үш есе көптің үш есе азға және жалпы бірнеше есе көптің бірнеше есе азға немесе асқан нәрсенің неден асқанына қатыстылығының үлгісіндей айтылады; өзге жағдайларда осындай белгілеу жылытуға қабілеттінің жылынуға, кесе алатынның кесіле алатынға немесе жалпы, іске қабілеттінің істелінуге бейімнің үлгісіндей қолданылады; ал кейде ол туралы өлшенетіннің өлшемге, танымдының танымға, сезінілеттіннің сезімге қатыстылығындай айтылады.

Алғашқы мағынада, жалпы, немесе нақты көрсетілген сандық қатынастар туралы айтылады, олар, не сандар арасындағы немесе "бір" санына қатысты қатынастар; мысалы, екі мәртелі нәрсе бірге қатысты болғанда, нақты сан, ал көпке көбейтілген нәрсе бірге нақты емес, сандық қатынаста, яғни, мынадай да мынадай; бір жарым есе көптің бір жарым есе азға қатынасы сандық қатынас, ал дұрыс емес бөлінудің дұрыс бөлінуге қатынасы анық емес қатынас, коп есе нәрсенің бірге қатынасындай; асып кеткен нәрсенің асып кетілген нәрсеге қатынасы саны жағынан мүлде анық емес, себебі, сан өлшемді, ал өлшемсіз нәрсе жөнінде сан айтпайды; мысалы, асып кеткен нәрсе асып кетілген нәрсемен салыстырғанда өзінде соңғынікіндей нәрсе ұстайды, және тағы да бір нәрсе, бірақ бұл соңғысы анықтаусыз; ол қалай болса солай береді: асып түсілген нәрсеге не теңеледі, не теңелмейді. Міне, барлық бұл қатынастар сандарға қатысты және олар сандардың қасиеттері, және сонымен бірге тең, ұқсас және өзіндей нәрсені өзгеше әйгілейді (өйткені, олардың бәрі бірге қатысты мағынада; расында да, тек мәні бір нәрсе ғана өзіндей болады, сапасы бір нәрсе ғана ұқсас, ал саны бір нәрсе ғана тең; бірақ, бір ол санның бастауы мен өлшемі, міне, сондықтан бұл қатынастардың барлығы санға қатысты мағынада, бірақ бәрі бірдей мағынада емес).

Ал әрекет етуші және әрекет қабылдаушы арасындағы қатынас әрекет ету мен әрекет қабылдау қабілетін және осы қабілеттердің әйгіленуін талап етеді, мысалы, жылыта алатын нәрсе жылына алатын нәрсеге қатынаста болады, себебі, ол жылыта алады және өз кезегінде жылытатын нәрсе жылынулы нәрсеге қатынаста болады, және кесетін нәрсе кесіліп жатқан нәрсеге, себебі, анау да, мынау да бар нәрседе болып жатыр. Сандық қатынастар бар нәрседе жүзеге аспайды, мүмкін, өзге жерде айтылған мағынада ғана болар /1/, ал қозғалу шынайылығы сандарға тән емес. Қабілеттерге негізделген қатынастардың кейбірі уақытына қарай әртүрлі әйгіленген, мысалы, өндірген өндірілгенге қатысты болады, және кім өндірсе — өндірілген нәрсеге. Дәл осы мағынада әке баланың әкесі деп аталады: біріншісі — өндіруші, екіншісі — өнім. Сонымен бірге, кейбір қатынастар қабілеттің жоқтығына негізделеді, мысалы, қабілетсіздер және барлық осы мағынадағы нәрселер, айталық, көзге көрінбейтін нәрсе.

Сонымен, сан немесе қабілеті жөнінде қатынасты деп аталғандар өзгелердің оларға қатынасты болғанынан емес олардың өз мәнісінде қатынас болғандықтан аталады. Ал өлшемді, танымды және пайымды нәрселер өзгелер оларға қатынасты болғандықтан қатынасты деп аталады. Мысалы пайымды нәрсе ол туралы ой болғанда болады, бірақ ой ой туралы ойлағанның ойы емес /2/ (болмаса, ол бір нәрсе туралы екі рет қайталау болар еді); және, сол сияқты, көру нысананы көру емес, ол бояу мен және осы тектегі өзге нәрсені көру. Өзге жағдайда бұл да қайталау боп шығар еді. Өзінен өзі қатынасты деп аталатын нәрсе, бір жағдайларда нұсқалған мағынада аталады, өзгелерде тегіне байланысты, мысалы, емдеу өнерінің бір нәрсеге қатысты болатыны, өйткені, осы тектегі білім бір нәрсеге қатысты болады. Сонан соң, иесі ненің арқасында қатысты болса, сол нәрсе қатыстылық деп аталады; мысалы, теңдік, себебі, оның арқасында тең нәрсе қатыстылыққа түседі, және ұқсастық, себебі ұқсайтын нәрсе де осындай. Өзгесі бір нәрсемен сыртқы қасиет ретінде қатысты: мысалы, адамның кездейсоқ қасиеті бар: бір нәрседен екі есе үлкен болу, ал бұл қасиет қатынастардың санына тон; немесе, ақтың мұндай болатыны, егер бір нәрсеге екі есе үлкен болу мен қатар ақ болу қасиеті де тон болса.

Он алтыншы тарау

Шегіне жеткен (мінсіз) деп, бірінші тұрғыдан, өзінен тыс нәрседен бірде-бір бөлігін табуға болмайтын (мысалы, шегіне жеткен уақыт деп бұл уақыттың бөлігі бола алатын өзге ешбір уақытты нұсқауға болмайтын op қадамында аяқталған уақытты атайды), сонымен бірге, бұл белгілеуді сапалық және құндылық жағынан өз аумағында ешкімді алдына жібермейтін нәрсеге қолданады, мысалы, шегіне жеткен емші немесе шегіне жеткен сыбызғышы деп өздерінің арнайы өнерінің аумағында ешбір міні жоқ кісілер аталады (сонымен бірге, ауыспалы мағынада, жаман қасиеттерге байланысты да біз шегіне жеткен арызқой, немесе, шегіне жеткен ұры туралы айтамыз), себебі, біз оларды кейде жақсы дейміз, мысалы, жақсы ұры, немесе, жақсы арызқой, себебі, сапалық (қажеттілік) дегеніміз өз ісінде белгілі дәрежедегі шегіне жету, әрбір зат немесе әрбір мәніс егер олардың арнайы тұтынылуға жарамдылығы жөнінде өздерінің табиғи қасиетінің бірде-бір бөлігі жоқ болмай шықса ғана шегіне жеткен болғаны.

Сосын, ақырына жеткен заттар және ақыры жақсы заттар, олар аяқталған деп аталады, себебі олардың шегі бар, ал шек дегеніміз белгілі бір соңғы буын болғандықтан, біз жамандықтың аумағына ауысқанда да белгілі бір нәрсе өлім ақырына жетті немесе ақырына дейін ойрандалды дейміз, егер оны ешнәрсе өлім мен зұлматтан бөлмесе, бірақ, ол соңғы сызықта тұрса. Сондықтан өлімнің өзі ауыспалы мағынада ақыр деп аталады, себебі, анау да, мынау да соңғы шеп, бірақ, сонымен бірге, ең соңғы мақсат та, ақыр деп саналады. Өз-өзінде шегіне жеткен нәрсе туралы міне, осындай сан алуан мағынада айтылады, — бірінің олай белгіленетіні жақсы қасиеттері жағынан кеміссіз болғандығынан, сондықтан, ол өзінен ешкімді оздыра алмайды және өзінен тыс ештеңе оның мінсіздігін көбейте алмайды, ал өзге нәрселерге мұндай таңбаның қолданылатыны, олардан (болмыстың) әрбір жеке нұсқасында ешнәрсе аса алмағандығынан және оларға қатысты бірде-бір бөлігінің олардан тыс болмағандығынан. Ал қалған нәрселердің бұлай аталатыны түрлі дәрежеде жаңағы көрсетілген заттарға байланысты — себебі, олар, иә, ұқсас бірнәрсе жасайды, иә, оған билік етеді, иә, оған сәйкес болады, немесе, бірінші кезекте шегіне жеткен нәрсеге белгілі түрдегі өзінің жалпы қатынасын білдіреді.

Он жетінші тарау

Шеп деп әрбір заттың шетін, яғни, оның өзінен тыс ешнәрсе табуға болмайтын немесе барлық нәрсені өз ішінде топтастырған алғашқы нәрсесін атайды, сонымен бірге, көлемнің немесе дененің нұсқасы бола алатын барлық нәрсені және, сонымен қатар, әрбір заттың ақырғы аялдамасын (мұндайлардың қатарында қимыл мен әрекеттің қайдан шыққаны емес, қайда бағытталғаны қызық, ал кейде шыққан тегі де, барар жолы, ал нақтап айтсақ, мұраты да маңызды); сонымен бірге әрбір заттағы бар мәнісі және әрбір заттағы бар болмыстың нәрі; себебі, осы соңғысында танымның шегі көрінеді; ал танымның шегі бар жерде зат та көмескілене береді. Сондықтан, шеп жөнінде бастау туралы қаншама мағынада айтылса, соншама алуан нұсқада және кейде одан да асқан түрде айтылатыны анық; себебі бастау дегеніміз — белгілі бір шеп, ал, бірақ, кез келген шеп бастау болуға жарамайды.

Он сегізінші тарау

Бір нәрсенің қай нәрсеге байланысты (қай нәрсенің негізінде) тірлік етуі туралы түрлі мағынада айтылады, бір мағынасында ол ор нәрсенің формасы, не мәнісі, мысалы, біреудің жақсы болатынынын негізі жақсылықтың нақ өзіне байланысты, өзге жағдайда белгілі нәрсенің табиғи түрде дүниеге келуінің алғашқы нұсқасында, мысалы, бояу тек сырты бар нәрседе көрінеді. Белгілі нәрсенің қай негізге байланысты тірлік ететінінің себебі ретінде бірінші кезекте формасы көрсетіледі, ал, екінші кезекте, ол әрбір заттың материясы ретінде және бәрінен бұрын заттың негізінде жататын нәрсе ретінде әйгіленеді. Ал жалпылай айтсақ, белгілі нәрсеге байланысты тірлік ететін нәрсе себеп сияқты алуан мағынада беріледі. Мысалы, біреу бірнәрсеге байланысты, немесе ол не үшін келді деп айтылады. Және сол сияқты ненің негізінде қате, немесе, дұрыс тұжырым жасалынған, немесе, дұрыс, яки қате тұжырымның себебінде. Сосын "не нәрсеге байланысты туралы" біреудің қандай нәрсеге байланысты тоқтағаны, қай нәрсенің үстімен жүргені туралы айтылады. Осыған ұқсас барлық сөйлемдер орын мен жағдайды белгілейді.

Осының нәтижесінде "өзінен өзің де әртүрлі мағынада айтылуға тиіс. Бір жағдайларда әрбір заттың болмысының мәнісі өзінен өзі шыққандай болады, мысалы, Каллий дегеніміз ол өзінен өзі Каллий және Каллий болмысының мәнісі; өзге жағдайларда заттың мәнісінің құрамына кіретін нәрсеге мегзейді, мысалы, Каллий өзінен өзі тірі жан болып табылады. Себебі, тірі жан Каллий ұғымына кіреді; Каллий дегеніміз белгілі бір тірі жан. Сонымен бірге, біз бір нәрсені заттың өз-өзіне телиміз, егер оның алғашқы негіз ретіндегі өз-өзіне белгілі бір қасиет болса, немесе, ол өзге бір нәрсеге иелік етсе, мысалы бір тыс өзінен өзі ақ, немесе, адам өзінен өзі тірлік етеді; себебі, жан дегеніміз өзінде негіз ретінде өмірді жиыстырған адамның белгілі бір бөлігі. Сосын, егер оның өзінен өзге себебі болмаса, расында адамның бірнеше себебі бар, ол тірі жан, екі аяқты, бірақ бәрібір оның адам екені өзінен өзі аян. Және, сонымен бірге, тек белгілі бір затқа ғана тән нәрсені және оның жалғыз болу себебін өзінен өзі деп атайды; сондықтан өзге барлық нәрседен жырақтанған нәрсе өзінен өзі деп беріледі.

Он тоғызыншы тарау

Орналастыру деп бөлігі бар заттардың ішіндегі белгілі ретті атайды: бұл, иә, кеңістіктегі тәртіп, немесе, бөліктердің маңыздылығына негізделген немесе бұл тәртіп белгілі бір орын тәртібі болуға тиіс, мұны "орналастыру сөзінің өзі көрсетіп тұр.

Жиырмасыншы тарау

Иелік ету (пайдалану) бір мағынасында иелік етушінің және иелік нысанасының белсенділігі ретінде пайымдалады. Бұл белсенділік дегеніміз белгілі әрекет немесе қимыл. Мұндай жағдайда бірі жасап, ал өзгесі жасалынып, әрекет соның ортасындағы нәрсе. Сол сияқты кім киімге иелік етсе (пайдаланса) және қайсыбір киім иеленіп, пайдалану нысанасына айналса, иелік ету соның ортасында тұрады. Мұндай иелік етуге иелік ету, бұл түсінікті болар, беймүмкін. Егер иелік нысанасына иелік еткенге иелік ету мүмкін болса, онда шексіздікке кетуге тура келеді. Ал өзге мағынасында иелік қасиет деп бөліктердің орналасуы аталады. Белгілі түрде орналасқан зат жақсы немесе жаман ахуалда болады және ол өзіне немесе өзгелерге байланысты, мысалы, денсаулық дегеніміз белгілі қасиет, себебі, ол бір құбылыстың белгілі ахуалы. Сонымен бірге, иелік ретінде ұқсас жалпы нәрсенің бөлігі туралы да айтылады; сондықтан, бөлек нәрселердің жақсы қасиеті белгілі иелік қасиет деп саналады.

Жиырма бірінші тарау

Өткінші қасиет, немесе, хал деп, бір мағынасында, оған қатысты өзгерістер мүмкін қасиетті атайды, мысалы, ақ пен қара, тәтті мен ащы, ауыр мен жеңіл және осы тектес барлық өзге қасиеттер; ал, өзге мағынада, осы қасиеттер ауқымындағы болған шынайы процесстер мен өзгерістерді атайды. Сосын, одан да зор мөлшерде, бұлай деп зат үшін зиянды өзгерістер мен қимылдар, солардың ішінде, әсіресе, қиналыс тудыратындары аталады. Сонымен бірге, бақытсыздық пен азаптың үлкен деңгейлері де осылай аталады.

Жиырма екінші тарау

Айырылу туралы, бір мағынасында, егер затта өзге заттарға табиғи түрде тән бір нәрсе жоқ болғанда айтылады, мейлі, онда ондай нәрсенің бар болуы табиғи түрде берілмесе де, мысалы, өсімдікте көз жоқ дейміз; өзге мағынасында, егер затта оның табиғаты немесе тегі бойынша бар болуға тиіс нәрсе жоқ болса, мысалы, соқыр адаммен көртышқанның көру қабілетінен айырылуы әр басқа: соңғысы тегі бойынша соқыр, ал біріншісі, өзінен өзі. Сосын айрылу туралы мынандай жағдайда айтуға болады: егер зат табиғаты бойынша бір нәрсеге иелік етуге қабілетті болса, бірақ отан иелік етпесе: мысалы, соқырлық -белгілі кемістік, бірақ, адам әр кезде соқыр болмайды, ал тек көруге қабілеті бар белгілі жаста, егер сол кезде көру қабілетінен айырылса. Сондай-ақ, егер белгілі затта ондағы табиғи түрде тән болуға тиіс қасиеттер жоқ болғанда, мысалы, жағымды ортада, тиісті мүшесі бар жағдайда, белгілі затқа қатысты, тиісті жағдайда. Сосын, бір нәрсені зорлап тартып алу айыру деп аталады.

Және "жоқ" сөзінің жұрнақтарының мағыналары қаншама коп болса, соншама мағынада түрлі кемшін қалу туралы әңгіме көз талады, мысалы, тендігі жоқ зат, егер оған ол қасиет табиғи түрде тән болса, теңсіз деп аталады, егер ол көзге көрінбейтін аталса, демек, ол, иә, мүлде бояусыз, немесе, нашар боялған, егер адам ақсақ аталса, демек, оның мүлде аяғы жоқ немесе аяғының мүкісі бар. Сонымен бірге, айырылу туралы егер заттың белгілі бір нәрсесі аз мөлшерде болса, мысалы, егер жемістің сүйегі болмаса, демек, оның онысы нашар дамыған. Және, егер заттағы бір нәрсе қиналыспен немесе нашар жасалатын болса, мысалы бөлінбейтін нәрсе туралы тек ол бөлінбегенде тана емес, ол жеңіл немесе жақсы бөлінбегенде де айтылады. Сонымен катар, айырылу туралы егер зат бір нәрседен мүлде айырылғанда да айтылады: соқыр деп жалғыз көздіні емес, екі көзінің де көру қабілеті жоқ адамды атайды. Сондықтан, әрбір адам жақсы немесе жаман, әділетті, немесе, әділетті емес, бірақ олардың арасында ортаншы да бар.

Жиырма үшінші тарау

"Иелену" ("ұстау") сөзі бірнеше мағынада қолданылады. Бір мағынасында, ол өз табиғаты немесе өз талабы бойынша бағыттау, сондықтан, безгек ауру адамды "ұстайды", немесе, тирандар қаланы ұстайды, ал белгілі киімге киінген адамдар оны үстінде ұстайды. Өзге мағынасында зат туралы ішіндегі бар нәрсесі оны қабылдауға қабілетті материя ретінде тірлік егетіні жөнінде айтылады, мысалы, жез өз ішінде мүсін формасын ұстайды немесе дене өзінде ауруды ұстайды. Ал кейде бұл сөз ораған нәрсенің оралған нәрсені қалай ұстайтыны жөніндегідей айтылады, себебі, біздің айтуымызша, соңғысы оны орап алған нәрседе ұсталынады, мысалы, біздің айтуымызша, ыдыс өз ішінде — ығалды, қала — адамдарды, ал кеме - теңізшілерді ұстайды, және дәл сол сияқты бүтін өз ішінде бөлікті ұстайды. Сосын, белгілі затқа өз бетінше қозғалуға кедергі жасайтын нәрсе жөнінде ол бұл затты ұстайды дейді, мысалы, колонналар өзіне түскен салмақты ұстайды, және дәл сол сияқты ақындар Атлантқа /1/ аспанды ұстатқызып қояды, себебі, өзге жағдайда ол жерге құлайтын еді, бұл ойды кейбір натурфилософтар да қолдайды /2/. Сол сияқты, бір нәрсемен бірге біріктірілген нәрсе туралы да, ол біріктірген нәрсені ұстайды деп айтады, өзге жағдайда әркім өз бетінше жан-жаққа ыдырап кететіндей.

Ал бір нәрседен пайда болу тіркесі біртекті және иелену "ұстау" сөзінің мағынасына сәйкес қолданылады.

Жиырма төртінші тарау

Бір нәрседен пайда болу дегеніміз, бір мағынасында, заттың материя ретінде неден тұратынын көрсетеді, сонымен қатар, бұл екі түрлі тәсілді мүмкін қылады: нұсқау, немесе, бірінші тегі жағынан немесе соңғы көрінісі жағынан беріледі; мысалы, белгілі түрде барлық еритін нәрсе судан тұрады, ал өзге тұрғыдан, мүсін жезден жасалады. Кейбір жағдайда бұл сөздердің мағынасы қозғалысқа мәжбүр қылтан бірінші себептен мысалы, соғыс неден шықты? Сөгісуден, себебі, ол соғыстың басы. Кейде мұның мағынасы материя мен формадан құралған құрамды тұтастықтан, белгілі бір жыр "Илиададан" және тастар ғимараттан, себебі, соңғы мұрат дегеніміз форма, ал шегіне жеткен деп соңғы мұратына жеткен туралы айтылады. Кейбір жағдайда кейін бір нәрседен пайда болу туралы форманың өзінің белгілі бөлігінен тұратынындай айтылады, мысалы, адам формасы құрамының белгісі ретінде оның екі аяқтылығы кіреді, және буын өзінің белгілі бір бөлшегінен тұрады; себебі, мұндағы тәуелділік мүсіннің жезден екенінен басқа; құрамды мәніс сезіммен қабылданатын материядан, бірақ, форма да материядан, бірақ, формаға тон материядан. Кейбір жағдайда бірнәрседен пайда болу тіркесі көрсетілген түрде қолданылады, ал кейде егер көрсетілген тәсілдер арқылы заттың белгілі бөлігінен тәуелділік танылғанда, мысалы, баланың — әкеден, өсімдіктің - жерден, мұнда екеуі де осы заттардың белгілі бөлігінен жаралған. Сонымен қатар, кейде бұл тіркес бір нәрсенің уақыты бойынша кейін шыққанын көрсетеді, мысалы, күннен — түн және тыныштықтан — боран деп айтылады, бірнәрсенің өзге нәрседен кейінгі мағынасында. Кейбір жағдайда мұндай тіркестің қолданылатыны, мұнда әлгі келтірілген мысалдардағыдай бірінің біріне ауысуы беріледі, өзгелерде, тек уақыттағы жалғастық негізінде, мысалы, тоғысудан теңізге шықтық десек, демек, ол тоғысудан кейін болған, және Дионисий мейрамынан — таргелий мейрамы десек, яғни, Дионисийдан кейін дегеніміз.

Жиырма бесінші тарау

Бөлік деп бір мағынада қандай нәрсеге бөлуге қандай түрде екені бәрібір мүмкін саны анық затты атайды (реттік саны) артық заттан алынатын нәрсе әрқашанда осы заттың бөлігі деп аталады, мысалы, белгілі тұрғыда, екі дегеніміз үштің бөлігі, ал, өзге мағынада, бөліктің атауы мұндай бөлшектен тұратын тек осы санды өлшеуді мүмкін қылатын арнайы нәрселерге беріледі: сондықтан үшке қатысты екі, бір жағынан, бөлік деп аталса, екінші жағынан, өйтіп аталмайды. Сосын, егер түрді сандық қатынастан тыс /1/ нәрселерге бөлуге мүмкін болса, бұл да оның бөлігі деп аталады; сондықтан түр туралы да бұл тектің бөлігі деп айтылады. Сосын, мұндай атаумен бүтін, немесе, оның құрамына бөлінетін нәрсе аталады, және бұл бүтін дегеніміз, иә, форма, немесе, форманы өзіне сіңіруші; немесе жез шарда, яки, жез кубта бөлік ретінде жезді де, (себебі, ол форма түрде берілген нәрсенің материясы) бұрышты да атауға болады. Содан соң, белгілі нәрсенің табиғатын ашатын ұғымның құрамына кіретін нәрсе ол да бүтіннің түрлі бөлігі; сондықтан текті кейде түрдің бөлігі деп атайды, ал, өзге мағынада, түр тектің бөлігі.

Жиырма алтыншы тарау

Бүтін деп оның құрамында табиғаты бойынша бүтін деп аталатын нәрселердің бірде біреуі жоқ болмаған және сонымен бірге, өз ауқымындағы заттарды белгілі тұтастық ретінде құраған нәрсе аталады, ал ондай нәрсені олар екі жағдайда құрайды: иә, бұл заттардың әрбіреуі бір болғанда, немесе, олардың бәрінен бір (нәрсе) құралғанда. Себебі, барлық топқа қатысты және жалпы бүтін деп аталатын нәрсе жалпылық сипатына ие, өйткені ол осы нақты қосындыға бірдей және де ол өз ішіндегі әрбір жеке затқа тән және бұл заттар әрбіреуі де, тұтастық ішінде де бірлік құрайды; мысалы, адам, жылқы, құдай бұл — бірлік, себебі олардың бәрі тірі жандар. Ал тоқтаусыз және шектеулі, егер ол бірнеше бөліктен тұратын белгілі бірлік болса, әсіресе, егер олар (бөліктер) мүмкіндік ретінде берілсе /1/, егер берілмесе, онда нақты. Және мұнда мұндай ұйымдардан табиғилары жасандыларына қарағанда бұған көбірек келіңкірейді, біз мұны біртұтас нәрсеге қатысты көрсеткенбіз, себебі, бүтіндік дегеніміз белгілі түрдегі тұтастық.

Содан соң, егер басы, ортасы және соңы бар санды алсақ, онда егер бөліктердің орналасуы өзгешелікке әкелмесе, біз мұндай сандық топ туралы барлық нәрсенің жиынтығы дейміз, ал егер олар өзгешелікке әкелсе, біз бүтінге ие боламыз. Егер түрлі заттарды осы екі жағдайда кездессе, бүтін де, және барлық нәрсенің жиынтығы да дейміз: бұлай деп орнын ауыстырғанда табиғаты бір боп қалып, ал формасы өзгеретін заттарды атайды мысалы, балауыз бен шекпенді алайық: оларды бүтін және барлық нәрсенің жиынтығы деп атайды, себебі, оларда әлгі қос сипат та бар. Ал су, өзге ытал мен сан сияқты, барлық нәрсенің жиынтығы деп аталады.

Бірақ, бүтін сан, немесе, бүтін су деп айтылмайды, айтылса, ауыспалы мағынада. Өз кезегінде барлық деп тек бір зат туралы айтылатын (жалқы түрдегі) барлықтың көпше түрі туралы да айтылады; бұл заттар туралы көпше түрдегі барлық сөзі бір-бірінен бөлінген заттар туралы айтылғандай қолданылады; мысалы, "барлық дегеніміз сан", "барлық дегеніміз мына жекеше сандар".

Жиырма жетінші тарау

Бүтін емес деп әрбір саны анық зат аталмайды, бірақ, ол өзінен өзі бөлікке бөлінуге тиіс және өзі бүтін болуға тиіс. Расында да екі санын бүтін емес деп айта алмайсыз, себебі, жетпейтін және қалған бөлік бүтін емес заттарда ешқашанда тең болмайды және жалпы бүтін емес деп бір де бір сан аталмайды; мұндай жағдайда заттың мәнісі де бар болуға тиіс, себебі, кесе бүтін емес болса да кесе болуға тиіс, ал сан, ол — өзге болады. Содан соң, егер бізде әртекті заттар бар болса, оларда әркез бүтін емес бола бермейді (санда да белгілі түрде тең емес бөліктер бар, мысалы, екі мен үш), керісінше, бөліктердің орналасуында айырмашылық болмағанда, ешнәрсе де бүтін емес бола алмайды, себебі, су мен отты бүтін емес деп атауға болмайды, бірақ, олар бөліктердің орналасуы өздерінің мәнісіне сәйкес заттар болуға тиіс. Сосын ол үзілісі жоқ заттар болуға тиіс; мысалы, гармония әртекті бөлшектерден тұрады, және онда бөліктердің орналасуының белгілі тәртібі бар, бірақ, ол бүтін емес бола алмайды. Және бүтіндік құрайтын заттар да кез келген бөлігінен айырылу арқылы бүтін емес бола алмайды: мәнісінің белгілі бөліктері де, кез келген жерде тұрғандары да жоқ болуға тиіс емес мысалы, тесілген кесе сол мүкісі арқылы бүтін емес болмайды, ол үшін оның бір шеті сынып, тұтқасы түсіп қалу керек. Сол сияқты, адамды да мүгедек (бүтін емес) деп, ол бір тілім етінен, немесе, бөтекесінен айырылғанда емес, бірақ, тегіс бір мүшесінен айырылғанда атайды. Және мұнда әрбір бөлік мәнді емес, ал оны тегісінен алғанда, қайтадан өсе алмайтыны. Сондықтан таздар мүгедек емес.

Жиырма сегізінші тарау

Тек туралы, бір мағынада, егер үзіліссіз ретте бір нұсқалы жандар пайда болса айтылады; мысалы, "адам заты тірі болғанша", — дейді, оның мағынасы: үзіліссіз ретте олардың пайда болуы үзілмегенше. Ал, өзге мағынада, тек туралы оны бірінші өмірге келтірген негізі туралы нұсқап айтады. Ол негіз дегеніміз белгілі тірі жандардың шебін дүниеге келтірген бастау мысалы, біреулер тегі жөнінен эллинбіз деп аталса, біреулер иондықпыз деп аталады. Және артық мөлшерде мұндай белгіні оны анасынан гөрі атасына алғандарға байланысты беріледі (өйткені, кейде тек әйелдер жағынан да белгіленеді, мысалы, Пирраның /1/ тұқымы деп айтылғандай. Сосын тек туралы жазықтықтың жазықтыққа нұсқа, ал дененің денеге тек екені мағынада айтылады. Себебі, әрбір нұсқа, иә, белгілі бір жазықтық, немесе, белгілі бір дене; ал жазықтық пен дене түрлік ерекшеліктердің негізі. Заттар мәнісін белгілеудегі анықтамалардың негізгі бөлігі ол — тек, ал оның түрлік ерекшеліктерін қасиеттер белгілейді.

Сонымен, тек туралы әңгіменің төмендегідей мағынасы бар, иә, мұнда белгілі бір түрдің шегіндегі өзара байланысты пайда болу легі туралы немесе қозғалысты алғаш дүниеге келтірген сол түрдегі бастау туралы, немесе, материя мағынасында айтылады; себебі, түрлік ерекшелік және оның қасиеті анықталатын нәрсені, немесе, негіздің түбіндегі субстратты біз материя деп атаймыз. Ал тегі жөнінен әр басқа деп негізгі субстраты әр басқа заттарды атаймыз. Және бұл субстраттар бір біріне бөлінбеуге тиіс, немесе, екеуі белгілі бір негізден шықпауға. Мысалы, форма мен материя тегі жөнінен өзгешеленеді, және сол сияқты барлық туралы түрлі әңгімелердің бөрі де белгілі заттың мәнісін белгілейді, өзгесі белгілі сападағы анық затқа нұсқайды, және солай кете береді, әлгі жасалған айыруға байланысты, ол да, иә, бір бірімен, немесе, белгілі бір нәрсемен шектелмейді.

Жиырма тоғызыншы тарау

Жалған деп, бір жағдайда жалған мағынасында айтылады және бұл мағынада, егер заттың белгілі бір қасиеттері осы уақытта нақты бірге берілген болмаса немесе оларды мүлде бір-бірімен біріктіруге мүмкіндік болмаса, мысалы, егер диагоналдың өлшемі бар, немесе, "сен отырсың" делінсе, осы екі құрамдының бірі әрқашанда жалған, екіншісі аракідік жалған, себебі, дәл осы мөлшерде (бірі — әрқашан, бірі - аракідік) құрамдының екеуі де шынайы емес; ал өз жағынан былай деп шынайылығы болса да, одан өзгеше, немесе, өзі емес ретінде көріне алатын қасиеті бар заттар аталады, мысалы, көлеңке арқылы көрсететін суреттерді, немесе, түс көру құбылысын айтуға болады: осы екі жағдайда да әлгі нәрселер бар нәрсе, бірақ, өзінің табиғатынан тыс эсер қалдырады. Сондықтан көрсетілген жағдайда заттарды жалған деп, иә, олар жоқ болғанда, немесе, олардың қалдырған әсері жоқ зат туралы болғанда аталады.

Ал жалған сөз деп өзі жалған болғандықтан, жоқ зат туралы айтатын сөзді атайды; мұндайда әрбір тұжырым ол туралы ақиқат пікір бар нысанасына байланысты жалған, мысалы, шеңбер туралы тұжырым үшбұрыш туралы тұжырымға байланысты жалған. Жәнеде кез келген нәрсе туралы бір мағынада айтылған сөз тек жалқы болуға тиіс, ол тек оның болмысы туралы сөз, ал өзге тұрғыдан ол алуан түрлі, себебі, өзі ретіндегі зат бар да, және осы заттың түрлі ахуалы бар, — мысалы, Сократ және білімді Сократ (егер жалған сөзге келсек, ол өз мағынасында ешнәрсеге қатысты емес. Сондықтан Антисфен /1/ барлық нәрсе тек өзіне тән сөзбен белгілене алады, бір нәрсеге қатысты тек бір-ақ нәрсе қатысты дегенде, қателескен: себебі, онда қайшылық мүмкін болмай шығатын және өтірік айту да мүмкін емес боп қалатын. Ал іс жүзінде өрбір затты тек оған қатысты сөзбен белгілемей, сонымен қатар, өзге затқа қатысты сөзбен белгілеуге болады. Және бұл әрқашанда жалған, ал белгілі мөлшерде жөнді боп шығады, мысалы, сегіз тура екіге қатысты, тұжырым арқылы екіге көбейтілген ретінде белгіленеді.

Сонымен, келтірілген жағдайларда жалған туралы осы мағынада айтылады, ал өтірікші адам деп осындай сөзге үйір және оларды өзге нәрсе үшін емес өздері үшін ұнататын адам аталады; сол сияқты біз жалған деп бізде жалған эсер қалдыратын заттарды атаймыз. Сондықтан "Гиппийдағы" /2/ бір адам өтірікші және шыншыл бола алады дейтін пікір қателікке ұрындырады. Өтірікке ахуалдыны ол өтірікші деп қабылдайды (ал мұндай нәрсеге ахуалды — білімді және ақылды; сонымен, бұл арада, ерікті түрде азғындарға қол даны лады. Мұның жалған екені индукция арқылы анықталынады: ерікті түрде ақсайтын еріксіз ақсайтыннан артық, себебі, мұнда "ақсақ" дегеніміз — жорта ақсау; өйткені, етер біреу ерікті түрде ақсаңдаса, ол оңсыз боп шығар еді, және, ар-ұят жағынан да.

Отызыншы тарау

Кірме немесе кездейсоқ деп затқа не қажеттілік арқылы, немесе басқа бір жағдайда тән емес және олай деп жөнді айтылмайтын нәрсе аталады. Мысалы, біреу өсімдік отырғызуға жер қазып, жасырын қазына тапса. Әрине, жер қазған адамның қазына тапқаны кездейсоқтық: себебі, екінші біріншіден қажеттілік арқылы туындамайды, және жер қазған адамның қазына табуы көптеген жағдайда кездесе бермейді. Және дәл сол сияқты белгілі бір білімді адамның ақ нәсілді болуы мүмкін, сондықтан, ол қажеттілік арқылы немесе, көптеген жағдайда болмаған соң, біз мұндай қасиетті кірме деп атаймыз. Сондықтан, бұл дүниеде анау немесе мынау нәрсенің болатындығынан және оның анау, немесе, мынау затпен болатындығынан, ал кейбір жағдайда осындай жерде және осындай уақытта, біз кірме деп затпен нақты болған, бірақ, белгілі заттың болғанына, немесе, осы жерде, немесе, осы арада болғанына байланысты емес нәрсені атаймыз. Және кездейсоқ нәрсенің ешбір себебі жоқ, тек, әйтеуір, тағдырдың жазуы. Мысалы, біреу Эгинадан табылса, бірақ, өзінің қалауымен емес, дауылға, немесе теңіз қарақшыларының ұрлауына байланысты. Бұл таза кездейсоқтық, бірақ, мұнда мәселе саяхатта емес, себебі, адамның қалаған жеріне емес, Эгинаға тап болуына дауыл кінәлі.

Бір нәрсеге акцидентті түрде тән нәрсе туралы өзге мағынада да айтылады, бұлай деп әрбір затқа оның мәнісінің құрамына кірмесе де, табиғаты бойынша төн нәрсе белгіленеді, мысалы, үш бұрышқа жалпы түрде екі тікбұрышқа иелік ету тон. Және осы мәнсіз қасиеттердің мәңгі болуы мүмкін, ал жоғарыда көрсетілгеннің бірде біреуі олай емес. Мұның неге бұлай екені өзге жерде /1/ көрсетіледі.

Алтыншы кітап

Бірінші тарау

Зерттеу нысанасы барлықтың бастауы мен себептері болып табылады. Әрине, мұндай жағдайда барлық тек бар болу ретінде алынады. Өйткені, денсаулықтың да, өз-өзіңді жақсы сезінудің де белгілі себебі бар, дәл сол сияқты математикалық нысаналардың да өз бастаулары, бөліктері және себептері бар, және, жалпы, пайымдарға негізделген, немесе белгілі мөлшерде пайымға (ойлауға) қатысты /1/ барлық білім өзінің нысанасы ретінде кейде көбірек, кейде азырақ дәлдікпен анықталған себептер мен бастауларын алады. Әйтсе де, ғылымдар болмыстың арнайы түрімен айналысады. Өздеріне белгілі бір аймақты таңдап, олар барлықтың өзімен емес, әлгі аймақпен ғана айналысады. Және нысананың мәнісі жөнінде еш дәлел келтірмейді, олар оны сезіммен қабылдау арқылы түсіндіреді де, әлгіні жорамал ретінде қабылдап, кейін әртүрлі дәрежедегі қатаңдықпен содан әңгіме нысанасына қатысты қажетті қасиеттерін дәлелдейді. Әрине, мұндай тәсілдің /2/ нәтижесінде нысананың мән мен мәнісін дәлелдеу мүмкін болмай шығады, бірақ, мұнда оларды әйгілеудің өзге тәсілі бар; және сол сияқты бұл ғылымдар өздерінің айналысатын нәрсесінің бар, немесе, жоғын айтпайды, себебі, біртекті зердеу, қызмет нысана туралы оның не екенін және өмірде бар екенін анықтауға тиіс.

Мысалы, физиканы алайық, ол да қазір барлықтың белгілі аймағымен айналысады (оның нысанасы деп тынымсыздық пен тыным алудың бастау көзіндей барлықты атауға болады), демек, бізге, ең кемінде, оның қызмет және шығармашылық туралы ғылым емес /3/ екені анық (расында да, жаратылған шығармалардың бастауы, оны ақыл, өнер, немесе, қабілет деп атасақ та, жаратушыда, ал жалған қызметтердің бастауы, оны жасаған қызметкерде, — міне, шешім қабылдайтын таңдау, себебі, жасалған және таңдалған ол бір нәрсе. Сондықтан, егер кез келген білімге талпынған парасат (адамның) қызметіне, немесе, шығармашылыққа, немесе, өз мағынасындағы теоретикалық сипатта болады деп келіссек, онда физика дегеніміз белгілі теоретикалық ілім, ол қозғалысқа қабілетті болмысты және көбінесе ұғымға жақын, бірақ, материядан тыс тірлік ете алмайтын барлықты зерттейді. Ал егер болмыс пен ұғымның мәнісіне келсек, олардың қалай берілгені маңызды, себебі, онсыз зерттеуге кірісу ештеңеге кіріспегенмен бірдей. Біз белгілі нысаналармен және олардың мәнісімен айналысқанда, бір жағдайларда, олар пұшық ретінде, ал өзгесінде — ойық ретінде беріледі: мұның айырмашылығы — пұшық материямен біріктірілген (пұшық дегеніміз ойылған мұрын), ал ойықта сезіммен қабылдайтын материя жоқ. Сонымен, физиканың барлық нысаналары туралы пұшық туралы айтылғандай айтылса, мысалы, бізде мұрын, көз, бет, ет, сүйек, жалпы жануарлық, жапырақ, тамыр, жалпы өсімдік (мұнда қозғалыс ұғымына кірмейтін бірде бір зат жоқ, себебі, олардың әрбірінің құрамында материя бар: онда бұл нысналардан заттың мәнісін қалай іздеп, анықтауы және жанның кей жағдайда неге физика нысанасына айналатыны (дәлдеп айтқанда, оны материяға қатысты жанға ғана айтуға болады) анық.

Сөйтіп, физиканың теориялық ілім екені біздің айтқанымыздан белгілі болды. Бірақ, математика да теоретикалық ғылым ғой. Өзге жағынан, оның қозғалмайтын және бөлекше тірлік ететін нысаналар туралы ғылым екені әлі анық емес, бірақ, кейбір математикалық нысаналардың өз нысаналарын қозғалыссыз және шеке тірлік ететін ретінде қарастыратыны анық /4/. Ал егер мәңгі қозғалмайтын және өз бетінше тірлік ететін белгілі бір құбылыс болса, оны физика да, математикада емес (физика белгілі қозғалатын нысаналармен айналысады), бірақ, осы екеуінің алдын орайтын бір теоретикалық ғылым зерттеуге тиіс. Расында да, физика ез бетінше тірлік ететін нысаналармен айналысады, бірақ, бұл нысаналар қозғалыссыз емес. Математиканың кейбір салалары қозғалыссыз, бірақ, дербес емес, материяда берілетін нысаналармен айналысады; ал егер бірінші философияға келсек, ол жекеше де, қозғалыссыз да нысаналарды қарастырады. Және бұл жағдайда барлық себептер мәңгі болуға тиіс, әсіресе, олар туралы қазіргі айтылғандар /5/; себебі, олар бізге көрінетін тәңірлік нысаналар /6/.

Сонымен, үш теориялық ілімдерді ажыратуға болады, олар — математика, физика, құдай туралы ілім (себебі, осы соңғы ілім қарастыратын мәністерге ғана қатысты құдай табиғаты жөнінде сөйлеуге болатыны әбден анық), және осы маңызды білімнің нысанасы болып барлықтың аса маңызды

Алтыншы кітап

Бірінші тарау

Зерттеу нысанасы барлықтың бастауы мен себептері болып табылады. Әрине, мұндай жағдайда барлық тек бар болу ретінде алынады. Өйткені, денсаулықтың да, өз-өзіңді жақсы сезінудің де белгілі себебі бар, дәл сол сияқты математикалық нысаналардың да өз бастаулары, бөліктері және себептері бар, және, жалпы, пайымдарға негізделген, немесе белгілі мөлшерде пайымға (ойлауға) қатысты /1/ барлық білім өзінің нысанасы ретінде кейде көбірек, кейде азырақ дәлдікпен анықталған себептер мен бастауларын алады. Әйтсе де, ғылымдар болмыстың арнайы түрімен айналысады. Өздеріне белгілі бір аймақты таңдап, олар барлықтың өзімен емес, әлгі аймақпен ғана айналысады. Және нысананың мәнісі жөнінде еш дәлел келтірмейді, олар оны сезіммен қабылдау арқылы түсіндіреді де, әлгіні жорамал ретінде қабылдап, кейін әртүрлі дәрежедегі қатаңдықпен содан әңгіме нысанасына қатысты қажетті қасиеттерін дәлелдейді. Әрине, мұндай тәсілдің /2/ нәтижесінде нысананың мән мен мәнісін дәлелдеу мүмкін болмай шығады, бірақ, мұнда оларды әйгілеудің өзге тәсілі бар; және сол сияқты бұл ғылымдар өздерінің айналысатын нәрсесінің бар, немесе, жоғын айтпайды, себебі, біртекті зердеу, қызмет нысана туралы оның не екенін және өмірде бар екенін анықтауға тиіс.

Мысалы, физиканы алайық, ол да қазір барлықтың белгілі аймағымен айналысады (оның нысанасы деп тынымсыздық пен тыным алудың бастау көзіндей барлықты атауға болады), демек, бізге, ең кемінде, оның қызмет және шығармашылық туралы ғылым емес /3/ екені анық (расында да, жаратылған шығармалардың бастауы, оны ақыл, енер, немесе, қабілет деп атасақ та, жаратушыда, ал жалған қызметтердің бастауы, оны жасаған қызметкерде, — міне, шешім қабылдайтын таңдау, себебі, жасалған және таңдалған ол бір нәрсе. Сондықтан, егер кез келген білімге талпынған парасат (адамның) қызметіне, немесе, шығармашылыққа, немесе, өз мағынасындағы теоретикалық сипатта болады деп келіссек, онда физика дегеніміз белгілі теоретикалық ілім, ол қозғалысқа қабілетті болмысты және көбінесе ұғымға жақын, бірақ, материядан тыс тірлік ете алмайтын барлықты зерттейді. Ал егер болмыс пен ұғымның мәнісіне келсек, олардың қалай берілгені маңызды, себебі, онсыз зерттеуге кірісу ештеңеге кіріспегенмен бірдей. Біз белгілі нысаналармен және олардың мәнісімен айналысқанда, бір жағдайларда, олар пұшық ретінде, ал өзгесінде — ойық ретінде беріледі: мұның айырмашылығы — пұшық материямен біріктірілген (пұшық дегеніміз ойылған мұрын), ал ойықта сезіммен қабылдайтын материя жоқ. Сонымен, физиканың барлық нысаналары туралы пұшық туралы айтылғандай айтылса, мысалы, бізде мұрын, кез, бет, ет, сүйек, жалпы жануарлық, жапырақ, тамыр, жалпы өсімдік (мұнда қозғалыс ұғымына кірмейтін бірде бір зат жоқ, себебі, олардың өрбірінің құрамында материя бар: онда бұл нысналардан заттың мәнісін қалай іздеп, анықтауы және жанның кей жағдайда неге физика нысанасына айналатыны (дәлдеп айтқанда, оны материяға қатысты жанға ғана айтуға болады) анық.

Сөйтіп, физиканың теориялық ілім екені біздің айтқанымыздан белгілі болды. Бірақ, математика да теоретикалық ғылым ғой. Өзге жағынан, оның қозғалмайтын және бөлекше тірлік ететін нысаналар туралы ғылым екені өлі анық емес, бірақ, кейбір математикалық нысаналардың өз нысаналарын қозғалыссыз және шеке тірлік ететін ретінде қарастыратыны анық /4/. Ал егер мәңгі қозғалмайтын және өз бетінше тірлік ететін белгілі бір құбылыс болса, оны физика да, математикада емес (физика белгілі қозғалатын нысаналармен айналысады), бірақ, осы екеуінің алдын орайтын бір теоретикалық ғылым зерттеуге тиіс. Расында да, физика өз бетінше тірлік ететін нысаналармен айналысады, бірақ, бұл нысаналар қозғалыссыз емес. Математиканың кейбір салалары қозғалыссыз, бірақ, дербес емес, материяда берілетін нысаналармен айналысады; ал егер бірінші философияға келсек, ол жекеше де, қозғалыссыз да нысаналарды қарастырады. Және бұл жағдайда барлық себептер мәңгі болуға тиіс, әсіресе, олар туралы қазіргі айтылғандар /5/; себебі, олар бізге көрінетін тәңірлік нысаналар /6/.

Сонымен, үш теориялық ілімдерді ажыратуға болады, олар — математика, физика, құдай туралы ілім (себебі, осы соңғы ілім қарастыратын мәністерге ғана қатысты құдай табиғаты жөнінде сөйлеуге болатыны әбден анық), және осы маңызды білімнің нысанасы болып барлықтың аса маңызды түрі саналады және де теоретикалық ілімдердің өзгелермен салыстырғанда ең таңдаулысы болуға хұқысы бар, ал біздің ғылым теоретикалық ғылымдардың арасында ең таңдаулысы. Расында да, мынандай сұрақтың тууы мүмкін: бірінші философия жалпы сипаттағы нәрсе ма, әлде, ол болмыстың, немесе, барлықтың тек бір түрін ғана қарастыра ма: мысалы, математикалық ғылымдардың өзінде бәрі тек біртекті емес қой, бірақ, геометрия мен астрономия барлықтың жеке аймағымен айналысады, ал әмбебап математиканың бәріне бірдей қатысы бар. Егер құрамы табиғат анықтағаннан өзге белгілі бір барлық болмаса, онда өзге ғылымдардың арасында физиканы бірінші орынға қою керек; ал егер белгілі бір қозғалмайтын барлық болса, сол туралы ғылым алда жүреді, ол, сөйтіп, бірінші философияны құрайды және бірінші деген мағынадағы әмбебаптықты негіздейді /7/. Тек сол ғана барлықты оның өз негізінде және мәнісі мен қасиеттері жөнінде қарастыруға тиіс.

Екінші тарау

Барлықтың оны нақтылай алғанда, бірнеше мағынасы бар: — оның бір мағынасы кездейсоқ берілген мағынадағы болмыс, өзгесі — ақиқат мағынасындағы болмыс және жалғандық мағынасындағы болмыссыздық; содан соң барлықтың өз-өзі туралы категориалдық тұжырымдардың нұсқалары бар, мысалы, осы нұсқалары біреуі (заттың) мәнісін, өзгелері сапасын, сәнін, орнын, уақытын және, мүмкін, өзге нәрселерін де осы жолмен көрсетеді), ал сосын, осының бәрінің сыртыңда, мүмкіндіктегі болмыс пен тірліктегі болмыс бар. Міне, сондықтан, барлық туралы бірнеше мағынада айтылғандықтан, ең алдымен, кездейсоқтық мағынада берілген барлық туралы оның ешбір ғылыми зерделеудің нысанасы бола алмайтыны туралы айту керек. Оның дәлелі: теоретикалық, немесе, әрекетке бағытталған, немесе, шығармашылыққа бағытталған ешбір ғылым онымен айналыспайды. Расында да, тіпті, үй салып атқанның өзі үй салу барысында кездесетін кездейсоқ нәрселерді жасамайды (мұндай қасиеттер шексіз көп болуы мүмкін: салынған үй біреу үшін ұнамды болса, өзгелер үшін зиян, ал үшіншілер үшін пайдалы болады, және ол барлық бар заттардан өзгеше болуы мүмкін. Бірақ, үй салу өнері өз негізінде әлгінің ешбірін жасамайды; сол сияқты, геометр де өз негізіндегі үшбұрыш пен бұрыштары екі тік үшбұрышқа тең үшбұрыштың бір-бірінен айырмашылығын қарастырмағанындай /1/, нұсқалардағы кездейсоқ қасиеттерді қарастырмайды. Ол үшін жақсы негіз бар: кездейсоқ берілген қасиет дегеніміз затқа берілген белгілі атау ғана. Сондықтан Платон болмыссыздықты софистика /2/ аймағы деп мойындағанда, белгілі мөлшерде дұрыс жасаған еді. Расында да, софистердің ойлары көбінесе кездейсоқ берілген нәрсеге қатысты болады, мысалы, өнердегі білімдарлық пен тілді білу дегеніміз не — бұл екі бөлек қасиет пе немесе бір нәрсе ме, сол сияқты өнердегі білімдар Корис пен Користың /3/ бір-бірінен айырмашылығы бар ма, әлде, жоқ па, және әрқашанда бар емес нәрсе туралы, оны пайда болды деп айтуға бола ма, мысалы, адам өнерде білімдар болып, тілде де білікті бола алса, демек, оның тілде білікті болып, өнерде білімдар болғаны, және мұнда осы тектегі ойлардың бәрін тізе беруге болады. Өйткені, кездейсоқ берілген нәрсенің болмыссыздыққа жақын нәрсе екені айдан анық қой. Мұны /4/ мынандай ойлармен толықтыруға болады: езге текте тірлік ететін заттардың пайда болып, жоқ болуы мүмкін, ал кездейсоқ түрде берілетін заттарда әлгі нәрселер болмайды. Бірақ, енді кездейсоқ берілетін нәрсенің табиғаты және тірлік ету себебі туралы мүмкіндігінше айтуға тиіспіз; сол кезде, мүмкін, ол туралы ғылымның неге жоқ екені анық болар.

Сонымен, барлық арасындағы бір нәрсенің әрқашанда бір нұсқада және қажеттілікке қатысты болуына байланысты (бұл зорлықпен әрекет мағынасындағы қажеттілік емес, біздің түсінігіміздегі езге мағынасы жоқ қажеттілік), езге жағынан кейбір заттар қажеттілік арқылы және әрқашанда емес, кейбір кеп жағдайда ғана тірлік етеді, сондықтан, кездейсоқ болмыстың бар болуының бастауы мен себебі — осында. Мысалы, егер жазғы уақытта сыз бен суық болса, біз оны кездейсоқ болды дейміз, ал аңызақ пен ыстық болғанда емес, себебі, бірі әрқашанда және кеп жағдайда болады, өзгесі - жоқ. Және адамның ақ болуы ол кездейсоқтық (ол әрқашанда да, кеп жағдайда да кездесе бермейді, ал тірі жан кездейсоқтық емес. Сол сияқты құрылысшының емдеп шығуы кездейсоқтық, себебі, ол құрылысшыға тең жұмыс емес, ол емшіге тең, ал құрылысшының емші ретінде көрінгені кездейсоқ шықты. Және аспазшының да ләззат беруге талпынып денсаулыққа пайдалы нәрсені жасауы мүмкін, бірақ, өз өнері арқылы емес: сондықтан біз мұны кездейсоқ шықты деп айтамыз, және ол белгілі мағынада пайдалы нәрсе жасайды, ал тура мағынасында — жоқ. Расында да, өзге заттар үшін оларды дүниеге келтіретін себептер мен қабілеттер бар, ал мыналар үшін ешбір белгілі өнерлер мен қабілеттер жоқ: себебі, кездейсоқ бар және пайда болатын заттардың себебі де кездейсоқ сипатта болады. Міне, сондықтан бәріде қажетті түрде және әрқашан болмайды, бірақ, заттардың көбісі көп жағдайда ғана болғандықтан, онда қажетті түрде кездейсоқ болмыстың болуы тиіс, мысалы, ақ нәсілді адам әрқашан және коп жағдайда білімді бола бермейді, бірақ, ол кей жағдайда осындайға айналғанда, ол кездейсоқ түрде осындай болады (кері жағдайда мұның бәрі қажеттіліктен туындаған болар еді; және, демек, кездейсоқтықтың себебі деп коп жағдайда кездесетіндей былай немесе олай болуға мүмкіндігі бар материяны айтуға болады. Ал алғашқы сауалды мынадай түрде қою керек: әрқашанда және коп жағдайда болатын нәрсенің ештеңе болуы рас па, әлде, ол беймүмкін бе? Онда, демек, болмыстың осы тектерінен тыс біресе былай, біресе олай кездесетін кездейсоқ сипаттағы бір нәрсе бар. Бірақ, (сонымен қатар, тек көп жағдайда кездесетін нәрселер ғана шынайылыққа ие болса, онда әрқашан болу мүмкіндігі ешкімге берілмегеніме, әлде, белгілі түрдегі мәңгі заттар болулары мүмкін бе? Бұл заттарға қатысты сауалды кейін қарастыру керек /5/, ал кездейсоқ нәрсе туралы ғылымның жоқ екені, ол — анық: себебі, әрбір ғылымның нысанасы болып, иә, әрқашан, иә, коп жағдайда кездесетін бар нәрсе ғана табылады. Расында да, өзге жағдайда қалай адам оқып, немесе, өзге біреуді оқыта алады. Оның айналысатын нәрсесі туралы көп есе артық ретінде анықталуға тиіс, мысалы, безгекпен ауырғанға коп жағдайда бал қоспасы пайдалы. Ал осы жағдайдан тыс нәрседегі оның пайдалы емес кезін айту мүмкін емес мысалы, жаңа ай туғанда. Онда мәселе жаңа ай туғандағы нәрселердің тұрақтылығына, немесе, көп жағдайда кездесетіндігіне ауысады. Ал кездейсоқ болатын нәрселер бұл шептен шығып кетеді. Сонымен, кездейсоқ болмыстың не екені, оның қандай себептен болатыны және ол туралы ғылымның жоқ екені жөнінде айтылды.

Үшінші тарау

Қажеттіліксіз пайда болатын және жойылатын нәрсе арқылы пайда болатын және жойылатын бастаулар мен себептердің бар екені аян. Өйткені, өзге жағдайда, егер пайда болу мен жойылудың қажетті түрде сырттан келмейтін себебі болғанда бәрі де тек қажетті түрде тірлік етер еді. Расында да, мына нәрсе бола ма, әлде, жоқ па? Болады, егер мән бір өзге нәрсе болса, егер болмаса, жоқ. Ал ол үшінші нәрсе болғанда ғана болады. Сөйтіп, шектеулі мөлшердегі уақыттан оның жаңа бөліктерін ала беріп, біз қазіргі шаққа жетеміз. Мысалы, мына бір адам өледі, науқастан ба, немесе зорлап өлтріледі ме, егер ол үйінен шықса; ал ол шөлдегесін шығады; ал бұл әзге нәрсе болғанда болады; және, сөйтіп, қазіргі болып жатқан нәрсеге келеді, немесе, болып кеткен жағдайға. Мысалы, бұл егер ол шөлдегенде болады; ал бұл егер ол бұрыш жегенде болады; ал ол иә болады, иә болмайды; сөйтіп, ол қажетті түрде, иә, өледі, иә өлмейді. Егер біз бұрынғы оқиғаларға ауыссақ, ол да дәл осылай болады. Себебі, болған нәрсе белгілі нәрседе бар нәрсе. Демек барлық болатын нәрсе қажетті түрде болады? Мысалы тірінің өлуі, себебі, ол үшін белгілі бір себеп болды, мысалы, денеде кереғар нәрселер пайда болды. Бірақ, ол науқастан өле ме, зорлықтан өле ме — ол әлі белгісіз; ол мына нәрсе бола ма, соған байланысты. Сөйтіп, белгілі бір бастауға жетеді, ал ол енді өзге нәрсеге апармайды. Сөйтіп, ол олай да, былай да бола алатын нәрсенің бастауы болады, және оның пайда болуына ешбір басқа себеп болмайды. Бірақ, сырттан келген нәрсе қандай тектегі бастаудан және қандай тектегі себептен нәр алады — материядан ба, түпкі себептен бе, немесе, қозғалдыратын себептен бе, — оны арнайы қарау керек.

Төртінші тарау

Енді кездейсоқ сипаттағы болмыс мәселесін қояйық: ол жеткілікті мөлшерде анықталды. Ал егер ақиқат мағынасындағы барлыққа және жалғандық мағынасындағы бар емеске келсек, онда осы екеуінің де бірігу мен ажырауға тәуелді екенін атап өту керек. Ал егер шындық пен өтірікті бірге қарастырсақ, онда өзара кереғар тұжырымдар (әр мәртеде) солардың арасында таратылған. (Расында да ақиқат егер тұжырым біріккен, ал жоққа шығару ажыратылған болмысқа қатысты болғанда ғана болады; ал шындық емес жағдайда бұған кереғар таратылыс беріледі; мұндай "бірге ойлау" немесе "жекеше ойлаудың" /1/ қалай мүмкін болуы, ол өзге мәселе, ал мен "бірге" мен "жекешені" бірінен соң бірі шығатын тәртіп ретінде емес, пайда болған бірлік ретінде аламын. Мысалы, ізгілік — ақиқат, ал зұлымдық — көрер көзге жалғандық болатыңдай, жалғандық пен ақиқат затта емес, бірақ, пайымдаушы ойда болады, ал қарапайым заттарға және заттардың мәнісіне байланысты ол, тіпті, ойда да болмайды. Осыған байланысты барлық пен бар емеске қатысты нені қарастыру керек, оны кейін зерделегеніміз жөн. Ал байлау мен бөлу затта емес, ойда болғандықтан, және осы мағынада бар нәрсенің болмысқа басыбайлы түрде тән нәрседен өзге болғандықтан /2/ (себебі, иә, заттың мәнісін, иә, сапасын, немесе, тағы осы сияқты нәрселерді біріктіріп, немесе, бөледі) кездейсоқ берілген мағынасындағы және ақиқат мағынасындағы болмысты қою керек, себебі, біріншінің себебі бұлдыр, ал екіншінің себебі ойдың белгілі ахуалы /3/ және осы екеуі де барлықтың қалған тегіне белгілі бір қатыста түр /4/ және осы соңғыдан тыс белгілі бір болмыстың барын нұсқамайды. Сондықтан біз оларды қоямыз, біз барлықтың өзінен оның барлық болуына байланысты себептері мен бастауын қарастыруға тиістіміз. [Ал әр атаудың мәндерінің санына қатысты ажыратуды көрсеткен жерімізде болмыс туралы бірнеше мағынада айтылғаны анық көрсетілген].

Жетінші кітап

Бірінші тарау

Әр атаудың мәндерінің саны туралы бұрынғы пайымдауларда анықталғандай, барлық туралы бірнеше мағынада айтылады: бір жағдайларда ол заттың мәнісін және осы затты белгілейді, өзгесінде — сапаны немесе санды, немесе, осы сынды анықтаулардың кез келгенін. Барлық туралы осынша көп мағынада айтылғандықтан, олардың арасында бірінші орында өз мәніне нұсқайтын заттың мәнісі тұратыны анық (бір заттың қандай екенін айтқымыз келгенде, біз оны жақсы, немесе, жаман дейміз, бірақ, біз оны өлшемі үш білектей,

Немесе, ол адам деп айтпаймыз. Ал оның не екенін көрсеткіміз келсе, біз оны ақ немесе жылы, немесе, өлшемі үш білектей деп айтпаймыз, біз оны адам, немесе, құдай дейміз, ал қалғанның бәрі барлық деп аталады, себебі, бір жағдайларда ол белгілі түрде тірлік ететін нәрсенің сандық анықтамасы, өзгелерінде — сапалық, немесе, ахуалдар, әлде, таңы бірдеңелер. Сондықтан, "серуендеу", "дені сау болу", "отыру" сөздері өзі белгілейтін нәрселердің барлығына нұсқай ма деген сұрақ қоюға болады және осы сиқыдағы кез келген өзге анықтамасы да сол сияқты, себебі, осы қасиеттердің бірде біреуі жаратылысынан өз бетінше тірлік етпейді және мәнінен бөліне алмайды, біз тек дүниедегі бар нәрсе ғана серуендейді, отырады немесе жақсы денсаулықта болады деп мойындауымыз керек. Ал осы соңғының белгілі түрдегі бар нәрсе екені бесенеден белгілі, себебі, мұндай жағдайда субстрат дегеніміз нақты бір нәрсе, атап айтқанда, осы тектес тұжырымда көрінетін мән және жалқы зат: себебі, біз жақсы мен отырған туралы мұндай субстратсыз айта алмаймыз. Сондықтан мәні арқылы әлгі субстраттың әрбірі де тірлік ететіні анық, және, демек, мән дегеніміз бірінші кезекте тірлік ететін нәрсе және белгілі арнайы болмыс ретінде емес, тура өз мағынасындағы болмыс ретінде берілген.

Енді, шынына келсек, бірінші туралы түрлі мағынада айтуға болады, әйтсе де, барлық көзқарастың барлық тұрғысынан — ұғым, таным, уақыт жөнінен ол бірінші болып тұрады. Өзге анықтамалардың бірде біреу жекеше тірлік етпейді, тек әлгінің өзі ғана осыған қабілетті. Және егер ұғым тұрғысынан қарасақ, бұл анықтама — бірінші, себебі, кез келген ұғымның құрамына мән ұғымы кіруге тиіс. Сол сияқты, біз затты мейлінше толық білеміз деп тек адам мен оттың мәнісі неде екенін білгенімізде ғана айта аламыз. Тіпті, бұл тұрғыда заттың сапасы мен саны да, немесе, орны да ештеңе айта алмайды, себебі, осы қасиеттердің сапалық, немесе, сандық нақтылығының мәнісі неде екенін білгенде ғана біз олардың әрбірін тани аламыз.

Және бұрын да, қазір де, һәм әрқашанда да іздену нысанасы болып және әрдайым қиындық тудырған нәрсе "барлық дегеніміз не?" деген сауалдың "мән дегеніміз не?" деген сауалдың туындайтынан айтуымыз керек. Дәл осы барлық туралы біреулер ол бір /1/, өзгелері бірден көп деп айтады және осы соңғы жағдайда біреулер оны саны жөнінен шектеулі /2/ десе, біреулер шексіз /3/ дейді. Міне, сондықтан бізге де табанды түрде, бәрінен бұрын және ерекше мөлшерде зейінімізді осы барлыққа, оның не екеніне бағыттауымыз жөн.

Екінші тарау

Шамасы, біз тек бізге дене берілгенде ғана мәнге мейлінше анық түрде қол жеткіземіз: сондықтан, біз мәннің атауларын жануарларға, өсімдіктерге және олардың бөліктеріне, сонымен қатар, табиғи денелерге қолданамыз, мысалы, отқа, суға және жерге және олардың барлық түрлеріне/1/; сонан соң, аталған денелердің құрамды бөліктеріне және өзі осы денелерден тұратын нәрсеге, олардың бөлігіне, немесе, барлық жиынтығына қатысты, мысалы, біздің Ғаламға және оның бөліктеріне, жұлдыздарға, Айға және Күнге. Ал тек осы заттар ғана мән бола алама, әлде өзгелеріде ме, әлде, әлгілердің бірқатары ғана ма және олармен қоса өзгелері, әлде, олардың бірде біреуі емес, бірақ, өзге біреулер — бұл мәселені қарастыруға тиіспіз. Кейбіреулер /2/ мән деп тек тысты немесе сызық, нүкте және "бір" саны сияқты дененің шекарасын ғана түсінеді, және дене мен үш өлшемді көлемнен гөрі әлгі соңғысына бейім.

Сонан соң, сезімнен тыс заттардан, кейбіреулердің пікірінше /3/, ешбір бейімді нәрсе жоқ, мысалы, Платон идеялар мен математикалық заттарды мәннің екі түрі, ал үшіншісі сезіммен қабылданатын денелердің мәні дейді. Ал Спевсипп болса, бірліктен бастап, мәндердің тіпті көп мөлшерін қабылдайды. Оның ойынша, әрбір мәннің ерекше бастауы бар, сан үшін — басқа, көлем үшін — басқа, жан үшін де солай: және осы жолмен ол мәндердің қатарын тізеді. Ал кейбіреулердің /4/ айтуынша, идеялар мен сандардың табиғаты бір, ал өзгесінің бәрі ол сызық пен жазық бол сын, тіпті Ғаламның мәні мен сезіммен қабылданатын заттарға дейін, соларға қосылады.

Сондықтан, бұл мәселелерде нені жақсы деп, нені жақсы емес деп айтады, және қандай мәндер бар, сезіммен қабылданатындардан өзге белгілі бір мәндер бар ма, әлде, жоқ па, және мұндай мәндер қалай тірлік етеді /5/, сонымен бірге, сезімдегіден өзге дербес тірлікке қабілетті белгілі бір мән бар ма, оны неге қабылдау керек және қай нұсқада, әлде, ондай мәннің ешбірі жоқ па — бұлардың бәрін ең алдымен мәннің жалпы сипатын, оның не екенін белгілеп қарастырғанымыз жөн.

Үшінші тарау

Мән туралы онша көп мағынада айтылмаса да, ең кемінде, төрт негізгі сипатта айтылады: болмыстың мәнісін де, жалпылықты да, текті де әрбір заттың мәні ретінде қабылдайды, және соларға жақын ретінде, төртіншіден, заттың негізінде жататын субстратты да мән деп атайды; ал субстрат дегеніміз ол туралы бәрі айтатын, ал ол езге туралы айтпайтын нәрсе. Сондықтан ең алдымен оған қатысты нақты нұсқаулар беруге тиіспіз, себебі, бірінші субстратты көбінесе мән ретінде қабылдайды. Ал осындай субстрат ретінде бір мағынада материя нұсқаланады, өзгесінде форма және үшіншісінде осылардан құралған нәрсе (мысалы, менің ойымша, материя дегеніміз жез, форма дегеніміз бейненің кескіні, осы екеуінен құралған дегеніміз тұтастық ретіндегі мүсін; егер сондықтан форма материяның алдында тұрса және артық мөлшерде тірлік етуші белгілі бір нәрсе болса, ол осының негізінде осы екеуінен құралған нәрсенің алдында да тұрады.

Сөйтіп, біз шамаланған түрде мәннің не екенін белгіледік: ол субстрат туралы айтпайтын, бірақ, барлық өзгелер ол туралы айтатын нәрсе. Бірақ, ол туралы тек бұлай айтуға болмайды, ол жеткіліксіз: біздің нұсқауымыздың өзі анық емес, және мән деп біз әлде де материяны түсініп отырмыз. Расында да, егер материя мән болмаса, оның не болуы мүмкін екені бізден тайқып кетеді: біз бірінен соң бірін барлық өзге анықтаманы алып тастағанымызда бір нәрсенің табанды түрде қалғаны көрінбейді; кейбір қасиеттер дененікі, ол олардың ахуалы, олардың қызметінің нәтижесі және олардың қабілеттері, ал ұзындық, кендік, тереңдік дегеніміз — бұл белгілі сандық өлшемдер, бірақ мән емес (сан дегеніміз мән емес қой), одан гөрі мән деп бірінші негіз ретіндегі барлық осындай қасиеттерді иемденген нәрсені атауға болады. Өзге жағынан біз ұзындық, кендік және тереңдікті алып тастағанымызда, біз ешнәрсе қалмағанын көреміз. Тек қана солар арқылы өз анықтамасын алатын нәрселер ғана қалады.

Сондықтан, бұл тұрғыдан материя бізге жалғыз мән болып көрінуге тиіс. Ал материя деп мен жалпы сипатта да, саны бойынша да, бар болу барысына тән өзге қасиеттері бойынша да өз бетінше белгіленбейтін нәрсені атаймын. Расында да, осындай анықтамаларға жатқызылатын бір нәрсе бар дейік, және оның болмысы әлгі категориалдық тұжырымдардан бөлек дейік (барлық өзге анықтамалар мән туралы айтады, ал мән — материя туралы; сондықтан ең соңғы нәрсе оны өздігінен алғанда, жалпы сипаты, саны және кез келген өзгесі де анықталмайды. Сонымен бірге, мұндай анықтамаларды жоққа шығару да оны сипаттай алмайды: мұндай жағдайда олар онда кездейсоқ түрде болады. Сондықтан, осы тұрғыдан қарастырғандарға мән болып материя көрінеді. Бірақ, бұл мүмкін емес себебі, жекеше бар болуға бейімділік те, және дәл осы зат ретінде берілгендік те мәннің ең басты түрдегі ерекше сипаты болып саналады; міне, сондықтан форманы және осы екі бастаудан тұратын нәрсені материядан бұрын мән деп қабылдауға болады /1/. Әйтсе де, екі бастаудан құралған мәнді, әлгі материя мен формадан құрылатын нәрсені сыртта қалдыра тұрайық, ол кейін келеді және әбден түсінікті; белгілі мағынада бізге материя да анық; ал осында аталған үшіншіні қарастыру керек, себебі, қиындықтың көбісі содан туындайды.

Және де кең мойындалған мәндер ретінде кейбір сезіммен қабылданатын мәндер бар, міне, сондықтан, зерттеуді ең алдымен осы соңғылардан бастау керек. Өйткені, таныс аймаққа ауысу пайдалы. Жалпы, барлық адамдардың оқуға бейімделуі де осылай басталады: өз негізінде танымға көнбейтін нәрседен, танымға көнімдіге қарай. Міне, мәселе осында, жасалған істерде әрбір жеке адамға жақсы нәрсені қайнаркөз санап — жалпыға, әрбір жеке адамға жақсылық жасау, міне, мұнда да жеке адамға түсінікті нәрседен ілгерілеп, жалпы сипатта түсінікті нәрсені әрбір адамға түсінікті қылып беру. Ал жеке адамдарға түсінікті және баста тұрған нәрсе көбінесе іс жүзінде түсінікті болмай шығады, және онда нақты шынайылық не кем мөлшерде болады немесе мүлде болмайды; әйтсе де, жалпы сипатта нашар түсініксіз болса да, жеке адамға түсінікті нәрседен ілгерілеп, және осы жол арқылы жалпы түсінікті нәрсені ұғынуға тырысу керек және тек осы тәртіптегі баспалдақтардан өткен дұрыс.

Төртінші тарау

Біз о баста мән үшін қанша мағыналарды орнатқанымызды ажыратқандықтан және осы мағыналардың бірі ретінде болмыстың мәнісін мойындағандықтан, осыны қарастыруымыз керек. Және біз ең алдымен ол туралы формалды логикалық тұрғысынан әрбір зат үшін болмыстың мәнісі дегеніміз осы заттың қандай сапа ретінде өз-өзін белгілеуінде. Сен үшін болмыс білімдардың түсінігіндей емес, себебі, сен өз табиғаты бойынша, өнерде білімдар емессің. Сонымен, сен үшін болмыстың мәнісі сенің өз-өзің үшін кім екенінде. Және бұл соңғының да бұға бәрі қатысты емес, затқа өз-өзінен тән нәрсе мысалы, жазықтыққа ақ түс тән болғандай, болмыстың мәнісіне жатпайды. Себебі, жазықтықтың үсті үшін болмыстың мәнісі тек ақ түсті болуда емес. Бұл арада екі бөлікті қосып, ақ жазықтықтың болмысы деп айтуға болмайды, себебі, ондай жағдайда қосымша заттың өзі беріледі /1/. Демек, тек зат туралы айта тұрып оның өзін өз құрамына кіргізбейтін тұжырымда ғана онда әрбір заттың болмыс мәнісі өз көрінісін табады, ал сондықтан, егер ақ жазықтықтың болмысы оның тегіс үстінде десек, онда болмыстың ақ үшін де, тегіс үшінде бір болғаны /2/.

Бірақ, өзге тектер тұжырымдары жөнінде құрамды жиынтықтар болғандықтан (олардың әрбіреуінде де белгілі субстраты бар сапасында да, санында да, уақытыңда да, "қашаны" мен "қайдасыңда да", қозғалысында да) /3/, сондықтан олардың әрбіреуінің болмыс мәнісі ұғымда көріне алама, мысалы, ақ адамдағыдай, оларда болмыстың мәнісі бар ма осыны қарастыру керек. Әлгі соңғы нәрсені "шапан" деп белгілейік. Шапанның болмысы неде? Бірақ, бізге айтуы мүмкін, қазіргі біздің қолымыздағы зат та өз-өзі деп айтылатындардың санына қосылмайды. Әйтсе де, бір нәрсе туралы оның өз-өзі емес ретінде айтуға тек екі жағдайда айтуға болады және оның біреуі, егер анықтаулы зат өзгеге қосылса, өзгесі, кері жағдайларда /4/. Расында да, бір нәрсе туралы оның өз-өзі емес туралы біздің анықтайтын затымыз өзгелермен байланыстырғанда айтылады /5/, мысалы, егер біз ақтың болмысын анықтай отырып, ақ адамның болмысына нұсқасақ, ал өзгесі жөнінде анықтаулы нәрсеге өзге нәрсе қосылғанда осылай айтылады, мысалы, "шапан" сөзінің ақ адамды белгілегеніндей және біз шапанды ақ ретінде анықтасақ; әрине, ақ адам туралы ол ақ деп айтуға болады, бірақ ол үшін болмыстың мәнісі ақтың болмысындай емес.

Дегенмен, шапан болу жалпы болмыстың белгілі мәнісі бола ала ма? Әлде, жоқ па? Тегі, болмыс мәнісі дегеніміз негізгі түрде мына бір жеке зат, ал егер бір нәрсе ешбір ішкі байланыссыз өзге туралы айтылса, онда біз мұнда әлгі жеке затты жоғалтамыз, мысалы, ақ адам мына бір жеке зат емес /6/, себебі ондай зат болу тек мәндерге ғана тән. Сонымен, болмыстың мәнісі олардың мағынасының сөздік тұжырымы анықтамаға айналған заттарда ғана бар. Ал анықтама сөзбен берілген әлгі мағынаны атау белгілеген барлық жағдайда берілмейді (онда барлық сөздік тұжырымдар анықтамаға айналған болар еді): онда ату барлық сөзбен берілгенмен тең болады, мысалы, "Илиада" сөзі де анықтамаға айналады; іс жүзінде, егер сөздік белгі тек белгілі түңғыш туралы айтса, біз анықтамаға иелік етеміз, ал бұған бір нәрсе өзгесі туралы айтатындай емес (араларында ішкі байланыс жоқ) белгілеулер жатады. Сондықтан болмыстың мәнісі тектің түрінен өзге жерде бола алмайды, бірақ тек соларда ғана /7/, себебі, мұндай түрлер туралы олардағы бір нәрсенің өзгеге қатыстығынан емес /8/, және оларда белгілі бір ахуал нұсқаланғандықтан емес айтылады, олар заттың кездейсоқ қасиеті де емес; әрине, сөздік тұжырым барлық өзге нәрсеге де тірлік етеді, — барлық нәрсені атау белгілеуге тиіс, мұндай сөздік тұжырым бір нәрсенің бір нәрсеге төн екенін көрсетеді, немесе, жәй белгілеудің орнына одан дәлірек белгі беріледі, бірақ бұл мұнда болмыстың мәнісі емес болғасын анықтама болмайды.

Бірақ, мүмкін анықтама туралы да ой көкейде болады, өзгелерінде әрбір тұжырым — сан, сапа, және осы тектес барлық өзге нәрселер туралы. Расында да, болмыс барлық нәрсеге тән болғанымен, біртекті түрде емес, мысалы, біреуге ол бастапқы нәрсе ретінде, өзгесіне туынды нәрсе ретінде берілген, сол сияқты жалпы сипат туралы да мәнге тура қатыстылығына байланысты айтуға болады, ал кейде арнайы мағынада барлық өзге белгілеулер тұрғысында: себебі, сапалық нақтылық туралы да біздің сұрауымызға болады "мұның мәнісі неде?" деп, сондықтан ол да сипат туралы сауалдың қатарында тұрады, бірақ тура мағынасында емес, бірақ болмыссыздыққа қатысты біреулердің формалды логикалық тәсіл арқылы болмыссыздық бар, бірақ тура мағынасында емес тек оның болмыссыздық болуы арқылы деп айтқанындай; сапаға да қатысты нәрселер дәл осылайша көрінеді.

Және әрине, бұған да назар аудару керек, — әр зат туралы к,алай айту мәселесіне, бірақ оның іс жүзіндегі деңгейінен асуға болмайды. Сондықтан енді мұнда сөз қолданысы анық болғандықтан біз болмыстың мәнісі де сол сияқты бірінші кезекте және тура мәнде болады, тек сонан соң ғана барлық өзге нәрселерде біз сипат туралы сауалға байланысты көрсеткеніміздей және бұл тура мағынасындағы болмыстың мәнісі болмайды, ол тек белгілі сапа мен сан болмысының мәнісі болады. Өйткені, мұндай анықтамаларды барлық ретінде, немесе, тек атау бірлігі мағынасында, немесе, қосымша қасиеттерді қосып, иә, алып /9/, мысалы танымға көнбейтін нәрсе туралы біз оны тануымыз мүмкін дейміз /10/, ал дұрысы — атау бірлігі мағынасында да, өз-өзіне теңеу арқылы да айтпау керек бірақ, дәрігерлік атау өзі бір нәрсеге қатысты қалай қолданса, солай тұжырымдау керек. Мысалы, ол бір мағына сақтамайды және атау бірлігіне де тәуелді емес: мысалы, емдеулі дене, емдік операция және емдік ыдыстар туралы атау бірлігі мағынасында да, өз-өзіне тең мағынасында да айтылмайды; бірақ біртекті нәрсеге қатысты арқылы ғана айтылады. Бірақ, мұнда әйгілеудің қаңдай түрін қолдансаңыз да, еш айырмасы жоқ, бірақ негізгі және тура мағынасындағы анықтама және, сонымен бірге, болмыстың мәнісі мәндерде бар. Өзге жағынан ол сол сияқты барлық өзге нәрселерде де бар. Тек негізгі мағынасында емес. Расында да, егер біз болмыстың мәнісін қабылдасақ, оның анықтамасы ретінде оның сөздік тұжырымына тең әрбір атаудың болуы қажет емес, бірақ, ол кейбір нақты белгіге теңі болуға тиіс. Ал ол үшін бізде кейбір біртұтас нәрсенің белгісі болу керек, Бірақ, сол Илиада немесе байланысы бар заттар сияқты үзілместік арқылы емес, біртұтастықтың негізгі мағынасында болуға тиіс. Ал бұл мағынада біртұтастық дегеніміз барлық, ал барлық бір жағдайда мына бір затты белгілесе, өзгесінде санды, үшіншісінде сапаны белгілейді. Сондықтан ақ адам үшін де белгі және анықтама болады, ал өзге жолмен ақ пен мән үшін де.

Бесінші тарау

Егер анықтаулы затты өзгеге қосу арқылы берілетін сөздік тұжырымды анықтама санамасақ, онда жеке емес, бірақ қосарланған нәрселердің /1/ қай қасиеті үшін анықтама мүмкін болуын анықтау қиынға түседі. Себебі, мұндай қасиеттерді өзгеге қосу арқылы түсіндіруге тура келеді. Мысалы, мұрын мен ойықты алайық және сол арқылы біз пұшықтыққа иеміз. Бұл әлгі екеуінің қосындысы, себебі, бірі бірінен шығып түр және ойықтықта да, пұшықтықта да әрбір жағдайда мұрынның кездейсоқ байланысы арқылы келген кездейсоқ қасиет болмайды өйткені, анау да, мынау да өздігінше; сол сияқты ол ақ түстің Каллиге немесе адамға қатыстылығында да емес. Себебі, кездейсоқ адам Каллий кездейсоқ түрде ақ, бірақ еркек жынысы жануарда болады, тендік санда, жалпы, бұлардың бәрі өздігінше болатын нәрсе, — бұл осындай байланыс. Ал бұлай деп біз белгімен, немесе, заттың атымен тұтас байланыстағы нәрсені атаймыз, және оны осы заттан бөлек түсіндіруге болмайды. Мысалы, ақты адамсыз түсіндіруге болады, бірақ әйел жынысын тірі жансыз түсіндіру беймүмкін. Себебі, мұндай қасиеттердің болмыс мәнісін де, анықтамасын да, бірде біреуінде көрсете алмайсыз, ал көрсете алсаңыз, бізде айтқандай, өзге жолмен /2/. Содан соң оларға байланысты тағы бір қиындық бар.

Оларға қатысты, бірақ, тағы да бір қиындық бар. Біз пұшық мұрын мен ойық мұрынды бір десек, онда пұшық пен ойықтың да бір болғаны; ал олай болмаса, пұшықтықты оның өзөзі ретіндегі қасиетін нұсқамай белгілеу беймүмкін болғандықтан (себебі, пұшықтық дегеніміз, ол мұрынның ойықтығы), "пұшық мұрын" деп айтуға болмайды, немесе, екі рет бір нәрсе ғана айтылады — "мұрын мұрын ойық" (себебі, "мұрын пұшық" дегеніміз "мұрын мұрын ойық" деумен бірдей. Міне, сондықтан, қасиеттердің мұндай түрінде болмыс мәнісі болуы ерсі, болмаса біз осы жолмен шексіздікке барамыз: онда "пұшық мұрын мұрынға" тағы бір "мұрынды" қосуға тура келер еді.

Демек, анықтама тек мәнде болатыны анық болды: егер ол барлықтың өзге түрінде болса, оны қосу арқылы беру қажет мысалы, өзге сапамен тақ санға бергендей, себебі, тақ сансыз болмайды, "әйелдік" те тірі жансыз бола алмайтынындай ("қосу арқылы" дегенімде мен әлгі мысалдарда келтірілген бір нәрсені екі рет қайталауды айтамын). Ал егер бұл дұрыс болса, жұптасып байланысқандар үшін де анықтама болмайды, мысалы "тақ сан" үшін; бірақ белгілеулердің дәл емес берілгені көзден тыс қалады. Егер анықтамалар мұндай жағдайда да мүмкін болса, олар иә өзге тәсілмен жасалады немесе әлгіде айтылғандай анықтама мен болмыстың мәнісі мағынасы әр басқа, сондықтан бір мағынада мәндерден өзге еш нәрседе анықтама болмайды және болмыстың мәнісі мәндерден өзге ешнәрсеге тән емес, ал өзге мағынада олар өзге үшін де бар болады.

Сонымен, анықтама зат болмысы мәнісінің белгілеуі екені және болмыс мәнісінің тек мәндерге немесе ең басты түрде, бастапқы және тура тек соларға қатысты екені анықтан анық.

Алтыншы тарау

Ал жеке зат пен оның болмысының мәнісі бір ме, осыны қарастыру керек, себебі бұл белгілі мөлшерде мәнді зерттеу үшін пайдалы, себебі, жеке зат өзінің мәнінен өзге болмауға тиіс және болмыстың мәнісі деп жеке заттың мәні аталады.

Белгілі бір нәрсе сырттан келген ретінде белгіленсе, жеке зат пен оның болмысының мәнісі екі түрлі деп ойлауға болар еді; мысалы, "ақ түсті адам" және "болмыс түріндегі ақ түсті адам" бұл екі басқа нәрсе (өйткені, ол бір болса, адам болмысы мен ақ түсті адамның болмысы ол да бір, себебі, адам мен ақ түсті адам бір болғасын олардың болмыстары да бір. Әйтсе де, зат болмысының мәнісі оның сырттан келген қасиеттерімен алынғанда өз-өзінен алынған затқа деп тұжырым жасауға мұқтаждық жоқ, себебі, бұл жағдайда шеткі атаулар бір мағынада болмай қалады; алайда, шеткі атаулардың сырттан келген қасиеттерге тең боп шығуы мүмкін деп ойлап қалуға болады, мысалы ақ түстіліктің болмысы мен білімдарлықтың болмысы; дегенмен, бұлай ешкім ойламайды).

Өз-өздігінен бар нәрсе туралы айтқанда, оның болмысының мәнісімен өзінің өзі бір болғаны қажет пе? Мысалы, өзге мәндермен өзге табиғаттардан да ежелгі белгілі бір мәндер болса (мұндай мәндерді кейбіреулердің айтуынша, мәндер деп атайды). Егер өз бетіндегі жақсылық пен және жақсылық ретіндегі болмыс, өз-өзі ретіндегі тірі жан және тірі жан ретіндегі болмыс, бар болу ретіндегі болмыс және өз өзі ретіндегі барлық екі басқа болса, онда әлгі аталғандардан өзге мәндер, табиғаттар және идеялар болар еді және олар мән ретіндегі болмыс мәнісінен бастапқы болар еді. Егер анауы да, мынауы да бір бірінен бөлектенген болса, онда біріншілер туралы білім болмайды, ал екіншілері бар бола алмайды (бөлектену деп мен өз-өзі ретіндегі жақсылыққа жақсылық ретіндегі болмыс болуы төн емес, ал осы соңғысына жақсы болу тән еместігін айтамын. Өйткені, біз жеке зат туралы тек оның болмысының мәнісін білгенде білеміз, және бұл жақсылыққа қатысты да, барлық өзге нәрсеге қатысты да бірдей. Сондықтан жақсылықтың болмысы болу жақсылық емес болса, онда бар болудың болмысы болу да бар болу емес және бірліктің болмысы болу да бірлік емес. Және сол сияқты әрбір болмыстың мәнісі тірлік етеді немесе бірде біреуі тірлік етпейді; міне, сондықтан, бар болудың болмысы бар болу болмағасын, онда болмыс мәнісінің ешбірі де ондай бола алмайды. Сондықтан жақсылық және жақсы болу болмысы, әсемдік және әсем болудың болмысы және барлық өзге емес өз-өзі және бастапқы ретінде тірлік ететіннің бір болғаны қажет. Себебі, идеялар жоқ болса тіпті олардың бар болғанының өзінде осындай болмыстың берілгені жеткілікті (сонымен бірге, егер идеялар кейбіреулердің айтқанындай болса, онда субстрат мән болмайды: өйткені, идеялар мән болуға тиіс, бірақ субстрат туралы айтпау керек, болмаса олар өздерінің субстратқа қатыстылығы арқылы ғана көрінуге тиіс еді).

Бұл пайымдаулардан жеке заттың өзі мен оның болмысының мәнісінің сырттан келген түрде емес, ретінде бір екені анықталды, және мұның анық болатыны жеке затты білу дегеніміз оның болмысының мәнісін білумен бірдей, сондықтан жеке жағдайларды қарастырғанның өзінде осы екеуінің бір екені қажеттілік ретінде көрінеді.

(Ал сырттан келгендерге жатқызылған нәрсеге келсек, мысалы, білімдар немесе ақ түсті, ол екі түрлі мағынада болғасын, оның болмысының мәнісі мен өзі бір деп айту дұрыс емес; өйткені, ақ түсті боп кездесетін нәрсе де ақ түсті, және сырттан келген қасиет те сондай, демек, бір жағдайда, оның болмысының мәнісімен өзі бір болса, өзге жағдайда бір емес, себебі, адам мен ақ түсті адамда да ол бір емес, ал бұл қасиетте бір. Болмыстың әр мәнісіне ерекше атау беру де ерсі болатыны анық, онда осы ерекше атумен аталған болмысының мәнісінен өзге тағы біреуі болар еді, мысалы, жылқының мәнісімен қоса болмыстың тағы бір өзге мәнісі. Алайда, егер зат болмысының мәнісі мәнмен бірдей болса, кейбір заттардың өз болмысының мәнісіне тең болуына не кедергі жасайды? Бірақ тек қана затпен оның болмысының мәнісі ғана бір емес, олардың белгіленуі де бір, бұл айтылған нәрседен анық болар, себебі, бір болу болмысымен бірлік сырттан келу арқылы бір емес. Оған қоса, егер олар бір болмаса, онда шексіздікке баруға тура келер еді, онда бір жағынан бір болу болмысының мәнісі, ал өзгесінен бірліктің өзі болар еді, сондықтан оларға да әлгі уәж келеді.

Сонымен, бастапқы және өзінен өзі бар деп белгіленген әрбір заттың болмысы мен осы заттың өзі бір біріне тең және бірлік құрайды. Ал бұл тұжырымның софистикалық түрде жоққа шығарылуы Сократ және Сократтың болмысы бір ме деген сауалдың шешілуімен алып тасталынады, себебі, сауалдың қай негізде қойылуы да, қай негізден шешімін табуы да бәрібір. Демек, қай мағынада жеке заттың болмыс мәнісі осы затқа тең және қай кезде тең емес, бұл туралы енді айтылды.

Жетінші тарау

Пайда болатын нәрселердің бірі табиғи жолмен, бірі өнер арқылы, бірі өз-өзінен пайда болады. Және пайда болатын нәрсенің бәрі бір нәрсеге байланысты және бір нәрседен пайда болып, бір нәрсеге айналады (бір нәрсе дегенімде, мен барлықтың әрбір тегін айтып отырмын: бір нәрсе немесе нақты бір нәрсеге айналып немесе мынандай көлемде немесе мынандай болып немесе бір жақта болады).

Табиғаттан пайда болатын нәрсе табиғи түрде пайда болады; бір нәрсенің неден пайда болатыны, бұл, біздің айтуымызша, материя; оның неге байланысты пайда болатыны, ол ежелден табиғатта бар нәрсе, ал оның не болатыны, ол адам, өсімдік немесе тағы да соларға ұқсас бір нәрсе, біз көбінесе оларды мәндер деп атаймыз. Ал табиғи жолмен немесе, өнер арқылы ма барлық пайда болған нәрсенің материясы бар. Ал жалпы, табиғат дегеніміз бір нәрсенің неден шығатыны да, және неге байланысты шығатыны да (себебі, барлық пайда болатын нәрсенің, мысалы, өсімдік, немесе, жануардың белгілі табиғаты бар), және бір нәрсенің неден пайда болатыны ол түрі жағынан пайда болатын нәрсеге ұқсас түр беретін тәндік нәрсе, ең қызығы ол басқада болады: өйткені, адам адамнан туады ғой.

Демек, тек табиғат арқылы пайда болған нәрсе пайда болады, ал пайда болудың өзге түрлері жасалған деп аталады. Барлық жасалған нәрселер немесе өнерден, немесе, қабілеттен, немесе, пайымдаулардан келеді. Ал кейбіреулері өзі өзінен шығады және кейбір жағдайлардың тоғысуына байланысты, мысалы, табиғат арқылы пайда болған нәрселерге ұқсас: өйткені, онда да кейбір нәрсе кейде дәннен, кейде дәнсіз шыға береді. Бұл жағдайларды кейін қарастыру керек. Ал өнер арқылы формасы жанда болған нәрсе шығады (форма деп мен әрбір заттың болмыс мәнісін және оның бастапқы мәнін атаймын); өйткені, кереғарлықтар да кейбір мағынада бір формада болады, мысалы айырылудың мәні оған кереғар мән: мысалы, денсаулық аурудың мәні, себебі, ауру денсаулықтан айырылу арқылы көрінеді, ал денсаулық, Емшінің жанындағы пайым мен таным. Денсаулық ахуалы Емші ойының мынандай желісінен шығады: денсаулық дегеніміз анау да анау болғандықтан, егер біреу денсаулықта болғысы келсе, онда әлгі тиісті қасиеттер болу керек, мысалы, үйлесімділік, ал егер ол болса, онда жылылық та болуға тиіс; және Емші сөйтіп әрі қарай ойлай бергесін бір кезде өзінің қолынан келетін бір іске тіреледі. Денені сауықтыруға бағытталған осыдан басталған қозғалыс кейін жарату деп аталады. Және сөйтіп, денсаулық — денсаулықтан, үй — үйден, ал нақтап айтсақ, материясы бар үй материясы жоқ үйден белгілі бір мағынада пайда болады, себебі, емшінің өнері денсаулықтың формасы, ал үй салу өнері үй салудың формасы, ал зат болмысының мәнісін мен материясыз мән деп атаймын.

Пайда болудың және қозғалыстың бір турлері зерде, ал өзгелері туынды деп аталады: бастау мен формалардан шыққандар ол зерде, ал зерде үшін соңғы нәрседен шыққандар, ол туынды. Және сол сияқты өзгенің әрбіреуі де қосаралық бөліктерден шығады. Мысалы, мен төмендегіні нұсқап отырмын: сауығу үшін адам үйлесімділікке жетуге тиіс. Ал үйлесімділікке жету дегеніміз не? Ол мына нәрсе. Ал оның мүмкіндігі бар, және ол емшінің хұзырында.

Сонымен, әрекет етуші себеп және қозғалыс басталатын нәрсе бұл өнер арқылы пайда болуда жандағы форма; өз өзінен пайда болған кезде ең бастапқысы өнер арқылы әрекет ететінге бастау болатын нәрсе, мысалы, емдей бастағанда жылынудан бастайды (ал ол уқалаудан болады): өйткені денедегі жылылық иә денсаулықтың бөлігі немесе оның соңынан (тура, немесе, бірнеше бөліктен кейін денсаулықтың бөлігін құрайтын бір нәрсе шығады); және бұл денсаулықтың бөлігін жасайтын және езі де белгілі мөлшерде денсаулықтың бөлігі болатын шеткі нәрсе, үйде де сол сияқты, мысалы, тастардың қызметі, және барлық өзге нәрседе де осылай; өйткені, жұрттың айтуынша, егер оның алдында ешнәрсе болмаса, бір нәрсе пайда бола алмайды.

Сонымен, белгілі бір бөліктің қажеттілі түрде болуға тиіс екені анықтан анық, және материя ғана сондай бөлік бола алады, ол пайда болушыда болады, және ол белгілі бір нақты нәрсеге айналады. Бірақ, ол анықтаманың құрамды бөлігі бола алама? Өйткені жез шеңберлердің не екені туралы біз екі мағынада айтамыз: жез дегенімізде материя туралы, бұл мынандай фигура дегенімізде форма туралы (ал фигура шеңбер кіретін бастапқы тек). Демек, жез шеңбердің өзіндік анықтамасында материя да бар.

Ал бір нәрсенің өз материясы ретінде шыққан нәрсесін ол шыққанда оның атымен емес, содан туындаған атаумен атайды; мысалы, мүсінді тас демейді тас демейді тастан дейді; сауыққан адамды қандай жағдайда сауыққан ахуалымен атамайды, себебі, ол денсаулықтан айырылу арқылы және біз материя атаған субстрат арқылы сауықса (өйткені, адамның да, аурудың да сауығуы мүмкін) әйтсе де айырылу ахуалынан шығу туралы көбірек айтады.

Сегізінші тарау

Пайда болатын нәрсе бірнәрсеге байланысты (пайда болу өзінің бастауын алатын нәрсені мен осылай атаймын) және бір нәрседен пайда болатындықтан (мұны айырылу емес, материя дейік: біз бұл ұғымды анықтап үлгірдік) және бір нәрсеге айналатындықтан (шар, шеңбер, немесе кез келген өзге затқа, онда субстрат (жез) қалай жасалынбайтын болса, шар да өз-өзі ретінде жасалынбайды, кейде сырттан келген түрде болмаса, себебі жез шар ол шар, ал мына жез шар жасалынады. Расында да, нақты бірнәрсе жасау оны өз-өзі ретіндегі субстраттан жасаумен бірдей. Менің ойымша, жезді домалақ қылу домалақтықты немесе өз-өзі ретіндегі жасау емес, керісінше, ол өзге нәрсе жасау, немесе, осы форманы өзге бір нәрсе де жасап шығару, себебі, бұл форманы жасағанда, оны өзге бір нәрседен жасау керек еді, біз бұған келіскенбіз (мысалы, егер жез шар жасаса, оны белгілі үлгімен белгілі нәрседен, атап айтқанда, жезден жасайды, одан мынан жасайды, атап айтқанда, шарды, тіпті, шардың өзін жасағанда да, оны да дәл солай жасар еді, және пайда болу бірінен соң бірі шексіздікке дейін кете берер еді. Сондықтан форманың да (немесе, сезіммен қабылданатын заттың бейнесін кез келген өзге атаумен атасақ та) зат болмысының мәнділігі сияқты дамымайтыны да, пайда болмайтыны да анық (себебі, форма дегеніміз иә, өнер арқылы, иә, табиғаттан, немесе, белгілі қабілеттен өзгеде пайда болатын нәрсе). Ал адамның жасайтыны ол жез шар, себебі ол оны жезден және бір дене ретіндегі шардан жасайды. Егер жалпы шар болмысының пайда болуы орын алса, мұнда да ол өзгеден пайда болуға тиіс еді, себебі пайда болатын нәрсе бөлінуге бейім болуға тиіс, сонда бірі мынау болады да, бірі анау болады, ал атап айтқанда, бірі материя, бірі форма. Сондықтан егер шарды үстіндегі барлық нүктелері орталық нүктеден алыс фигура десек, онда ол бір жағынан туындыны орап алатын нәрсе, өзгесінен, өзі онымен оралынған, ал тұтастық ретінде пайда болынған нәрсе көрінеді мысалы, жез шар. Сонымен, форма немесе мән ретінде белгіленген нәрсе пайда болмайды, оның орнына одан атауын алатын қосынды пайда болады, және барлық пайда болатын нәрседе материя бар, сондықтан ондағы нәрсенің бірі материя, бірі форма.

Ал енді мынандай сауал қояйық: осы жеке шарлардан өзге белгілі бір шардың, немесе, кірпіштерден жасалынғаннан өзге үйдің бар болуы мүмкін бе? Әлде ол солай болғанда, нақты бір нәрсенің пайда болмай қалуы мүмкін бе? Ал оның нұсқасы нақты міне, мынау емес жәй мынау деп белгіленеді; ал (іс жүзінде) мынаны мына нәрседен жасайды, және зат жасалынғанда, ол мынадай бір нәрсе болып шығады. Ал мына Каллий немесе Сократ деген тұтастық мынау әлгі жез шар сияқты тірлік етеді, ал адам мен тірі жан жез шардың жалпы сипатыңдай. Сондықтан себеп ретіндегі формалардың кейбіреулер осылайша идеяларды белгілейді, егер олар жеке заттардан тыс тірлік етсе пайда болу мен мәндер үшін ешбір маңызы жоқ және ең кемінде олардың өз бетінше тірлік етуші мәндер болуы бұл негізден емес. Кейбір жағдайларда тудырушының туушыға ұқсас екені анықтан анық, дегенмен, ол оның дәл өзі емес және оның онымен бірлікте болуы саны емес, түрі арқылы, мысалы, табиғи заттарда солай (адам адамды тудырады), бірақ кейде табиғат заңына қайшы келетін нәрсенің де пайда болатыны рас мысалы, ат қашырды тудырса (өйтсе де, мұнда да бәрі ұқсас нұсқада: оларға ең жақын тек ретінде ат пен есекке ортақ бола алатын нәрсенің атауы жоқ, бірақ бұл ортақ тек ануда, мынау да болуға тиіс еді, ендеше қашыр дәл сондай. Сондықтан идеяны үлгі санауға ешбір мұқтаж жоқ (өйткені, идеяларды дәл осы аймақта іздеуге болар еді, себебі, табиғи заттар ең кең мөлшердегі мәндер); тудыратын нәрсеге дүниеге келтіріп және форманың материядағы тірлік етуіне себеп болса жеткілікті. Ал тұтастық дегеніміз мына тән мен сүйектегі белгілі форма, Каллий немесе Сократ; және олар материясы жөнінен бөлек (себебі ол оларда әр басқа, бірақ түрі жағынан бір, себебі түр бөлінбейді.

Тоғызыншы тарау

Неге бір нәрсе өнер арқылы да, өзінен-өзі де пайда болады, мысалы, денсаулық, ал өзгесі жоқ, мысалы, үй. Себебі, бір нәрсені өнер арқылы оның пайда болуына бастау болатын және өз ішінде пайда болатын заттың бөлігі бар материя бір бөлігінде өз-өзінен қозғала алатын болса, екіншісінде олай емес және бірінші жағдайда ол тек белгілі нұсқада ғана қозғала алады, ал қалған бөлігінде оған қабілетсіз: мысалы, көп нәрсе өз-өзінен қозғалғанымен, кейбір нәрсені белгілі нұсқада жасай алмайды мысалы, билеуге қабілетсіз. Сондықтан материясы осы тектес заттар, мысалы, тастар, белгілі нұсқада қозғалуға ахуалсыз, тек біреудің көмегімен болмаса, бірақ өзге түрде қабілетті. Және отпен де жаңағыдай. Міне, сондықтан қабілетті адамның көмегінсіз пайда бола алмайтын заттар бар, ал өзгелері пайда болады, себебі, өзі оған қабілетсіз болса да, бірақ өзі қозғалысқа келтірілуі мүмкін нәрсе арқылы қозғалысқа келтіріледі, немесе ондай қабілеті жоқ өзгенің көмегі арқылы, немесе, өзінің бір бөлігі арқылы. Сонымен бірге, айтылған нәрседен белгілі болды белгілі мағынада барлық заттар мұнда, иә, өздерімен аттас нәрседен, табиғи заттардай, мысалы, үй үйден пайда болады, себебі, ол ақыл арқылы жасалынған (өйткені, өнер ол форма), немесе, өзінің аты бір бөлігінен немесе өзінде жасаулы заттың кейбір бөлігі бар нәрседен, егер пайда болу кездейсоқ байланыстан болмаса /1/: өйткені әрбір нәрсенің бастапқы себебі, пайда болушы затқа негізгі түрде тән оның бөлігі. Расында да, қозғалыспен байланыстағы жылылық денедегі пайда болатын жылылықты тудырды, ал ол, иә, денсаулықты, иә, оның бөлігін, немесе, онан соң денсаулықтың бір бөлігі келеді, немесе, денсаулықтың өзі, сондықтан ол туралы денсаулыққа пайдалы деп айтылады. Себебі, денсаулықты жылылыққа еретін және соған байланысты нәрсе тудырады.

Сөйтіп, тұжырымдардағыдай сияқты, мән барлық нәрсенің басы, себебі, тұжырымдар заттың мәнінен туындаса, мұнда пайда болудың түрлері туындайды /2/. Және осы жағдайдағыдай табиғи жолмен шығатын нәрсе де пайда болады. Себебі, қабілет туындыны қалай тудырса, тұқым тірі нәрсені солай тудырады; ол өзінде ол өзінде форманы мүмкіндік ретінде ұстайды, және тұқымдағы нәрсе пайда болатын нәрсемен аттас болады (себебі, бәрі де адам адамнан туғандай болмайды: өйткені, әйел де еркектен тарайды ғой), тек заттардың тәртібінен ауытқығанда ғана өзгеше болады: сондықтан қашыр қашырдан дүниеге келмейді. Өз-өзінен туындайтын нәрсеге келсек, мұнда да /3/ әлгідегідей /4/, ол материясы тұқым сияқты өз-өзінен қозғала алатын нәрседе ғана пайда болады. Ал ондай қабілет жоқ жерде зат тек өзіне ұқсас заттардан ғана пайда болады.

Және бұл пайым форманың пайда болмайтынын тек мәндерге ғана қатысты дәлелдемейді, оны бар болудың барлық тегіне бірдей қолдануға болады: санға да сапаға да, және бар болудың өзге түрлеріне де. Себебі, шар мен жез емес, жез шардың пайда болғанындай, немесе, жездің өз негізінде пайда болғанындай, (өйткені, материя мен форма алдын ала берілуге тиіс) заттың мәнісімен де, және оның сапасымен де, санымен де, және бар болудың өзге тектерімен де солай: өйткені, пайда болатын нәрсе сапа емес, бірақ, белгілі сападағы ағаш, көлем емес, бірақ, белгілі көлемдегі ағаш, немесе, адам. Ал мәннің ерекшелігі ретінде мәннің алдында оны тірлікте бар ахуалында жарататын өзге мән болуының қажеттілігін осы мысалдардан түсінуге болады, мысалы тірі жанның пайда болуы үшін тірі жан керек; сонымен қатар, белгілі сапа мен санның өзгенің алдын алуының қажеттілігі жоқ, ал егер болса, тек мүмкіндікте ғана.

Оныншы тарау

Әрбір тұжырымның бөліктері болады және ол өзі затқа қалай қатысты болса, сол сияқты оның бөлігі де заттың бөлігіне қатысты: егер бұл солай болса, онда бір қиындық туындайды: жеке бөліктердің белгіленуі тұтастың тұжырымына кіру керек пе, әлде, жоқ па? Кейбір заттарда мұндай белгілеулер, шамасы, заттың тұжырымына кіреді, кейбірінікі — жоқ. Шеңбер ұғымының тұжырымы өзіне кесінділердің белгілеуін кіргізбейді, ал буынның тұжырымына оның бөлшектерін белгілеу кіреді; алайда бөлшектерге бөлінген буындай шеңберде кесіндіге бөлінеді. Сонымен бірге, егер бөлік — тұтастың, ал сүйір бұрыш — тік бұрыштың алдында болса, және саусақ — тірі жанның бөлігі болса, онда сүйір бұрыш тік бұрыштан және саусақ адамнан бұрын деп ойлап қалуға болады. Алайда, шамасы, бұрын тұратын осы соңғылар: алдыңғыларды белгілеген ұғымдар оларға (тік бұрыш пен адамға) тәуелді; және олардың алдыңғылардан бұрын болатыны, олар бір бірісіз тірлік ете алмайды.

Әйтсе де бөлік туралы бірнеше мағынада айтылады және бұл мағыналардың бірі сандық өлшеу жасайтын өлшем. Бірақ, біз мұны сыртта қалдырып, мәннің нақты қандай бөліктерден тұратынына назар аударайық. Міне, сондықтан, егер материя бір басқа, форма бір басқа болса, ал олардан құрылатын нәрсе үшінші нәрсе болса, және материя да, форма да, һәм осы үшінші нәрсе де мәнге жататын болса, онда белгілі тұрғыда, материя туралы да бірнәрсенің бөлігі ретінде айтылады, ал белгілі тұрғыда айтылмайды, себебі, оңда әңгіме форма ұғымына кіретін бөлшектерге ауысады. Мысалы, ойықтық үшін ет бөлік бола алмайды (ол үстінде ойық пайда болатын материя ғана, ал пұшықтық үшін ол бөлік; мүсінді тұтастық десек, жез оның бөлігі, ал егер оны форма ретінде түсінсек, олай емес (өйткені, белгілі бір зат туралы айтқанда, форма мен осы формадағы затты зейінде ұстау керек, ал материяның өз-өзін ешқашан). Міне, сондықтан шеңбердің ұғымы өзіне кесінділердің белгіленуін кіргізбейді, ал буын ұғымының тұжырымына бөліктерді белгіленуі кіреді. Себебі, буынның бөліктері материя емес, бірақ форманы белгілейтін тұжырымның бөліктері. Ал кесінділердің бөлік болатыны, олар формаға негіз болатын материяның құрамында; әйтсе де, олар жезден гөрі формаға жақындау, мысалы, шеңбердің жез арқылы жүзеге асса. Ал белгілі мағынада буынның да барлық бөлшектері оның ұғымының тұжырымына кіре бермейді, мысалы, мына балауызда немесе ауада жазылғандар: себебі, олар да буынның бөлігі өйткені олар сезіммен қабылданатын материя.

Расында да, сызық та жоқ болады, егер оны жартыға бөле берсе немесе адам да жойылады егер оны сүйек, сіңір, және етке бөлсе, бірақ, бұл олардың мән бөлігі ретіндегі әлгі аталған бөлшектерден тұратынын мегземейді, аталған бөлшектер олардың материясы, және олар құрамды тұтастықтың бөліктері, бірақ белгілеудің бөлігі ретіндегі форманың бөлігі емес, сондықтан олар белгілеуге кірмейді де. Міне, сондықтан, бір нақтылауда бұл бөліктердің нақтылығы болады, ал өзгелерінде болуға тиіс емес, егер ол құрамды тұтастықтың белгілеуі болмаса; сондықтан кейбір заттар үшін әлгі бөліктер олардың бөлініп бітіп жоқ болған бастаулары іспетті құрамына кіреді, ал кейбіреуіне кірмейді. Форма мен материяны қосатын нәрсе, мысалы, пұшықтық пен жез шеңбер, әлгі көрсетілген құрамды бөліктеріне бөлінеді, және материя олардың бөлігі; ал материяға қосылмаған нәрсе, және материясыз бар нәрсе, және оның белгілеуі тек формаға қатысты нәрсе ешқашанда не жалпы, не нақты түрде жойылмайды; міне, сондықтан, әлгі жоғарыда аталған заттар үшін материя олардың бастау мен бөлігі болады, бірақ ол форманың бөлігі мен бастау болмайды. Және сондықтан балшық мүсін балшыққа, жез шар шарға, және Каллий ет пен сүйекке айналады, сол сияқты шеңбер де кесінділерге бөлінеді, себебі ол материямен біріктірілген бір нәрсе; жалпы шеңбер де, жалқы шеңбер де бір атпен аталады, себебі барлық жеке заттар үшін жеке атау жоқ.

Сонымен, бұл туралы дұрыс айтылды; әйтсе де, бұл сауалға қайта оралып, бұдан да анығырақ айтайық. Белгілеудің бөліктері, бәрі немесе кейбіреуі, оның алдын алады. Ал тік бұрыштың белгіленуіне істі бұрыштың белгіленуі кірмейді; керісінше, істік бұрыштың белгіленуі тік бұрыштың белгіленуін өзіне кіргізеді, себебі істік бұрышты анықтау үшін тік бұрыш пайдалынады, атап айтқанда, істік бұрыш тік бұрыштан кем. Шеңбер мен де жарты шеңбермен де солай: жарты шеңбер арқылы анықталады, және саусақ тұтас нәрсе арқылы себебі, саусақ адамның бір бөлігі. Сондықтан материя ретіндегі бөліктер және материяға бөлінетін заттар кейінгі бірдеңелер ал белгілеудің бөлігі ретінде және анықтамада әйгіленген мәндер ретінде берілген бөліктер алда жүреді, не бәрі немесе кейбіреуі. Ал тірі жандардың жаны (жанды нәрсенің мәнінің құрамы) белгіленуіне сай мән, белгілі бір дененің формасы және болмысының мәнісі (өйткені, ондай дененің кез келген бөлігін, егер оған дұрыс анықтама берсек, сезіммен қабылдаусыз беймүмкін оның қызметтерін көрсетпей, анықтауға болмайды), сондықтан оның бөліктері, не бәрі, емесе кейбірі құрамды тұтас нәрсе ретіндегі тірі жаннан бұрын болады (және әрбір жеке жағдайда дәл солай болады); ал дене мен оның бөліктері бұл мәнге катысты кейінгі нәрсе, және материя ретіндегі оларға мон емес, құрамды тұтастық бөлінеді. Міне, сондықтан, құрамды тұтастық үшін әлгі дененің бөліктері кейбірінде бұрын, кейбірінде бұрын емес: себебі, олар бөлек тірлік ете алмайды. Расында да, саусақ барлық жағдайда тірі жанның саусағы болмайды, ал әлі саусақ тек атауына байланысты ғана саусақ. Бірақ, кейбір дене бөліктері тұтас нәрсемен бірге тірлік етеді, олар өздерінде форманы ұстайтын басты бөліктер, яғни заттардың мәні, мысалы, жүрек немесе ми (олардың қайсысы мұндай екені бәрібір). Ал адам, жылқы және барлық өзге де жалқыны белгілейтін нәрселер, бірақ, жалпы белгілеу ретіндегі ол мән емес, бірақ жылпылық ретінде алынған мынандай форма мен мынандай материядан құралған белгілі тұтастық. Ал осы соңғы материяның жалқысы Сократ болады, және барлық өзге жағдайларда осылай. Сонымен, бөліктер формада да (форма деп мен зат болмысының мәнісін айтамын), форма мен материядан тұратын тұтастықта да және материяның өзінде де болады. Бірақ, белгілеудің бөліктері форманың тек бөлігі ғана, ал белгілеу жалпыға қатысты, себебі, шеңбердің болмысы мен шеңбер, жанның болмысы мен жан бір нәрсе. Ал құрамды тұтастықтар үшін, мысалы, мына бір шеңбер үшін және олардың әрбір жексі үшін, мысалы бұл сезіммен қабылданатын және ақылмен зерделенетін шеңбер болсын (ақылмен зерделенетін деп мен мысалы математикалық шеңберлерді атаймын, сезіммен қабылданатын деп. Мысалы, жез немесе ағаш шеңберлерді атаймын) анықтама болмайды, бірақ, олар ой, немесе сезіммен қабылдау арқылы танылады; ал егер олар танымның нысанасы болуға жарамсыз болса, олардың бар, немесе жоқ екені белгісіз, бірақ олар әрқашанда жалпы белгілеудің көмегімен белгіленеді және танылады. Материя өз-өзінен танылмайды. Бірақ, бір жағынан сезіммен қабылданатын материя бар, ал өзге жағынан ақылмен зерделенетін, мысалы, жез, ағаш немесе әрбір қозғалыстағы материя, ал ақылмен зерделенетін дегеніміз тек сезіммен ғана қабылданбайтын нәрселер мысалы, математика нысаналары.

Сонымен, тұтас пен бөлік, алдыңғы және кейінгі туралы айтылды. Ал егер біреу сызық, шеңбер және тірі жан немесе олардың бөліктері бұрын бола алама деп сұраса бұған жауап беру оңай емес. Егер жан жанды ретінде тірі жан болса, ал әрбір тірі жанның жаны оның өзі, шеңбер шеңбердің болмысы. Тік бұрыш тік бұрыштың болмысы болса, онда кейбір тұтастықты оларды кейбір бөліктермен салыстырғанда кейінгі нәрсе деп мойындау керек, мысалы белгілеудің бөліктерімен және тік бұрыштың бөліктерімен (өйткені, нақты жез тік бұрыш пен екі жеке сызықтағы тік бұрыш кейінгі нәрсе); бірақ материалды емес бұрын тек бұрышты белгілейтін бөліктерге ғана қатысты болады, бірақ ол жалқылықтағы бөліктерден бұрын тұрады. Бірақ бұл сауалға қарапайым жауап беруге болмайды. Егер жан тірі жаннан өзге болса, яғни оның езі емес болса, онда бұл жағдайда да бір бөліктердің бұрын болатынын, ал өзгелердің олай емес екенін мойындау керек.

Он бірінші тарау

Енді қай бөліктер формаға, қай бөліктер құрамды тұтастыққа жатады деген сұрақ туындайды; өйткені, егер бұл анық болмай қалса, ешнәрсеге де анықтама беруге болмайды, себебі анықтама жылпы мен формаға қатысты; егер сондықтан қай бөліктері материяға қатысты екені анық болмаса, онда заттың белгілеуі де анық болмайды. Міне, сондықтан, түрі әр басқа затта көрінетін нәрселер туралы айтсақ (мысалы, жезді тас және ағаш шеңбер туралы), онда жездің де, тастың да шеңбер мәніне қатысты емес екені анық, өйткені шеңбер олардан бөлінеді. Ал осы бөлінетіндігі көрінбейтін жерде шеңбердің бәрі жезден жасалғандай болар еді (сонда да жездің формаға ешбір қатысы жоқ болар еді; бірақ, мұндай жағдайда формадан ойша алыстау қиын. Мысалы, адамның формасы оның ет пен сүйегінде, немесе, басқа бөлігінде әрқашанда көрінеді; демек, олар форма мен анықтаманың бөлігі болғаны ма? Әйтсе де, жоқ, олар материя, бірақ біз оларды формадан бөле алмаймыз, себебі, адамның формасы өзге нәрседе көрінбейді.

Бірақ уақыты белгісіз болса да, (оларды) бір-бірінен ажырату мүмкін сияқты болғасын, кейбіреулер оларды сызық пен үзілместік арқылы анықтау дұрыс емес деп шеңбер мен үшбұрышқа қатысты да күмәндана бастады. Олардың ойынша /1/, бұлардың бәрі туралы адамның ет пен сүйегі, мүсіннің жезі мен тасы туралы айтқандай мағынада айту керек; және олар бәрін санға тіреп және сызықтың мәні деп екінің мәнін айтады. Сол сияқты, идеяны қабылдайтындардың да бірі екіні өз-өзінен сызық, өзгесі сызықтың идеясы деп санайды /2/: олардың ойынша, идея және оның әйгілейтін нәрсесі кейбір жағдайда бір біріне тең, бірақ, сызыққа қатысты бұл олай емес /3/.

Ондай жағдайда идеясы әр басқа боп көрінетін көп заттардың идеясы бір боп шытады (пифагоршыларда, мысалы, осылай боп шыққан еді), онда бір нәрсенің барлықтың өз-өзінен идеясы деп мойындап, ал өзгені идея деп мойындамау керек; алайда, мұндай жағдайда бәрі бір болады.

Сонымен, анықтамаларға қатысты қиындық бар және қай себепке байланысты екені айтылды. Сондықтан бәрін формаға теліп, материядан бас тарту бос шаруа; өйткені, мына бір форма мына бір материяда бар, немесе, мына бір заттар мынадай ахуалда деп айтуға болады. Және әдетте кіші Сократ /4/ жасайтын тірі жанды жез шеңбермен салыстыру дұрыс емес, онда жезі жоқ шеңбер сияқты адам да дене мүшелерінен айырылуға тиіс. Алайда, мұнда ұқсастық жоқ: себебі, тірі жан сезіммен қабылданатын нәрсе және оны қозғалысты есте сақтамай анықтауға болмайды, сондықтан, оның бөліктерінің де белгілі жағдайда болатынын есте сақтау керек. Себебі, қол адамның бөлігі ретінде барлық жағдайда болмайды, ал тек жұмыс жасауға қабілетті болған кезінде, демек, қол тірі емес болғанда бөлік болып саналмайды.

Егер математикалық нысаналарды алсақ, онда неге бөліктердің анықтамасы тұтастың анықтамасына кірмейжі, мысалы жартышеңбердікі шеңбердің анықтамасына? Олар сезіммен қабылдайтын бөліктер емес қой. Әлде мұның маңызы жоқ па? Себебі, сезіммен қабылданбайтын нәрселерде де материя болуға тиіс; одан да зоры, зат болмысының мәнісі емес және өзі өзінен форма емес? Бірақ нақты бір нәсенің бәрінде де материя бар. Міне, сондықтан, жалпы ретіндегі шеңберде бұл жарты шеңберлер бөлік болмайды, ал жеке шеңберлерде болады, себебі біз бұрын айтқанымыздай, сезіммен қабылданатын материя болады да, ақылмен зерделенетіні де болады.

Алайда, жанның бірінші мән екені белгілі, дене дегеніміз материя, ал адам, немесе, тірі жан жалпылық ретіндегі солардың қосыңдысы; Сократ пен Кориск егер олар сонымен бірге жан ретінде көрінсе, екі мәнді болғаны (өйткені, бірі оларды жан ретінде пайымдаса, өзгесі құрамды тұтастық ретінде пайымдайды); егер олар туралы мына бір жан және мына бір дене деп айтылса, жалқы нәрсені жалпы нәрсемен бірдей болғаны.

Ал материядан өзге мән бар-жоғы оны кейін қарастыру керек. Біз сол үшін сезіммен қабылданатын мәндерді түсінгіміз келеді, олар табиғат туралы ілімге, яғни, екінші философияға жақын болса да, себебі табиғат туралы пайымдаушыға тек қана материяны емес, анықтауға көнетін мәнді де білгені жөн және соңғыны бәрінен де көп мөлшерде. Ал анықтамаларға қатысты анықтамада бар нәрсенің қай мағынада анықтаманың бөлігі болатынын және оның неге бір әңгіме екенін (өйткені, оның нысанасы бір болғандықтан десек, егер оның бөлігі болса, қалай бір болады деген сауал туындайды) қарастыру керек.

Сонымен, зат болмысының мәнісі не және қай мағынада ол өз бетінше тірлік етеді, бұл туралы жалпы сипаттама ретінде барлық нәрсе үшін айтылды, неге бір заттардың болмысы мәнісінің белгілеріне неге анықтаманың бөліктері кіретіні айтылды және зат мәнінің белгілеуінде неге материалды бөліктердің кірмейтіні нұсқады: өйткені олар анықталатын мәнге емес, құрамының мәнісіне кіреді, ал ол үшін анықтама бар да және жоқ та: егер ол материямен қосылған ретінде алынса, оған анықтама жоқ (себебі, материя анықтаусыз нәрсе), ал егер бірінші мәнге қатысты болса, онда анықтама бар, мысалы, адам үшін жанның анықтамасы /5/, себебі мән өзгеде болатын форма; одан және материядан құрамды мән құралады; мысалы, ойықтық (мысалы, пұшық мұрын мен "ойықтық" әлгі ойықтық пен мұрыннан тұрады: оларды "мұрын" екі рет қайталанады. Құрамды мәнде мысалы пұшық мұрында, немесе, Каллийде сонымен бірге материя да бар. Кейбір жағдайда зат болмысының мәнісі және заттың өзі, таза мәндердікіндей бір болады; мысалы, қисықтық және қисықтықтың болмысы, егер қисықтық таза мән болса (таза деп мен өзінен өзге нәрсе, яғни, материалдық субстратта болмайтын нәрсені айтамын, ал материя, немесе, материямен қосылған нәрсе ретінде берілген нәрседе зат пен оның болмысының мәнісінің арасында сіңісу болмайды. Егер бірнәрсе сырттан келсе де сондай, мысалы, Сократ және білімдарлық, себебі олар сырттан таңылған бірлік.

Он екінші тарау

Енді біз анықтама туралы, ең алдымен, ол жөнінде "Аналитикада" айтылмаған мөлшерде айтамыз. Менің мегзеп отырғаным неге біз анықтама атаған белгілеу бір болады (мысалы, адам үшін "екі аяқты тірі жан", бұл оның белгісі болсын. Ендеше, неге "тірі жан" және "екі аяқты" көп емес бір болады. Ал "адам" мен "ақ түсті" ол коп болады, егер бір нәрсе өзгеге тән емес жағдайда, ал егер тон болса бір нәрсе болады, ал субстрат адам бур ахуалдан өтуде (себебі, сонда бір нәрсе боп шығады, мысалы, "ақ түсті адам"), бірақ, жоғарыда көрсетілген жағдайда бір нәрсе өзге нәрсеге қатысты емес: өйткені, тек түрлік ерекшеліктерге қатысты емес (болмаса, екі бір нәрсе кереғарлыққа қатысты болар еді: өйткені, тектен бөлінетін түрлік ерекшеліктер бір-біріне қайшы келеді). Ал егер тек қатысты болғанда да, сауал сол күйінде қалады, егер түрлік ерекшеліктер бірнешеу болса, мысалы, құрлықта тұратын, екі аяқты, қауырсынсыз. Неге олар көп нәрсе емес, бір нәрсені құрайды? Оның сол бір нәрседен тұрғандығынан емес болар: онда барлық нәрседен бір нәрсе шығар еді. Әйтсе де, анықтаманы құрайтын нәрсенің бәрі бар болуға тиіс. Себебі, анықтама белгілі тұтастықтағы әңгіме, және ол мен туралы, демек, ол бір нәрсе туралы әңгіме болуға тиіс: өйткені, біздің айтуымызша, белгілі бір нәрсе және нақты тұтастық.

Ең алдымен жіктеуге негізделген анықтаманы қарастыру керек. Расында да, анықтамаға бірінші ретінде белгіленген тектен және түрлік ерекшелікгерден өзге ешнәрсе кірмейді. Ал өзге тектер ол бірінші және сонымен бірге тартылатын түрлік ерекшеліктер, мысалы, бірінші тек "тірі жан", оған ең жақыны "тірі жан екі аяқты" және сосын тағы да, "тірі жан екі аяқты, қауырсынсыз"; түрлік ерекшеліктер көбейгенде де осылай болады. Бірақ, түрлік ерекшеліктер коп немесе аз сан арқылы және демек, аз санды мүшелер, немесе, екі арқылы белгілене ме, оның еш айырмасы жоқ; ал егер ол екі мүшеден тұрса, оның бірі түрлік ерекшелік, өзгесі тек; мысалы, егер анықтаушы "тірі жан екі аяқты", онда "тірі жан" тек, ал өзгесі түрлік ерекшелік.

Егер тек тектің түрі ретіндегі түрден тыс тірлік етпесе, немесе, тірлік етсе де, тек материя ретінде ғана (өйткені, дыбыс, мысалы ол тек және материя, ал түрлік ерекшеліктер одан әңгіме бөлігіндегі түрлер құрайды, онда анықтама түрлік ерекшеліктерден құралған белгілеу болады.

Сонымен бірге, кейінгі жіктеуді түрлік ерекшеліктің түрлік ерекшілігі арқылы жасау керек, мысалы, тірі жанның түрлік ерекшелігі аяқты болу, аяғы бар тірі жанның кейінгі ерекшелігі оның аяғы бар екеніне тәуелді болуға тиіс.

Сондықтан аяғы барларды бірі қауырсынды, бірі қауырсынсыз деп бөлмеу керек, бірақ, оның бірінің саусаққа бөлінген аяғы бар екенін, ал өзгесінде ондай қасиет жоқ екенін айту керек; себебі, ол аяқтың түрлік ерекшелігі: аяқтың саусаққа бөлінуі белгілі тектегі аяққа иелік ету. Және бұл бағытта жіктеу әрі қарай жалғаса береді, сөйтіп, бір кезде жіктеуге жатпайтын нәрсеге барып тіреледі. Ал сол кезде түрлік ерекшеліктер қанша болса, аяқтың түрі де сонша болады, және аяғы бар тірі жан түрлерінің саны түрлік ерекшеліктердің санына тіреледі. Егер мәселе осылай болса, онда соңғы түрлік ерекшелік болып заттың мәнісі және оның анықтамасы болады; өйткені, анықтама бергенде бір нәрсені қайталай берудің қажеті не: ол артық еңбек емес пе? Алайда, ол былай болады: егер аяғы бар тірі жан, екі аяқты деп айтсақ, ол аяғы бар тірі жан, екі аяғы бар деп айтқанмен бірдей, ал егер бұл ерекшелікті де соған сәйкес жіктеумен жіктесек, бір айтылған нәрсе бірнеше рет қайталанады, қаншама түрлік ерекшеліктер шықса, соншама.

Егер сөйтіп, түрлік ерекшеліктің жаңасы бұрын болған өзгені жіктеу ретінде туындаса, онда олардың бірі — соңғысы — заттың формасы мен мәні болады; егер ол кездейсоқ пайда болса, егер аяғы бар нәрсені ақ пен қараға жіктесе, онда форма мен мән де қаншама жік болса, соншама түрлік ерекшелік құрайды. Сондықтан заттың анықтамасы — түрлік ерекшеліктен тұратын тұжырым және ол ең соңғысынан тұрады, егер дұрыс берілген болса. Бұл анық болар еді, егер осы тектегі анықтамалардың орнын ауыстырсақ, мысалы, адам анықтамасын [ауыстырып] былай айтсақ: "адам екі аяқты тірі жан, аяғы бар", егер "екі аяқты" десек, "аяғы бар" деу артық болады. Алайда, мән ішінде міндетті тәртіп жоқ: қалай мұнда бірін — кейінгі, бірін — бұрынғы деп ойлауға болады? Жіктеу арқылы алынатын анықтамалардың сипатына қатысты бірінші мәртеде қазіргі айтылған нәрсемен шектелейік.

Он үшінші тарау

Ал қарастыру мәнге қатысты болғандықтан, оған тағы да кірісейік. Мөн деп субстратты, болмыстың мәнісін және олардан құралатын нәрсені, ал сонымен бірге, жалпыны мойындайды. Егер алдыңғы екеуіне келсек, олар туралы айтылған (болмыстың мәнісі және субстрат жөнінде де субстраттың екі түрлі болатыны, иә, мына бір жеке зат ретінде, мысалы, тірі жан өз ахуалдарының иесі, немесе, жүзеге асу үшін жаралған материя ретінде екені айтылған). Ал біреулер /1/ үшін жалпылық барлық өзге нәрседен бетер себеп ретінде көрінеді, және олар жалпылықты бастау деп санайды, сондықтан оған қатысты да қарастырайық. Бірақ, жалпы түрде айтылған нәрсенің мән болуы мүмкін емес сияқты. Әр заттағы бірінші мән деп өзгеге тән емес нәрсені айтады, ал жалпы нәрсе жалпы. Себебі, жалпы деп өз табиғаты бойынша көпке тон нәрсе аталады. Сондықтан, ол не нәрсенің мәні болмақ? Иә, өз ауқымындағы барлық заттардың, немесе, бірде біреудің де емес. Бірақ, ол барлықтың мәні бола алмайды. Ал егер ол бірдің мәні болса, онда барлық өзге нәрсе де осы затқа айналады; егер бір нәрсенің мәні де, болмыс мәнісі де бір болса, онда мұндай заттардың өзі де бір.

Екіншіден, мән деп субстрат туралы хабар бермейтін нәрсені атайды. Ал жалпы нәрсе әрқашанда субстрат туралы хабар береді.

Бірақ, егер жалпы нәрсе болмыстың мәнісі сияқты мән бола алмаса, ол осы соңғының құрамына кіре алмас па екен? Онда оның белгілі бір логикалық тұжырымы болу керектігі анық. Әйтсе де, егер логикалық тұжырым мән құрамына кіретін нәрсенің барлығына тән емес болса да, еш айырмасы жоқ: өйткені, жалпы нәрсе бірнәрсенің мәні болады, мысалы, "адам" ұғымының жеке бір адамның болғаны сияқты. Мұнда да жалпы нәрсе өзінің кірген жерінде сол кірген нәрсесіне тон болып қалады. Сонан соң, мына бір зат пен мәннің бір нәрседен құрала тұра, соған қарамастан мәннен және дербес берілген нәрседен құралмай, сапа ретіндегі нәрседен құралуын айту керек: онда мән еместік пен сапа мәннен және мына бір заттан бұрын болады. Ал бұл мүмкін емес, себебі, ұғым тұрғысынан да, уақыт тәртібі бойынша да, пайда болу тәртібі бойынша да ахуалдар менен бұрын бола алмайды: онда олар онан бөлек тірлік етуге қабілетті болар еді. Сосын мен ретіндегі жалпы Сократта болады және сол арқылы екі түрлі заттың мәніне айналады. Және жалпы мойындау керек, егер адам және сол сияқты нәрселер мен болса, онда логикалық тұжырымға кіретін бірде бір бөлік ешбір нәрсенің мәні бола алмайды және сол сияқты заттардан бөлек тірлік етпейді, немесе, өзге нәрсеге де кездеспейді, мысалы тұжырымдардағы ешбір құрамды бөліктің тірлік етпегені сияқты, жеке тірі жандардан тыс ешбір тірі жан тірлік етпейді.

Сондықтан, жалпы нәрсе ретінде тірлік ететін ешбір нәрсе мән емес. Және жалпыға бірдей айтқан нәрсенің бірде біреуі мына бір нақты затты белгілемейді. Өзге жағдайда "үшінші адам" және езге ерсі нәрселер шығады.

Сонымен бірге, ол мына нәрседен анық болады. Мәннің толық жүзеге асқан мәндерден тұруы мүмкін емес, осы жүзеге асқан жағдайда екі затты құраған дәл сол ахуалында бір затқа айнала алмайды, бірақ, ол мүмкіндіктегі екі зат болса, онда жүзеге асқан түрінде бір зат болады, (мысалы, қос сызықтың екі жартыдан болуы мүмкін, бірақ, мүмкіндікте берілген, себебі, жүзеге асқандық жіктейді), сондықтан, егер мән бір болса, ол онда бар және мына формадағы мәндерден болмайды. Бұл туралы Демокрит дұрыс айтқан: екі заттан бір немесе бір заттан екі пайда бола алмайды, себебі ол, мәндер деп бөлінбейтін көлемдерді алады (атомдар). Егер санды, біреулер айтқандай, жалқылықтардың қосындысы деп санасақ, онда бұл сандарға да келеді, не екі дегеніміз бірліктегі нәрсе емес, немесе, онда жүзеге асқан ретіндегі жалқылық жоқ.

Бірақ, бұған байланысты кейбір қиындықтар туады. Егер бірде бір мән жалпы нәрседен тұра алмайтын болса, себебі, жылпы нәрсе мына бір затты емес, белгілі бір сапалық нақтылықты белгілейді, ал өзге жағынан ешбір мән толық жүзеге асқан мәннен тұрмайды, өйткені, онда жағдайда әрбір мән қарапайым болар еді, демек, бірде бір мәнге логикалық тұжырым болмас еді. Алайда, анықтама тек қана және басты түрде мәндер үшін тірлік ететін еді, ал енді ол үшін де тірлік етпейтін боп шығады. Демек, ештеңенің де анықтамасы болмайды; немесе, белгілі мағынада болады, ал белгілі мағынада — болмайды. Бұл кейінгі пайымдауларымыздан анық болады.

Он төртінші тарау

Бұл айтылғаннан идеялар жекеше тірлік ететін мәндер және сонымен бірге түрді тектен және түрлік ерекшеліктерден тұрады деп санайтындар үшін де нәтиже шығаруға болады.

Егер идеялар бар болса және "тірі жан" ұғымы "адамға" да, "атқа" да тән болса онда ол саны жағынан не бір, не басқа болуға тиіс (анықтамасы бойынша, ол бір болуға тиіс, өйткені анықтаушы ана және мына жағдайда да бір белгі береді. Егер өзімен өзі ретіндегі белгілі бір адам болса, ол нақты бір нәрсе және жеке тірлік ететін болу керек, онда оның бөліктері де, мысалы, "тірі жан" және "екі аяқты" ол да нақты бір нәрсе және жеке тірлік ететін болу керек, демек, "тірі жан" да сондай болуға тиіс.

Ендеше, егер тірі жан дегеніміз атта да адамда да бір болса, сенің өз-өзіңе тең болғанындай онда жеке тірлік етуші заттардағы бір қалай бір болады және неге бұл тірі жан өз-өзінен де жекешелене салмайды?

Өйткені, ол екі аяқтыға да, көп аяқтыға да тән болса, онда кереғарлық шығады, себебі ол бір және нақты бір нәрсе болса дағы оған сонымен бірге қайшылықтар тән болып шығады. Егер мұнда әлгі тән болушылық болмаса, онда тірі жан екі аяқты және құрлықта тұратын деп қалай айтуға болады. Бірақ мүмкін әлгі екеуі қосылып, жақындасып, немесе, араласып кеткен шығар? Алайда, мұның бәрі ерсі.

Бірақ біз тірі жан әр жағдайда әр басқа дейік, онда мәні тірі жан болатын идеялар шексіз коп болып шығады; өйткені, адам тірі жанға сырттан кірмейді. Сосын өз-өзі ретіндегі тірі жандарда көбейіп кетеді, себебі, әрбір жеке түрде тірі жан мәнге айналады (өйткені ол өзге туралы айтпайды, болмаса адамның құрамында осы өзге бар болар еді яғни бұл өзге адам үшін тек болар еді, сонан соң, адамды құрайтын барлық бөліктер идеяға айналады; және оның бірде біреуі де бір нәрсеге идея болып, өзге нәрсеге идея болмайды, себебі, бұл мүмкін емес; демесек, тірі жандардың ішіндегі бар әрбір тірі жан өз-өзі ретіндегі тірі жан болады. Сонан соң, әрбір түрдегі бұл тірі жан неден тұрады және өз-өзі ретіндегі тірі жаннан ол қалай шығады? Немесе мәні тірі болу болатын тірі жан өзге дербес тірі жаннан тыс қалай тірлік ете алады?

Ал идеялардың сезіммен қабылданатын заттарға қатысына келсек, мұнда да сол сияқты, тіпте, одан да ерсі шешімдер шығады. Демек, әлгінің бәрі теріс шыққасын бұл заттардың идеялары кейбіреулер айтқан мағынасында тірлік ете алмайды.

Он бесінші тарау

Құрамды тұтастық және ұғым әр басқа мәндер болғандықтан (өйткені, бірі — материя мен қосылған ұғым, екіншісі — жалпылық ретіндегі ұғым, сондықтан бірінші мағынадағы мәндер жойылуға және сонымен қатар, пайда болуға) бейім, ал ұғымға қатысты оның жойылып пайда болуы мүмкін емес (пайда болатын нәрсе үй болмысы емес, бірақ мына нақты үйдің болмысы; керісінше, мұндай мәндер пайда болу және жойылу процесіне тәуелді емес, — оларды ешкім тудырып, өндірмейтіні дәлелденген. Ал сезіммен қабылданатын шалқы мәндер үшін анықтаманың де, дәлелдің де болмайтыны, олардың материясы бар және оның табиғаты бар болуға да, жоқ болуға да бейім, міне, оған қатысты жеке заттардың жойылуға бейім болатыны содан. Егер енді дәлелдің нысанасы болып қажетті заттар саналса, ал анықтамаға ғылыми сипат тән болса, және ғылымның бірдей бәлем және бәлем емес болуы мүмкін емес болса) (бір бұл жағдайда ол пікірге айналады). Сондықтан сезіммен қабылданатын заттар үшін анықтамалығында, дәлелдің де болмайтыны аян. Расында да, білімі барларға өткінші нәрсе ол сезіммен қабылдаудың нысанасы болмай қалғанда сенімсіз, және көкейде ол туралы ойлар қалса да, олар оның анықтамасы, не дәлелі бола алмайды. Сондықтан, егер анықтама беруші белгілі бір жалпы затқа анықтама берсе, ол оның әрқашанда жоққа шығарылуы мүмкін екенін білуге тиіс, себебі, ондай анықтама беру мүмкін емес.





Сол сияқты, әрине, ешбір идеяның анықтамасын беруге болмайды, себебі, осы білімді мойындаушылардың айтуынша, идеялар жалпы нәрсе және жекеше тірлік етеді. Әрбір белгілеу сөзден тұруға тиіс, бірақ анықтама беруші сөзді ойдан шығармайды,( өйткені, олар түсініксіз болар еді), ал тамыры тереңге кеткен сөздер барлық ұқсас заттарға бірдей; демек, бұл сөздер өзге бір нәрсеге де келе береді, мысалы, егер біреу саған анықтама бергенде сені арық және ақ түсті тірі жан деп атаса, немесе тағы да бір өзге нәрсе де болатын нәрсені саған тілесе. Егер біреу мұның бәрінің жекеше түрде көпке, ал бірге тек саған қатысты болуына еш кедергі жоқ деп айтса, онда оған қарсы былай деу керек, біріншіден, мұның бәрі екі нәрсеге қатысты, мысалы, екі аяқты тірі жан тірі жанға да, екі аяқтығы да (ал мәңгі заттар үшін бұл тіпті қажеттілік, өйткені, олар өздерінен пайда болған қосындыдан барып болады және оның бөлігін құрайды; ол аздай, олар тіпте жекеше тірлік ете алады, өйткені "адами жеке тірлік етеді ғой: өйткені, не бірде бір бөлік тұрай тірлік етпеуі керек, болмаса, анауды да, мынауы да; егер бірде біреуі жеке тірлік етпесе, онда түрден тыс тек болмайды; ал егер тек жеке тірлік етсе, онда түрлік ерекшелік те солай). Екіншіден, тек пен түрлік ерекшелік болмысы жөнінен түрден бұрын болады және ол жоқ болғанда жоқ болмайды.

Содан соң, егер идеялар идеялардан құралатын болса (өйткені, құрамды бөліктер онша күрделі емес), онда идеяның құрамды бөліктері де, мысалы, "тірі жан" және "екі аяқты" көп нәрсе тұралы айтуға тиіс. Ал өзге жағдайда оларды қалай тануға болады? Онда тек бір нәрсе тұралды ғана айтатын идея болар еді. Алайда, бұлай деп ойламайды, керісінше, әрбір идея өзіне көпті тартады деп саналады.

Сондықтан, жаңа айтқанымыздай, мәңгі заттарға анықтама беру мүмкін емес, әсіресе, олар жалпы түрде болса, мысалы, Күн мен Ай сияқты. Мысалы, Күнге анықтама бергенде оны жойған соң Күн бәрі бір бола беретін нәрсені қосады мысалы, "жерді айналатын", немесе, "түнде жоқ болатын" (демек, егер ол тоқтаса, немесе әрдайым шіреніп тұрса. Онда оның Күн болмағаны; алайда, бұл ерсі; өйткені Күн белгілі бір мәнді белгілейді) немесе өзгеде де кездесе алатын нәрсені қосады). Егер мысалы, осы қажеттері бар тағы бір дене пайда болса, ол міндетті түрде Күнге айналар еді. Демек, белгілеу көпке бірдей; алайда, біз Клегон мен Сократ сияқты, күн-жалқы деп келістік. Ал идеяларды мойындайтындардың неге бірде біреуі белгілі бір идеяның анықтамасын ұсынбайды. Мұндай жағдайда біздің айтқанымыздың ақиқаттылығы аян болар еді.

Он алтыншы тарау

Әйтсе де, мән деп саналатын нәрсенің тек қана мүмкіндіктер екені аян: мысалы, жануарлардың бөліктері сондай (өйткені, олардың бірде біреуі жеке тірлік етпейді, ал бөлінген кезде олардың бәрі материя ретінде тірлік етеді), сонымен бірге, жер, от және ауа да сондай: олардың бірде біреуі бір емес, ал әрбірі ірімшікке айналған қаймақ сияқты, ол тек ірімшікке айналғанда ғана белгілі бір бірлік шығады. Және жаны бар тірі жандардың бөліктері және жанның бөліктерінің өте ұқсас екенін мойындауға болар еді, себебі, олар шынайылықта да, мүмкіндікте де тірлік етеді, өйткені, белгілі күштің арқасында олардың мүшелерінде қозғалыстың бастауы бар; сондықтан, кейбір тірі жандар бөліп жарылған күйде де тірлік етеді. Әйтсе де, бұл бөліктер мүмкіндікте тірлік етеді, тірі жанның бір және үзіліссіз болуы зорлық, немесе, кездейсоқ қосылу арқылы емес, табиғи жолмен болғанда, өзге жағдайда ол ерсі нәрсе.

Сонан, бір туралы мән /1/ ретінде айтылғандықтан, және бірдің мәні бір болғандықтан, бір мен мәннің заттардың мәні болмайтыны анық, сол сияқты бөлік болмысы да, немесе, бастау да ондай бола алмайды. Әйтсе де, бір белгісізді белгіліге келтіру үшін бастау дегеннің не екенін білгіміз келеді. Міне, сондықтан біз атаған нәрседен бастау, бөлік және себеппен салыстырғанда барлық пен бірлік, олардан гөрі мәнге жақын; әйтсе де, тіпті, оларда мән емес, етер барлыққа бірдей өзге нәрсе ол да мән болмаса, себебі, мән өзінен өзге және өзіне мән ретінде иелік ететін өзге нәрсеге тон емес. Сонымен қатар, бір нәрсе бір уақытта коп жерде бола алмайды, ал жалпы нәрсе бір уақытта көп жерде болады; сондықтан жалпы нәрсенің жалқы заттардан тыс, жеке тірлік етпейтіні мәлім болды.

Идеяларды мән деп санап, оларды жеке тірлік етеді дейтіндердікі бір жатынан дұрыс, ал бірақ, идеяларды коп нәрседегі бір деп санағанда олардыкі дұрыс емес /2/. Себебі, олар жалқы және сезіммен қабылдайтын мәндерден тыс өзгермейтін мәндердің қандай тектен екенін көрсете алмайды. Міне, сондықтан олар оларды өзгермелі нәрсеге ұқсас деп сезіммен қабылдайтын заттарға өзінен өзі деген сөзді қосып, өз-өзі ретіндегі адамды өз-өзі ретіндегі жылқыны ойлап шығарады. Бірақ, біз ешқашан да аспан денелерін көрмесек те, соған қарамастан мен 'оларды біз білетіндерден тыс мәңгілік мәндер деп санаймын. Міне, сондықтан бұл жағдайда да біз қандай мәңгі мәндердің бар екенін білмесек те, ең кемінде, мұндай мәндердің тірлікте бар екенін мойындау керек. Сонымен, жалпылық ретінде айтылған нәрсенің мән емес екені және ешбір мәннің мәннен тұрмайтыны туралы анық болды.

Он жетінші тарау

Мэн деп нені айтамыз және ол қандай, бұл туралы қайтадан, бірақ өзге бастау таңдағандай айтайық: бәлкім, біздің айтқан нәрседен сезіммен қабылданатын мәндерден бөлек мән туралы да анықтыққа жетерміз. Міне, сондықтан, мәннің белгілі бастау және себеп болғандығынан, талдауды осы жақтан бастайық. Ал "неге" деген нәрсені әрдайым былай іздейді: неге бір нәрсе өзге нәрсеге тән? Расында да, мына білімдар адамның неге білімдар адам екенін сұрау дегеніміз әлгі айтылғанды, "неге бұл білімдар адам" дегенді, немесе, өзге нәрсені анықтау. Заттың ол бар болғанынан не екенін анықтау ешнәрсе анықтамағанмен бірдей; өйткені, "не" және "бар" (мысалы, Айдың тұтылуы), ол сауал қоюдан бұрын белгілі болуға тиіс: ал бір нәрсенің ол өзі екенін түсіндіру үшін барлық жағдайда да бір түсіндірме мен бір себеп бар, мысалы, неге адам дегеніміз адам, білімдар дегеніміз білімдар; әйтседе, кейбіреудің әрбір зат өз-өзіне қатысты жіктелмейді деп айтуы мүмкін, демек, оның бірлікте болғаны. Бірақ, бұл барлық заттарға бірдей және айтатыны аз. Алайда, адам неге белгілі тірі жан деп сұрауға болады. Және де мұнда неге адам ретіндегі адам — адам деп сұрамайды, неге бір нәрсе өзге нәрсеге тән деп сұрайды (ал неге оның тән екені анық болуға тиіс: өйткені, олай болмағанда, онда несіне сұрайсыз?). Мысалы, неге күн күркірейді? Оның мағынасы: неге бұлтта шу пайда болады? Мұнда расында да неге бір нәрсе өзге нәрсеге тән екені ізделінеді. Және неге дәл мына заттар, мысалы, кірпіштер мен тастар үйді құрайды? Демек, мұнда себеп ізделінеді. Ал себеп, егер анықтамадан шықсақ, ол зат болмысының мәнісі; кейбір заттардың себебі, ол мақсат, үй мен төсектей, ал өзгесінікі бастапқы қозғаушы: өйткені, ол да себеп қой. Әйтсе де, мұндай себепті әңгіме пайда болу мен жойылу туралы болғанда іздейді, ал біріншісі — әңгіме тірлік туралы болғанда.

Бір нәрсе өзге туралы айтпағанда ғана ізделінген нәрсе зейіннен тыс қалады, мысалы, неге адам бар деп сұрағанда, өйткені, мұнда тыс жұтаң айтылады, мына нәрсенің мынадай да мынадай екені ажыратылмайды. Әйтсе де, іздеуден бұрын жіктеу керек. Болмаса, ол ешнәрсе іздемегенмен және бір нәрсе іздегенмен бірдей. Болмыстың бар болғаны керек және ол паш етілуге тиіс, сондықтан "неге материя мына нәрсе" деп сұрайды. Мысалы, неге мына материал үй? Өйткені, онда үй болмысының мәнісі паш етілген және сол себептен де адам дегеніміз мына нәрсе, ол мынандай нәрсесі бар дене. Міне, сөйтіп материя үшін себеп іздейді, ал ол белгілі нақтылықтағы форма; ал бұл себеп — заттың мәнісі. Сондықтан қарапайым нәрсе үшін іздеу де, оқыту да мүмкін емес; қарапайым нәрсенің анықтау тәсілі өзгеше /1/.

Ал енді бір нәрседен тұратын бірліктің бейнесі ретіндегі тұтастықты алсақ, бірақ, үйінді ретінде емес, буын ретінде, онда ол өзінің құрамынан өзгеше болады. Өйткені, буын тілдің жеке дыбыстары емес, және "ба" буыны "б" мен "а" емес, сол сияқты тән де от пен жер емес (өйткені, оларды жіктегеннен кейін, бірі, ал атап айтқанда, тән мен буын тірлік етпей қалады, ал тілдің дыбысы, немесе, от пен жер тірлік ете береді). Демек, буын тек қана тілдің дыбысы емес, бірақ, сонымен бірге, өзге бір нәрсе; және дене де тек от пен жер емес, немесе, жылы мен суық емес, бірақ, сонымен бірге, өзге бір нәрсе. Ал енді әлгі бір нәрсе өзі бөлік болып, немесе, бөліктерден тұратын болса, онда пайымдауымыз сол күйінде қала береді, ал атап айтқанда, тән әлгі бір нәрседен, от пен жерден, және таңы бір нәрседен тұратын болады, сөйтіп, ол осылай шексіздікке кете береді. Егер бөлік оның құрамды бөлігі болса, ол тек бір бөліктен емес, оның көпше санынан тұрады, және ол туралы тән мен буынға қатысты ойлағандай ойлаймыз. Міне, сондықтан әлгі бір нәрсе ол бөлік емес, бірақ, өзге бір нәрсе және мына нәрсенің тән, ал мына нәрсенің буын болуының себебі сол; және барлық өзге жағдайда да дәл осындай. Міне, бұл әрбір заттың мәні, өйткені, ол оның болмысының бастапқы себебі және кейбір заттар мән емес болғандықтан, ал мән деп өз табиғаты бойынша және табиғат арқылы пайда болған нәрселер аталса, онда мән дегеніміз бөлік емес, бастау /2/ ретіндегі табиғи нәрсе; ал бөлік дегеніміз жіктеудің нәтижесінде шығатын нәрсе және оның ішінде материя ретінде тұратын нәрсе, мысалы, буындағы "а" мен "б".

Түсіндірме мен ескертулер

Бесінші кітап

Он бесінші тарау

1. Себебі, ол біздің оймен ашылады, өйткені "ой дегеніміз әрекет". Бірақ бұл арада Аристотель, мүмкін, езінің (кейін жоғалған) "Идеялар туралы" және "Пифагоршылдардың ілімі туралы" жұмыстарына сілтеп отыр.

2. Ой нысанасының мәніне оның ойдың нысанасы екені, яғни оның ойға қатыстылығы кірмейді.

Жиырма үшінші тарау

1. Атлант ("өте шыдамды") — иығымен аспанды тіреп тұрған трек аңыздарының қаһарманы.

2. Эмпедокл және кейбір өзге "фисиолгтар" аспанның бір орнында тұратынын механикалық себептермен түсіндірген, оның себебі ретінде олар құйылды қозғалысты атаған.

Жиырма бесінші тарау

1. Яғни, жалқы заттар емес, бағынышты түрлер Жиырма алтыншы тарау

1. Мысалы, дәл қазір бөлінбеген сызықтың жартысы

Жиырма сегізінші тарау

1. Құдайлар бұрынғы буынды өлтірген соң Пирра мен Девкалион, бір миф бойынша, жаңа адамзаттың ата-анасы ретінде қабылданған.

Жиырма тоғызыншы тарау

1. Антисфен (б.д.б. IV ғ.) — киниктер мектебінің негізін қалаушы. Оның ойынша, затты анықтау мүмкін емес, себебі субъектке өзінен тыс предикатты телуге болмайды.

2. Мұнда Платондікі деп саналатын "Кіші Типпий " диалогы мегзеліп отыр. Онда екі тұжырым дамытылады: өтірікші мен сыншыл — бір; өз еркімен азғын болған адам еріксіз азғыннан артық.

Отызыншы тарау

1. Мұнда, шамасы, "Екінші аналитикаға" сілтеме жасалған.

Алтыншы кітап

Бірінші тарау

1. Яғни, теоретикалық ілімдерге немесе осы ілімдерден алынған (бірақ, тек жалқы әрекеттер және жалқы заттар жасау үшін) өнерлерге қатысты

2. Тек жеке заттармен және олардың шектеулі топтарымен айналысатын индукция негізінде

3. "Физика" этика және саясат аумағындағы адамзат тіршілігінен туындайтын практикалық ғылымдарға да, және бірнәрсе жасауға ниеттелген шығармашылық ғылымдарға да қатысты емес, ол — теоретикалық ілімдерге қатысты.

4. Бұл арифметика мен геометрия. Олар нысаналары материямен берілетін оптика, гармония және астрономиядан өзге.

5. Яғни, алғашқы философия арқылы зерттелетін.

6. Аспани денелер мен жұлдыздардың, себебі олардың көзге көрінер қозғалысында.

7. Жалпы математиканың жалқы математикалық пәндердің алдында болғаны сияқты.

Екінші тарау

1. Бұл сипаттың үшбұрыш анықтамасына кірмегендігінен және бұл мәселенің жалпы геометриялық ғылым шеңберінен тыс болғандығынан.

2. Платонның "Софист" диалогын қараңыз.

3. Егер "өнерде білімді" және "тіл жағынан білікті" бір болса, онда әрбір тіл жағынан білікті өнер жағынан да білімді болып шығады, ал мұндай әр кезде бола бермейді, егер бұлар әр басқа болса, оңда бір адам өнерде білімді және тіл жағынан да білікті болмайды, ал мұндай нәрселер кездесе береді. "Өнерде білімді Кориск" пен "Кориск" жөніндегі софистикалық қитұрқы тәсіл осыған ұқсас: бұл екеуі бір болса, онда Кориск, мысалы, тіл жағынан білікті болмайды, ал егер екі басқа болса, көрнекті өнерде білімді деп атауға болмайды, ол сол жағынан білімді болса да.

4. Сырттан келгендер туралы ілімнің жоқ екені

5. Жалпы ережеге қайшы сырттан келген құбылыстың уақытын анықтау мүмкін емес; егер ондай уақыт анықталса, онда сырттан келген нәрсенің кездейсоқ болмағаны, өйткені, ол белгілі зандылықтың көрінісі боп шығады.

Төртінші тарау

1. Яғни, ойша біріктіру, немесе, жіктеу.

2. Объективті түрде бар нәрседен.

3. Ойша қосу, немесе, болу.

4. Яғни, өз мағынасында, немесе, объективті түрде бар нәрсе.

Жетінші кітап

Бірінші тарау

1. Парменид пен Зенон үшін мән сан бойынша бір, ал Фалес үшін — түр бойынша.

2. Эмпедоклдың көзқарасы.

3. Анаксагордың көзқарасы

Екінші тарау

1. Түрлі бөліктерден құралған әрбір дене.

2. Шамасы, мұнда пифагоршылдар мен платоншылдар туралы айтылып отыр.

3. ("Табиғат туралы ойлаушылар") "фисиологгар" туралы.

4. Ксенократ меюгебі.

5. Әңгіме материяда бар формалар туралы, оларға бірінші қозғаушы жалғыз жеке тірлік ететін мән ретінде қарсы қойылады.

Үшінші тарау

1. Форма мен материядан тұратын субстанция.

Төртінші тарау

1. Яши, болмыс мәнісі көрсетілуте тиіс [бір нәрсенің] үсті.

2. Демокрит тысқары нәрсенің ақтығын оның тегістігімен түсіндірген. Бұл соған ұқсас.

3. Қозғалыс өздігінен болмыстың жоғарғы тегін құрамайды, ол әрекет жасаушы және әрекетке тап болушы.

4. Өзгеге қосылудың арқасында емес.

5. Және бұл өзге нәрсе анықтаушы заттың құрамына кіреді және сонымен бірге анықталуға тиіс.

6. Тек пен түр арқылы анықталатын нәрсе.

7. Мұнда мәннің түрлері мегзеледі.

8. Шамасы, әңгіме тектің түрлік ерекшеліктерге қатысы жоқ екені туралы.

9. Қосу арқылы — мән сипаттарының сапалық, сандық және т.т. қасиеттерінің бар екенін көрсету арқылы; алу арқылы — олардың жоқ екенін көрсету арқылы.

10. Яғни, ол туралы білмейтінімізді білеміз дегендей.

Бесінші тарау

1. Субстратпен үзіліссіз қатынаста болатын қасиеттер туралы айтылады.

2. Пұшық мұрынға анықтама бергенде, біз тұжырымның бірінші бөлігінде "пұшық сөзін оның болмыс мәнісінің белгісіне ауыстыруымыз керек: "Өзінің болмысы мәнісі ретінде мұрынның пұшықтығына иелік ету қасиеті бар мұрын". Бұл тұжырымда "пұшықтық" таты да жаңа тұжырымға ауыстырылуға тиіс және, сөйтіп, біз шексіз регресске (артқа шегінуге) ұшыраймыз.

Алтыншы тарау

1. Демек, зат өздігінен, өзінің тәуелсіз болмысында берілсе, онда затты және оның болмысын ажырату үшін бұл жеткілікті.

2. Платонның идеяларын қарастырудан бастайтын.

3. Акциденциясыз

4. Акциденцията сілтеме

5. Акциденцияның иесіне сілтеме

6. Яғни, егер бірлік болмысының мәнісі бірліктен өзге болса, онда оның болмысының мәнісі де бірлік болмысының мәнісінен өзге болады.

7. Афродисиялық Александрдың айтуы бойынша, софистер бұл мәселені былай қойған: егер Сократ және оның мәнісі бір болмаса, онда Сократ өз-өзінен өзге, ал егер олар бір болса, онда Сократтың мәні оның акциденциясымен бір.

8. Негіз мәселесін қойғанда, мәннің акцнденциядан өзгеше екеніне көз жұмады, ал егер оны шешкенде — өзгешелікті есте сақтайды.

Жетінші тарау

1. Әрекет етуші және материалды себептер туралы айтылады.

2. Заттың формасы.

3. Өздігінен (автоматты түрде) бір нәрсе өз-өзінен, алдына қойған мақсаттан тәуелсіз, немесе, сыртқы және ішкі механикалық себептерден пайда болғанда: жағдайлардың қабаттасуына байланысты — егер таңдауға қабілетті жандар бір нәрсеге мақсатты әрекет арқылы жетпей, басқа өзге бір себептерге тәуелді болса.

4. Тірі жандардың шіріген жерден, батпақтан және т.е. сияқты "өз-өзінен" пайда болуы туралы айтылады.

5. Мұнда дененің құрамды бөлшектерінің тепе-тең араласуы.

6. Яғни, ойлау, немесе, жарату барысындағы бір бөлшек ретінде.

Тоғызыншы тарау

1. Сырттан келген түрде — егер зат пен оның пайда болуына негіз болған бөлігінің арасында тек кездейсоқ байланыс болса.

2. Ой тұжырымдарында мән ортаншы терминнің қызметін атқарады, және оның барлық қасиеттері әрбір жалқы затқа телінеді, сол сияқты ол затты оның табиғи, жасанды және өз-өзінен пайда болуында алдын алушы әрекетшіл фактор ретінде қарастырады.

3. Табиғи пайда болатын заттың аумағында.

4. Жасанды пайда болатын заттың аумағында.

Он бірінші тарау

1. Кейінгі пифагоршылдардың ойынша, сызық пен үзілісті нәрсе (кеңістіктегі шұбатылу) геометрикалық фигураларның мәнін құрамайды; кеңістіктегі созыңқылықты олар тек материя ретінде қарастырған, ал сызықты олар осы материядағы санның жүзеге асуы деп қараған. Олардың ойынша, тоқсан ғана геометриялық фигуралардың нағыз мәні.

2. Кейбір платоншылдар екіні идеалды сызық деп санаған, ал кейбіреуі оны сызықтың эйдосы деп санаған.

3. Себебі, сызық идеяда, қосалқы математикалық нысана да, немесе, өткінші зат та бола алмайды, мұндай жағдайда оған мәннің "төртінші" тегіне кіруге тура келер еді.

4. Кіші Сократ (б.д.б. V ғ) — Теэтеттің жолдасы, Платонның "Саясат" және кейбір өзге шығармаларында аталады.

5. Материядан тыс қарастырылған адамның формасы ретінде.

Он үшінші тарау

1. Платоншылдар

Он төртінші тарау

1. Егер "тірі жан" саны бойынша бір бола тұрып, сонымен қатар, көптеген заттарда тірлік етсе, онда ол өз-өзінен бөлінуге тиіс. (Платон. Парменид, 131 b).

Он алтыншы тарау

1. Анықтап айтқанда, ең кең мағынада, барлық бар жалқы заттарға байланысты.

2. Өзінен-өзі тірлік етуші ретінде эйдос жалқы және бөлек болуға тиіс. Ал олай болса ол коп [нәрседе] бола алмайды.

Он жетінші тарау

1. Яғни, анықтама арқылы емес, ойдың тура пайымы арқылы.

2. Пішін (форма) ретінде бастау, өйткені, бөліктің өзі де — материя ретіндегі бастау.





САДТЫҢ ЕРКІН АДАМЫ

Жорж Батай

Егер Сад өз ақиқатын шектен шығушылық арқылы дәлелдесе, бұның табиғатын қабылдау оңай емес. Бірақ, ол бізге ұсынған тұжырымдардан іңкәрлік эросшылдықты өліммен байланыстыратын сезімде ешнәрсе өзгертпейтінін ұғуға болады. Шығындану қордалауға қалай қарама-қайшы болса, эросшыл әрекет те кәдуілгі дағдыға қарама-қайшы. Біз ақылдың өкіміне бағынып өмір сүргенде, түрлі ізгіліктер жиюға талпынып, өзіміздің игіліктерімізді, немесе, өзіміздің білімімізді көбейту мақсатыңда жұмыс істейміз: кез келген тәсілмен баюға және мейлінше көп игіліктерге иелік етуге тырысамыз. Әлеуметтік тұрғыда біздің жүріс-тұрысымыздың қағидасы осындай. Бірақ шектен тыс жыныстық құмарлану сәтінде біз өзгеше тәртіпте қимылдаймыз. Біз өзімізді шектен тыс шығындап, тіпте, кейде адуынды құмардың жетегінде, өзімізге ешбір пайдасыз көптеген күш-қайратымызды талан-таражға саламыз. Нәпсіқұмарлықтың күйретпелі шығындануға жақындығы сондай, біз оның шыңына жеткенде "кіші өлімге" ұшырағандай боламыз. Сол сияқты шектен тыс эросшыл әсердің есте жаңғыруы әрқашанда тәртіпсіздікте көрінеді. Жалаңаштық, біз өзімізге киім арқылы дарытатын тәрбиелілікті жояды. Бірақ біз нәпсіқұмарлы тәртіпсіздік жолына тұрғасын, азға қанағаттанбаймыз. Біздегі туа біткен шектен шығушылыққа кейде ойран салу мен сатқындық қосылады. Біз жалаңаштық әсерін жартылай киінген денелердің көрінісімен көбейтеміз, және киімнің жекелеген нұсқалары біреудің денесінің ақауын тек күшейте береді. Ол қаншама жалаңаштанса, соншама тәртіпсіздікке ұрынады. Қинау мен өлтіру бұл өлімші талпынысты ұзарта береді. Сол сияқты жезөкшелік, боғауыз сөздер, және эросшылдықты пасықтық кеңістігімен байланыстыратын нәрсенің бәрі нәпсіқұмарлық әлемінің күйреу мен қирау әлеміне айналуына өсерін тигізеді. Біз тек жарамызды тырналағандай, күш-қайратымызды бостан босқа шығындағанда ғана нағыз бақытқа бойлаймыз: біз әрқашанда өзіміздің талпыныстарымыздың пайдасыздығына, ал кейде ойранды бағытта екеніне сенімді болуымыз керек. Біз, ережесі игіліктер көбейту болған әлемнен, өзімізді мейлінше алыс сезінгіміз келеді. Бірақ, мейлінше алыс деп айту аз. Біз ойрандалған әлемге, өзегі айналған әлемге мұқтажбыз. Эросшылдық ақиқаты дегеніміз сатқындық.

Садтың жүйесі — эросшылдықтың ойранды түрі. Арлы қалғыздық дегеніміз тежеуден арылу. Ол біздің шығындануымызға терең мән бергізеді. Кім өзге тұлғаның құнды екеніне мән берсе, міндетті түрде өзін шектейді. Өзгеге де сыйластық іс мазмұнын көлегейлейді және жалғыз ар, немесе, байлық игіліктерін көбейту мұқтажына бағынбайтын талпыныс мәнісін таразылауға мүмкіндік бермейді. Өзге тұлғаға сыйластық сезімінен туған көр соқырлық алысқа апармайды: әдетте біз жыныстық ақиқаттар әлеміне аракідік бас сұғумен ғана шектелеміз, өзге уақытта бұл әлемнің осы ақиқаттарды жоққа шығаруға ашық болмауы беймүмкін. Барлық өзге жандармен ынтымақтастық адамға ерікті жан болуға кедергі жасайды. Адамның адамға сыйластығы құлшылық айналымына ауысады, онда бағыну сатысынан өзге ешнәрсе қалмайды, онда, ең ақырында, біз өзіміздің әрекеттену нұсқамыз ретіндегі сыйластықты таба алмай қаламыз, себебі біз адамды оның биік көріністерінен айырамыз. Бұған қарама қарсы мағынада "Сад әлемінің орталығы", Морис Бланшоның айтуынша, "өз-өзін шексіз жоққа шығару арқылы орнықтыратын еріктілік талабынан тұрады". Тоқтауы жоқ еріктілік ең жүгенсіз іңкәрлік мүмкін болатын бос кеңістікті ашады, онда қосалқы құлшыныстарға орын жоқ: бәрінен бөлек нұсқада ар-ұятсыз бедірейген батылдық бізді әдетте оларсыз бір бірімізге төзе алмайтын сыйластық белгілерінен, еркелету міндетінен босатады. Мұндай көкжиектердің бізді кәдуілгі өмірден алыстататыны сонша, боран құбылысының жарық күннен, немесе, бұлтты аспанның көңілсіздігінен алшақтығын елестеткендей. Іс жүзінде бізде біздің көсемпаздығымыз жүзеге асатындай жерге апара алатын күш молшылығы жоқ. Нақты еріктілік, ол үнсіз халықтарға қанша астамшыл көрінсе де, өзінің ең нашар сәттерінде бізге Сад романдарында ашылатын құмарлық аласапыранынан темен тұрады. Садтың өзінде, әрине, ол өзі суреттеген биік ахуалға қажет күш те, өжеттілік те болған жоқ. Морис Бланшо Сад апатия деп атаған барлық өзгесіне билік ететін осы ахуалдың сипаттамасын берді: "Апатия, еріктілікті таңдаған адамға қатысты жоққа шығару рухы. Белгілі мөлшерде бұл қуат көзі және оның қағидасы. Сад былай ойлайтын секілді: қазіргі тұлға белгілі күш жиынтығына ие; көбінесе ол Өзгелер, Құдай, Идеал деп аталатын шартты нәрселерге бағыттап өз күшін шашыратады; осылайша шашыраңқылық жасағанда, ол қателік жібереді, себебі, оларды шексіз шығындап, ол өз мүмкіндіктерін тәмамдайды, бірақ, оның онан да зор қате жіберетіні, оның өз тәртібі негізі ретінде әлсіздікті алға тартатынында, себебі ол өзін өзгелер үшін жұмсаса, оларға сүйенем деген ниетте. Бұл кесірлі қайшылық: ол күштерін бостан босқа ысыраптап әлсізденеді, және оның күштерін ысыраптай беретіні, өзін әлсіз санағандығында. Бірақ шынайы адам өз жалғыздығы туралы біледі және осы ахуалды қабылдайды. О л он жеті ғасыр қорқақтық мұрасы ретінде оны өзі емес өзгелермен қатыстыратын барлық нәрсені жоққа шығарады; мысалы, аяушылық, ризашылық, сүйіспеншілік сынды барлық сезімдерді ол жояды, оларды жойғасын ол осы әлсіздендіретін ұсынысқа жұмсалатын күштерді жинап алады, және, ең маңыздысы, осы жою жұмысынан ол нағыз қуат көзін табады. Іс жүзінде, әрине, апатияның "масылдық күнәһарларды" жоюмен ғана шектелмей, сонымен қатар, кез келген құмарлықтың еріктен тыс серпініне қарсы тұра алатындығында екенін ұғынған жөн. Бір сәттік нәпсіге берілген азғын адам өлімге кесілген бейдауадан несі кем? Тіпті, құбыжық болуға туған асқан қабілетті мәжігүндердің өзін алапат апат күтіп түр. Садтың ойы: құмарды қуатқа айналдыру үшін, отан міндетті түрде сезімсіздік сәтін қосу керек, сонда ол ең биік дәрежеге көтеріледі. Клервиль Жюльеттаның өмір баспалдағы басында оны ылғи да мінейді: ол тек көңілденгенде ғана қылмыс жасауға қабілетті, тек құмарлықтан өкшеленіп қана ол қылмыс шырағын жатады. Ол үшін нәпсіқұмарлық, құштарлық алауы бәрінен де биік. Қауіпті қамсыздық... Салқынқанды қылмыс екілену халінде жасалған жәй қылмыстан артық. Керісінше, "сезім сөлсізденген" жағдайында жасалған қылмыс, тұнжыр һәм жасырын қылмыс, ең биік мағынаға ие, себебі, бұл өз ішінде бәрін жойып, орасан зор күш жинаған көңіл әрекеті, және ол өзі дайындаған жаппай жою құлшынысымен теңеседі. Тек ләззатпен ғана ғұмыр кешетін ұлы азғындардың ұлы болатыны, олар өздеріндегі ләззаттануға барлық қабілетін тыйған. Бұлардың ғаламат азғындыққа берілетіні де содан, болмаса олар кәдуілгі құмарлықтың қарапайым көріністерінен ғана қанағаттанар еді. Бірақ бұл адамдар сезімсізге айналды: олар өздері жойған сезімділігі мойындамайтын сезімсіздігіне ләззаттанатын іспетті, және сол арқылы қатыгезденеді. Қатыгездік күйретпелі қопарылысқа айналатын шектен тыс дәрежеге жеткізілген өз-өзінді жоққа шығару ғана, сезімсіздік бар өзегінің тітіркенісіне айналады. Сад айтады: "көңіл ләззаты әлсіздіктен мың есе құдіретті өзгеше бір апатияға келеді".

Өлім мен азап салтанаты

Мен бұл қызғылықты орынды тұтастай келтіргім кеп гүр. Ол болмыс жәй бар болудан артық болған сәттегі орталық нүктеге көз қарықтырар жарық құяды. Бар болу кейде — әлсіздену, болмыстың немқұрайлылыққа, жойылып кетуге арналған өліара шағы. Сонымен қатар, болмыс болмыстың шектен шығуы, ол беймүмкіндік дәрежесіне көтерілген. Шектен шығушылық нәпсі құмарлықты өз-өзінен асып, нақты көрінісін жоғалтқан халге әкеледі. Мұндай сәтте нақты көрініске көңіл аудармауға болады және нәсіп құмарлықты басқарушы ой, барлық жан-тәніңді билеп алады. Мұндай шексіз жоққа шығару әрекетсіз нәпсіқұмарлық алуан түрлі көбейтілген сананың барысында ең биік, нақты орын ала алмайтын жасырын, бейшара, әлсіз күйде қала береді. "Менің арманым, дейді Клервиль, Жюльетаның азғын серігі, жаңғырығы менің әрекетім біткеннен кейін де әсер ететін, маған бір сәт тыным бермейтіндей, тіпті, өзім ұйқыда жатқанда да бір тәртіпсіздіктің себебі бола алатыңдай, және бұл тәртіпсіздіктің таралуы жаппай азғындық тудыратындай, немесе, менің өлімімнен кейін де үзілмейтін сонша маңызды бүлік жасайтындай бір қылмыс ойлап тапсам деп едім. Беймүмкіндіктің мұндай шыңына жету ешбір адам күш қуаттың алапат жиынтығысыз жете алмаған Эвересттің басына шыққандай түрлі қауіпке толы. Бірақ, Эвересттің басына шығу жолы талап ететін күш қуаты өзгелерден озу ниетіне белгілі мөлшерде ғана жауап береді. Сад кірістірген өзге тұлғаны жоққа шығару қағидасына сүйенсек, біз қызық дәйекті байқар едік: шың басында өзге тұлғаны жоққа шығару өз-өзіңді жоққа шығарумен тең. Өзгені жоққа шығару өз негізінде өзіңді мойындатумен тең еді. Бірақ тез арада мына нәрсе айқын болды: оның мүмкіндіктің шегіне жеткен, жеке ләззаттану межесінен асқан шектеуі жоқ сипаты барлық күмәннан бос еріктілікті көксеумен пара пар еді. Тәңірі тектілікке талпыну нақты (тарихи) еріктілікті шегінуге мәжбүр етеді. Нақты еріктілік оның көкейіңдегі көксеу емес, бұл әрқашанда адамзат тірлігін қажеттікке құлшылық ету бағыныштылығынан босатуды мақсат тұтқан талпыныс. Басқаны есептемегенде, тарихи билеуші қажеттілік құрсауынан босануға қол жеткізген. Ол отан бодандары сыйлаған құдірет арқылы жеткен. Ағзам мен бодандардың бір біріне тәуелділігі бодандардың бағыныштылығына және олардың жоғарғы бидікке қатысу қағидасына негізделген. Бірақ Саданың жоғарғы адамы нақты еріктілікке ие емес, ол құдіреті ешбір міндетпен шектелмеген ойдан шығарылған тұлға. Сондықтан бұл ерікті адамның оған құдірет дарытқандарға енді тәуелділігі жоқ. Ол өзгелер алдында ерікті бола тұрып, соған қарамастан, өз еріктілігінің құрбаны. Ол арзан нәпсіқұмарлық қуу арқылы туындайтын құлшылықты қабылдай алмайды, ол заңнан аттай алмайды. Ең қызығы мынау: Садтың ойы міндеттен толық босану қағидасына сүйенсе де, ол қатыгездікке жүгінбейді. Ол тек ең жоғарғы ләззатқа талпынады, бірақ бұл ләззат төмен дәрежелі құмарлыққа бағынбаудан, қылмыскерліктен бас тартудан туындайды. Назарын өзгелерге, оқырмандарға бұрып, еріктілік жетуі мүмкін шынды суреттеген: [заң] бұзу барысы өз шыңына жетпей тоқтамайды. Сад осы қозғалыспен бірге қозғалды, ол өзгелерді жоққа шығару және өз-өзіңді мойындатудың ежелгі қағидасынан асқан оның себеп салдарына зейін бөлді. Шектен шығушылыққа жеткен өзгені жоққа шығару өз-өзіңді жоққа шығаруға айналады. Осы аяушылық білмейтін серпілісте жеке ләззат енді гәрі есепке алынбайды, жалғыз маңызды нәрсе ол қылмыс, және оның құрбаны кім болса да түк емес, қылмыстың өз шыңына жеткізу ғана маңызды. Осы жеке тұлғадан сырт талап ол өзі қозғалысқа түсірген, одан бөлініп және одан асып түскен серпілісті тұлғадан биік қояды. Сад занды түрде тұлғалық өзімшілдіктен тыс белгілі түрдегі тұлғасыз өзімшілдікті қозғалысқа келтіреді. Біз мүмкіндік әлеміне ол тек ойдан шығару арқылы ғана жеткен нәрсесін бермеуіміз керек. Бірақ біз ол үшін оның өз жеке қағидаларына қарамастан жеке болмысын жеңіп шытуын транстрессиямен байланыстыруы қажет болғанын пайымдаймыз. Өзімшілдіктен өз кезетінде сол өзімшілдік лаулатқан отта жойылып біту талпынысына ауысудан артық әсерлі нәрсе бар ма екен? Сад осы биік серпілісті өзінің ең үздік кейіпкеріне арнады.

Амелия Швецияда тұрады, аса бір ғажап күні ол Боршанды кездестіреді. Ал ол болса, алапат жазаның дәмін сезгендей жаңа тана өзі ұйымдастырған құпия ниет мүшелерінің бәрін корольге сата салған еді және оның сатқындығы жас әйелді ғажап масаттандырды. "Мен сенің қатытездігіңді аялаймын, дейді ол Боршанға, Бір күні менің де сенің құрбаның болатыныма уәде бер. Он бес жасымнан бері қатыгез құрбандықтың құрбаны боп өлсем той деген ойдан миым тұтанып кететін. Әрине, мәселе нақ ертең өле салуда емес, менің еркелігім ондай алысқа бармайды; бірақ, менің бір-ақ талабым бар, өліп бара жатсам да, қылмыс себебі болсам да, осы ойдан ғана менің есім шытады". Қандай бір түрлі бас десеңізші, тек мынадай жауапқа сай: "Мен сенің басыңды есерсоқтанып сүйемін және менің ойымша, біз өлі талай атышулы істер жасаймыз... Ол шіріп-бітіп, тоз-тоз бол сын мейлі!"

Сонымен, "барлық адамға айналған тұтас адам үшін зұлымдық атауымен жоқ. Егер ол өзге адамдарға қиянат жасаса — неткен ләззат! Етер өзгелер оған қиянат жасаса, неткен рақат. Ізгілік оған ләззат әкеледі, себебі ол қорғансыз, демек, ол оны таптай алады, ал азғындық та сол, себебі, одан туындайтын тәртіпсіздік, тіпті, оған шығын келтірсе де, қанағат әкеледі. Етер ол тірі болса, оның тірлігінде ол бақытты емес деп күйгелектікке түсетін ешбір оқиға жоқ. Егер ол өлсе, өзінің өлімінен одан да өткен ләззат алады, ал өз жойылуыңды сезіну өмір ақырын көркейтеді. Себебі, өмірді тек барлық нәрсені жоюға мұқтаждық қана ақтайды. Мысалы, жоққа шығарушы адам әлемдегі барлық және бәрін шектен тыс жоққа шығарушы ретінде көрінсе, сол заматта осы жоққа шығарудың салдарларынан құтыла алмайды. Әрине, жоққа шығару күші, әлі өз орнында тұрғанда, белгілі бір артықшылық береді, бірақ ол жасаған жоққа шығару әрекеті шексіз жоққа шығарудың төзімсіз өткірлігінен жалғыз қорған.

Тұлғасыз жоққа шығару, тұлғасыз қылмыс. Олардың мағынасы бізді өлімнің арты жатына, болмыстың тоқтамастығына жетелейді. Садтың ерікті адамы біздің қарабайыр тіршілігімізге оны трансценденциялайтын шынайылық ұсынбайды. Ең кемінде, ол өзінің [заң] бұзу барысында қылмыстың тоқтамастығы үшін ашық болды. Бұл тоқтамастық ешнәрсені трансенденцияламайды: ол өлімге кесілген нәрседен асып түспейді. Әйтсе де, Амелия бейнесі арқылы Сад шеті жоқ тойымсыздықты шектен тыс жоюшылықпен біріктіруге қол жеткізді.

РЕНЕ ЖИРАР ТУРАЛЫ

Рене Жирар (1923) — француз ойшылы, мәдениеттанушы, антрополог, әдебиеттанушы, "түбегейлі антропология" және соған негізделген мәдениет теориясының авторы. 1947 жылдан бері АҚШ университеттерінде дәріс береді, 1980 жылдан бері Стэнфорд университетінің профессоры. Негізгі шығармалары "Зорлық және киелілік" (1972), "Дүние жаратылуынан бері жасырын заттар" (1978), "Құрбандық текесі" (1982), "Заңсыз адамдар жүрген ескілердің жолы" (1985) және өзгелері.

Сырт көзге дәстүрлі және кейде қалыпты көрінсе де, Жирардың ойлау машығында тегеурінді инновациялық потенциал бар. Ол өзінің кейбір қырларында постструктуралистер мен постмодернистік төңкерісшіл зерделілігінен асып түседі.

Жирардың ойынша, жеке адамдағы барлық адами нәрсе, адамзат нәсілін негіздейтін адам аралық байланыстар сияқты, діншілдік құбылысынан туған. Алайда, "діншілдік" ұғымын ол дәстүрліге ұқсамайтын түрде пайымдайды, өйткені, ол оны "киелілік" және "құрбандық" ұғымдарымен байланыстырады. Жирардың ілімінше, әлеуметтік құрылым "миметикалық дағдарысты", яғни "барлықтың барлыққа қарсы соғысын" құрбандық шалу жолымен шешу арқылы пайда болады.

Жирардың басты ұғымдары "мимесис" және "зорлық". Осы арқылы ол адамды "ақылды хайуан" деп сипаттайтын дәстүрлі философиялық антропологияда төңкеріс жасайды.

Біз "мимесис" ұғымын сол күйінше алдық. Оның орысша мағынасы: "подражание", яғни, "қайталау", "ұқсап бағу". Орысша "жертва" деп аударылған ұғымды біз кейде "құрбан", кейде "аманат" деп алдық, "миметикалық кризис" деген тіркесті жоғарыда көрсетілгендей "миметикалық дағдарыс" деп аудардық. "Көзел отпущения" тіркесін "құрбандық текесі" деп алдық, "жертвенный механизм" тіркесін синонимдер ретінде кейде "құрбандық механизмі", кейде "құрбандық тетігі" деп қолдандық, "мимесис присвоения" тіркесі "иемдену мимесисі" деп аударылды. Сонымен қатар, кейбір ұғымдарға мәтін ішінде түсініктемелер берілді.

Рене Жирар

ДҮНИЕ ЖАРАТЫЛУЫНАН БЕРІ ЖАСЫРЫН ЗАТТАР

Жан-Мишель Угурлян және Ги Лефортпен бірге жүргізілген зерттеу

АЛҒЫ СӨЗ

Бұл жұмыста ұсынылған мәтіндер Чеектовагада 1975 және 1976 жылдары. және Джон Хопкинс университетінде 1977 жылы жасалған зерттеулердің нәтижесі.

Кейін бұл мәтіндер қайта өңделіп, Рене Жирардың кейбір бұрынғы жұмыстарымен толықтырылды; олар Esprit ревюінде 1976 жылы басылған пікірталастан үзінді, Женевада Bulletin du Centre protestant d'etudestt шыққан "Фарисейлерге қарғыс" атты эссе және M.L.N, да 1977 жылдың желтоқсанында шыққан "Violence and Representation in the Mythical Text" жұмысы.

Мұндай талабы таудай диссертацияны ұсынудағы сақтық пен тәжірибеге сай болсын деп, біз барлық ділмәрлік пен сөзуарлықты алып тастадық. Оқырманымыз осыны мейірлене ескерсе екен.

Біз Буффалодағы Ныо-Йорк университетіне, Джон Хопкинс университетіне, Корнель университетіне және біздің жұмысымызды жеңілдеткен барлық адамдарға: Цезарео Бандераға, Жан-Мари Доменакқа, Марк Фесслерге, Джон Фреккероға, Эрик Гансқа, Шандор Гудхартқа, Жошуе Харариға, Джозеф Угурлянға, Георг-Хуберт де Радковскийге, Освальд Рукеға, Раймунд Швагерге, Мишель Серрге шын жүректен алғыс айтамыз.

Әсіресе, біз қызметтестігі үшін Мартине Беллге және шыдамы үшін өзіміздің жұбайларымызға ризашылық білдіреміз.

БІРІНШІ КІТАП

ТҮБЕГЕЙЛІ АНТРОПОЛОГИЯ

"Адам өзге хайуандардан қайталау қабілетіне ең бейім болуымен ерекшеленеді".

Аристотель, Поэтика, 4

БІРІНШІ ТАРАУ

ҚҰРБАНДЫҚ ТЕТІГІ: ДІНШІЛДІКТІҢ НЕГІЗІ

Ж.-М.У.: Психиатрлар ретіндегі біздің бірінші сауалымыз құмарлық мәселесіне қатысты. Сіз оны қозғауға әлі ерте деп санайсыз. Сіздің айтуыңызша, ангропологиядан бастау керек және адамның құпиясын тек діншілдік қана аша алады.

Р.Ж.: Бұған біраз уақыт керек. Тиімділігі жатынан қазіргі зерде — ғылым. Ғылым талассыз жеңіске жеткен әрбір кезде, бәрі қайтадан басталады. Өте ескі, қауіпті, қараңғы құпияны алады да, жұмбаққа айналдырады.

Қанша шатасқан болса да, ақыр аятыңда шешілмейтін жұмбақ болмайды. Ғасырлар бойы діншілдік алдымен батыс әлемінен, ал сосын, барлық адамзаттан кетеді. Ол алыстап, шегініске саналған сайын мен айтуға оқталған метаморфоза өз-өзінен жүзеге асады. Ең қаһарлы тиымдар арқылы қарауылданған бұрын ешқашан көтерілмеген құпия барған сайын шешімін табуға тиісті проблема ретінде көрінді. Киелі нәрсеге (сакральное) сенім не үшін керек? Жоралғы (ритауал) мен тиымдардың барлық жерде керегі не? Неге біздікінен бұрынғы әлеуметтік тәртіптің бәрі табиғаттан тыс мәннің езгісінде болды? Сансыз өлу үстіндегі, немесе өлі діндер туралы куәліктерді жинақтаушы этнологиялық зерттеу салыстырулар мен теңестіруге жақсы пейіл танытып, діншілдікті этнологтардың сәуегейлігіне әрқашанда ашық ғылыми сауалға айналуын жеделдетті.

Және дәл осы сауалға жауап берем деп үміттенумен этнологиялық саудагерлік өзінің бар қуатын тауысты. Белгілі бір сәтте, 1860 және 1920 жылдар аралығында мақсаттың жақын көрінгені сонша, зерттеушілер безгек ауруына ұшырағандай болды. Олардың бәрінің де Дарвиннің ұлы кітабы сияқты, "Діндердің шығу тегі" атты кітап жазуға талпынысын сезіну қиын емес.

Бірақ, уақыт өткенмен ондай кітап жазыла қоймады. Діндарлықтың "теориялары" бірінен соң бірі сәтсіздікке ұшырады, сөйтіп, бірте-бірте діншілдіктің проблематикалық концепциясы жалған деген пікір жеңе бастады.

Кейбіреулер зерттеудің барлық ауқымын қамтитын тым жалпы сауалдарды талқылау ғылымға жатпайды деп санайды. Егер биология мұндай дәлелдерге құлақ асса, қазір қайда болар еді?!

Г.Л.: Кейбіреулер, мысалы Жорж Дюмезиль сияқты, бүгінде нәтиже беретін тәсіл тек структурализм құрамшылдық деп санап, және осы соңғыны "қасиеттілік" сияқты жалпы қағидалармен емес, символданған формалармен, тіл құрылымдарымен әрекет етті дейді.

Р.Ж.: Бірақ, бұл шексіз жалпы қағидалар mana, saker сияқты сөздердің формасында жеке мәдениеттерде кездеседі. Неге зерттеуден басқаны емес, осы сөздерді шығарып тастау керек?

Діншілдіктен бас тарту соңғы елу жылда проблемаға айналған мағынасында қазіргі этнологияның ең үйреншікті құбылысы. Егер оны ақырғы қылу құмарлығына қарасақ, бұл бас тартудан өте маңызды гәптарды байқауға болады. Мысалы, Е.Е. Эванс-Причардтың айтуынша, діншілдік теорияларында ешбір жақсы сипат жоқ. Атышулы этнологтың оларға керенау қарайтынын танытатыны сонша, ол неге оларға "Theories of Primitive Religion " жұмысын арнады екен деген сауал туындайды. Автор өзінің ұлы жоққа шығаруына шімірікпей, тіпті, болашақ теорияларды да кіргізеді. Ол еш дәлелсіз әлі жарыққа шықпаған ойларға үкім шығарады. Ғалымның ғылым мәселесінде сақтықтан осынша айырылуы үшін оның өте құмарлануы тиіс.

Ж.-М.У.: Мұндай тәжірибеде жоққа шығарылған сәугейліктің көптеген мысалдарын келтіруге болады. Расында да, мұндай теріс болжамдардың ғылыми зерттеулерде жиі қайталанатыны сонша, ол әлгі ешқашан болмайды деген жаңалықтың ашылуы жақындығынан туындаған емес пе деген сауал шығады. Әрбір дәуірде ашылған маңызды жаңалық кертартпа ғылымға қауіп төндіреді.

Р.Ж.: Әрине, ұзақ уақыт жауапсыз қалған сауалдың сауал рретінде күмәндіге айналатыны даусыз. Ғылыми даму ақыр аяғында мағынасыз деп танылып жоғалатын сауалдар түріне де енуі мүмкін. Кейбіреулер өз-өздерін діншілдік мәселесі қазір солай деп сендіргісі келеді, бірақ, менің ойымша, мүлде олай емес. Егер әсіресе ағылшындарда, Малиновскийден бастап, этанологтар жинаған жеке мәдениеттер туралы көптеген көрнекті монографияларды өзара салыстырсақ, этнологтардың діншілдік мәселесі жөнінде үйлесімді терминологиясы жоқ екені анықталады. Суреттеулердің қайталанбалы сипатта болатыны осыдан. Нағыз ғылымдарда суреттеліп болған обьекттер мен дәлелденген айтақтарды этикетпен, гимнолмен, библиографиялық сілтемемен ауыстыруға болады. Этнологияда бұл беймүмкін, өйткені, ритуал, құрбандық шалу, мифология деген ең қарапайым ұғымдарды анықтаған ешкім ешкімді түсінбейді.

Бізді күткен сапарға шыту үшін және біздің заманымыздың нанымдарымен айналысқандағы еркіндікті ақтау үшін, ең алдымен, адам туралы ғылымдардағы қазіргі ситуация жөнінде бірер сөз айту керек.

Аяқталып жатқан дәуірде структурализм билік еткен еді. Меніңше, структурализмді түсіну үшін мен айтуға ниеттелген климатты еске алу керек.

XX ғасырдың ортасына таман ұлы теориялардың күйреуі ешкімде күмән тудырмады. Дюркгеймнің жұлдызы өшті. "Тотем мен тиым" жұмысына енді ешкім бас имеді. Дәл осы контекстте Клод Леви-Стростың Роман Якобсонның структуралық лингвистикасымен соғыс уақытыңда Нью-Йоркта кездесуінен этнологиялық структурализм дүниеге келеді.

Леви-Стростың айтуынша, мәдени дәйектер, тілдер сияқты, белгілерден құралған. Егер олар бір бірінен бөлектенген болса, ешбір мәнге ие болмас еді. Белгілер бір бірінен мәнденеді; олар әрбір мәдениетке, әрбір институтқа жеке тұлғалылық беретін ішкі байланысы бар жүйелер құрайды. Этнология дәл соны ашу керек. Ол символикалық формаларды іштен ашуға және біздің өз мәдениетіміздің иллюзиясын ғана әйгілейтін және біз әрекет ететін функция ретінде ғана жарамды ұлы дәстүрлі мәселелерді ұмытуға тиіс. Леви-Стросша, тек символикалық формаларды оқумен шектелу керек; мағынаны өзге жерден емес, ол өзі тұрған жерден іздеу керек. "Этнологиялық" мәдениеттер діншілдікті мәселе ретінде көтермейді.

Леви-Строе, нәтижесінде, этнологияны және барлық адам туралы ғылымдарды қомақты стратегиялық шегініске шақырады. Біз өзіміздің символикалық формаларымыздың тұтқыны болғандықтан, біз тек өзіміздікі ғана емес, өзге мәдениеттер үшін де мағыналық операцияларды қайта келтіре аламыз; біз адам табиғаты, оның тағдыры жөнінде сұрау үшін жекеленген мағыналардан аса алмаймыз. Біздегі бар қолдан келетін нәрсе адамнан символикалық формалар, белгілер жүйесін тудыратын және кейін бұл әрқашанда жеке жүйелерді шынайылық пен өзі арасында (шынайылықты мәнді қылу үшін) орналастырғанын ұмытып, оны шынайылықтың өзімен шатастыратын құбылысты тану.

Ж.-М.У.: Кейбір баптарда құрылымдық (структуралық) антропология тамаша нәтижелерге жетті. Қарсыластары оны тым қатаң және өрескел дегенмен, формаларды оқудағы структуралистік қатаңдық ғажайып поэзия тудырады; біз одан мәдени формалардың ерекшеліктерін сеземіз, бұрын біз оны ешқашан сезбеген едік.

Р.Ж.: Меніңше, Леви-Строс бұрынғы импрессионистік гуманизмде қойылған "ұлы мәселелерден" бас тартып, белгілі мағынада өзіне жауапкершілік алғанда және бәрін өзгерткенде, этнология үшін жалғыз мүмкін жолды қалыптастырды. Этнология үшін мағынаны дәл оның тұрған жерінен ұстап, адам туралы кейбір ескі рефлексиялардың бекерлігін көрсетуден бетер маңызды нәрсе жоқ. Структуралық антропология бұл XIX ғасырдан қалған бүкіл проблематиканы табанды түрде масқаралаумен болды.

Г.Л.: Сондықтан постструктуралистер Құдайдан кейін енді адамның өлімін жариялады; оны енді мәселе емес деуге болады.

Р. Ж.: Әйтсе де, мен бұған келіспеймін; адам әрқашанда мәселе және алдағы жылдар өткен сайын ол мәселе боп қала береді. Адам және адамзат ұғымдары сауалдар мен жауаптардың тұтас кешенінде қала береді, олар үшін "адам туралы ғылым" атауынан бас тартудың еш негізі жоқ. Бірақ, этология сияқты жаңа пәндердің арқасында және белгілі мөлшерде бізге негативты болса да, адам туралы мәселенің мағынасы бар нақты ауданды нұсқайтын структурализмнің өзінің арқасында бір өзгеріс болады. Ол өзгеріс ауданы мағыналаушы жүйелердің шығу тегі мен генезисі. Ол өзі, әрине, мүлде өзгеше түрде әйгіленген өмір туралы ғылымдарда нақты проблема ретінде мойындалған, бұл құбылысты адамдану процессі деп атайды. Бұл проблеманың шешім табуы әлі алыс екені мәлім, бірақ, ғылымның оны бір күні шешетіні талассыз.

А. Иемдену мимесисі және миметикалық қастасу

Ж.-М.У.: Адамдану үдерісін нақты ұғыну үшін бір жағынан, структуралистік этнологияның, және екінші жағынан, өмір туралы ғылымдардың, мысалы, этологияның, өзара түсініспеушілігінен көтерілу керек.

Р.Ж.: Менің оны мүмкін деуге батылдығым барады, бірақ оған жету үшін қазір модадан шыққан, және табанды түрде қайта қарастыруды талап ететін өте ескі проблемадан бастау керек. Миметизм, имитация, мимесис деп атауға болатын проблема жөнінде адам және мәдениет туралы ғылымдарда өте біржақты көзқарас билік етеді. Адам дәстүрінде үйретілмеген ешнәрсе жоқ және барлық үйретудің бәрі имитацияға тіреледі. Етер адамдар кенеттен қайталаудан бас тартса, барлық мәдени формалар құрып кетер еді. Неврологтар біздің есімізге адам миының зор қайталау машинасы екенін жиі түсіреді. Адам туралы тылымды жасау үшін адамның қайталау қабілетін жануарлық миметизммен салыстыру қажет, миметикалық тәртіптің таза адами қасиеттерін нақтылау керек, егер олар бар болса.

Меніңше қазіргі ғылыми мектептердің үнсіздігі қазіргі дәуірдің басынан қылаң берген, және өзін XIX ғасырда романтизм және индивидуализммен бір уақытта орнатқан және XX ғасырда тараған өзінің қоғамдастығының саяси және әлеуметтік императивтері алдында бағынышты боп көріну қаупінен туындаған тенденцияның нәтижесі.

Имитацияның маңыздылығынан таймау адамзатты тобырға айналдырумен бірдей деп саналады. Барлық жіктеуге, жаттануға және конфликтке апаратын нәрсені минимумға түсіріп шектеуден біз қорқамыз. Имитацияға тиісті мән берсек біз мүмкін өзімізді барлық бізді бағындыратын және түр-түссіз қылатын нәрсенің қол шоқпары қыламыз.

Расында да, XIX ғасырдың аяғында жасалған имитацияның психологиясы мен социологиясы билікке жеткен ұсақ буржуазияның оптимизмі мен конформизміне боялған. Мысалы, бұл имитациядан әлеуметтік гармония мен прогресстің үздік негізін көретін ең қызық жұмысқа, Габриэл Тардтың жұмысына қатысты дұрыс.

Біздің замандастарымыздың қайталауға немқұрайлығымен көзге ілместігі олар өздері жасаған концепцияға негізделеді және ең ақырында Платонға тірелетін дәстүрден нәр алады. Платонның өзінде ұқсау проблематикасы мәндік өлшемнен шеттетілген. Платон қайталау туралы айтқанда, ол оны бүкіл кейінгі батыс ойының алдын алатын стильде айтады. Бізге ол ұсынатын мысалдар әрқашанда тәртіптің, манералардың, ұжымдық немесе жеке дағдылардың, сөздердің, сөйлеу нұсқаларының әрқашанда әйгілену боп көрінетін тек белгілі түріне қатысты.

Бұл Платон проблематикасында иемдену тәртібі туралы мәселе ешқашан қойылған емес. Бірақ, адамның да, барлық биік құрылымды тірі жанның да өмірінде өте маңызды имемдену тәртібі қайталауға қабілетті. Мұны жасырудың еш негізі жоқ, бірақ Платон бұл туралы тіс жармайды; және біз бұл мүкісті байқамаймыз, өйткені, оның барлық ізбасарлары, Аристотельден бастап, оны көрсоқыр түрде қайталаумен болды. Жалғыз Платон ғана о баста және мәңгі-бақиға қайталаудың мәдени проблематикасын детерминдеді және бұл мәндік өлшемнен айырылған бұзылған проблематика. Егер кейбір жоғарғы сүт қоректілердің, әсіресе, маймылдардың, тәртібі бізге адамдардікіне ұқсас көрінсе, онда ол олардағы дәл адамдардікіндей болмағанмен, қайталау иемденуінің маңыздылығынан. Егер бір қандас өзге қандасының обьектке қол созғанын көрсе, оның бұл қимылды сол сәтте қайталағысы келеді. Кейде жануар көпе-көрінеу түрде бұған қарсылық көрсетеді және егер алдыңғы қимыл адам қимылына ұқсауымен бізге езу тартқызса, оның одан, яғни өз "тілеуінен" бас тартуы, бізге одан сайын қызық көрінеді. Ол жануардан бізге туыс нұсқа жасайды, өйткені оның адамзат тәуелді нәрсеге, бір объектке бірнеше қолдың созылуынан шығатын конфликттердің алдын алу процессіне тәуелділігін көрсетеді.

Платоннан бастап, біздің уақытымызға шейін қайталаудың барлық проблематикалары жүйелі сыртқа шығарған тәртіп түрін оған телитін тең түрде тобырлы және жұмсартушы әрекеттердің нағыз мифтік сипаты болуы мүлде кездейсоқ емес. Егер барлық нәрсе нұсқағандай, миметизм адам үшін өте маңызды болса, онда міндетті түрде иемденуші қайталау, немесе әрекеті зерттелуге, ал нәтижелері пайымдалуға тиіс иемдену мимесисі тірлік етуі тиіс.

Бұл иемденуші қайталаудың жануарда бар болғанда балаларда бар екенін зерттеушілер мойындайды. Бұл нақты нәрсе. Оны тәжірибе арқылы тексеруге болады. Белгілі " балалар саны бар бос бөлмеге сол санға сәйкес бір-бірінен айнымайтын ойыншықтар санын қойыңыз: олардың ұрыс-керіссіз таратылмайтыны әбден мүмкін.

Біз әлгі қиялдаған жағдай ересектерде байқала бермейді. Әйтсе де біз оларда миметикалық қастандық жоқ деп айта алмаймыз; мүмкін, ол оларда мүлде зор мөлшерде кездесетін шығар, бірақ, ересектер, маймылдар сияқты оған назар аудармауға немесе басып тежеуге үйренген.

Г. Л.: Біз әдеп санайтын маңызды нәрсенің бөлігі мимекалық қастандыққа ұрынбау мақсатыңда әрбіреу үшін өзін өзгенің алдында өшіруінде көрінеді. Бірақ миметикалық қастандықты жеңілген сәтінде қайта пайда болатын өте айлалы құбылыс ретінде көрсететін нәрсе, одан бас тартудың өзі қастандықтың бір түрі болуы мүмкін; бұл бәрімізге белгілі күлкілі қылықтарды тудырады...

Г. Ж.: Белгілі мәдениеттерде осыған ұқсас құбылыстардың зoр мәнге ие болуы мүмкін; иемдену мимесисін бас тарту мимсесисіне айналдырған потлачтың атышулы мысалы осындай, ол онымен айналысқан қоғамда қауіпті жылдамдыққа жетеді. Бұл аздаған ескертпелерден түйетініміз, иемдену мимесисін басу үлкен қамқорлық ісіне айналуға тиіс, ол біз елестеткеннен гөрі әлдеқайда зор мәдениетті сипаттарды анықтауға тиіс.

Біздің барлық айтқан нәрсеміз өте қарапайым, өте айқын, сондықтан біздің замандастарымызды қызықтырмайды. Қарапайымдылық пен айқындылық бүгін модадан шыққан.

Қазіргі ойдың кейбір догмаларына конфликтті мимесис пен оның басылуы ашылғандықтан қауіп төнгендей. Психоанализ бізді тілеуді басу көбінесе тек адамға тән құбылыс және оны мүмкін қылатын тек Эдип комплексі екеніне сендірді.

Алайда, кейбір жануарларда оны өзге жануар бопсалап және ұрығында басып тастайтын тілеуін заматта басу құбылысы бар екенін біз қазір көреміз. Адамның мұндай қылығын байқаған психоаналитик оны бірден "Эдип амбиваленттілігінен" көрер еді. Бірақ этнологтар оны маймылдардың "Эдипіне" телімейді. Олардың эксперименталды түрде қайталауға болатын айғақтары проблемаға айналған санадан тыс нәрсе жөнінде еш спекуляция тудырмайды.

В. Тиым функциясы: миметикалық нәрсені тиымдау

Р.Ж.: Менің ойымша, иемдену мимесисі арандатуынан туатын жанжалдар бізге заматта ең бір іргелі этнологиялық мәселе, тиым туралы мәселені ұғындыра алады.

Ж.-М.У.: Сіз барлық жабайы қоғам тиымдарын бір негізге келтіруге болады деп санайсыз ба? Қазіргі этнология бұдан үзілді-кесілді бас тартты. Менің білуімше, енді ешкім бұл хаостан "Ариадна жібін" іздемейді. Әрине, психо-аналитиктер оны таптым деп ойлады, бірақ, олар қазір көпшілікті сендіре бермейді.

Р.Ж.: Мұндай позицияны өткен шақтың қателері қалыптастырған. Бұл қателер зерттеушілерді діншілдіктің мағынасыздығына және бекерлігіне нандырады. Іс жүзінде, алдымен "жабайы ойдың" қазір жанама болса да діни нұсқаларын сыйлағандай оны сыйлауды үйренбей, діншілдікті ешкім түсінбейді. Дін бөрімен араласқан, сондықтан діннің және демек, тиымдардың, бар екені дәлелденбей, бұл ойлау машығының ешқашан орнына келмейді.

Алдымен белгілі тиымдардың бар болу себебі бесенеден белгілі екенін мойындайық. Бірге тірлік етуші топтардың ішінен зорлыққа тиым салмайтын мәдениет болмайды. Зорлық орын алған жағдайда зорлықтың барлық түріне тиым салынады, мысалы, біздің қоғамда қолданатын және тіпті марапатталатын жарыс формаларына және тым қызу қастандыққа.

Г.Л.: Айғағы көзге ұратын бұл тиымдармен қатар, мағынасыз көрінетін өзгелері де тірлік етеді.

Р.Ж.: Айқын мағынасыз тиымның жарқын мысалы: көп қоғамдардағы имитативты қылықтарға тиым салыну. Қоғамның өзге мүшесінің қимылын, сөзін қайталауға болмайды. Өз атынды атамау тиымы да әрине қауіптің осы түріне жатады; дәстүрлі қоғамдарда сайтанға қатысты деп саналатын айнадан қорқу да сол сияқты.

Қайталау қайталанған объекті қосарлайды; ол объекттен сиқырлы зат жасайтын симулякр тудырады. Этнологтар бұл сияқты құбылыстарға назар аударғанда, олар әлгілерді өздерін сиқырдан қорғау ниетіне телиді және оны имитативты, қайталаушы деп атайды. Және тиымдардың себебін түсіндіргенде, олар осы пайымдауды қабылдайды.

Г.Л.: Соған қарағанда алғашқы қауымдық адамдар миметикалық нәрсе және зорлық арасында қатынас орнатады. Құмарлық туралы олар бізден коп біледі, және тиымдардың бірлігін түсінуге бізге білімсіздігіміз кедергі жасайды.

Р.Ж.: Мен де солай ойлаймын, бірақ, асығудың қажеті жоқ, өйткені, бұл арада біз этнологтардың да, психологтардың да түсінбестігіне тап боламыз, олардың екеуі де конфликттің иемдену мимтеизміне қатысы барын қабылдамайды.

Тиымдарды формалды суреттеуден бастауға болады. Біздің түсінігімізше, қайталау құбылыстарына қатысты тиымдар зорлық немесе құмарлы қастандыққа қарсы тиымдардан айқын түрде бөлінуге тиіс. Бірақ, бұл олай емес.

Барлық осы тәртіп тәсілдерінде таң қалдыратын нәрсе: белгілі бір іспен айналысқандар бір-бірін қайталауын қоймайды, бір-бірінің симулякріне айналады. Біз нәтижені аса айқын көретін нәрседен, тартыстан, дәлірек айтқанда, бірінің жеңісін, өзгенің жеңілісін, яғни, күрестен туатын айырмашылықты дәстүрлі және алғашқы қауымдық қоғамдар акцентті процесстердің өзара байланысына қояды, яғни антагонистердің, яғни, бір-біріне қарсы күштердің бір-бірін қайталауына. Оларды конкуренттердің ұқсастығы, мақсаттар және маневрлердің қайталануы, қимылдардың үйлесімділігі таң қалдырады.

Егер біз өзіміз қолданатын сөздерді жақынырақ қарасақ, мысалы, бәсекелестік, қастандық, жарысу және т.т., бұл алғашқы қауымдық перспективаның тілімізде жазылғанын көреміз. Бір ағыны бар өзенге қатысты үйлесімді позицияда бәсекелестер, бақталастар бірге жүгіруде, қарсыластар қарсы жағалаулардың иесі.

Заттарды көрудің екі тәсілінің ішінде, шектен тысы — қазіргісі. Мүмкін, қауіпті болатын нәрсе алғашқы қауымдық тиым емес, біздің түсінбеушілігіміз шығар. Алғашқы қауымдық қоғамдардағы зорлық ешқашанда біз түсінгендей түсінілген емес. Біз үшін зорлықта концептуалдық дербестік, ерекшелік бар, ал алғашқы қауымдық қоғамдарда ол туралы мүлде ойламаған. Біз көбінесе жеке тұлғалық әрекетті көреміз, ал оған алғашқы қауымдық қоғамдарда шектеулі мән берген, және таза пратматикалық себептерге байланысты олар оны контексттен бөлгісі келмеген. Бұл контексттің өзі зорлықшыл. Етер біз зорлықтан абстракция жасауға қабілетті болсақ, ол барлық антагонистерден жоғары заң құбылыстарының тиімділігі. Егер бұл заң жоғарылығы әлі сонда болса, немесе егер ол өзінің тиімділігін жоғалтса, егер ол өзін сыйлату үшін әлсізге айналса, онда бірден зорлықтың имитативты және қайталанбалы сипаты айқын болады; тілті, көпе-көрінеу зорлықтың стадиясында да бұл имитативты сипат өте айқын; ол онда бұрын жетпеген формалды мінсіздігіне жетеді. Қанды кек деңгейінде, іс жүзінде, тек бір қалыпта және бір себептен — алғашқы қылмысты кектене қайталаудан — жасалған кісі өлтірудің бір түрімен ғана айналысады. Бұл қайталау біртіндеп тарайды; ол алғашқы әрекетке қатысы жоқ алыс туысқандарға борыш ретінде таңылады тіпті, алғашқы әрекетті анықтау мүмкін болмаса да: ол барлық жерде ойрандау іздерін қалдырып, кеңістік пен уақыттың барлық шекарасын аттайды; ол ұрпақтан ұрпаққа таралады. Айналмалы кек мимесистің пароксизмі және мінсіздігі ретінде көрінеді. Ол адамдарды кісі өлтірудің бір қимылын үнемі қайталауға борышты қылады. Ол бізден бір-бірінен айнымайтын егіздерді жасайды.

Ж.-М.У.: Демек, сіздің ойыңызша, тиымдар бізде жоқ білім туралы куәландырады. Егер біз олардың жалпы тұғырын түсінбесек, адамзат таластарының бірінші кезекте миметикалық нәрседе негізделгенін түсінбегендіктен. Өзара зорлық — миметикалық қастандықты қоздыру. Ол жік салған сайын, миметизм де оны қайталай береді.

Р.Ж.: Әрине. Тиым құбылысын пайымдау біз жаңа ғана қабылдаушы қайталау деген нәрседен туындайды.

Әрине, біз тиым біздің таластарымыздың табиғатын біздің қоғамдық ғылымдардан жақсы біледі дегеніміз парадоксалды нәрсе. Өйткені, кейбір тиымдар шынымен де мағынасыз, мысалы, егіздерге қарсы тиым, немесе көптеген мәдениеттердегі айна алдындағы қорқыныш.

Тиымдардың біртексіздігінің өзі, бұл тезиске мүлде қарсы шықпай, керісінше, оны қуаттайды, өйткені, миметикалық интерференцияларға байланысты бұл мағынасыз тиымдардың неге мүмкін екені өте айқын болады, өзге сөзбен айтқанда, неге алғашқы қауымдық қоғамдарда айналар мен егіздерді, кек сияқты, қауіпті деп қарайтыны. Мұндай жағдайларда біз бірін-бірі қайталайтын екі тұлғаға ұқсас миметикалық түрде қайталанатын объектілермен әрекет етеміз, сондықтан бұл миметикалық қайталау бірден зорлық тудырады, зорлықтың ең жақын себебі ретінде көрінеді. Діншіл адамның осылай ойлайтынының дәлелі ретінде егіздерге миметикалық көбеюге кедергі жасау үшін қолданатын сақтық рәсімін атауға болады. Олардан ең зорлығы аз амалдармен құтылуға тырысады, өйткені олардан шығатын миметикалық азғыруға жауап бергісі келмейді. Егіздердің ата-анасына және көршілеріне қарсы шара қолданады, мұның бөрі зорлық жұғып қалмасын деген қауіптен туындайды.

Г.Л.: Ал сіз алғашқы қауымдық адамдардың діни жүйелері қамқорлығындағы табиғи апаттарға, су астыңда қалуға, құрғақшылыққа және т.т. не істейсіз? Мұның бәрін миметикалық құмарлыққа телу беймүмкін.

Р.Ж.: Тиымдар қоғамдастыққа барлық қауіп төндіретін нәрсені жоқ қылуды көздейді. Және құрғақшылық, су топаны, эпидемиялар сияқты ең сыртқары, ең кездейсоқ қауіптер таралу тәсілдерінің қосалқы ұқсастылығы арқылы қоғамдастық ішіндегі адамдық қатынастардың ішкі азғындығымен, өзара зорлыққа құлдырауымен араласқан. Мысалы, су деңгейінің көтерілуі, немесе құрғақшылық нәтижелерінің бірте-бірте таралуы және әсіресе паталогиялық жұғуы миметикалық таралымға ұқсас.

Ең алдымен діни жүйелердің салмақ орталығын әрқашанда табиғи апат, немесе ғарыштық құбылыстар сияқты сыртқы қауіпке орналастырғанын ұғыну керек. Меніңше, жүйе жүрегінде миметикалық зорлық жатыр. Бұл зорлықтан жүйе операторын жасағанда қандай нәтижелер шығатынын көруге тырысу керек. Мұндай талпыныс ешқашан жасалған жоқ, және оның нәтижелері таңғажайып.

Менің ойымша, осы жол бірінен соң бірін барлық жұмбақтарды шеше алады. Бірақ, мен табиғи апаттардың қаупі діншілдікте еш рол ойнамайды деп айта алмаймын. Су топаны мен обаның миметикалық зорлықтың метафорасына айналғаны шынайы су топаны мен эпидемиялардың діни пайымдаудың объектісі бола алмайды деген емес, бірақ, олар бірінші кезекте миметикалық нәрсеге қатысты тиымдарды бұзу ретінде қабылданады, оларды адамдар немесе құдайдың өзі бұзады, адамдарды бұрынғы бұзықтығы үшін жазалау үшін.

Менің бар айтарым, тиымдарды олардың бірлігінде көру үшін, оларға қоғамдастық мүшелерінің арасындағы қатынастарға еш қатысы жоқ қауіптермен айналысудың тәсілін қосып, миметикалық нәрсе мен зорлықты барлық нәрсенің алдына қою керек.

Ж.-М.У.: Жаңа ғана сіз тиымдардың жасанды кәделік бірлігіне, үйлесімді және сәйкес қайта өндірудің структурасына, әрқашанда сұмдық қабылданатын айырмашылықтың жоқтығына назар аудардыңыз. Егіздер ақырында ұқсастар қатынастарының мифтік аудармасы. Бірақ неге ұқсастар дәл егіздер ретінде көрінеді, неге олар ешқашанда шынайы ұқсастар ретінде көрінбейді, егер сіз айтқандай, тиым негізіңде бізде жоқ миметикалық құмарлықты тану жатса.

Р.Ж.: Тыйымды білу біздегіге қарағанда бір қатар жоғары болғанымен, соған қарамастан өте толық емес; оны теоретикалық түрде тұжырымдау беймүмкін және ол сакралды түсініктермен мәнді түрде өзгертілген; мұнда миметикалық тартыс бар, ол шынында да тиымдардың жалпы тұғыры, бірақ ол өзі ретінде көрінбейді; ол әрқашанда сакралдылықтың кесірлі эпифаниясы ретінде, құдайдың кекті ашуы ретінде пайымдалады. Неге екенін біз қазір көреміз. Миметикалық нәрсенің бұл діни сипатын бұрынғы антропология имитативты магия туралы айтқанда өзінше қабылдады. Кейбір заттар өте жақсы қарастырылды, шынында да көптеген алғашқы қауымдық адамдар өздерінің алынған тырнақтары мен шаштары мүмкін қарсыластардың қолдарына түспеу үшін сақтық шараларын қолданады. Дененің кез келген бөлігі ол қанша мардымсыз болса да, егер денеден бөлінсе, потенциалды ұқсасқа, яғни, зорлық қаупіне айналады. Мұнда қолға түскен объекттің нашар қабылдануға тап болуынан гөрі ұқсастың өзінің бар екені маңызды — қарсылас түріндегі мүсінді инемен шаншып тастайды. Әрине, мұнда ұқсастың кесірлі сипаты осалданған дәуірде, сиқыршы өзінің дініне қатысты қазіргі этнология сияқты білімсіздікке жеткен кейінде әңгіме, әрине мәнсіз және кешіккен толықтыру туралы. Магия әрқашанда мимесистік кесірлі қасиеттерді нашар пайдалану ғана болды.

Егер біз жаңа ғана жасағандай, бақылау алаңын кеңейтсек, онда біз имитативті деп аталатын миметикалық нәрсеге қатысты құбылыстарға тиымдардың өте шектеулі пайымы екенін көреміз. Мұнда кез келген бейнеге тиым салатын діндерді алғашқы қауымдық тиымдарга еш қатыстырылмайтын, бірақ оларға өте жақын, мысалы, көптеген дәстүрлі қоғамдарда театр және актерлар тудыратын сиқырлау қорқынышын, көптеген өзге құбылыстар сияқты жіті зерттеу керек.

Ж. М. У. Сіз бұл құбылыстардың бәрін бірге жинағанда, олар бірігіп үлгірген философиялық жұмыс туралы ойланбауға болмайды, әрине, ол Платонның жұмысы.

Р.Ж.: Платонның мимесиске жауығуы оның жұмысының мәнді қыры және оны әдеттегідей көркемдік қызметтің сынымен шатастырмау керек. Егер Платон көркемдік қызметтен сезіктенсе, демек, әлгі қызмет мимесистің формасы болғандықтан, керісінше емес. Алғашқы қауымдық адамдардай ол мимесистен үрейленеді және бұл шынайы түсініктемені талап ететін нәрсе.

Егер Платон философияда мимесиске деген үрейімен дараланса, ол өзгелерден гөрі мәселенің мәніне жақын, тіпті, алғашқықауымдық діни адам деңгейінде жақын, бірақ, ол шексіз алданғандай, өйткені, ол бұл үрейіне есеп бере алмайды, ол бізге өзінің эмпиризмінің себебін ешқашанда ашпайды. Ол тартыстың салдарын ешқашанда иемдену мимесисіне дейін, яғни, екі миметикалық қарсылас екеуіне де құнды болғандықтан бірі бірінен жұлып алуға тырысатын объектке дейін жеткізбейді.

Платон "Мемлекетте" мимесистің ажыратылмайтын және зорлықшыл салдарын суреттегенде егіздер тақырыбы мен айналар тақырыбының пайда болғаны көрінеді. Бұл арада айырықша көрнекті бірнәрсе бар, бірақ әлі ешкім Платонды этнология тұрғысынан оқып көрген жоқ. Әйтсе де, кез келген "метафизиканы" "деконструкциялау" үшін дәл осы тұрғыдан келу керек. Бұл тұрғыда Сократтан бұрынғылар, оларға Хайдеггер және хайдеггерианизм жатады, тек діншіл ғана және философияны түсіну үшін тек қана осы діншілдікті түсіну керек. Философия негізінде дінді ұға алмағанымыздан, тәсілді кері айналдырып, философияны дін тұрғысынан оқып көру керек.

Г.Л.: Филипп Лаку-Лабарт сізге Платон сіз түсінген нәрсені түсіне алмайды деп мін тағады, ал іс жүзінде сыншылардың айтуынша, Платон мұның бәрін өте жақсы түсінеді және сіз жоғары білімді деген жазушылар Платон ортасына кіреді. Мұны қалай түсіндік?

Р.Ж.: Бұл мақалада құмарлықтың миметикалық теориясы жөнсіз Гегель концепциясымен біріктірілген. Егер Лаку-Лабурт Платонның миметикалық қастандыққа қатысты кемшілігін көрмесе, оған таңданатын ешнәрсе жоқ. Платонға жетіспейтін нәрсе оның өзіне де жетіспейді, және бұл басты нәрсе, бұл иемдену мимесисіндегі миметикалық қастандықтың басы, бұл біз ешқашанда баса айтпайтын обьекттегі ежелгі нүкте, меніңше, бұл ешкім түсінбейтін нәрсе және бұл біздің айналысқанымыз философия емес екенін көрсететін нәрсе.

Сервантесте Платон мен Гегельге мүлде жат зерде бар екенін ұғу үшін, Дон Кихоттағы миметикалық қастандықтың құрбанына, яғни Мамбрин дулығасына айналған қырыну дегені жөніндегі үзіндіні оқу жеткілікті. Өйткені, ол біздің таластарымыздың бекерлігін көрсетеді. Сол сияқты классикалық Англиядағы рационалистік сын, Раймердің сыны, француздардың ықпалымен Шекспирді оның трагикалық тартыстарды маңызсыз нәрселердің айналасында құратынын мінеді. Бұл сын көптеген драматикалық авторлардан және барлық философтардан озған Шекспирдің артықшылығын осалдық деп санады.

Мен Сервантес пен Шекспир миметикалық тартысты аяғына дейін ашты және енді біз шешетін ешнәрсе қалмады деп отырған жоқпын. Менің бар айтарым, олар бұл мәселені Платоннан артық білді, өйткені, олардың екеуі де иемдену мимесисін алдыңғы қатарға шығарды. Демек оларда миметикалық нәрсеге қатысты Платондікіне ұқсас, тура -сакралдылықтан мұраланған "иррационалды" үрей жоқ. Ал сакралдылықта біз, әрине, иемдену мимесисі және оның шексіз салдарлары жөнінде зерделемейміз.

Әйтседе, иемдену мимесисінің бәрінің негізінде екенін біз оңай түсінеміз, өйткені, біз әлі айта қоймаған басты тиымдар, мысалы, заттар тиымы, сексуалды тиымдар, дәм тату тиымдары әрқашанда ең жақын, ең ыңғайлы біріккен топ иелігіндегі объекттерге, мысалы осы топтың әйелдеріне, немесе осы топ жиған тамаққа қатысты. Оларға тиым салынатыны, өйткені олар әрбір сәтте топтың барлық мүшелерінің иелігінде, демек, олардың бір-біріне жауығуын тудыруы және сөйтіп топтағы үйлесімділікті күйретуі мүмкін. Мимстикалық таласқа апармайтын тиым болмайды, ал оның принципін біз зерттеуіміздің басында анықтадық.

Г.JI.: Сіздің мимесис атауына жүгінгеніңіз түсінбестік тудырмай ма?

Р.Ж.: Әбден мүмкін. Бәлкім, жәй қайталау туралы айтқан дұрыс шығар. Бірақ, қайталаудың қазіргі теоретиктері оның мәнін "әйгіленуге" тәуелді әрекеттер нұсқасымен шектейді, Жан-Мишель айтқандай, қимылдар, өзін белгілі тәртіпте ұстап сөйлеу — әлеуметтік келісім қолдаған нұсқалар.

Бұл тек қана "қате", немесе, "назардан тыс қалдыру" емес, бұл озбырлаудың, миметикалық таласты ығыстырудың түрі. Бұл ығыстыруда барлық адамзат мәдениетіне, тіпті, біздің де мәдениетімізге тән бір фундаменталды нәрсе бар. Әрине, алғашқықауымдық қоғамдар, барлық оны тудыратын нәрсеге тиым салып миметикалық таласты ығыстырады, бірақ, сонымен бірге, оны контаминация, ластық сияқты киеліліктің символдарында сейілтеді. Бұл ығыстыру бізде де жалғасады, бірақ, парадоксалды формаларда. Қайталаудан әлеуметтік байланысқа қауіпті көрудің орнына, біз одан конформизм және тобырлық рухтың себебін көреміз. Біз әрқашанда қайталауға "қарсымыз", бірақ, Платондікінен бөлек тәсілмен; біз оны барлық жерден қудық, тіпті, эстетикамыздан да. Біздің психология, біздің психоанализ, және, тіпті, біздің социология оған амалсыздан орын қалдыратындай. Біздің өнер және біздің әдебиет қатыгез түрде ештеңеге де және ешкімге де миметикалық ұқсамауға тырысады.

Біз қайталауда бар талас мүмкіндіктерін мүлде көрмейміз. Және тиымдар да, тіпті, Платонның өзі де, өздерінің фобияларының тура себебін ашпайды.

Ешкім ешқашанда Платонның үрейіне зейін қоймайды. Ешкім ешқашанда миметикалық қастандықтың не екенін, ол расында бар ма және қай жерде кездесетіні жөнінде сауал қоймайды. Мимесис шынында да көбінесе байланыстыратын күш, бірақ ол одан да зор нәрсе. Ол бір уақытта байланыстырушы және аздырушы күш дегенде Платон рас айтады. Егер Платондікі рас болса, онда неліктен және неге ол екі жағдайда да бір күштің осы нәтижелерін түсіндірмейді? Егер бұл сауал жөнді болса, оған қалай жауап беру керек?

Ж.-М.У.: Бұл негіз қалаушы сұрақтар. Мимесиссіз адамның зерделілігі жоқ, мәдени үйрену жоқ. Мимесис мәдени интерацияның маңызды күші. Бірақ оны тиымдар тұспағандай сонымен қатар жою мен аздыру күші деп атауға бола ма?

Р. Ж.: Өкінішке орай, қазіргі ой бұл нағыз ғылыми мәселелерге зейін қоймайды. Француз сыни және теоретикалық ойы ғажап талғампаздықпен және таңқаларлық шеберлікпен миметикалық ойынның мәтін деңгейіндегі парадокстарын ереді. Бірақ, дәл осы арада ол шеткі шепке тап болады. Ол өз-өзін таң қалдырады; ол өзінің сөз акробатикасына дән риза және сөйтіп қызғылықты сауалдар ешқашан қойылмайды, олар таза метафизикалық принциптарға жету мақсатыңда тіпті көзге ілінбейді. Бүгін ұлы жазушылар әдеби мағынада барлық бере алатын нәрсесін берген парадокстарды қызықтаудан гөрі жөнділеу ермек бар. Миметикалық сыр-бояулар өз-өздігінше қызық емес. Жалғыз қызық нәрсе, осының бәріне парасат сәулесін түсіру, оны нағыз білімге айналдыру. Бұл ойдың нағыз тартылар шебі көне бұл тартылу өзі біткен кезеңдерде өзін орнатқанда әрқашанда тамамдалады; дәл оның юрисдикциясына көнуге тиіс бұл парасатты құмарлық анық түрде өткен шаққа және игерілген нәрсеге айналуға тиіс. "Ұқсау" атауының қазіргі қолдануы бұрынғы діни формалардың кері және әдейі түсінілмейтінен жасырады. Сондықтан ебедейсіз "ұқсау" шауының орнына мен "мимесис" деген грек атауын қолданамын, әйтсе де, мен Платонның миметикалық қастандық теориясын қабылдамаймын, жоқ нәрсені қалай қабылдауға болады. Бұл грек атауын қолданудың жалғыз мағынасы қайталаудың конфликтті тұстарын түсінуді мүмкін қылады, тіпті, оның себептерін ашпаса да.

Тағы да қайталап айтайық, бұл себеп объект үшін қастасуда, иемдену мимесисінде жасырынады. Мәселені пайымдағанда осы қағидадан шыққанымыз жон. Біз қазір бұл механизмге тек қана тиымдарды емес, жоралғыларды да және тұтас діни институтты да келтіруге болатынын көреміз. Бұл осы жалғыз және бір принциптен суреттелетін адамзат мәдениетінің тамамдалған теориясы.

Ж.-М.У.: Нәтижесінде, алғашқықауымдық қоғамдар егіздердің бар болуы немесе біреудің атын атау қоғамға зорлықтың ұқсас түрлерін енгізеді дегенде қателеседі, бірақ, олардың қатесі толық түсінікті. Ол мүлде шынайы нәрсеге, тірлік етуі шүбәсіз өте қарапайым механизмге байланысты. Әлгінің шатасуы қанша күтілмеген болса да, логикалық деңгейде де, интердивндуалдық және этнологиялық деңгейде де, оңай анықталады. Шынайы тиымдардың ең қолайлысынан, ең сұмпайысына дейін миметикалық эффектердің ұзақтығын байқаған қоғамдастықтан күтілетін нәрсеге сәйкес екені анық. Және ол олардан індеттен сақтанғандай сақтанды.

Р.Ж.: Өте дұрыс айтасыз.

Ж.М.У.: Бірақ, сіздің біртұтас теорияңыз шынайы болатыңдай мүлде бөлек мәдениеттердің бір-бірінен айырмашылығы зор емес пе? Бір қоғам тиым салған нәрсені өзге қоғам талап етуі мүмкін ғой? Немесе бір қоғамда кәдімгі уақытта тиым салынған нәрсе, шектен тыс жағдайларда қайта талап етілмей ме?

Р.Ж.: Бұл расында да солай, және біз бұл уақытқа дейін айтылған барлық нәрсенің бәрі өзге дәйектерге кереғар көрінетіндей. Бірақ біз шыдамдық көрсетсек, кереғарлықтың оңай шешілетінін көреміз. Біз қазір барлық тиымдардың антимиметикалық мағынасын ашатын фундаменталды принципке жақындадық.

Егер антимиметикалық тиымдардың барлығын ең жеңілінен бастап, ең сұмдығына дейін (қантөгіс арқылы кек алу) бір жүйеге жинасақ, олардың үзілістерде қоғамдастықтың мүшелеріне миметикалық түрде жұққан және бейбіт түрде таратуға беймүмкін болған әйелдер, тамақ, қару, жақсы мекендер сияқты объекттерге қатысты қастасудың ең нашар формаларына қарай дамитын белгілі эскалацияның кезеңдерін суреттейтінін көреміз.

Бұл арада біз ұзақ процесске тап боламыз және этнологтар тек бір-біріне тәуелсіз түрлі тиымдарды кереді, өйткені олар қоғам сақтануға тиіс миметикалық дағдарыстың бірлігін көрмейді. Нәтижесінде, ең алдымен миметикалық қастасуға сылтау бола алатын барлық объекттерге, олар барған сайын зорлықты мүмкін қылатын дамудағы тәртіптің барлық нақышты сызықтарына тиым салынады, олар: егіздер, инициация сәтіндегі бозбалалар, немесе етеккір кезеңіндегі әйелдер, немесе қоғамдастықтан мәңгі әлде уақытша шығарылған аурулар, немесе өлілер сияқты жұқпалы симптомдары бар тұлғалар.

Г.Л.: Бірақ, мұндай дағдарыстың мүмкіндігі одан гөрі тура тәсілдер арқылы ритуалдармен дәлелденбей ме екен?

С. Ритуал қызметі: миметикалық нәрсені талап ету

Р.Ж.: Ритуалдар туралы сөйлейтін кез келді. Егер енді тиымдардан діншілдіктің екінші құтбасына көшсек, миметикалық дағдарыстың біз айтқан моделі діни қоғамдардың санасында бар болуға тиіс, өйткені дәл соны олар бұл жолы болдырмауға емес, керісінше, қайта өндіруге тырысады. Егер тиымдар бұл дағдарысты қуыстана суреттесе, ритуалдар оны томпайта суреттейді. Олар діни ойға ізінен қалмай тұтастай қол салғандай. Расында да, біз мұны кейін көреміз бұған суреттеу жоқ жағдайда, ең кемінде, тұспал жасамайтын мифтер жоқ.

Әккі көз оларды қиналмай таниды — бұл тура айтқанда, алдымен кері айналып, сосын бөлініп, өшірілетін мәдени айырмашылық. Ол өзара зорлыққа орын береді.

Г.Л.: Демек, бұл арада да барлық нәрсені иемдену мимесисіне келтіру керек.

Р.Ж.: Әрине. Этнологтар бізге өзара пародияға және уытты кекесінге толы рөлдердің инверсиясы туралы айтқаңда, олар әрине миметикалық дағдарысты суреттейді.

ГЛ.: Этнологтар тиымға зорлық жасайтын ритуалдар туралы айтады.

Р.Ж.: Әрине солай. Егер тиымдар антимиметаикалық болса, онда миметикалық дағдарыстың кез келген мизансценасы міндетті түрде тиымдарды зорлап бұзу боп шығады.

Біз мұнда конфликттердің нәтижесінде мәдени ұйымның нағыз ойрандалуына кез боламыз. Бұл дағдарыстың пароксизмінде адамдар кәдімгі кезде тиым салынған объекттер үшін бір-бірімен өшіге таласады; осының нәтижесінде ритуалды инцест, яғни, өзге уақытта сенің тиісуіңе хұқың жоқ әйелдермен ойнас жасау жиі кездеседі.

Г.Л.: Сіздің ритуалды миметикалық дағдарысты өндіру ретіндегі пайымыңызға жарасымды сипаттағы зорлығы жоқ ритуалдарды қарсы қоюға болады. Олар да эстетикалық ерікке бағынышты боп шығады.

Р.Ж.: Бұл дұрыс, бірақ егер сіз этнологиялық суреттеулерді өзара салыстырсаңыз, ритуалды панораманың бір шебіндегі асқан қатыгездік және тіл жетпес жүгенсіздік пен өзге шептегі қаннен қаперсіз өнер арасындағы байланыстың бұзылмағанына көзіңіз жетеді.

Байланысты бұзбай бір шептен өзгесіне ауысуға қажет барлық дәнекерші формаларды қиналмай табуға болады және ритуалдардың барған сайын зорлығы азға айналуы эволюцияның занды түріне айналуға тиіс, өйткені кереғарлы түрде ритуалдық қоғамдастықтың тартысқа толы дезинтерграциясын әлеуметтік қызметтесудің әрекетіне айналдырады.

Этнологтар қолданатын тұжырымдар осы байланысты ашады. Байланыстың бір шебінде олар "ұрыстар" мен тәртіпсіз айғай-шу, ышқынған айыптаулар туралы айтады. Содан соң "соғыстың симуляциясы" және "ұранды дауыстарға" толы ырғақты шабуыл естіледі, олар көз ілеспес шапшаңдықпен "жаугершілік әндеріне" ауысады, одан соң "жаугершілік билері" орындалады және сөйтіп осының бәрі таза және бейбіт әндер және билермен бітеді. Ең бипазды хореографиялық иіндер бір-бірімен бетпе-бет тұрудан бас тартуға беймүмкін өзгермелі позициялар, айналық эффекттер, осының бәрін өтіп кеткен қарсы тұрудың қарабайырланған және тазарған іздері деп оқуға болады. Әлеуметтік үйлесім рухындағы миметикалық моделді әрқашанда қайталау үшін, әрекет кез келген шынайы зорлықтан бірте бірте тазаруға тиіс, сөйтіп ол тек қана "таза" формаға айналады. Осы формаға қарасаңыз әңгіме ұқсастар, яғни, бір бірін өзара қайталайтын партнерлар туралы екенін түсінесіз: ең абстрактты ритуалды билердің нұсқасы ол әрқашанда ұқсас тұлғалардың таза өнерге айналған бір-біріне қарсы тұруы.

Демек, ритуалдардың ең зорлығы аз формалары да уникалды конфликтті модель идеясына нұқсан келтірмейді. Ритуалды түсіну үшін ең тыныш формалардан-пішімдерден емес, ең көзге ұратын жанжалы мол пішімдерден-формалардан шығу керек, мысалы, африкалық патшалықтардың өтпелі кезеңдерінде барлық қоғам көрісшіл анархияға дейін азады, бұл құбылысты анықтауда этнологтар мүдіріске ұшырайды, олар мұнан не көрерін білмей қалады: ритуалды қайталауды ма, тәртіпті жүгенсіздіктің түрін бе, әлде нәтижелері болжаусыз нағыз тарихи оқиғаны ма?

Ж.-М.У.: Нәтижесінде, сіз тиымдар да, ритуалдар да миметикалық тартысқа әкеле алады дейсіз. Жалпы нәтиже бір, бірақ мұнда бір кереғар нәрсе бар, өйткені әңгіме бір жағдайда тиым салынған нәрсенің өзге жағдайда жасалынуға тиіс болуында. Егер миметикалық дағдарыс біздің тиымдарды оқыған пайымымыздай қауіпті болса, ритауалдардың неге құбыжықты шынайы түрде қоғамдардың кәдімгі кезенде бәрінен зор қорқатын нәрсесін өндіретіні түсініксіз. Өйткені, олар қауіптенетін нәрсе шынымен де өте қорқынышты.

Бейкүнә мимесис, қауіпсіз мимесис болмайды және мұны ритуалдар жасағандай нағыз зорлықтың қаупіне ұшырамай, ұқсастардың дағдарысын қайталауға болмайды.

Р.Ж.: Сіз барлық діни қоғамдарда тиымдар мен рәсімдердің сәйкестігін орнататын түсініксіз парадоксты тамаша анықтадыңыз. Егер этнология бүгінге шейін діншілдік жұмбағы алдында жеңіліске ұшыраса, ол тек қана осы парадоксты шегіне шейін анықтамағандықтан, тіпті ол оны анықтағанның өзінде, тек діншілдіктің өзінде одан қашу немесе оны жұмсарту үшін. Ал бұл нәрсе әлгі парадокстың тірлікте жоқ дегені емес, демек, діншіл сананың өзі бұл парадоксты біз сияқты төзімсіз және ойлауға көнбейтін ретінде санайтын деңгейге жетуі мүмкін; онда тиымдарды жеңілдетіп, немесе рәсім дағдарысын бәсеңдетіп, немесе бір уақытта осы екі тәсілге жүгініп, ол сауалды келістіруге, ыңғайсыз жерлерін жұмсартуға тырысады. Тиым мен рәсім арасындағы қарама қайшылықты минимумға дейін азайтудың, немесе қазіргі кездегідей оны өткірлігінен айырудың орнына, діншілдіктің өзіне еріп оның құпиясына назар аудару керек. Біз ақыр аяғында заттардың неге бұлай екенін түсінбейтінімізді түсінуіміз керек.

Өздерінің ритуалдарында алғашқықауымдық қоғамдар өзге уақытта бәрінен зор қауіптенетін нәрсесінен, қоғамдастықтың миметикалық азып-тозуынан құмарлана бас тартады.

Ж.-М.У.: Егер жеке тұлғалық психопаталогия және жұқпалы нәрселерге қатысты діни сақтану көрсеткендей, мимесис бір уақытта одан асып түсуге болмайтын және сұмпайы күш болса, онда ритуал катастрофаға шақыру ретінде көрінеді. Миметикалық теориядан бас тарту керек пе әлде діни жүйелердің оны көзге ілмеуге ғажап бір жоғарғы негіздері бар екенін көрсетуге бола ма? Бұл негіздердің қандай болуы мүмкін?

Р.Ж.: Біз жаңа ғана атаған парадокс орнықты күні жоқ, бірақ заматта келетін дағдарыс қаупінен қашу үшін қабылданатын ритуалдар жағдайында одан да таңқаларлық түрге енеді.

Ақымақтың жаңбырдан құтылуды өзеннен іздегендей, қоғамдастықтарда белгілі қауіптерден қашу үшін істемейтіні жоқ. Өзге уақытта сонша қорқақ боп көрінетін діни институттар ритуалдарда ғажап бір қиялға симайтын өжеттікті көрсетеді. Олар өздерінің үйреншікті сақшылдығынан бас тартумен шектелмей, өздерінің истериялық миметизмде азып-тозуын қайталайды; бәрі де симуляцияланған күйреу шынайы күйреуден қашуға көмектеседі деп санайтыңдай жүзеге асады. Бірақ бұл зорлап телінген анықтама: іс жүзінде мимесистің діни концепциясы оригинал мен копия арасындағы кез келген айырмашылығына нұқсан келтіргендей.

Г. JI.: Ритуалдың функционалдытын дәлелдейтін теориялар бар. Қайталауды негіздейтін барлық техникалар, керісу эффектері қатысушыларды іс жүзінде қауіпті тірлік етуден айырып, қауіпті болдырмауға өз үлесін қоса алар еді.

Г.Ж.: Ритуалдың-рәсімнің белгілі мөлшердегі функционалдығына мен өзім де сенемін, бірақ ол айғақталмаған функционалдық; нағыз керіске әкелетін ритуалдар бар. Белгілі институттың тиімділігі оның тірлік негізін ұғыну үшін жеткіліксіз. Функдионалшылдықтың аңқаулығына құлаудың еш қажеті жоқ. Қауіптің белгілі түріне оны болдырмауға бар күшін салып, жиі қатынас білдіретін кейбір қоғамдардың, қауіп қайтарусызға айналғанда оны бәрінен зор қорқытуға тиіс кері құралға неге 180° бұрылатыны кейде түсініксіз. Бұл мәдениеттердің бесігінде аңыздан шыққан мейірімді перизаттар, немесе өздерінің шексіз көрегенпаздығында бұл мәдениетті ритуалды институттармен қамтамамасыз ететін ғажап ғалым-этнологтар тобын іс жүзінде елестету, кешіріңіз, беймүмкін.

Ешбір ғылымның, ешбір ойдың ритуалдарды олардың барлық нақышында, кенеттен олардың орнықты жүйесін тауып, олардың бесенеден белгілі айырмашылығына қарамастан ойлап табуы беймүмкін.

Проблеманы шешу үшін біз түсінуге тырысқан институттардан ешнәрсені алып тастамау керек. Және өзіміздің ритуал туралы зерттеуімізді миметикалық дағдарыспен шектегенде, біз ритуалдарда әдетте болатын нәрсені алып тастадық және ол оларды тұжырымдайтын нәрсе. Ол тұжырымдайтын нәрсе дегеніміз жануар немесе адам құрбандығын өлтірудің жалпы ережесінде.

D. Құрбандық шалу және құрбандық тетігі

Г. Л.: Құрбандық мазмұнысыз — рәсімдер бар ма?

Р. Ж: Бар. Ритуалдың мазмұны әрқашанда құрбандық шалуға тең ритуалды мүгедектік немесе экзорсизмдермен шектеле алады. Бірақ, сонымен қатар, ешқандай, тіпті, символикалық болсын, құрбандық мазмұнысыз ритуалдық немес постритуалдық формалар бар. Меніңше, біз бұл сауалды кейінге қалдыруға тиіспіз, кері жағдайда біз шексіз аутқуларда адасып қалып, өз айғақтарымыздың сабағын жоғалтамыз. Ол оның шегіне шейін жеткенде ғана міндетті, сондықтан мен сіздің сауалдарыңызға олар туындаған мөлшерінде жауап беруге міндетті емеспін. Сіз қоюға ниеттенген сауал негіз қалаушы, өйткені ол құрбандық шалудың одан өсіп өнген және тек соның арқасында тірлік ететін мәдени институттарда жоқ болу проблемасымен ұштасады. Біз оған ертең ораламыз.

Ж.-М.У.: Әйтсе де, біз өзіміздің малымызға... құрбандық малдарына оралайықшы.

Р.Ж.: Егер құрбандық шалу рәсімге кірсе, олар діни қоғамдарға сахнаға осы ритуалдар арқылы қойылған миметикалық дағдарыстың нәтижесі ретінде көрінуге тиіс. Көптеген ритуалдарда қоғамдастық линч жасау әдетіне таңғажайып ұқсас құрбандық өлтіруге ұжымдық қатысуында қолданады. Тіпті құрбандық шалу жалғыз абызға ғана жүктелгенде де, ол ереже іспетті барлық қатысушы атынан жасалады. Бұл құрбандық әрекетінде орнығатын қоғамдастық бірлігі және бұл бірлік жіктелу пароксизмінен кектік репрессиялардың шексіз айналымына кесілген қоғамдастық миметикалық керістер арқылы таланып болған сәтте пайда болады. Әрбіреудің әрбіреуге қарсылығы барлықтың біреуге қарсылығына айналады. Жеке таластардың хаоткалық көпшеленуі жалғыз конфликттің қарабайырлығына айналады: бір жағынан бүкіл қоғамдастық, өзгесінен — құрбандық. Бұл құрбандық шалу шешімін ұғыну қиын емес; қоғамдастық өз-өзін қорғау түгіл кек алуға қабілетсіз құрбандық есебінен бірігеді; оның мұңы жаңа проблемалар және жаңа дағдарыс тудырмайды, өйткені ол барлықты өзіне қарсы біріктіреді. Құрбандық шалу — тағы бір зорлық, ол өзге зорлықтарға қосылатын зорлық, бірақ ол ең соңғы зорлық, зорлықтың соңғы сөзі.

Егер кейбір құрбандық шалудағы құрбандыққа бағытталған қастандықты қарастырсақ, онда барлық миметикалық дағдарыс үшін жауапкершіліктің барлығы тек соған ғана, жалғыз соған жүктелетінін көреміз. Өлтірілуден бұрын ол жәбірлену және қорлық қорлау объектісіне айналады. Осыдан мына сауал, нағыз сауал туындайды: құрбандыққа қарсы мұндай бірлік сонша әралуан ритуалдарда қалай мүмкін болады, ұжымды құрбанға қарсы біріктіретін қандай күш?

Г. Л.: Фрейд "Тотем және табу" жұмысында құрбанға мы'и.шушы алғашқықауымдық орданы әкесі дейді. Оның айтуынша, барлық ритуалдар адамзатты тудырған жалғыз әлемге кесілуді есте сақтаған.

Г.Ж.: Бұл тұрғыда Фрейд айтқан барлық нәрселерді мұқият зерттеу қажеті. Өйткені, ол әлі онша ескі емес этнологиялық бақылаулар негізінде құрбандық шалу моделі ретіндегі шынайы ұжымдық адам өлтіру қажеттілігін түсінген жалғыз тұлға. Бірақ оның жауабы қанағатсыз. Мәңгілікке созылған оның адам өлтіруінен ритуалды қайталауларды түсіну беймүмкін. Сонымен бірге, ол ілгі өлімді ритуалды тәртіптің алдына қойтаңда тиісті орынға қоймайды. Отан мұндай негіз беретін ритуалдар сирек және бұл жөнді тәртібі бұзылған ритуалдар. Жөнді тәртіп дегеніміз біз суреттеуге тырысқан нәрсе. Миметикалық дағдарыс бірінші орында түр және ұжымдық өлтіру онда бір уақытта пароксизм мен мазмұнды құрайды. Адамдар тарихтан бұрын адам өлтірген "күнәсін" еске алу үшін жиналып, барлық құрбандарды өлтірген деген идея қиял мен ертегінің үлесі. Ал, керісінше, ондай емес нәрсе адамдардың өз құрбандарын өлтіретіні бірінші еріксіз адам өлтірудің қоғамдастықты іс жүзінде біріктіріп, шынайы миметикалық дағдарысқа үкім кескенінен. Онда адамдардың ритуалдарға жүгінетіні, дағдарыстың шын қаупінен қорыққандықтан екені; онда дағдарыс тек өз-өзі үшін өндірілмей, проблеманы шешу үшін қолданар еді; әңгіме тек барлық өткен, қазіргі және болашақ дағдарыстың жалғыз қанататты шешімі ретінде түсінілген тек осы шешімге келу туралы болар еді. Біз тап болған парадокс шешілер еді. Тиымдар мен ритуалдар арасындағы жорта кереғарлық болмас еді; тиымдар оларды қоздыратын тәртіпке тиым салып, дағдарыстан сақтануға тырысар еді және егер дағдарыс қайтадан пайда болса, немесе кенеттен пайда болу қаупін тудырса, онда ритуалдар оны жөнді бағытқа жіберіп, оның шешімін табуға талпынар еді, яғни, еріксіз ден саналатын құрбандық есебінен қоғамдастықты бітістіруге. Расындада ешбір жеке құрбандық миметикалық дағдарыс үшін жауап бере алмайды.

Тек қана еріксіз таңдалған құрбандық (аманат) дағдарысты шеше алады, өйткені, зорлықтың барлық көріністері, миметикалық болғасын, барлық жерде бір және қоғамдастық түкпірінде бірдей таралған. Ешкім дағдарыстың шығу тегін анықтай алмайды, жауапкершілікті жүктей алмайды. Және бұл аманат-құрбандық (victime emissaire) өзі шығып, қоғамдастықты бітістіреді, өйткені үдеген миметизмге байланысты дағдарыстың шиеленісуінің өзі қажетті түрде оны қоздыруға тиіс.

Ж.-М.У.: Меніңше, дәл осы нәрсені ұстану қиындау сияқты. Сіз қоғамдастық түкпіріндегі миметикалық дағдарыс, немесе талас-тартыстаты анархия кездейсоқ шешілумен бітуге тиіс дейсіз. Мұндай шешілу оның хұқығы тана емес, міндеті. Демек, мұнда шешімнің табиғи механизміне ұқсас бірдеңе болуға тиіс. Меніңше, бұл сіздің теорияңыздың ең қиын жері сияқты, сондықтан оны анықтай түссек қайтеді?

Р.Ж.: Әңгіме миметикалық тартыс пен оның шарықтау шегінде пайда болатын зорлық логикасының ақырына шейін баруда. Қастасулар жауыққан сайын қарсыластар оларды тудырған объекттерді ұмытуға дайын, өйткені барған сайын олар бір-біріне құмартуда. Сөйте бере қастасу өзінің барлық сыртқы объекітерінен тазарып, таза немесе абырой, атақ үшін қастасуға айналады. Әрбір қарсылас өзгесі үшін аяулыға немесе жеккөрінішті кедергі-моделге айналады. Оны бір уақытта тас-талқанын шығарып, жұтып жіберу керек.

Мимесис асқына күшейеді, бірақ енді ол объект деңгейінде жүзеге аса алмайды, өйткені объект енді жоқ. Енді біз двойниктер ретінде белгілеген антагонисттер қалады, себебі енді оларды анатогонизмге қатысты ешнәрсе бөлмейді.

Енді объект жоқ болғасын біз анықтаған мағынадағы иемдену мимесисі де жоқ. Енді анатогонисттердің өздерінен өзге мимесисты қолдануға мүмкін территория жоқ.

Егер иемдену мимесисі барлығы иемденуге тырысқан бір объектке бір немесе бірнеше индивидтарды жиылуға мәжбүр қылып жіктеуші болса, онда антагонизм мимесисі бір немесе бірнеше индивидтарды олар жоюға ниеттенген бір қарсыласқа жиылуға мәжбүр қылып, бұлтартпас түрде жинақтаушы болады.

Иемдену мимесисі жұқпалы және бір объект айналасында индивидтар шептене көбейтен сайын бұл процесспен қамтылмаған қоғамдастық мүшелері олардың үлгісіне еруге тырысады; антагонизм мимесисімен де солай, өйткені, әңгіме бір күшке байланысты. Демек объект жоқ болған және мимискалық жынды сүрейлік жеделдеудің жоғары деңгейге жеткен сәттен бастап, бұл мимесистың қар үйіндісі сияқты, ұлғаюын күтуге болады. Миметикалық тартылыс күшінің шептену санының дамуына байланысты көбейетінін еске алсақ, барлық қоғамдастық тұтастай бір индивидқа қарсы жиылатын сот туындайды. Сөйтіп, антагонистік мимесис ортақ, жауға қарсы нақты одақты тудырады, және дағдарыстың шешілуі, қоғамдастықтың бітісуі осыған тәуелді.

Біз ең кемінде белгілі жағдайларда қандай мардымсыз себептің миметикалық қастандықты өзгеге емес дәл осы аманатқа бағыттайтынын білмейміз; қалай болғанда да дәл осы аманаттолыгынан жалқы, ерекше ретінде қабылданады және бұл тек қана барлықты оның айналасына жинаған жек көруші пұтқа табынушылықтан емес, сонымен бірге және әсіресе осы жаппай шептенуден кейінгі бітісу эффектісінен.

Қоғамдастық осы еріксіз аманатқа қатысты өзінің ашуын қанағаттандырғанда өзінің барлық қатерлерінің жалғыз себебін тапқандай сенімде болады. Содан соң ол жаулардан айырылғандай, осыдан бір сот бұрын өзі шектен тыс ашу шақырған адамдардың қастандығынан тазарғандай болады.

Тыныштыққа оралу қоғамдастықты қоздырған миметикалық келеңсіздіктер үшін осы аманаттың жауапкершілігін айғақтау сияқты. Қоғамдастық өзін өзінің аманатының алдында мүлде пассивты сезінеді, ал соңғы болса, керісінше, бұл жағдайдағы жалғыз жауапты әрекетшіл күш ретінде көрінеді. Егер біз аманат пен қоғамдастық арасындағы шынайы қатынастың орын ауыстыруы дағдарыстың шешілуінде орнығатынын түсінсек, бұл құрбандықтың неге киелі болып қабылданатынын да түсінеміз. Ол бұрын қалай тәртіпсіздік, бүлік үшін қалай жауапты ретінде қабылданса, тыныштықты қайтарғаны үшін де жауапты ретінде қабылданады. Ол тіпті өзінің өлімін реттеуші ретінде де қабылданады.

Ж.-М.У.: Сіз айтқан нәрсені тұжырымдауға тырысайық. Объектті игеру мимесисі өзінің жіктеу және конфликт жөніндегі жұмысын бітіргесін, ол керісінше, бәрін бірге жинап қоғамдастықты біріктіруге талпынатын антагонистік мимесиске айналады. Барлық әлемдегі ритуалдар структурасында әңгіме дағдарыс пен мимесистің өз табиғатына байланысты эволюцияның кездейсоқ емес, қажетті түрі туралы. Бұл шешім ылғи да. осылай болуға тиіс пе?

Р.Ж.: Бұл белгісіз, бірақ олай емес деп ойлауға болады. Адамдар қоғамдастығының көбісі ешқашанда мен жаңа ғана суреттеген механизммен бітпейтін зорлық ықпалынан азады. Бірақ діни жүйелерді бақылау нәтижесінде біз былай деуге мәжбүрміз: 1) миметикалық дағдарыс үнемі қайта өндіріледі; 2) барлықтың бір аманатқа қарсы жиылуы мәдени тұрғыда жөнді шешім, оны нағыз үлгілі шешім деп айтуға болады, өйткені, тек қана сонан барлық мәдени ережелер туады.

Ж.-М.У.: Барлық?

Р.Ж.: Алғашқы қауымдық ережелерді, тиымдар мен ритуалдарды және бұл ережелердің сиқырлы ғажайып күшін түсіну үшін мынаны болжау керек: жалғыз тана құрбанға қарсы кенеттен қабылданған шешімнің ғажайып азаттық әперу әсері болса, демек, одан бұрын өте ұзақ және өте қатыгез миметикалық дағдарыс болған. Пайда болуы және жоқ болуы ұжымдық өлтіру арқылы әйгіленетін өте жоғары дәрежеде зиянды және сосын жақсы ықпалды болмыстың бұл тәжірибесі саната сол қалпында қонуға тиіс. Бұл сұмдық азаптанған қоғамдастық заматта барлық антагонизмнан тазарып шытып, толық азаттанады. Енді қоғамдастықтың отан белгілі мағынада кез болған бір уақытта қауіпті және жарылқаушы көрінетін белгілі бір жан сыйлаған бұл ғажап бітісудің арқасында тұтастай бейбітшілікке құлап, тұтастай оны қолдауға көшетінін ұғыну қиын емес. Демек, ендігі өзінің барлық болашақ әрекеттерін ол осы жанның жалауына бағындырады, тіпті, әлгі жан отан өз ережелерін қалдырып кеткендей.

Ғайыптан пайда болған демалыс кезеңіне ләззаттанған қоғамдастық өзін құрбанға еруші санағанда дағдарыстың және оның шешілуінің осы тың тәжірибесіне ереді. Демек, енді онда екі басты императивтер пайда болуға тиіс: 1) дағдарыс әрекеттерін өндірмеу, миметизмнің кез келген түрінен бас тарту, бұрынғы анағанистермен қатынас жасаудан тартыну және қастасуға себеп болған барлық объекттерге қатысты иемдену ниетіне жол бермеу. Бұл тиым императивы. 2) Керісінше, дағдарысты болдырмаған ғажап оқиғаны қайталай беру, тәжірибенің алғашқы түріне бәрінен зор ұқсас барлық жағдайларда нағыз құрбанның орнына жаңа құрбандықтар шалу. Бұл ритуалдың императиві.

Адамдар өзінің бітісуінің механизмін түсінбейді; оның тиімділігінің құпиясы олардан жасырын, міне, сондықтан олар бәрін ғажап дәлдікпен қайталауға тырысады. Олар механизмнің туысқан ағайынның бір бірін өлтіру пароксизміне іске қосылатынын анық көреді. Бір адамдай болып қабылданған шешім және әлгі пароксизм діни ой оны бөлуге болмайтынын көріп оны жіктеуден көбінесе бас тартатын барлық жүйесі бір тұтастықты құрайды. Көптеген ритуалдардың басты кезеңін құрайтын өшпенді жынды-сүрейліктің, мәдени немқұрайлықтың себебін дәл осы арадан іздеу керек.

Рәсімдер яғни, Ритуалдар Леви-Строс айтқан немқұрайлық үшін немқұрайлықты мүлде мақсат тұтпай, дағдарыстан тек айырмашылық орнату құралын көреді. Сондықтан Леви-Строс сияқты ритуалдарды жындысүрейлікке апарудың еш негізі жоқ. Дәл осы шексіз тәртіпсіздіктен адамзат мәдениетінде тәртіп пайды болады, өйткені, шексіз тәртіпсіздік кез келген объекттің конфликтте жоқ болуы, және дәл осылай ғана иемдену мимесисі, талас-тартыстағы мимесис антагонистикалық және антагонисттерді біріктіруші мимесиске айналады. Леви-Строс ритуалдарды структуралистік құрылымдық есігінен шығарып тастағанда, қателеседі. Нашар оқушы тәртіп пен тәртіпсіздік жөнінде мұғалімнен жақсы білмей ме?

Мысалы, ауыспалы рәсімдерде ажыратылмаған нәрсе алды алынған нәрсені, қазіргі шақта уатылып үлгірген арнайылықты жоғалтумен біртұтас нәрсе. Және дәл осы жоғалған нәрсені ритуал баса назар аударып, өткірлігін арттырады; оның оны мүмкіндігінше толық қылатыны Леви-Строс айтқандай, "дәнекерсіз нәрсеге сағыныштан" емес оқушы-абыздың өзінің жаңа тұлғасын табу барысында өзінің ақырғы ажыратуын жеңілдетуінде. Мысалы, шоқыну ритуалдары одан жақсырақ ажыратылып шытатын ажыратусыздықта шомылу. Әлемнің барлық діндерінің ең кішіпейіл ізбасушылары осыны білген; кейде үйренушінің суға батып кетуі мүмкін, бірақ шоқыну ритуалының мақсаты оны суға батырып өлтіруде емес.

Ж.-М.У.: Сіз ритуалды яғни, рәсімді мистикалық анықтау қаупіне ұрынған жоқсыз ба?

Р.Ж.: Тіпті де олай емес, өйткені, меніңше, инициатикалық сыннан өту миметикалық дағдарысқа белгілі арнайы мақсатта арнайы әр беру. Үйренуші оның пайдасы үшін құрбандық шалудың құтқарушы эффектісі жұмыс істеу үшін ең үрейлі дағдарыстан өтуге тиіс. Міне, сондықтан инициатикалық ритуалдар тірі тұрғанда кейде үйренушілерден айырылады және тіпті ритуалдар өз күшінен айырылғанда үйренушілер шынымен өлуі мүмкін деп күдіктенген болады.

Г.Л.: Сіздің анықтамаңыз миметикалық тиымдарға қарсы және миметикалық дағдарысқа түсу арасындағы конфликт ишарасын, әрине, шешеді. Онда дағдарыс өз-өзі үшін емес құрбандық механизмді іске қосу үшін тірлік етеді. Және егер миметикалық теория мүлтіксіз болса, ритуалдардың тәртіпсіздіктің пароксизмі осы әрекет үшін қажет деп ойлауына негіз бар. Демек, ритуалдар мен тиымдардың мақсаты бір — ол ұжымдық механизмнан туындайтын тәртіп пен бейбітшілік; әлгінің екеуі де осы бейбітшілікті орнықтыруға тырысады, бірақ отан екі түрлі тәсілмен кіріседі.

Р.Ж.: Тиымдар дағдарысқа қатысты немесе солай деп көрінетін нәрселердің бәріне тиым салып, мақсатқа тура барады, ритуалдар ұжымдық механизмді қайта іске қосып, сол арқылы әлгі мақсатқа жетеміз дейді. Онда дағдарыс оларға шын қауіп төндіргенде адамдардың неге ритуалдарға жүгінетіні түсінікті; ауруды емдеу үшін ауырудың парадоксы бұл нұсқадағы жалғыз нәрсе емес. Мәселе оны құрбандық шешіміне бағыттау үшін нашар миметизмнің құдыретін күшейтуде. Демек ауыспалы деп аталатын және өзге ритуалдар арасында айырмашылық жоқ. Бар нәрсені орнықтыруға қызмет ететін нұсқа сонымен бірге өзгеріс нұсқасы болады, ол қалай болғаңда да бір нәтижеге апарады. Ақыр аятыңда таты да бейбіт және тәртіпті шешімге келу үшін дағдарысты дағдарысқа ұшыратуға болады. Қазіргі ойдың өз механизмдарымен біріге алмауы оларға әлем әлем боп тұрғанда тірлік етуге кедергі ете алмайды. Әйтсе де, белгілі мағынада оның әлгі механизмдермен бірігуге қабілетті болмауы қазіргі ойдың абыройы, ол структурализм әлі бөлінуге қауқарсыз нәрселердің зердеуи ашылауын дайындалды. Іске занды кезек беруден бұл бас тарту кез келген бұлдыр мистикалық синкретизмнен жақсы. Өйткені соңғы нәрсе зорлық тәңірлерінің тура мұрагерлері — "адам табиғаты" немесе бұлдыр пантеизм ныспысымен белгілі сакралдылықтың механизміне оңай бағынады. Мен Леви-Стростың бұл позиция алдындағы қорқынышын түсінемін.

Е. Діншілдік теориясы

Ж.- М.У.: Діншілдік ауқымында егер бір проблеманы шешсең, оған қарсы проблемамен бетпе бет кездесесің. Кейбір діни жүйелерде тиымдардың антимиметикалық сипаты өте анық, сол сияқты ритуалдардағы миметикалық дағдарыс та түсінікті. Ал енді бұл екеуінің қарама-қайшылығынан тыс сіз көрсеткендей белгілі ниеттегі қоғам тұр. Біз қазір мұны көріп тұрмыз, бірақ бізге түсініксіз нәрсе, егер бұл ақтаулы қарама-қайшылық болса, неге ол белгілі діни жүйелерде Жұмсарады, немесе тіпті мүлде жоқ болады?

Р. Ж.: Бұл сіздің әлгі де ғана маған айтқан қарсы пікіріңіз және біз бұған қазір жауап бере аламыз. Алғашқы тәжірибе есте сақталып болса, миметикалық дағдарысты өндірумен тиым арасындағы объективты қарама қайшылық діни ой машығы үшін проблема тудырмайды. Мүмкін, бұл қайшылық көзге ілінбейтін шығар. Әйтсе де, ол ритуалдық мағынасы жоқ бола бастағанда проблемаға айналады.

Діни зерделеу ешқашан тоқталмайды және ол мүмкіндігінше өзі логикалық қайшылық деп сезген нәрсені мейлінше азайтуға немесе жоюға тырысады. Өйткені, бір ритуалда құрбандық текесі механизмін оның өз контекстінде өндіру талпынысын көрмейміз. Нәтижесінде, этнологтардың келуінен коп бұрын олардың ойы жүзеге асатын білімсіздік шарты олардың алдын алады да және сөйтіп кешігіп жеткен діни зерделеуге ықпал етеді, міне, осы ықпалдың мағынасы бізге бұрынғылардан гөрі түсінікті, занды және "табиғи" көрінеді.

Діни жүйелердің түкпірінің өзінде ауытқулар пайда болады, олар иә тиымдарды жұмсартады, иә ритуалдарды миға қонымды қылады, немесе осы екеуін бір уақытта жасайды. Жүйе оған иә шығу тегі, иә мағынасы сәйкес емес логика жалауының астыңда бір тұтастануға талпынады. Және бұл эволюция өте анық пайымды бағытта жүзеге асып, оларға мен ұсынған шығу текті жоққа шығаруға дәлел тасымалдап, жолдан адастырады. Сондықтан олар діншілдікті құрайтын ең әшкерелеуші ритуалдарда одан гөрі кең ауытқу ішіндегі аса төзімсіз ауытқу деп қарастырады. Әйтсе де, шамалы шыдам мен зейін болса, зорлық бастауына әкелетін жолды қайта табуға болады.

Ж.-М.У.: Бұл әңгімені жалғастырудан бұрын "Зорлық және әулиелікке" қатысты айтылған кейбір қарсы уәждарды келтірген жөн шытар. Мысалы, діни формалар сияқты монументалды заттарды негіздеу үшін "құрбандық текесі" механизмі тым әлжуаз және мардымсыз деп айтылды.

Р.Ж.: Бұл уәж есепке алмаған заттар бар. Біріншіден, ол конфликттің миметикалық табиғаты, яғни, оның объект ретіндегі шексіз мардымсыздығы. Адам конфликтін толық мардымсыз деп атаудан артық қиын нәрсе жоқ. Біз мұны өзге конфликттерге қатысты мүмкін деп едік, бірақ біздің өз конфликтімізге қатысты бұл беймүмкін. Барлық қазіргі идеологиялар біздің уақытымызға дейін адамзат тірлігін ақырлайтын дау-жанжалдарды ақтаудың және тіпті зандастырудың зор машиналары. Адамның бар есалаңдығы осында жасырынған. Егер адам талас тартысының жынды сүрейлігін қазір қабылдамасақ, оны ешқашан қабылдамаймыз. Егер конфликт миметикалық болса, миметикалық шешім ешбір із қалдырмайды; ол қоғамдастықты толық тазартады, өйткені, оның объекті жоқ. (Бірақ бұл барлық адам конфликттері міндетті түрде шынайы объект1 жоқтығына негізделген деген емес). Ритуалды құрбандықтың бітістіру эффектісі уақытша деп айтады. Ол рас, бірақ мәселе барлық нәрсені осы әрекетке к ну емес. Мәдениет құрбанды бітісуден тура өспейді, бұдан былай енді ол үшін дағдарысты және оның тиым мен ритуалдың қос императивінен шешілуін, яғни, модель — антимодель жобасында бағытталған дағдарысқа түспеуі үшін тығыз жинақыланған қоғамдастықтан пайда болуын негіздейді. Адамзат мәдениетін түсіну үшін тек тиымдар арқылы миметикалық күштерге қарсы тұрудың, оларды ритуалды бағыттарда арналандырудың ритуалдық құрбандық жасайтын бітісу эффектін ұзартып, орнықтыра алатынына көз жеткізу керек. Діншілдік дегеніміз бейбітшілікті қолдау үшін зор күш жұмсау. Бұл зорлық — қасиетті, бірақ егер діни адам зорлыққа бас исе, тек қана бейбітшілік әкелетін құбылыс ретінде; діндар адам тек қана бейбітшілікті мақсат тұтады, бірақ бұл бейбітшілікке жетудің құралдары арасында құрбанды зорлық жоқ емес. Менің жұмысымнан "зорлық культін" құрбандық шалуды қолдаудың, немесе қателесудің, өзге ниеттегі барлық адамзат мәдениетін жоққа шығарушы деп көрі, оны мүлде түсінбеу.

Етер де діни адам азған шағыңда жанжал тудырса, онда оның құрамына кіретін зорлық өзінің бітістіру күшінен айырылып, тек өзі ретінде көрінгенінен. Адамдар сол заматта діни адамның өзінен құрбандықтың жаңа текесін жасауға тырысады, бұл зорлықтың солардың өздерінің зорлығы екенін олар көргісі келмейді және енді олар оны бүгінгідей шеттеткенде де және оған бұрынғыдай бас ұрғаңда да онан сакралдылық есебінен құтылуға тырысады. Негізқалаушы құрбандықты ашпайтын кез келген позиция тек қана бір біріне қарсы тұрған қате, двойник ретінде көрінеді, олар ешқашанда нысанасына дөп тигізбей және ылғи да түсінбеушілік құрылымын ойрандап, баяғы сол бір снарядты атқылай береді.

Г.Л.: Әлгі сіз айтқан түсінбеушіліктің тағы бір себебі бар. Нетізқалаушы құрбандықтың процессін түсіну үшін біз айналамызда оған ұқсас және ол туралы белгілі идея беретін құбылыстарды іздеуіміз керек.

Р.Ж.: Егер бұл құбылыстар діншілдікті жасайтыңдарға ұқсас болса, онда олар тағы да діншілдіктен туындар еді және біз алғашқықауымдық діншілдігіндегі адамдардай оларды объективты анықтай алмас едік. Қазір қоғам біз зерттеп жүрген мағынада діншілдікті тудырмайды. Біз өлі айтатын белгісіз себеп бойынша қазір негізқалаушы механизм бұрынғыдан гөрі өте аз мөлшерде қызмет етеді, ол тіпті толық тоқтап қалғандай. Біз "құрбандық текесі" жөнінде тек қана Левиттік мағынадағы ритуалды емес, спонтанды психологиялық мағынасында да айтамыз. Менің ойымша, ешбір өзге қоғамдастық мұндай қабылдауға қабілетті болған емес. Меніңше, бұл этнологияның ең маңызды, бірақ әрқашанда оның назарынан тыс қала беретін мәселесі. Мен "құрбандық текесі" деп механизмнің спонтандығын белгілеу үшін айтамын.

Ж.-М.У.: Сонымен, біз түсіністіктің күшейген, бірақ әлдеде жеткіліксіз, сондықтан дискуссията жетелейтін ахуалында тұрмыз. Қазіргі пікірталас арнайы қазіргі ситуациядан тыс беймүмкін болар еді.

Р.Ж.: Құрбандық механизмінің сакралдылықты өндіру қабілеті тек объекті осы механизм болатын түсінбеушілікке негізделген. "құрбандық текесі" не екенін бұлдыр болса да бәрі білетін қоғамда, (өйткені, әркім белгілі бір ұлттық, идеологиялық, отбасылық қарсыласынан "құрбандық текесі" біреуді талап етті) әлгі механизм адамзат мәдениеті отан жүктеген немесе әлгі механизм адамзат мәдениетіне жүктеген мақсатты орындау үшін коп күшін жоғалтқан.

Ж.-М.У.: Сонымен сіз біздің арамызда діни формалардың фасадынан тыс әйгілеуге болатын нәрселерге жеткілікті мөлшерде ұқсас құбылыстардың бар екені жөнінде айтқыңыз келді. Бірақ олар шамалы хабардар болуға жеткілікті болғанымен, мәселенің екі жағын ұғыну үшін жеткіліксіз. Біздің қоғамда құбылыстар әрқашанда олар туралы біліммен араласқан. Бұл олардың ақырына дейін жүзеге асуына және нағыз діни жүйелерді қайта өндіруге кедергі жасайды. Демек, "құрбандық текесі" механизм дері адамзат мәдениетін негіздеуге қабілетсіз деп тұжырымдау теорияны қате түсінумен бірдей. "Құрбандық текесі" механизм дері қазір символғa айналған Фрейдтің айсбергі сияқты: оның шығып тұрған бөлігінен гөрі суда жасырынған бөлігі басым. Бірақ бұл жасырын бөлікті жеке немесе ұжымдық санасыздықта емес, ойдың қазіргі тәсілдеріне көнбейтін көкейде жоқ тарих тұңғиығына, диахрониялық өлшемге орналастыру керек.

Г.Ж.: Мұнан жақсы айту беймүмкін. Сакралдылықты өндіру оны өндіретін механизмдерді түсінуге кері тәртіпте тұр. Және ритуалды құрбандық шиелінісіндегі білімнің түйіршігі құрбандардың азаюына апармайтынын түсінген жөн. Керісінше, біз қаннен қаперсіз оптимизмді уағыздамаймыз. Құрбандық шалу жүйесінің дағдарысы қанша пәрменді болса адамдар кейін бәрібір сол нәтижеге келсе де, құрбандарды көбейтуге ынтық болуын қоймайды. "Зорлық пен әулиелікте" мен сұмпайы аналогиялылардың қауіптілігі жөнінде аздау айтқан сияқтымын. Біз айтқан нәрсенің қызығы біздің қоғамға қатысты ондағы бізге ұнамайтын аспектті әшкерелеу үшін жасалатын импрессионистік қосымшаларда емес, өзінің адамзаттың ең үлгілі түзілімі болуға тиіс ең биік түзілімінде қызмет етуші әлі жойылмаған таптаушы бір пікірлік жарығында енді мүмкін болған ритуалдар мен тиымдардың қатаң оқылуында. Бірақ бұл үздік түзілімнің тура байқалмайтыны өкінішті. Және осы түзілімнің дәл осы тура байқалмайтындығынан, мен айтар тезис өзін гипотеза ретінде анықтауға тиіс. Алайда бұл термин ғылым теориясындағы гипотеза жөнінде түк естімеген Times Iіorary Supplement журналындағы мырза айтқандай менің өз сөзіме сенбейтінімнің айғағы емес. Бұл болжамды негізсіз деуге болмайды, өйткені механизмнің қызметі өзіне байыпты пайымның билік етуін мүмкін қылады. Расында да, барлық діни институттардың, және діншілдік, сакралдылық, тәңірі және иіс т.т. әкелетін барлық ұғымдардың мұндай өнімді білімсіздік механизміне сәйкес екенін дәлелдеу қиын емес.

Бұл арада гипотезаның қажеттілігін ұғыну және оны дәлелдеу үшін біздің қоғамдағы ең өткір миметикалық құбылыстарды қоршайтын үнсіздік туралы да біраз ойлану керек. Егер бұл қоғаммен бітісуі аз немесе азған жағдайда болса адам тобы ішінен әдетті немесе үйреншікті түрде, ол оның көрінуін күткенде транс немесе жындысүрейлік шығады.

Ж.-М.У.: Бұл құбылыстарды жоққа шығармай біз оларды қысқартуға немесе гипноздың қазіргі ұғымымен ұштастыруға бейімбіз; біз оларды медициналық консультацияның және емшілік немесе жәй көңіл көтеру манипуляциясының тар кадріне енгіземіз. Біз бұл кадрдың біз өзіміздің индивидуализміміз немесе өзіміздің зердеулігіміз деп атайтын нәрсемен, яғни біздің миметикалық құбылыстар жөніндегі білімсіздігімізбен негізделетінін жасыра алмаймыз. Бұл туралы біз кейін сөз қыламыз.

Р.Ж.: Ритуалды және ритуалды емес транстардың және өзге діни құбылыстардың теңестіре зерттеуі адам тобы ішінен шытатын миметикалық реакциялардың жеделдеуші өзара үйлесімдігі интериндивуалдыдан гөрі интердивидуалдыға айналатын тек қана қатысушылардың қатынасын емес, бірақ сонымен бірге ритуалды маскалардың түрлі табиғатымен қоса мифологиялық креатуралардың құбыжықтығын анықтайтын араластыру мен шатастыру эффекттерін тудырып, тұтас қабылдаудың өзін өзгерте алатыны жөнінде ой тудырады. Иемдену культы деп аталатын нәрселер миметикалық транс пен оның құрбанды шешімін өндіруге тырысады, өйткені онан олар фундаменталы діни тәжірибе көреді. Алапат галлюцинациялар мен перцептивты шатасулар конфликті мимесистің (иемдену) жалғыз антатонисттің бітісі мимесисіне ("құрбандық текесі") қиналыссыз ауысуына көмек беруге тиіс. Аманат галлюцинацияның барлық құбылыстарын шептендіреді және орнықтырады. Алғашқықауымдық тәңірінің мәні бойынша алапат болатыны сондықтан.

Г.JI.: Және көрсеткіштерді жүйелі түрде бір бірімен біріктіретін ешкім жоқ. Олар бір уақытта этнология, психопаталогия, топтар психологиясы сияқты көп дисциплиналарға тәуелді деп қарсы уәж айтуға болады. Бұл құбылыстардың бәрімен бір уақытта айналысатын арнайы дисциплина жоқ. Демек, біз оларға расында назар аудармаймыз, немесе назар аударуға қабілетсізбіз.

Р.Ж.: Иә, солай. Олар біздің ғалымдарымыздың бір түрлі жынына тигендей болады. Олардың барлығы үшін әлгі нәрсе структуралисттердің олар онсыз тірлік ете алмаса да, осы сөздің барлық мағынасында жынына тиетін "немқұрайлықты" құрайды.

Бірақ, меніңше, бұл мақсаты осының бәрін "ығыстыруға" арналған идеологиялық қастандық немесе атышулы санадан тыс нәрсенің бұлдыр және мүлтіксіз қырағылығы емес. Іштей шіріп біткен барлық марксисттік және фрейдисттік құбыжықтардан мифологияның тура өзінен қашқандай бас тарту керек, өйткені олар оны зердеуи оқудан гөрі ритуалды құбыжықтықтың жаңарған пана берушісіне ұқсас. Меніңше әлем себебі әзірше бұлдыр, бірақ әлде де болса біз үшін қызық тұлғаларға және тіпті ұжымдарға миметикалық ықпал жасаудан тарихи түрде үздік бас тартумен сипатталады. Бірақ бол бас тарту, жоқ болу емес.

Бұл фундаменталды мәні бар шегініс оның өзінен туындайтын білімге қатынастан бастап, барлық мағынада да екі ұшты боп қала береді. Оның соңғы үш ғасырдағы ешқашан болмаған кең ауқымына қарамастан ол көзге зорға ілінетін сипатта. Егер ол бізге шынымен миметикалық құбылыстарды олардан ауру жұқтырмай кедергісіз қарастырудың өткір қабілетін берсе, онда ол оларды жоқ қылуға немесе өзгеруге мәжбүр етеді. Ол анықтамасы бойынша өзі бізге беретін бақылаудан мән шығарады.

Дәл осы шегініске біз бұрын ритуалды транс патшалық құрған орында "психопаталогиялық дерттену" аталатын нәрсенің билік етуін телиміз. (Бірақ бұл ешқандай проблема болған жоқ дегеніміз емес). Гректердегі құрбандық дионисийялық транстан театралдылық әлеміне көшу дәл осы нұсқаның бірінші шегінісіне байланысты. Тура қазіргі уақытқа дейін мен оны куәландырамын ритуалды жындысүрейлікті театралды құбылыс ретінде пайымдауға талпынады. Бұл Мишель Лейристің оның эфиоптарға арнаған зерттеуіндегі талпыныс. Қарама қарсы нұсқадағы одан сирек және пәрменді интуиция Шекспирде кездеседі. Мысалы, ол кез келген театралды эффектті және кез келген "шығу тегі дағдарысын" кез келген мифология мен кез келген өлтіруге сай, ол тіпті Ұрым империясының негізін қалаушы Юлий Цезарьдің өлтірілуі болсын миметикалық және зорлықшыл қоспаға орнықтырады.

Зорлықшыл және ұжымдық миметизм құбылыстары жөнінде жазғы түндегі түстен артық пәрменді жұмыс жоқ, бірақ бұл мәтіннен әлі ешкім оның барлық сабағын шығара алған жоқ.

Қайталаймын, тек "құрбандық текесі" құбылыстарынан туындатып діншілдіктің негіз қалаушы механизмдерін қабылдауда сақ болу керек. Керісінше, кері демарш жасау керек. Зорлық пен ұжымдық ықпал ету құбылыстарын нағыз сакралдылыққа жету үшін әлжуаз деп табу керек, олардың зорлық тұрғысында қауіпті болатыны дәл осы әлжуаздығынан.

Діни құбылыстар мәнді түрде қосарланған көшірулермен сипатталады, алдымен зорлықты көшіруімен, кейін бітісуді көшіруімен. Дәл осы бітісудің көшірілуі құрбанды қасиеттейді және ол бірінші болып ғайып болады, өйткені ол механизм тек мықты жұмыс істегенде ғана пайда болады. Нәтижесінде біз құрбанды жек көруге ғана қабілетті боп қаламыз; біз енді оларды аялай алмаймыз.

Жақында мұның бәрі нағыз ғылыми түрде сипатталады. Мен терминді сақтағанды жөн көремін. Және егер тіпті біздің айналамызда енді нағыз қасиеттеулер кездеспейтін болса да, біз олардың қалдығын немесе талпынысын көреміз. Олар өте әлжуаз, бірақ процесстің структуралық ақиқаттылығын орнықтыру үшін жеткілікті.

Мемлекеттік басшылар, атышулы адамдар, ұлы қылмыскерлер сияқты қоғамдастықтың назарын аударатын фигураларға қатысты біз психоанализ екі ұштылық элементі деп атайтын нәрсені телиміз.

Атышулы екіұштылықтың мәні сахнадағы жойқын жарық түскен фигураларға таптаурын пікірлер және алда болуы үшін іс жүзінде барлық қоғамдастыққа тәуелді және бірде бір тұлға өзіне жүктемейтін шектен тыс жауапкершілік жүктейміз. Ұжымдық реакциялар тек осы символикалық тұлғалардың қызметінде ғана және ұжым мен тұлғаның, белсенді элемент пен пассивты субъект арасындағы орын ауыстыруға байланысты нығызданады.

Халықтық қиял өзі таңдаған тұлғаға өзінің қуанышы мен үміттерін өзінің қорқыныштары мен үрейлерімен қатар шептегенде, әлгі тұлғаның құдыреті жақсылыққа, иә жамандыққа болсын шексіз өскен сияқты болады. Бұл тұлға , ұжымға оның өзін абстрактты емес, отан осы әйгілену сәтінде тән жындысүрей, аланды немесе рақатты түрде паш етеді.

Алайда, бүгінде пайдалы көшірмелердің барған сайын әлжуаз, некен саяқ және әупірім болатыны анық; сонымен қатар оларды зиялы қауым күлкіге айналдырған, ал зиянды көшірмелер болса ғажап күшке ие және тек таңдаулы түрде әшкереленеді. Әрқашанда жақсы зиянды көшірме бар, және мәселе оны сынауда емес, оны: идеологиялық қарсылас, тап жауы, ескірген буын, бізге билік етуші оңбағандар, этникалық азшылықтар, өзгеше ойлайтындар деп сынау ұяттылыққажатпас еді.

Бүгін зиянды көшірмелер арасындағы айырмашылықтар барған сайын өшірілуде. Мысалы, кеше тана орыстар мен қытайлар сияқты біртұтас саналатын идеологиялардың түкпірінде двойниктердің оппозициясының қайтадан туындауы, көптеген тобырларды жаудың орнықтылығы беретін сабырлы нақтылықтан айырады. Бұл жексұрын айырмашылық өз кезегінде барған сайын өзіне қатысты қосалқы және нашарға тәуелді жақсы айырмашылықтың бірлігіне және ерекшелігіне кепілдік болатын.

Ж.-М.У.: Ал нағыз киелі нәрседе, керісінше, пайдалы және бітістіруші элемент маңызды болады. Зорлықшылдықтың көшірілуі бітімшілдік көшірмесімен қанша бүркемеленсе де қалай болғанда да толық жоқ болмайды. Біздің расында да ритуалдардың құрамын түсінбейтініміз сондықтан. Сіздің пікіріңізше, мифтердің жағдайы да осындай ма деймін.

Р. Ж.: Дұрыс айтасыз дәл солай. Мифтерде киелеуден кейін нысаны құрбан болатын айыптауды байқауға болады. Бұл айыптау құрбанды қоғамдастық ұшыраған тәртіпсіздік пен апаттар, яғни, дағдарыс үшін жауапты қылады. Мұның бәрін көптеген ритуалдарда өлтірілуден бұрын нысаны құрбан болатын нашар обращениемен біріктіру керек. Бұл нашар ізеттілік өлтірудің ешқашанда таза символикалық әрекет болмайтынын әйгілейді. Бұл құрбанға қарсы агрессивты реакция. Ол егер миметикалык дағдарыс үшін жауапты болып саналмаса, өлтірілмейтін еді.

Нәтижесінде, мифтарда да, ритуалдарда да, аманат-қаһарман өз-өзін қоғамдастықтың азуымен бір тұтас қылмысқа жауапты ретінде өлтіруге мүмкіндік береді. Ритуалдардың басты әрекеті құрбанды көбінесе ұжымды түрде өлтіру болса, мифтардың басты сахнасы тәңіріге айналған қаһарманды көбінесе ұжымды түрде өлтіру болады. Сондықтан мифология жөніндегі мамандар осынша маңызды белгілерге назар аудармай, барлық этнологиялық дәстүрге қарсы, ал одан бұрын бүкіл діни дәстүрге қарсы мифтар мен ритуалдардың бір біріне еш қатысы жоқ деп неге айтады екен деп сауал қоюға болады.

Г.Л.: Алайда, жеке адам өлтіруді әйгілейтін мифтар бар ғой.

Р.Ж.: Әрине, бірақ онда әңгіме әрқашанда дағдарыстың ең биік шағында ұқсас тұлғалардың бір уақытта әмбебап қатынасын жасыратын Қабыл мен Абыл немесе Ромул мен Рем сияқты екі ағайынды, немесе егіз-жау туралы. Ұқсастық жоқ болуы үшін яғни, айырмашылық туындап, қаланың қалануы үшін ағайындының біреуі өлуге тиіс. Қылмыскер жалғыз, бірақ ол екіұштылықтан бас тартушы ретінде барлық қоғамдастықты тұтас келтіргендей.

Г.Л.: Әйтсе де ішінде толығынан өлім жоқ мифтар бар, мысалы, Нұх туралы миф.

Р.Ж.: Бұл рас, бірақ бұл мифта толығынан өлімге кесілген ұжымнан жалғыз тірі қалған бар. Демек, мұнда барлығы біреуге қарсы құрылымы ашылады, сондықтан әңгіме өте кең таралған форманың орын ауыстыруы жөнінде, бұл инверсия әрқашанда мүмкін, өйткені аманат сонымен бірге әрқашанда өмірге қайта оралуды, жаңа қоғамдастықты құруды әйгілейді және топан су туралы миф та дәл осы негізде құрылған. Бірақ біз мифтар жөнінде кідіре тұрайық, біз оларға кейін оралып, егжей-тегжей қарастырамыз.

Г. Л.: Демек, басты зорлықтың негізінде тиымдардың, ритуалдардың, мифтардың және киелеу құдіретінің шығу тегі таратылады. Барлық діншілдікті тек жалғыз механизмге мұндай телу әрқашанда беймүмкін саналады.

Р.Ж.: Этнологтар киелілікті ұзақ уақыт зерттеді, бірақ қалай болғанда да шешуші нәтижеге жете алмады. Егер біз діншілдік бөлек жұмбақты құрамайды десек, демек, бүгінге дейінгі барлық этнология табысқа жетпеген жерде табысқа жету беймүмкін дегеніміз. Іс жүзінде діншілдіктен рекурентті және рекурентті емес, бірақ әрқашанда бір-біріне туыс сипаттардың қоспасын көреді, бұл ғылыми рухқа редукция мүмкіндігін береді.

Г. Л.: Сіздің бағдарламаңыздың дәл осы редукциялық сипатына өкініш білдіретін адамдар бар.

Р.Ж.: Мен оларға не дейін? Бұл мәселеде мен Леви-Стростың пікіріне толық қосыламын. Ғылыми зерттеу редуктивты болмаса оның ғылыми зерттеу болмағаны.

Меніңше, бұл адамдар құрбандық формаларының айырмашылығы жөнінде француз ірімшігінің үш жүз түрі секілді ғажайып ынтықпен пікір түйетін сияқты. Бұл олардың ісі. Біз мұндай зердеуи бастамаға қатыспаймыз. Өзінді белгілі әдеби сынның рухымен толтыру гуманитарлы ғылымдардың азу белгісі болар. Әйтсе де, тіпті әдеби сынның өзінде тек қана еңбектердің шексіз айырмашылығына есалаңданып шүйлігу, олардың тіл жеткізгісіз және түпсіз сипатын ашу, бір нәрсені қайта пайымдау мүмкіндігін қабылдамау және нәтижесінде кез келген табанды пікірді жоққа шығару, меніңше, ең талғамсыз және алдампаз нәрсе. Мен бұдан тек өте кең тараған сәтсіздіктің синдикализмін көремін. Бізді өмір сүруге мәжбүр ететін шексіз дискурсты қалай болса да жалғастыру керек.

ГЛ.: Сіз өте қатыгезсіз...

Р.Ж.: Мен тіпті аса қатыгезбін, бірақ біз өзін антиконформизмнің монополиясын сақтаушы ретінде санағасын барған сайын конформистігі үдеген зердеуи әлемде өмір сүрудеміз. Бұл оны барлық өз-өзін сынаудан босатады. Адамдар ғасырлар бойы ашық есікке кіре алмаумен ғұмырын өткізеді. Бұл барлық майданда әлі де буырқанған, сюрреалистер дәуірінің өзінде күлкіліге айналған тиымдарға қарсы қазіргі соғыс. Гректердің Буфониясындағыдай биттеген ескі құрбандық терілерін, оларды миллиондық мәртеде өлтіру үшін, сабанға толтырады.

Ж.-М.У.: Бұл әрқашанда көне киеліліктің азуы. Оның ақырына жету үшін ондағы жасырын құрбандық текесін ұстап үлгіру керек.

Р.Ж.: Негіз қалаушы ұжымдық жазалауда, біз көргендей, аманат дағдарысқа жауапты боп саналады; ол қоғамдастықты бұзатын баттасып кеткен миметизмдерді айырады; ол зорлықтың азу шеңберін жыртады; ол енді ритуалды және біріктіруші миметизмнің жалғыз шебіне айналады.

Бұл құрбандықта қоғамдастық зердеуи ұғынудың объектісін жасау үшін тәртіпсіздікте тым төзгісіз және тәртіпке оралғанда тым түсініксіз тәжірибеден босанады. Осы тәжірибеден қоғамдастық шығарған сабақтың бәрі міндетті түрде құрбандық арқылы берілген деп саналады. Бұл аманат алдымен ең нашар тәртіпсіздік жасап, кейін тәртіпті қайта орнатқандықтан, немесе жаңа тәртіп сыйлағандықтан енді жасауға болатын және болмайтын нәрселерде, ритуалдарда және тиымдарда, шешімде және дағдарыста тек осы құрбандыққа сүйену ұйғарылады.

Дәл осы білім бірінші тұрғыда көрінеді; құрбандық өзін қоғамдастықтан болу үшін ғана әйгілейді; эпифанияның үрейлі бейнесі жүректер мен саналарда тәңірі орнатуға ниеттенген ережелерді нығыздау үшін жасалатыны түсінікті. Бұл тәңіріні негіз қалаушы деп иә оған арналған ерекше культ, немесе қоғамдастықтың өзі әйгілейді. Енді біз көптеген мифтарда дәл құрбандықтың мүрдесінен мәдени ережелердің атқылатынын түсінеміз.

Егер бұл қоғамдастықта бар және тірі аманат отан өлім енгізсе, және егер өлі ол өмір әкелсе онда оның әдеттегі адамдық шекарасынан аттау қабілеті ол жақсылықта немесе жамандықта болсын, өмірді де, өлімді де қамтиды. Егер ол үшін өмір өлім және өлім өмір болса, демек адами жағдайлардың жазмыштығы киелилікке хұзырлы емес.

Мұның бәрі бейнесі көз алдымызда шығып тұрған діни трансенденттіліктің сипаты.

Біздің гипотеза біздің неге барлық жерде ритуалдар мен тиымдарға сүйенетінімізді түсіндірумен қоймай, сонымен бірге барлық мәдениеттер өзінің негізін өздері өз ережелерін бұзса да өзге бұзушыларды ең үрейлі жазалармен жазалайтын табиғаттан тыс күштерден шығаратынын түсіндіреді.

Бұл жазалар мүлде шынайы. Расында да егер адамдар діни ережелерді бұзса, онда олар миметикалық, қастасулардың және шексіз кек алу айналымының азған шеңберіне түсудің шынайы қаупіне ұрынады. Діни жүйелер бір тұтастықты құрайды, сондықтан объективты мағынасыз ережелердің өзін бұзу бүкіл қоғамдастыққа доқ көрсетумен бірдей, ол сонымен қатар, зорлық тудыруға әбден жеткілікті hubris1 қимылымен бірдей, өйткені, өзге адамдар иә оны асылдандыруға, әлгі ережелерді шімірікпей бұзған батырдың қасынан табылуға мәжбүр. Бұл екі жағдайда да миметикалық қастасу қоғамдастыққа қайта оралады. Миметикалық зорлықтың азған шеңберін о баста басуға жазалау жүйесі жоқ қоғамдарда оның функциясын діни жүйе атқарады.

Ж.-М.У.: Нәтижесінде, кектің қайта оралуы тәңірлік жаза болады. Діншілдік енді қадірленбейтін адам қатынастарының азуы діни нанымдарда орын алады: тәңірі кекшіл дегеніміздің одан өзге мәні жоқ.

Г.Ж.: Егер миметикалық дағдарыс пен негіз қалаушы жазалау шынайы жасалса, егер адам қоғамдастықтарының азатыны және әрдайым миметикалық зорлықта азатыны рас болса, одан құрбандық текесі арқылы құтылу үшін, онда өзгерістерге қарамастан киелі пайымға негізделген жүйелер адамдарды зорлыққа тартатын және кейін оны ақырлайтын іс-әрекетті жіті бақылауға сүйенеді. Дәл осы іс-әрекеттерге олар тиым салады және дәл осы процессті олар өздерінің ритуалдарында қайталайды.

Табиғаттан тыс жабулардың астыңда тиымдардың эмпирикалық данышпандығын табу қиынға соқпас еді, егер қазіргі ережені бұзу туралы жауыр демагогия ең сәулелі парасаттардың өзін тиымдардың ең мағынасыз аспекттерін олардың контекстінен оларға акцент жасау мақсатыңда бөлектемесе. Табиғаттан тыс жабулардың өздері адамдарды олардың өз зорлығынан қорғауға себін тигізеді. Бұзақылық өзара қастасудан гөрі тәңірінің кегіне ұшыратады дегенде діншілдік қос нұсқалы жұмыс жасайды, ол адамдарды өжеттігінен айырады және оларды құпияға бөлейді және қоғамдастықты қауіптің мұнан кем мифтік көрінісі болған занды туындайтын сенімсіздік пен шүбәдан босатады.

Ж.-М.У.: Сіздің оқуыңыздың артықшылығы, сіз діншілдікті оның әсері мен көріпкелдігі арқылы зерттей алдыңыз, оның киеліліктің метафизикасымен еш компромиссіз орнататын ережелерінің тиімділігін көрсеттіңіз. Керісінше, бұл арада алғаш рет метафизика толығынан таза адами қатынастарға келтірілген.

Р.Ж.: Зорлықшыл діншілдік егер ол өзінің ішінде оны рационалистік философиядан психоанализге әкелген былшылдан өзге ешнәрсесі болмаса, осы соңғы жылдарға шейін адамзатқа оның бүкіл тарихы бойы жасаған өзінің ғажап ықпалын сақтай алмас еді. Оның күші адамдарға олардың қоғамдастықтары ішіндегі қатынастардың белгілі мәдени контекстте төзімді болуы үшін не керек және не керек емес жөнінде шынайы айтатындығынан.

Киелілік — адам ақылы миметикалық дағдарыстар атауларында бітісу аманатына талпынған ұжымдық трансферлер арқылы келген постулаттар жиынтығы. Киелілік иррационалдылықтан бас тартуды еш негіздемей әлгі трансферлер өздерінің бірлігін жоғалтпай тұрғанда адамдар үшін жалғыз мүмкін гипотезаны негіздейді.

Киелілік гипотезасы өзін ескі деп санаған және өзінен тыс күшке көнген адам ақылы, өйткені әлгі күш бүкіл қоғамдастыққа ақыр аяғында түсініксіз себепке байланысты не қаласа, соны жасайды, бірақ ақыр аяғында жасағандарының бәрі зияндыдан гөрі пайдалыға ұқсайды.

Сонымен, киелілікті тілге бағынышты мығым шектелген ұғым ретінде сипаттаудың қажеті жоқ. Мысалы, Дюркгейм профанды мен сакралдының қарама қайшылығын тым абсолютті санаған. Сонымен бірге, онан артығы жоқ болғасын, этнологтарға килелік туралы сөйлеуге тиым салмау керек; олай жасау діншілдікті зерттеуге тиым салумен бірдей.

Г.Л.: Мен сіздің барлық нәрсені бірлікке келтіретін пікіріңіз жөніндегі қарсы уәжға оралғым келеді. Бұл арада әңгіме иә иллюзия туралы, немесе сіз адам туралы тылымды ища дәуірге көтеріп, шешуші кезеңге жеткізгенсіз. Ғылыми қадамның мағынасынан толықтай айырылғандай зерттеушілер ми сізді заматта жоққа шығаруға, немесе сіздің тезисіңізді қабылдауға тиіс.

Р.Ж.: Адамдар: "бұл рас болу үшін тым жарамды екен" деп, осы афоризммен мәселе шешілді деп ойласа, бұл алаң тудырады. Демек біздің айналамыздағы билік етуші идеялар толығынан жалған болуға жарамсыз көрінгені ғой? Мәселе тек үзіктер, бірізділіктің бұзылуы және тәртіпсіздік жөнінде. Талас-тартыстаты теориялар арасынан қалай таңдап алмақ? Немесе дәйектерді біріктіру үшін расында да ең тиімді, ең үзік, ең қауқарсызын қабылдау керек пе? Кекештенудің қай деңгейінен бастап, тезис сарапшыларға жарамды болу қабілетіне ие бола алады?

Әрине, мен әзілдеймін. Одан да біздің соңғы тасыр ширегінде батыс ғылымының жетістіктерін паш еткен принциптерге әлде де беріктігімізді ойланайық және маған қарсы айтылған уәждардің осы принциптар контекстінде жарамсыз екенін көрсетейік.

Мысалы, өздеріне нақты пайымдау әрекетін жүктетісі келмейтін адамдар бар, өйткені олар барлық діни жүйелердің "жалғыз концепцияға", "немесе "біртұтас формаға" келтірілуінің беймүмкіндігін алдын ала шешіп қойған. Бұл априорлық шешім унитарлы схеманың мүмкін болуы үшін діни құбылыстардың тым алуан түрлі екенін және олар арасындағы кереғарлықтың тым айқын екенін ойлата мәжбүр етеді.

Мен толықтай өз-өзіне тең оқиға туралы айтамын, бірақ омың ұғыммен де, формамен де, немесе белгілі бір матрицамен еш ортақтығы жоқ. Іс жүзінде әңгіме барлық діни құбылыстарға бір модель туралы. Әрине, онда белгілі шектеу болуы мүмкін және ол бақылаулы шынайы құбылыстардың тұрақты көріністеріне сай болады, бірақ ол өзі негіз қалаушы білімсіздіктің объекті болғандықтан және соған байланысты ешқашан жөнді қарастырылмағандықтан шексіз вариацияларға жол ашады. Бұл білімсіздік тек қана өзі ретіндегі Айырмашылыққа, діни және мәдени дифференциацияға емес, сонымен бірге, нақты діни формалардың шексіз алуан-түрлілігіне жол ашады. Барлық теория негіз қалаушы оқиғаға қатысты діни құбылыстардың интерпретативты сипатына негізделеді. Сыншылар мені діни құбылыстардың ғажайып алуан түрлілігін жындыны момақандыратын көйлекке тығады деп айыптағанда дәл осы интерпретация және бұлтартпас жалған, бірақ жалғандығы анықтауға көнетін интерпретация элементіне назар аудармайды.

Ж.М.У.: Меніңше, "Зорлық және әулиелілік" оқырмандары іс жүзінде сіздің теорияңызды түсінбеген сияқты. Тіпті, егер сіз жұмсақ эклектизмге қарсы "редукторық" этикет сұрау талабыңызды қателессеңіз де, сіз түсінбеушілікті ұлғайту қаупіне ұрынасыз. Құтқарушы аманат туралы тезис барлық мәдени тексттер (тіпті кейбірі оны жоққа шығарса да) пайымдайтын оқиғаның жалғыз дұрыс оқылуы боп көрінеді, өйткені бұл жоққа шығару интерпретацияның ерекше алдампаз формасы ғана. Демек, сіздің тезисіңіз бірінші кезекте діншілдік теориясын емес, адамдық қатынастар және бұл қатынастардағы құрбандық механизмінің маңызы жөніндегі ілімді қалыптастырады. Діншілдік теориясы осы миметикалық қатынастар жөніндегі фундаменталды теорияның аса таныс қыры ғана. Діншілдік миметикалық қатынастарды түсінбеудің тәсілі, бірақ қазіргі психология түсінбеушіліктің өзге мысалы, этнология, философия және т.т. сол сияқты. Егер адамдар қатынастарын сізше оқысақ, онда барлық мәдени тексттер және барлық мәдениеттердің барлық пайымы заматта пайымдыға айналып, адамдар оның тұтқыны болғандықтан оны сезбейтін мимесистің формаларына келтіріледі. Сіздің діни формаларға қатынасыңыз сіздің Фрейд еңбектеріне қатынасыңыздан мәнді түрде өзге емес. Мимесисті және одан шытатын нәтижелерді табанды оқудан өзгенің бәрі миф.

Р.Ж.: Иә, осыған ұқсас. Адамдық қатынастарды миметикалық түрде пайымдай алатын интерпретатордың жағдайы ол белгілі проблемаға ғылыми жауап іздейтін және бұл проблеманы шешу барысында ғалымдардың еңбегіне жүгінетін ғылым тарихшысының жағдайы. Ол қай бапта және қай себепке байланысты бұрынғы зерттеушілер бірінің зерттеулерінде жөнді шешімнен ауытқығанын дәл айтуға қабілетті.

Әйтсе де, айырмашылық табар және біз ол туралы ескерткенбіз. Бұл әсіресе адамдар құрбандық текесі құбылысынан мағынасыз ритуал емес, керісінше, белгілі құрбандық есебінен зорлықтан құтылуға тырысқан адамдар үшін негіз қалаушы табиғи дағды көруге қабілетті бола бастағанда барған сайын нашарлайтын киелеуші механизм жағдайында маңызды.

Пристли мен Лавуазьеден бұрын атышулы флогистон теориясы болған. Бұл теория бойынша, флогистон жану барысындағы жанатын элемент және жануға қабілетті денелер канатын флогистон мен жанбайтын күлдің қоспасы ретінде қабылданған.

Енді біздің айналамызда жану құбылыстары болмағанда, тарихшыларына флогистонды шынайы құбылыстардың қате интерпретаиясы емес, оның мүлде шынайылықка қатысы жоқ алхимиктердікі сияқты естен танған қиялдың жемісі деп қабылдауына әбден болар еді.

Бірақ бұлай ойлаған адамдар қателескен еді. Флогистон киеліліктен де бетер жоқ нәрсе, әйтсе де соған қарамастан флогистон белгілі мөлшерде жану деп аталатын құбылысты дәл суреттей алады. Киелілікпен де дәл солай екенін ұғындыру үшін киелілікті өзгертетін шын құбылыстан бастау керек, содан оның шынайы бар екенін көрсету керек және сосын киелілік теориясынан бетер нақты теорияны жасау керек, бұл теория діншілдік үшін кислородты ашу негізінде жасалған флогистон үшін жану теориясы қандай болса, сондай болуға тиіс. Біздің оттегіміз мимесис және барлық оған сапарлас нәрселер.

Г.Л.: Бір қарағанда, бұл шешілуі беймүмкін нәрсе сияқты; егер діни адам пайымдай алмаған құбылыстар енді дүниеде жоқ болса, олардың бұрын болғанын қалай ғылыми түрде дәлелдеуге болады? Мұның беймүмкін емес екенін көрсету үшін біздің метафораны нақтылау керек. Біздің ғаламда жану процессі толығынан бітіп болған жоқ: ол баяулаған, бірақ оның жанып тұрғанын әлі тануға болатын формада әлде де тірлік етеді деп айтқанымыз жөн.

Ж.-М.У.: Бұл жағдайда, теория сенімді болу үшін жанудың ең көзге ұрар формаларының неге өндірілуін қойғанын көрсету керек. Және менің ойымша сіздің теорияңызда құрбандық механизмнің библиялық білімге қалдырылған орын осындай.

Р.Ж.: Шынында да. Барлық пікірлерге олардың пайда болу мөлшерінде жауап беру үшін барлық тақырыптарға бір уақытта назар аудару, яғни олардың бәрін араластыру қажет болар еді. Онда біз өзіміздің ойымыздың сабағын жоғалтар едік және өз-өзімізді не түсінбей, не түсіндіре алмай, әлек болар едік. Міне, сондықтан біз библиялық сюжеттерді өзге күнге қалдыруды ұйғардық. Біздің оқырманымызға әлде де төзім көрсетіп, өзінің пайымын жұмыстың аяғына дейін тоқтата тұруға тура келеді. Кітапты басынан аяғына дейін оқымай гипотеза туралы пікір түйюге болмайды.

Әрине, біздің тым асығыс дәуірде, мұндай көп талап қою артықтау да шығар, бірақ бізде басқа амал жоқ. Біз көтерген проблемалар шынында да аса күрделі. Мысалы біз қазіргі сәтте жасауға ниеттенген зерделеуде міндетті түрде бәрін өзгертпей-ақ идео-христиандар енгізген жарық оларға жаңа және мүлде күтілмеген өлшем береді. Қазіргі уақытта бұл өлшем толығынан жасырын қалған. Біз ол туралы құрттай да болса тұспал ала алмайтын халдеміз.

Г.Л.: Онда бұл тақырыпты кейінге қалдырып киелілік деген ғажайып флогистонға қайта оралайық. Мен сізді дұрыс түсінсем сіз алдында миметикалық дағдарыс, кейін бітісуден туындайтын аманатқа қос нұсқалы трансфер тек қана тиымдар мен ритуалдарды емес, сонымен бірге мифтарды да туғызады, және мифтар да барлығы тең дәрежеде трансферден туатын жаратушы-бабалар және сақтаушы-тәңірлермен бірдей. Аманат, кенеттен бітісудің кездейсоқ құралы дағдарыстың біту сәтінде алдымен оны кезекпе кезек, кейін барлығы бір уақытта мадақтайтын ұжымдық гипноз арқасында дағдарыстың барлық кезеңінің және оның шешілуінің жалғыз пәрменді принципі боп көрінеді, міне, сондықтан діни тәртіптің орнатылуы немесе қайта жандануы тек соған ғана делінеді.

Р.Ж.: Иә, дәл солай. Нағыз "құрбандық текелері" болып, адамдар олай деп анықтай алмайтындар табылады, яғни адамдар олардың күнәсіна шүбәсіз сенетіндер. Бұл уақытқа шейін біз біздің фундаменталды гипотезамызды қажетті және әдейі түрде өте үстірт түрде әйгіледік. Енді ор қадам сайын заттар нақтылана түседі.

ЕКІНШІ ТАРАУ

МӘДЕНИЕТТІҢ ЖӘНЕ ОНЫҢ

ИНСТИТУТТАРЫНЫҢ ШЫҒУ ТЕГІ

А. Ритуалдық варианттар

Ж.-М.У.: Сіз бір қарағанда, бір біріне диаметралды кереғар көрінетін ритуалды практикалардың өзін құрбандық текесі механизміне келтіруге болады дейсіз. Сіз осының мысалын келтіре аласыз ба?

Р.Ж.: Аманатты өлтіруге ұжымның барлық мүшелерінің қатысуын талап ететін ритуалдармен қатар мұндай қатысуға және аманатпен жұғысудың кез келген түріне тиым салатын өзгелері бар. Онда аманатты өлтіру бұл мәселе жөніндегі мамандарға, діни тұрғыда қоғамдастықтың өзге мүшелерінен пәрменді түрде бөлек, құрбандық шалу рәсімін жасайтын абыздарға қалдырылады.

Онда құрбандық шалуға осынша кереғар екі қатынас қалайша бір механизмнен шыға алады; және қалайша олар, мынаусы немесе анаусы болсын, өздерінің қарама қайшылығына қарамай бұл механизмнің нысаны жөнінде ақиқатты нәрсе айта алады?

Аманаттың өлімі қоғамдастық ішіндегі қатынастарды өзгертеді. Келіспеушіліктен бітімге ауысу оның нағыз себебі, ұжымды зорлықтың біріктіруші миметизміне емес, аманаттың өзіне телінеді. Бейбітшілікке оралудың нағыз себебін ешқашанда түсінбей, діни ой барлық нәрсенің әлгі аманаттың ерлігі деп пайымдауға мәжбүр, ол барлық мән берудің орталық өзегіне айналады. Әлгі ой аманатта шептенетін зиянды квазисубстанция, киелілікті ойлап табады және әлгі киелілік құрбандық операциясы және аманатты қоғамдастықтан қуу арқылы пайдалыға айналады.

Сөйтіп, діни ой аманаттан киеліліктің дәнекершісі және трансформаторы — мимесисты — жасауға мәжбүр, ал ол болса өзінің қоғамдастықта таралу мөлшеріне байланысты конфликтке бейім және ажыратусыз; оның құрбандыққа талпынысы одан бітістіруші және реттеуші күшті, жақсы ритуалды мимесисты жасайды.

Діни ой акцентті кейде құрбандық әрекетінің зиянды қырына, аманатқа нашар киеліліктің тартылуына, кейде пайдалы қырына, қоғамдастықты бітістіруіне жасай алады. Бірінші жағдайда жүйенің аманатпен қауышудан өте қауіпті, өзі тиым салатын нәрсені көру мүмкіндігі туады. Дәл сол кезде құрбанды өлтіру абыздарға, әсіресе жұғу қаупіне қарсы тұру үшін жақсы қаруланғанға қалдырылады. Және, әрине, бұл абыздардың өздері өздерінің қызметін бітіргеннен кейін ұшықтаудың өте төзімсіз ритуалдарынан өтуге мәжбүр болады.

Керісінше, акцент пайдалы өзгеріске қойылса, барлықтың бірдей қатысуы оның занды пайымы болады.

Бұл рәсімнің екеуі де негізқалаушы механизмнің тек бір бөлігін ашады, бірақ этнологтар өздеріне бұл жөнінде есеп бере алмайды, өйткені олар ритуалды аманаттың тиімділігін де, оған діншілдік беретін қоснұсқалы трансференцияалды интерпретацияны да көрмейді.

Г.Л.: Сіз өзге мысал келтіре аласыз ба?

Р.Ж.: Міне, өзге мысалы. Кейбір ритуалдар құрбандықты таңдау қамын қалдырмау үшін, яғни оларды бір бірімен ұрыстырмау үшін кейде өте шытырман еріксіз процедуралады қарастырады.

Алайда, аманатты таңдауға кездейсоқтықты енгізудің орнына аманаттың өте арнайы екенініне сендіру үшін барлық мүмкін нәрсені жасайтын өзге ритуалдар бар. Демек, біз мұнда да жалпы негізді жоқ қылатынға ұқсайтын қарама қарсы нәрсемен істеспіз. Жалпы негізге сену үшін, дейді мұнда, Жирар айырмашылықты көрмеуге, немесе оларды білдірмей жасыруға тиіс.

Бір кезде қажетті түрде оған оның бенефициариялары телитін негізқалаушы механизм мен киелеуші интерпретацияны ұғынғанда екі пайымның да тең дәрежеде мүмкін екені түсінікті болады. Миметикалық дағдарыс шеңберінде құрбандық тек қана көп антагонисттердің бірі, ол барлық өзгелердің двойниті, олардың егіз-жауы, бірақ миметикалық шептену дағдарыс пен бітісудің барлық мәнденуін келтіреді. Сөйтіп ол ғажайып түрде мәнді және арнайыға айналады. Демек, онда кездейсоқтықтан арнайыға, ұқсас тұлғалардың ақыры және ажыратуға оралу жүзеге асады.

Діни ешқашанда екі сәтті бір уақытта ұстамайды және оларға тең мән бермейді. Ол акцентті кейде біріне, кейде өзгесіне жасайды; демек бір жағдайда еріксіз әрекеттерге барса, өзгесінде, керісінше, арнайылық туралы қамдану басым. Мұнда тағы да екі қарама қарсы рәсімдер зорлықшыл бастауға қарсы шығудың орнына, оны куәландырады, өйткені олардың екеуі де негізқалаушы операцияның ол трансферлер туғызған перспективада қалай көрінуге тиіс қалпындағы мәнді қырын бөледі.

Бірақ біз мұнда біртүрлі жаңа және өте маңызды нәрсеге келеміз: ол діни ойға тон оған ашылатын бұл мәселенің тұтас мәнді бөліктерін ұстай алмауы және трансферлер негіздеген тұтастықтың қарама қарсы қырларынан тек біреуін ғана ұстауы, шексіз нұрланған объекттің ол алдымен өз алдында көрсететін тек бір қырын ғана көруі.

Іс жүзінде екі трансферлерден аманат шексіз мәндеудің тұтас негізін жасайды. Рефлексия бұл мейлінше мол полисемияны қамти алмайды; діншілдік оны бір көз тастау арқылы тұтас ұстай алмайды, демек, осы тұтастық ішінен таңдау қажеттілігі туындайды, және олар діни жүйелерді әр жаққа бағыттайды. Мен мұнан институционалды вариациалардың басты негізін көремін.

Діни ой дифференциалды тұрақтылықты зерттейді; демек ол жаппай операцияның бір ғана синхрониялық сәтіне табан тірейді және өзгелерді тастап акцентті соған жасайды. Діни ой ол біздікіне қатысты қанша "синтетикалық" көрінгенімен өзінің есінде сақтаған немесе сақтауға тырысқан құпияға да одан да бетер пайымды; біз кейін көретіндей ол біртіндеген бөлу мен жіктеудің сериясымен әрекет етеді, ал ол болса қызғылықты түрде құрбандық әрекеттің өзін, қатысушылардың құрбандықты бөлектеуін еске түсіреді және олар оның зердеуи эквивалент^ өйткені, шектен тыс нәрсе. Нәтижесінде, діншілдік әрқашанда ажыратушы және құрамдаушы. Ол ешқашанда қайдан шыққанын түсінбейді және ол әрқашанда өзінің бастауынан алыстай береді.

Менің ойымша, барлық тарамға еріп, барлық діни және тіпті діни емес институттардың бастауына келуге болады. Меніңше, адамзат мәдениетінде құрбандық текесі механизміне келтірілмейтін ешнәрсе жоқ.

Менің ойымша, бұл процесстің бәрі тиым белгісі астына қойылуға тиіс. Тиымды ұғыну этнолотиялық ойдың кез келген түрінде билік ететін және бүгінде әсіресе структурализмде басым ажыратуды ұғынумен бір тұтастық құрайды. Дәл осы ұғыну ритуалды практика және тиымдарды талап ету арасында кереғарлық тудырады.

Діншілдікті "шешілмейтін кереғарлық" ретінде түсіну бұлтартпас түрде бастауды жоғалтумен байланысты. Міне сондықтан адамзат мәдениетінің барған сайын тәртіптенуі және жіктелуі сонымен бірге үдеген мистификацияға, қанды іздерді өшіруге айналған.

В. Киелі билеу және орталық билік

Г.Л.: Сіз айтқан нәрсе сіз өзіңіз "la Violence et le Sacre/"15 жұмысыңызда зерделеген инцестуалды және құрбандыққа шалынған барлық өзгеден бұрын киелі билеушілерге қолданылуға тиіс. Монархизмді ақырына дейін пайымдау үшін оны мен сіздің ойыңызды дұрыс түсінсем, тек құрбандық шалу негізінде пайымдау керек.

Р.Ж.: О баста ешбір патша билігі және ешбір институт жоқ. Тек "нағыз құрбандық текесін" құрайтын аманатқа қарсы еріксіз бітісу ғана бар, өйткені әлгінің не екенін ешкім айта алмайды. Барлық өзге адамзат институтыңдай патша билігі о баста тек бітістіру механизмді тудырудың ерігі. Адамдар өздерін алғашқы аманатқа емес, оның идеясына өте ұқсас жаңа құрбандықпен қамсыздандырғысы келеді, және ол идея құрбандық механизмнің тиімділігінен орныққан. Егер тәртіп пен бейбітшілікті орнату үшін оны өлтіру ғана жеткілікті болса аманаттың өзі айыпталған қылмыстарды жасағанына қалай сенбейсің? Бұл толығынан қылмысты аманат ойыны, егер ол алдымен бәрін тәртіптен айыруға қабілетті болса, кейін ол өзінің өлімімен бәрін қайта тәртіптейді, сөйтіп қоғамдастық бұл ойынды қайта қайта ойнай береді; және ойын ережесін сақтаудан оңай нәрсе бар ма аманатқа оның өзі құрбандыққа шалынбай тұрғаңда оның прототипі жасаған деп саналған қылмыстарды жасатау талабынан тиімді нәрсе бар ма?

Біз киелі монархняны түсінбейміз, өйткені негізқалаушы механизмнің тиімділігі аманатқа қатысты ағаттықты, оның кінәлігіне бұлтартпас сенімді талап етеді. Сондықтан әлгі аманат ритуалды түрде инцест және езге қылмыстар жасауға итермелейді.

Алғашқықауымдық адамдардың өздері өндіруге тырысқан механизм жөніндегі білімсіздігі бізге де тән, бірақ олар ең Кемінде бұл механизмнің шынайы екенін біледі; міне сондықтан олар оны өндіруге талпынады. Біз алғашқықауымдық білімсіздігі үстіне қазіргі білімсіздігімізді қосамыз.

" Патшаны таққа отырғызу" ережелері құрбандық шалу ережлеріне ұқсас; олар патшадан миметикалық ангагонизмді арналандыратын құрбандық жасауға бағытталған.

Мұның көрсеткіші, көптеген қоғамдарда патшадан қылмыскер жасау тобырдың оған ритуал бойынша қарсы шығыумен, қастандық көрсетуімен, бірақ одан кейін тағзымды бағыныштылығымен сапарлас. Бұл екі позиция киелілік негіздейтін дағдарыс және бітісі екі трансферлеріне сәйкес.

Патша о баста құрбандық шалуға дейін қалдырылған аманат және мұнда қоғамдастықты миметикалық зорлықтан ритуалды тәртіпке апаратын өзгерістің құрбан есебінен болатыны жақсы көрінеді. Бұл құрбандық іс жүзінде пәс, бірақ ұжымдық трансфер қоғамдастықты барлық жауапкершіліктен босатқандықтан өте белсенді және құдыретті аманат иллюзиясын қоздырады. Патша билігі осы құрбандық текесі жөніндегі тура метафизикалық және діни иллюзияны сахнаға қояды.

Ж.-М.У.: Сіз айтқан нәрсенің бәрі барлық құрбандық институттары мен барлық құрбандықтарға қатысты дұрыс.

Әйтсе де бір мәнді социологиялық өзгешелік бар. Монархия жағдайында аманаттың еріктілік жәй ғана теоретикалық емес. Патша ережелер орнатады және ол адамдарды өзі орнатқан ережелерді орындауға мәжбүр қылады. Заң бұзушыларды ол қатаң жазалайды. Патшаның билігі өте шынайы және оның құрбандыққа шалынуы көбінесе комедия, немесе тіпті, комедияның комедиясы. Өзге аманаттарға байланысты бәрі керісінше. Онда билік тек теорияда ғана ол көп болса аса әлеуметтік мәні жоқ кейбір артықшылықтар берер, ал құрбандық шалу болса толығынан шынайы, аманатты шын өлтіреді.

Г.Л.: Сіздің гипотезаңыз барлық институттар арасындағы аналогияны есепке алады, бірақ тек жалаң сөзге тана қанағаттана алмайтын қазіргі бақылаушы патша мен құрбандық арасында ұқсастықтан гөрі айырмашылық коп екенін айтады және оның ойынша сіз институттардың арнайы өзгешелігіне назар аудармайсыз.

Бірінші жағдайда мәселе қоғамда шын билік ететін құдіретті персонаж, патша туралы, ал өзгесінде — қалауыңыз болса бәрін өлтіре салуға болатын бейшаралармен. Әрине бұл айырмашылық социолог үшін өте маңызды, оның маңыздылығы сондай, ол патшаның құрбандыққа шалынуын — және құрбандық билігін өте тектеулі мәні бар мизансцена ретінде қарастырады. Сізге билік әрқашанда діни маскаларда жасырынатынын және сіздің осы маскалардың аңқау құбаны екеніңізді үйретеді.

Р.Ж.: Құрбандыққа шалынған патша; адамдарды оларға ұсынылған тирания астамшылығы жөнінде алдауға тырысатын билік идеясінің өзі осында емес пе? Мүмкін, біз монархияда құрбандық шалу комедиясымен, немесе комедияның құрбандық шалуымен істес шытармыз?

Біз тезисімізді басынан бастап қайталайық. Барлық адамзат институттарында әңгіме алдымен және әрқашанда жаңа құрбандықтар арқылы бітістіруші ұжымдық жазалауды өндіру. Алғашқы аманат өзінің кез келген келіспеушіліктің және кез келген келісімнің көпекөрінеу негізі ретінде адам қолы жетпеген және сұмдық абыройлылыққа рақаттанады.

Оның соңынан келген аманаттар бұл абыройлылықты мұра етеді. Дәл осы абыройлылықтан кез келген саяси, немесе діни еріктіліктің принципін іздеу керек.

Ритуал әдеттегі оларды тура мағынасында "құрбандық" деп атайтын құрбандық түрлері емес саяси институтты, монархиялық билікті жасауы үшін қандай оқиға талап етіледі? Аманат оған берілген өлтіруді кейінге шегеруді пайдаланса, оған бодандылардың көрсететін тағзым мен құрметін тиімді билікке айналдыру үшін сол жеткілікті. Онда аманатты таңдау н и оны құрбандыққа шалу арасындағы уақыт аса көп мөлшерде ұлғаюға тырысады. Және бұл ұлғаю болашақ құрбандыққа өзінің қоғамдастықтан шын астамшылдығын қамтамасыз етеді. Бұл астамшылық асқан құдіретке жетіп, ал қоғамдастық бағыныштылығы құлдыққа айналғанда, онда монархтың шын құрбандыққа шалынуы нақты беймүмкін болады, ол енді тіпті мүмкін емес. Бірден үзіле қою үшін құрбандық шалу мен монархия арасындағы қатынас тым п.и ыз, бірақ ол өзгеріске түседі. Құрбандық шалу рәсімінде әрқашан орынбасарлар болады, сондықтан әрқашанда өзіңнің орныңа өзгені қойып, құрбандыққа тек орынбасардың орынбасарын шалуға болады. Кейде, тіпті, Фрезер жазған тибеттік Жално сияқты орынбасардың орынбасарының тым шынайы билікке жететіні сонша, енді оны құрбандыққа шалуға болмайды, енді оның өзіне орынбасар керек. Сөйтіп құрбандық шалу барған сайын рәсімнің шетіне шығарыла береді. Ақыр аяғында ол жоқ болады. Мұны қазіргі монархияға қарай эволюция, "өз мағынасындағы монархия" 'деп атауға болады.

Керісінше, аманаттың еріктілігі нақты билікке құйыла алмаған барлық жерде "өз мағынасындағы" құрбандық шалуға қарай кері эволюция жасалады. Аманаттың өлтірілуі шегерілудің орнына, нығызданады. Аманаттың діни билігі әр қадам сайын мардымсыз бір артықшылқтарға ауысады. Ақырында өлуге тиіс кісіге жасалған бұл привилегиялар, өлім жазасын орындау француз ритуалындағы өлім жазасына кесілгенге сигарет немесе бір стакан ром беру сияқты, жәй адамгершілікке ұқсас.

Ж.-М.У.: Демек, сіздің зерделеуңізде шынайы бір жерде нағыз" патшаны "нағыз" құрбандыққа шалу жасалып жатыр, немесе "нағыз" аманат шын саяси билікке ие деп айту міндетті емес. Демек, сіздің пайымыңызда саяси аңғалдықтың, немесе шындыққа жанаспаушылықтың ізі де жоқ. Шындыққа жанаспайды деп өздерінің структуралық шахмат тақтасын кез келген шынайы әлеуметтік контексттен тыс, немесе шынайы әлеуметтік контекст үшін символогиялық аналогияларда ешбір есеп бермейтіндерді атауға болады.





Р.Ж.: Социологиялық тезистің әрқашанда ритуал онсыз өмір сүре алатын және өз тірлігі үшін оны қажетсінбейтін институтарға катысты қосалқы нәрсе деп айтатын идеяның варияциясы екенін баса айту керек.

Бұл перспективалардың біз үшін табиғи және өзінен өзі екені сонша, олар біздің ең жиі қолданатын терминологиямызға қосылған. Біз монархия киелі дейміз, алдымен монархия, кейін киелілік жүретіндей, киелілік одан бұрын болған ешбір қайта ашылуды күтпейтін монархияға қосылғандай.

Егер біз патшалық билікке, немесе қазіргі ең ритуалға бағынышсыз мемлекеттегі орталық билік деп аталатын нәрсеге, оның қазіргі кездегі қызметіне қарасақ, ол тіпті өте құдыретті болса да, таза билік етпейді, ол қарапайым және таза басып-жаншудың орнына, өзге бір нәрсені қолданады.

Патшалық билік қоғамның дәл жүрегінде орналасқан. Ол ең негізқалаушы ережелерге бағынышты қылады; ол адам тірлігінің ең құпия операцияларына, сексуалды және жанұялық өмірге бақылау жасайды; ол біздің өзіміздің ең аяулы ішкі сырларымызға енеді, бірақ алайда көптеген қатынастарда ол өзі бейнелейтін ережелерден өзі қашады. Әулие Августиннің құдайы сияқты ол бір уақытта біздің сырымыздан гөрі сырлы және ең шеткі қырымыздан гөрі қырлы.

Бұл идея билікті көксеген индивидтардың таза және қарапайым ой жемісі болуы үшін тым күрделі, ондай болғанда оларға оларды киелеуге дейін мәжбүр егетін аңғарымпаздықпен тура миға сыймайтын күш тон болу керек еді. Патша өзінің шығу тегін өзінің "тәңірлік хұқығын" насихаттау өнерінде жасыратын жасанды салтанатқа оранған қарақшылар басшысы емес.

Егер тіпті адамдар өзіне немесе сыртқа көз тігіп киелі биліктің бір уақытта имманенттілігін және трансцендентілігін байқаса да, тіпті егер олар оны тұтастай ойлап тапса да олардың оны қалай өз ішінде орнатқаны, бүкіл қоғамға таратқаны, нақты институтқа және басқару тетігіне жеткізгені түсіну мүмкіндігінен мүлде тыс нәрсе.

ГЛ.: Өзге сөзбен айтқанда сіз ешбір ең қатыгез тирания, немесе "қоғамдық келісімнің" абстрактты жақсы ниеті патшалық институтын түсіне алмайды дейсіз. Бұғаншамасы тек дін ғана қабілетті және тек ритуалды парадокс қана орталық биліктің парадоксын өндіреді.

Р.Ж.: Биліктің шығу тегі өзінде емес екенінің дәлелі, көптеген қос нұсқалы (дуальды) деп аталатын қоғамдарда оның ешқашанда болмағаны және ешбір индивидтің оны ойлап таппағаны.

Мәселе биліктің діни көлгірсуде жасырына алу мүмкіндігін жоққа шығаруда емес. Керісінше. Оның мұны жасауға бейім болатыны, ол бір күні нағыз билікке аймалғаннан кейін діни формалар әрқашанда оның хұзырында болады. Таза социологиялық пайым ешқашан түсіндіре алмайтын нәрсе, патшалық комедиясы әңгіме шынымен комедия туралы болғанда да, құрбандықтың комедиясы. Дәл сол сияқты социология ритуалдық өлтіру неге әрқашанда құрбанға еріктілік символдарын беретінін ешқашан түсіндіре алмайды.

Өзін қашан қандастары жеп қояды деп күткен Тупинамба тұтқынының қалайша құрметі тек киелі патшаға тән тағзым ету объектіне айналатынын қалай түсіндік? Бізге бұл құпияны кім түсіндіреді? Еріктілік және құрбандық шалу арасында барлық жерде символикалық байланыс орнатылған. Билеушілік осы байланысудың көп формаларының бірі ғана, ондағы барлық шынайы социологиялық салмақ еріктілік жағына түскен. Тек билеушілікке ғана жарамды түсініктеме саяси құпияланған биліктің теориясы ретінде шынайы емес. Көптеген институттардың жалпы сипаттамасын ұғыну үшін мейлінше ең жалпы түсіндірмені қабылдау керек.

Ж.-М.У.: Өзгеше айтқанда, сіз үшін структурализм қалай социологиялық шынайылықты өшірсе, социологизм символикалық структураларды өшіреді. Мәселе шынайылықтың бұзылуының екі нұсқасынан біреуін таңдауда емес. Сіздің құтқарушы құрбандық жөніндегі гипотезаңыз оларды ұштастыруға мүмкіндік береді.

Р.Ж.: Мен бұған сенімдімін. Киелі монархия және өзге діни формалар арасындағы біртектілік кездейсоқ немесе үстірт қолдану болу үшін тым айқын.

Г.Л.: Монархияға қатысты құдайлану идеясын қалай түсіндіресіз?

Р.Ж.: Меніңше, басты айырмашылығы өте айқын. Монархияда интерпретация акцентті аманатты таңдау мен оны өлтіру арасындағы интервалға қояды, демек бұл әлі құрбандыққа шалынбаған құрбандық, өлі тірі аманат. Тәңірлеуде, керісінше, интерпретация акцентті өлтірілген аманатқа қояды, демек, бұл қоғамдастықтан қуылған киелілік.

Бірінші жағдайда киелі күш әрқашанда бір, тірі және патша тұлғасында жүзеге асқан; екіншісінде, тәңірі "тұлғасында" ол жоқ.

Киелі принциптің дәл осы жоқ болуы заттарды тәңірлеуде одан сайын абстрактты қылады, барған сайын айқын айырмашылық пен жіктеуге мәжбүрлейді. Мысалы, құрбандық шалу бастауды қайталауда дәл бола алмайды, өйткені тәңірі одан тыс. Құрбандық шалу алғашқы әрекеттен өзгеше болғандықтан, ол әдетте әлжуаз қайталану идеясына дамиды, ол киелілікті өндіреді, бірақ бұрынғыдан әлжуаз сапада, сосын ол да қуылуға және тірлікті көбейтуге және нәрлеуге тиіс. Дәл осыдан киелі күшке сый ретіндегі құрбандық шалу идеясы туады.

Монархияда, керісінше, бастау op таққа отыруда және әр құрбандық шалуда қайталанады. Сөйтіп осы қайталаудан өзге нәрсеге орын жоқ. Ақыр аяғында тіпті монархиялық оқиғаға тәуелсіз мифке де орын жоқ. Билеушілік ол әрекеттегі мифология. Патша әрқашан қайталайтын әрекеттерден тыс есте сақтайтын ештеңе жоқ, бұдан тыс патшаның өзі қорқуға немесе тағзым етуге тұрмайды. Міне, сондықтан монархия, оның құрбандық шалу институтымен байланысты қалпында аса әшкерелеуші институт боп қала береді. Тіпті таққа отыру патшадан құрбандық текесін жасайтынын мойындайтын этнологтар бар. Мысалы, Люк де Гейш өзінің киелі инцест туралы кітабында Руандадағы таққа отыру ритуалын атап өтеді. Онда патша және оның анасы өлімге кесілген ретінде бір-біріне байланған түрде көрінеді және абыз былай дейді: "Мен сені найзамен, семсермен, умен, мылтықпен, шоқпармен жаралаймын, етер бір әйел жебе, найза... жарасынан өлсе, мен бұл әрекеттерді сақан көшіремін".

Мұнда киелі патшаның құрбандық текесі екені жақсы көрінеді және ол қияли немесе фрейд мағынасындағы қылмыстың емес, шынайы зорлықтың құрбандық текесі. Көптеген этнологтар патшаның құрбандық текесі екенін аңғал мойындайды, бірақ олар бұл ең жындысүрей еркіндіктің және ең шексіз басып-жаншылудың қызық одағына көп кідірмейді. Олар мұнан біздің Республика президентінің Құрметті легион басшысы болуы сияқты бір " таза табиғи" нәрсені, монархияға бір қосалқы функцияны көреді, немесе бұл тақырыптан ойда немесе болмыста болуы беймүмкін бір құбыжықтан қашқандай қашқақтайды, ал біз болсақ, белгілі мөлшерде барлық монархияларда және ақыр аяғында барлық құрбандық институттарында әйгіленген бұл шептердің ұштасуын ашамыз. Біздің өз ұғымдарымызға кереғар дәйектерді пайымдаудан бас тарту іс жүзінде естен тандырушы күшке ие.

Егер патшалық және тәңірлік принциптер бірі бірін жойса, олар: "дағдарыстың зорлап шешілуін қалай қайталау керек?" деген фундаменталды ритуалды сауалдың екі түрлі шешімі болғандықтан. Патшалықта құрбандық шалудан бұрын, ал тәңірлеуде кейін болатын нәрсе басым. Екі шешімнің де тең мүмкін екенін ұғыну үшін, біз қазір айтқалы ниеттенген көпмағыналық пен көпнұсқалық туралы есте сақтаған жөн. Құрбандық шалу ол әмбебап айналмалы маңдайша; сондықтан оны өзі ретінде қайталауға болмайды және нақты ритуалдар әрқашанда нәтижелері оңай анықталатын, нақты институттарға қатысы бар өзгелерді есепке алмайтын бір синхронды сәтке акцент жасайды.

Ж.-М.У.: Бұл сәйкестіктерді бір кезде анықтағасын, құтқарушы құрбандық туралы тезис енді жәй қиял боп саналмайды; оның шынайылығы көпекөрінеу болғаңдай, бірақ этнологтар оны қабылдамайды, өйткені олар өздерінің олардың, ойынша баяғыда бас тартқан ойлау тәсілдерінің әлі де болса қай мөлшерде ықпалында қалтаңдарын байқамайды. Олар әрқашанда тәңіріні "табиғи" деп елестетеді; киелі патша тәңіріден ритуалды формалардан тәуелсіз тірлік ететін саяси биліктің пайдасына белгілі бір ауытқудың нәтижесі.

Р.Ж.: Барлығы патша — "тірі құдайдың" нұсқасы деп қайталай береді, бірақ ешкім тәңірі өлі немесе ғайып болған" патшаның нұсқасы деп айтпайды. Содан біздің бейшара ұғымдарымызды бұзбау үшін патшаның құрбандығынан, патшаның киелілігінен бір қосалқы идеяны көреді. Бізге біздің пайымдарымызда тәңірі идеясымен анықталатын арнайы теология басшылық етеді. Бұл теологияда діни скептицизм ешнәрсе өзгертпейді. Біз тәңірі атауындағы барлық діни схемаларды қайта пайымдауға мәжбүрміз, өйткені біз одан құтқарушы құрбандықты көрмейміз. Етер сіз психоанализ бен марксизмге көз тіксеңіз сіз бұл теологияның олардың ажырамас бөлігі екенін көресіз.

С. Ритуалды көпнұсқалылық және институционалды

арнайылық

Ж.-М.У.: Егер әлеуметтік нұсқада өте алшақ және структуралық қатынаста өте институттар бір бастаудан тараса, онда адамзат мәдениетінің олар әлі бір бірінен ажырамаған сәт болуға тиіс. Мүмкін этнологиялық дәйектерде бұл бүтіндіктің бәрі бар шығар, олар патшалық және құрбандық этикеттер бірдей қолданылатын құбылыстар, олардың екіұштылығы сондай, тіпті қалыптасқан сөздіктерден ұстау беймүмкін және біздің мәдени платонизмнен тым алшақ.

Р.Ж.: Меніңше, олар бар немесе бар болған және ең кемінде, олардың кейбіреуіне байланысты бізде олар туралы тым мінсіз болмаса да, ақиқатқа жақын суреттеулер бар. Олар ажыратушы ойдың заңдарын қабылдамайды. Бірақ, олар құтқарушы құрбандық ретінде суреттелетін кітаптар фантастикалық деп айтылады. Фрезерге ұқсас адамдар кейде біз талап ететін нәрселерге жеткілікті сәйкес құбылыстарды қабылдай алады. Және мысал келтіргеннен гөрі синтетикалық резюме келтірген дұрыс. Оның ойынша, мәселе бір біріне еріксіз таңдау арқылы мұрагер болатын патшалықтың қызық гүрі жөнінде ауылдың барлық жасөспірімдері сайлануға хұқылы, бірақ монархқа тиісті сексуалды және өзге артықшылықтарға байланысты күтілуге болатын жедел қастасудың орнына кандидаттар барынша күш жұмсап, бұтақтар арасына і ашады. Жаңаша таңдалған ретінде ең нашар жүгіретін, бірінші қолға түскен саналады.

Егер қазіргі этнология мұндай суреттеулерден бас тартса, ол онан жіктеуге және классификациялауға тұратаны нәрсені таппағаны. Әрине, оны "патшалық билік" атауында суреттеуге болады, бірақ көне авторлар өздері оны дәл солай суреттетесің, оны күлкілі санайды.

Егер патшалық билікті құрбандық шалу ауыстырса, мұның күлкілі сәті аз, бірақ бір терминологияны өзгесіне ауыстырудың мағынасы жоқ. Біз оны жақынырақ қарастырсақ болғаны, бұл аспект өзін ауыстырып, өзге жаңаша аспекттерді көріне береді. Егер сексуалды артықшылық арқылы болатын ойнақы көз қысудың орнына мұнымен қылмыс терминдарында айналыссақ, онда монарх қоғамдастық күнәсін мойнына алып, өлімге кесілген, біз қабылдамаған мағынадағы "құрбандық текесі" ретінде өзгеріске түседі. Ал егер патшаны жеп қойса, (ондай нәрсе де кездесе береді), онда ол семіруге жаралған жануар ретінде көрінеді. Одан қоғамдастық үшін өз өзін құрбандыққа шалуға тиіс абызды, немесе жоғары қасиеттіні көруге болады, бірақ, іс жүзінде ол қуылуға тиіс.

Ж.-М.У.: Әрине, жіктеуге жатпайтын формалар этнологиялық суреттеулер айтқаннан гөрі әлдеқайда көп. Іс жүзінде олардың сіз айтқан түрде мәдени платонизм арқылы санадан тыс түрде қайта қаралуы және түзетілуі мүмкін. Мәдени платонизм дегеніміз адамдық институттар мәңгі институттар деген ұшқары пікір; олар дамуды қажет етпеуі мүмкін және шыту тегінен мүлде тәуелсіз. Адамзат мәдениеті мүлде өзгеріске жатпайтын идея, ол туралы түсінік адам ойға оянған сәтте отан бірден беріледі. Оны ұғыну үшін ол иә өзіне көз тастау керек (онда ол туа біткен ретінде тірлік етеді), немесе ол Платон айтқандай зерделеуге көнетін аспанға қарау керек.

Р.Ж.: Дәл осы платонизмді қарастырған жөн; оның көптеген адамдарды қызықтыратыны сонша, осында тұтас ритуалды матрица ретінде ұсынылған генезис парасат үшін жанжалды, беймүмкін көрінеді. Менің ойларым жөнінде мен түрлі институттардың арнайылығына назар аудармайды деу, менің оларды құрбандық механизмнің жемісі, функциясы ретінде көрсеткенімді көрмеу. Біздің бастаудан мәдени формалардың мәңгі айырмашылықсыздығына көбі үшін жалпы дін мен оның тармақтарын тапқан жон.

Әмбебап платонизмнің оған кереғар құбылыстарды жасыру үшін қалай тәртіп орнататыны өте айқын. Егер бізбің екіұшты ритуалды патшалық билік атауында қолдансақ, онда құрбандық шалудан бастап, қабылдаған идеяға сай емес аспекттерді минимумға келтіру талпынысы туады, бұл аспектті енді қызық аномалия, қате бақылау ретінде есепке алмайтын болады. Егер керісінше, ритуалды құрбандық шалу атауында анықтаса, онда әлгі қарама қарсы шешімде алда болған институттың өзге аспекттері ығыстырылады. Барлық бұл анықтауға жатпайтын ритуалдарда да тақ пен құрбандық тасы арасында еш айырмашылығы жоқ, әңгіме, осы тасқа бітістіруші, өйткені, бәрі бір ауыздан қабылдаған өлтіру негізінде ерікті құрбанды орналастыру. Егер жоғары билік пен ұжымдық құрбан шалудың бұл жолғы таңғажайып бірлігі бізге сұмдық көрінсе, егер бұл жанжалды оқиғаны анықтау үшін біз сөз таба алмасақ, оны ақырға дейін ойлауға қалауымыз болмағандықтан. Демек, біз осы сұмдық құрбандықты ұнатпайтыңдардан өзіміз ойлағандай алысқа кетпегенбіз, өйткені, олар адамзат заңынан тыс қояды, өйткені олар оны өлтірудің алдында оған тағзым етеді.

Г.Л.: Демек, бұл таңданыс тудыратын формаларды есепке алмауға болады деп санау, олардан "мойындалмаған" этнологтардың ойлап тапқан маңызсыз теоретикалық ауытқуларды көру, өзіңді сол құрбандық шалатын алғашқы қауымдық адамдардай ғана көрсету. Бұлайша келі, атауға болмайтын нәрсені бізді бүгінге шейін қоректендіретін қанағатшыл және дифференциалды этнологияның сыртынан шығарып тастау.

Р.Ж.: Заттардың бұл нұсқасы біздің ой тәсілдерімізге әлі шынайы қауіп төндірмейтіндіктен бұл сыртқа шығару күлкі арқылы жүзеге асады. Кезінде фарс актерлеріне, Фрезердің анайы жабайыларына күлген еді. Енді біз осындай ертегі таратушылар ретінде көрсетілетін бізден бұрынғы этнологтарға күлеміз, біз "этноцентризмге" белшесінен батсақ та, өзімізді одан бос санаймыз, өйткені біз діни ой түрін, жабайы деп аталатын ойдың өз мәнін ақтай алмаймыз. Күлкі ритуалды қуып шығады, және ритуалдың өзі де қуып шығудың одан гөрі оригиналды формасы. Әрқашанда алдымен құрбандық ритуалдарында, кейде зердеуі әрекеттерде бейнеленген сұм құбыжықты қуады, бізге ойлау заңдарына қарсы нәрсені ойлауға тырысу, уақытты зая жұмсау дейді.

Ж.-М.У.: Ритуалдар біздің әдетті ұғымдарымыздан қашқан сайын, сол мөлшерде анықтаусызға және қабылдаусызға айналады. Ал олар алғашқы ритуалды проектке жақындаған сайын, олар біз ұсынған атауларда оқылуын талап етеді.

Р.Ж.: Институттар біз талап еткен арнайылыққа ие емес барлық жерде, біз оларды арнайылауға оңай келісеміз. Ерік бұған араласуға тиісті емес, дағдылы қимылдардан бас тартсақ болғаны. Нәтижесінде институционалды зерделеудің еріксіз платонизмі өз жұмысын бітірмеген барлық жерде этнопогиялық ойдың күшейтілген платонизмі эстафетаны қабылдап, дамуды аяқтайды. Бұл платонизм жеңуге беймүмкін дәстүрдің мұрагері болғандықтан, одан құтылу қиындай береді. Барлық жерде қылдай болса да айырмашылық табатын көзқарас, институттарды алдынала анықталған файлдарға орналастыруға тырысатын көзқарас, еріксіз түрде қасиетті деп саналады; ол барлық мәдени эволюция процессін аяқтайды. Міне, біздің тамыры өте терең зердеуи механизмдардың құрбандығы болғанымыз сонша, біз оларды тіпті байқамаймыз; және бұл барған сайын қажетті бола бастаған этнологиялық көзқарастағы нағыз төңкеріс.

Егер қара тақтада кубтың қырларын сызсақ, ол иә ойдымды, иә шығыңқы көрінеді. Біздің қабылдауымыз, алғашқы қабылдаған тұрақтылықтың тұтқыны, бір түзілімнен өзгесіне қинала өтеді. Этнологияда да солай; біз белгілі институттың белгілі мағынасындағы жалғыз пайымды қабылдаймыз, ал оны өзге және көптеген өзге мағыналарда да қабылдауға болады.

Егер, тіпті, бір түзілімнен өзгесіне көшу қиын болса, олардың екеуіне бірдей ие болу үшін шешімнің бірі немесе өзгесінен бас тарту да қиын. Ол үшін әлгі фигурада ақыл үшін салыстырмалы түрде қанағатты, бірақ бірін бірі өзара жоятын болғасын ақыр аяғында қате түзілімдердің барлық матрицасын ұстау керек.

Г.Л.: Таза жіктеуші этнология, әрбір институтты оның дәйектерін сорттау факторына айналуға тиіс файлға тәртіптеуге тырысқан этнология, ғылымның соңғы табысын айырмашылықтардың дәлдігінде көретін этнология жалпы структуралық матрицаның мүмкіндігін қабылдаудан бас тартады. Ол өзіне кереғар институттардан бас тартады, өйткені, олар оның өзіндік нанымды нәрселерін жойын жібере алады. Ол оның барлық нәрсені жіктеу талабына кедергі жасайтын заттарды ұмытқысы, немесе абыройдан айырғысы келеді. Ол енді алда не жасау керек екенін көрмейді. Жіктеуге қатысты ең ұятқа қалдыратын институттар ең қызық болып шығады, өйткені, олар бізге қол жеткен арнайылықтан бұрынғы ахуалды көрсетеді.

Р.Ж.: Мұндағы әңгіме барлық нәрсені араластыру, мистикалық экстазга жету немесе зорлыққа тағзым емес. Әңгіме ерекшелектер де жоюда емес, оларды Деррида айтқандай, "деконструкциялауда". Құтқарушы құрбандықтың механизм! анықталған сәтінен, біз алқаның екі жағын да ұстаймыз, және "деконструкция" біз оған қол жеткізгесін, "реконструкцияға" айналады. Генезис перспективасы мен структура перспективасы бұрынғы тәсілдердің барлығының шекарасынан асатын пайымдау тәсілінде бірігеді.

Дамуды әрқашанда мәдени өзгешелікпен аяқтаудың орнына оның аяқталмай қалуы мүмкін екенін, оның біздікіне ұқсас суреттеулерді тіпті әлі бастала қоймағанын баса айту маңызды. Бұл әңгімелеулерді шындыққа жанаспайтын қылатын олардың ішкі қабілетсіздігі емес, біздің зердеуи тиымдар. Бұл суреттеулер жеткілікті түрде нақты бола алады, өйткені олар өздерінің тиымдарынан асып шықты және бізге құтқарушы құрбандық механизмінен туындатып таза теоретикалық және схематикалық түрде көптеген өлшемдер бойынша адамзат мәдениеті дамуының белгілі кезеңіне сай болуға тиіс картиналарды әйгілейді.

Мұнда көптеген жерде үрдістік көп мәнділік іздері көрінеді, зерттеуші оларды өшіруге қатысудың орнына аса ұқыпты зерделеуге тиіс. Бұл элементтерді керексіз және қосалқы, жоқ болуға бейім деп санаудың орнына, олардың институттарда әрқашанда басты элементтермен ұштасатынын және сөйтіп бір ансамбльді әрқашанда қайта кұратынын ұғынған жөн. Егер ритуалдардан әлі босанбаған, әлі толық институцияланбаған институттарды жақынырақ қарастырсақ ең қорлы жағдайдың ең ең адуындысымен ағындастығын барлық жерден байқауға болады. Бағыныштылық белгісі әрқашанда билік белгісіне және vice versaға ауысады.

Мұндай құбылыстар нұсқасында Фрезер немесе Леви-Брюль сияқты, жабайыларды олардың өздерінің ұғымдарын шатастырғанына кінәлаудың қажеті жоқ; кейінгі Леви-Стросқа еріп ритуал ой мен тілге табанды бұрылды деп айтудың қажеті жоқ; жaнжaлдан бас тартудың орнына оны қабылдаған жөн. Бірақ оны діни және философиялық ой қабылдаған тәсілмен қабылдамау керек. Барлық мистикалық түсініктемелерден және оның coincidentia oppositorum га, негативтіліктің сиқырлы күшіне және дионисиялық ізгілікке ұқсас философиялық суррогаттарынан бас тарту керек. Гегельден бас тарту керек және Ницшеден бас тарту керек.

Біз өз-өзімізге мәнді парадокстан парасаттың қарма қарсысы болатын рационализмнің арьергардты ұрыстары арқылы аластатылуға рұқсат етпеуіміз керек. Рәсімді институттардың көбісінде структураның кереғар элементтері арасындағы мөлшерлеу және маңыздылық тиімділігі сондай, заттардың түзілімін сол тізеге басып. әлгі парадокс йен кереғарлықты әрқашанда жоққа шығаруға болады.

Әрқашанда оларды теологтар мен философтар тапты деп айта салуға болады. Әрқашанда құрылымдарды қарабайырландыруға болады, бірақ адам туралы ғылымдарда олардың пайда болуынан бастап билік ететін бұл азғырымға қарсы тұру керек.

Адамзат институттарында "мінсіз табиғи" және әлде де оларға жабысатын ритуалды пережиткалармен бетпе бет келтендеті қуақы скептицизм теолошяның тура мұрагерлері. Наным жоқ болған сәттен институцияны ақырына дейін ойлаудан бас тарту дәл осы форманы қабылдауға тиіс, өйткені өзге жол жоқ. Міне, сондықтан бізге әлде де билік ететін және діннен табиғи институттарды пайдалану мақсатыңда абыздардың кең ауқымды жасырын бүлігін жасайтын вольтерлік интерпретацияны қайта қарастыру керек. Өйткені ол олардан бастауға жібермейтін бір еріктің жемісі ретіндегі, құрбандық культтар менен жабайы мифологиялардың айқын ақырынан кейін діншілдікке қатысты скептикалық формалар қабылдайтын ерік жемісі ретіндегі діншілдіктің тура мұрагерін жасайды.

Дюркгейм расында да бірінші болып діншілдік бұл скептикалық қуақылығына жауап берді. Сондықтан нағыз табанды эмпириктер оны мистицизмге жақын деп айып тағады. Және мен оларға бұл арада біз белгілеуге ниеттенген генезистардың қатаң рационалды сипатына қарамай одан да гөрі алдампаз көрінуге тиіспін.

Ж.-М.У.: "Деконструкцияны" аяқтау үшін, генезистің механизміне жақындау керек және біз құтқарушы құрбандықты миметикалық процесстің нәтижесі ретінде пайымдағанда, қолымызда алқаның екі ұшын, адамзат мәдениетінің альфа және омегасын ұстап тұрмыз.

Р.Ж.: Құтқарушы құрбандықты символизация механизмі ретінде ашудың өзі деконструкция дискурсын оны бір уақытта аяқтай отырып, қолдайды. Оның құтқарушы құрбандық антропологиясына әлі бойламағандығынан, ол ақыр аятыңда тек пайдасыз сөз акробатикасына кесілгендей; оған жетіспейтіні негізгі сөздер емес; сөздер аймағында ол аса талантты, оған сөз сыртыңда тұрған механизмдер көрінбей қалады. Егер сіз Дерриданың үздік пайымдауларындағы басты терминдерді қарастырсаңыз деконструкцияланған философиялық ұғымдармен қатар әңгімен әрқашан киеліліктің парадокстары туралы. Бірақ олар деконструкцияға ұшырамайды және сондықтан оқырман көзінде одан бетер жарқырай түседі.

Хайдеттерде де солай. Оның болмыс туралы барлық айтқаны бізді киелілікке әкеледі, бірақ философтар мұны болдырмайды, өйткені олар Платоннан және Сократтан бұрынғылардан грек діншілдігіне көтеріле алмайды.

Бұл әлдеде мөлшерлі деконструкция барлық мәдени белгілердің дағдарысын білім мен тілдің табанды қауқарсыздығымен шатастырады. Ол философияға сенбейді, бірақ философияда қала береді. Ол қазіргі дағдарыстың сыртыңда мәдениет туралы енді философиялық емес рационалды мүмкіндіктер бар екенін көрмейді. Ол бұл стадиясында таза әдеби эффектпен бір киеліліктің таза жарқылын қызықтауды ұнатады; оған таза вербализмге азу қаупі төнген. Және сыншыл-әдеби және университеттік шәкірттер көрмейтін нәрсе, әдеби ләззатану тек соған арнайы талпына бергенде жоқ болады. Егер Деррида да шынымен "бір нәрсе" бар болса, ол тек қана онда өзге нәрсе бар болғандықтан: киелілік механизміне қатысты , бірақ құтқарушы құрбандықтың сыртыңда қалған деконструкция.

Ж.-М.У.: Нәтижесінде, құтқарушы құрбандықтан туындатылып нағыз структурализмді, ол структуралды жасап, сосын жоятын болғандықтан тек қана синхронды емес, барған сайын диахронды структурализмді негіздеуге болады.

Р.Ж.: Өйткені, қазіргі структурализм мүлде қабылдай алмайды, ол мұнан тек жалған тарихи генезистерге қайта оралуды көреді. Ал біз болсақ ешқашанда жеке оқиғалар немесе хронология жөнінде айтпаймыз; біз жарату және азу механизмдерін қызмет етуге мәжбүр қыламыз, олар әрқашанда өзінің сәйкестігін көрсетеді, өйткені, олар ритуалды және ритуалды емес институттар арасындағы теңдессіз рационалдылық пен оңайлықтың ауысуын орнатады.

Институттарды зерттеу бифуркацияның қай сәтте бұрқ еткенін айтуға мүмкіндік бермейді, біраз біз шынында да барлығының шынайы тарих ретінде уақытта ашылғанын көреміз. Және бұл оқиға бізбен этнологиялық текстте жалғасады. Батыс ой машығы іздерді өшіру ретінде тірлік етеді. Қазір негізқалаушы зорлықтың тура іздерін емес, бірінші, екінші, немесе үшінші, төртінші өшірілуін өшіреді. Өзгеше айтқанда, біз енді іздердің іздерінің іздерімен істеспіз. Деррида Хайдеггердің болмысын езі "із" деп атаған нәрсесімен өшіргенін айта кеткен жөн. Сэнди Гудхарт маған Фрейдтің "Моисейінде" көрсеткен сөйлем одан бетер әшкерелеуші. Оның мағынасы: қиындық өлтіруде емес, іздерді өшіруде.

Егер барлық осы біртіндеген өшірулерден кейін, барлық осы аса зор мәдени жұмыстан кейін адамдардың көбісі біз айтуға ниеттенген сөздерді түсіне алмаса, оған таңданатын ешнәрсе жоқ. Мұның бәрі, талассыз, бірнеше жыл бойы әлі әріп ретінде қалуға жаралған. Және сонымен бірте біз әлі кейін айтатын өте қызықты және парадоксалды түрде біздің айтып жүрген нәрсеміздің бәрі метафора ретінде немесе тіпті ашықтан ашық қазіргі дискурста жазылған. Сондықтан мені біресе қазіргі айтылатын нәрсеге еш қатысы жоқ қате нәрселер айтады деп айыптаса, біресе барлық жерде кездесетін дүйім жұртқа мәлім нәрсені, шамалы толтырыңқырап қайталайды деп айып тағады. Парадокстың ең қызығы сол, іздердің өшірілуі негізқалаушы өлтіруге қайта әкеледі. Пилат пен Макбет қолдарын қанша жуса да, іздер әрқашанда қайта-қайта туындай береді; олар тіпті барған сайын үдей береді және енді негізқалаушы өлтіру бізге жүктеледі.

Г.Л.: Біздің болашақ оқырманға сіз бұл арада метафизик ретінде сөйлегендей көрінуіңіз мүмкін. Сіз мен бұған өте сенімдімін, оның олай емес екенін көрсете аласыз. Сіз этнологиялық тексттегі іздер өшірілуінің нақты мысалдарын келтіре аласыз.

Р.Ж.: Мен де соған үміттімін. Негізқалаушы зорлық іздерінің Шиллуктарда киелілінген патша билігінде қалай өшірілетінін көрсетуге тырысайық. Бұл тақырыпқа арнаған жұмысында Е.Е. Эванс-Причард киелі патшалықтардың жалпы нобайына идеалды түрде жарасса да бөлек бітімді таққа отыру процедурасын суреттейді.

Алдымен бәрі бір бірінің двойнигіне айналған жарты патшалықтар арасындағы азаматтық соғыстың бір нұсқасы ретінде ашылады. Патша мұны саяси немесе әлеуметтік түрде ойлағанда оңай күтуге болатыңдай жеңімпаздар жағына қосылмай, жеңілгенден жағына қосылады. Ол монархия рухына ұшырайды да, дәл оны өлтіруге жиналған қарсыластарының қолына түскен сәтінде, яғни тапталған және қорланған аманат ролін орындаған сәтінде шынында бүкіл өз халқының патшасына айналады.

Патшалық биліктің рухы кезінде жаңа патша орнын басуға шақырылған аманатқа қарсы еріксіз жүзеге асқан жаппай бітісу. Таққа отырып патша болу ол тек қана негізқалаушы механизмді қайталау; патша барлық жердегідей бітістіруші құрбандық ретінде билік етеді. Оның барлық жерде кездесетінін байқау үшін бұл затты бір-ақ, рет ұғыну жеткілікті еді, сол кезде шиллуктар сценарийінің көптеген нұсқалардың бірі ғана екені көрінер еді. Бұл сценарий институттың символикалық қызметін тапқан бақылаушыны ең биік үлгілі ретінде таңдандырмау үшін киелі монархияның жалпы нобайына тым сәйкес және өз деталдьдарында бітімі тым бөлек.

Кезінде Эванс-Причард бұл фактті өзі маңызды ретінде қабылдатысы келмеген өзге дәйектермен байланыстырмады. Әлгі көптеген дәйектер бойынша, кейбір патшаларды тұншықтырып өлтірген немесе тірідей жерге көмген. Зерттеушінің пікірінше, мұндағы әңгіме сенімсіз өсек-аяң жөнінде және сондықтан оған назар аударудың қажеті жоқ. Эванс-Причард патша өлтіру тақырыбының қоғамдастықтың түрлі сегменттерін біріктіруші және айырушы қызметіне қатысты символикалық мәнге ие болуы тиіс екенін мойындайды, бірақ оның Фрезердің және оның "өсімдіктер күлгінің" жақтаушысы болуы қаупінен сақтануы сонша, ол бұл символизмнің мәнін мейлінше азайтып киелі деп аталатын патшалық биліктің құрбанды сипатының бірлігін байқаудан бас тартады. Бірақ егер барлық жерде орын алған және әрқашанда сенімсіз деп жоққа шығарылатын тұншықтырылған патша туралы атышулы дақпырттағы таққа отыру тәсілдерін салыстырса, бұл көпекөрінеу көрінеді. Құрбандыққа шалынған патшаның символизмінің тіпті таза символизм ретінде де түк қызығы жоқтай. Символизмге ол патшалық құрбандық шалуға қатысты болмағанда аса зор мән беретін этнологтар ол туралы әңгіме қозғалғаңда отан мүлде зейін көрсетпейді. Бұл жағдайды өлтірудің тек шынайылығы мен шынайы еместігі маңызды, ал оның келтірілуі көп те, дәлелі жеткіліксіз.

Әлгіге ұқсас ұстаным Фрезерді де ол бір уақытта "құрбандық текесі" болған патша немесе тәңіріге тап болғанда жабайылар алғашқыда екі түрлі институтты араластыруға мәжбүр болды деген тұжырымға келуге мәжбүр етті. Және дәл сол әлгіге ұқсас шорқақ ұстаным Леви-Стросты да "Жалаңаш адамның" соңғы тарауында ұятты түрде ритуалды структуралистік этнологиядан қууға мәжбүр етеді. Ритуал тағы да өзі айыруға тиіс нәрселердің бәрін араластырушы деп айыпталды.

Г.Л.: Сіздің ойыңызша, бұл еріксіз құрбандық парадоксынан бас тартудың бәрі негізқалаушы зорлық ақиқатын өшіруге арналған. Бірақ бұл парадоксты мойындайтын кейбір этнологтардың да бар болуы тиіс шығар.

Р.Ж.: Олар да бар, әрине. Мысалы, неміс мектебінің этнологтары, Адольф Йенсен немесе Рудольф Отто сияқты ғалымдар бар. Бірақ олар бұл парадоксты діни бағыныштылық деңгейінде, кейде тіпті энтузиазммен қабылдайды, олар үшін оның ешнәрсеге жатпайтын сипаты оған ғажап бір абырой және ұғынықтылық әперетіндей. Зорлық және киелілік, ерікті құрбандық пен құрбандыққа шалынған суверенның құпиясын қабылдауға икемді қылу үшін Отто өзінің атышулы питіпеих ұғымын ұсынады. Мен, қайталаймын, менің сыншыларым ұстанатын қағидаларға қарсы бұл позицияға еш сүйсінген емеспін. Алайда, мен қайдағы бір Эванс-Причард немесе Леви-Стростардың рационалистік көрсоқырлығына ортақтасудан бас тартамын. Алғашқы-қауымдық діншілдіктің бұл құбылыстарын, өзімізді оларға қатыстырушылардан бөліп ақырына дейін ойлап шығу керек еді. Мен pharmakosjxың Афина көшелерінде сайрандағаны жөніндегі Вальтер Оттоның лирикалық беттерін қабылдауға болмайтын деп қабылдаймын. Барлық бұл дионисилық моданы "Трагедияның туылуында" модаға енгізген жынды Ницше емес пе еді?

Г.Л.: Бірақ қайдағы Эванс-Причард өзінің көзін шығаруға тиіс фактілерді қалай көрмейді?

Р.Ж.: Кедергі жасайтын дәйектерден құтылу үшін рационалистік этнология Горацийдің үш Гракхқа қарсы қолданған тактикасына жүгінеді. Алдымен қарсыластарды бір бірінен бөлектеу керек, ал сосын оларды оңай өлтіруге болады. Егер біздің бейшара идеяларымызға кереғар дәйекке і ап болса, онда олар күдікті деп өзіңді сендіруге болады. Оман өзге жағдайда сенімге тұратын жүйеге қате кірген болар деп айтады. Егер біртіндеп жойылған дәйектерді өзара салыстыру үшін жолдың басына оралсақ, онда олардың бір біріне ұқсастығын байқауға болады. Әрбіреуі жеке алынғанда қанша шүбәлі көрінгенімен оларға байыпты назар аудармау үшін олардың саны тым коп екенін жоққа шығара алмайсыз. Этнолог өзінің сыни рух деп қабылдайтын нәрсесінің мағынасы көбінесе оның әлем және этнология жөніндегі көзқарасына қауіп төндіретін нәрсені жоюда емес пе деп сұрағаны жөн.

Ж.-М.У.: Сіз айтқан нәрсе маған сіз "Романтикалық өтірікте..." Прусттан келтірген үзіндіні елестетеді. Марсельдің анайы Сванды тек қарапайым биржа маклерінің баласы, еш церемониясыз қабылдауға болатын көрші санайын деп шешіп, іс жүзінде әлгі персонаж ләззат тұтқан ғажап салтанатты ситуация тудыратын нұсқаулардың тұтас сериясын жоққа шығара бастайды. Эмпирикалық дәйектер алдай алмайды, бірақ оларды кабылдауға қабілетті пайым керек. Дәйектер өз-өздігінен менталды құрылымдарды төңкере алмайды.

Р.Ж.: Әйтсе де, өзі оларды маңызды деп санамаса да, өзінің қайнар көздеріндегі бар нәрселердің бәрі жөнінде өзін хабарлауға тиісті санайтын Эванс-Причардқа тиісті құрмет көрсетксніміз артық болмас. Ол бізден оларға аса назар аудармаңыз десе де, Эванс-Причардгың мәтіні оның еркінен тыс африкандық монархиялардың фундаменталды принципін әйгілейді. Осыған байланысты әлгіні қайта тірілтуге болады. Егер діншілдікті барынша азайтуға тырысқан қазіргі тенденция сақталса, онда болашақта сәл-пәл мәнін сақтаған соңғы іздердің тайып болуын күту керек. Өйткені, қоғамның өзі этнология дамыған бағытта дамуда. Дәстүрлі діншілдік барған сайын өшірілуде.

Нәтижесінде, тез арада кәрі этнологтардың олардың этноцентристтік және колониалистік соқыр ұстанымдарын күлкіге айналдыруға ниеттенген өтірік бөсуші информаторларға өздерін алдап кетуге мүмкіндік бергені жөніндегі түсінігін қиял деп санауға болады. Дәл осылай сынды күшейтіп сылтауы нәтижесінде қосарланған аңғалдыққа ұрынады және этнологиялық білім баюдың орнына кедейленеді.

Этнологиялық теорияның эволюциясы одан бұрынғы зердеуи формаларды — ритуалдарды, үлгі ретіндегі дінді, философияны — қайталауға және аяқтауға тырысады. Дюркгейм мен Фрейдке шейін тек діншілдік қана зерттеулерге дем берген және оларды бағыттаған; бүгіндері дін проблема болудан қалды. Барлық өзге аймақтардан қуылғасын ол салмақты және кенеттен жаңа түзілім — этнологияға — оралды, бірақ онда да ол біртіндеп немқұрайлыққа ұшырауда және қуылуда.

D. Жануарларды қолға үйрету және ритуалды аңшылық

Ж.-М.У.: Сонымен, егер сізге сенсек, ритуалдан, яғни, құтқарушы құрбандықтан туындамайтын адамзат институты жоқ. "Зорлық пен киелілікте" сіз мейрамдар, ауыспалы ритуалдар сияқты институттардың тек бір схеманың түрленуі екенін және біздің демалыс және оқу жөніндегі барлық идеяларымыздың ритуалдан туындауы тиіс екенін көрсетуге тырыстыңыз. Нәтижесінде, бұл құтқарушы құрбандық механизмін жүзеге асыруға мүмкіндік беретін Дюркгеймнің бағдарламасы. Сіз қазір әңгімені жалғастырып, өзіңіз әлі әңгіме қылмаған мәдени формалар туралы айтсаңыз қайтеді?

Р.Ж.: Біз мұны жануарларды қолға үйрету немесе асырау (доместикация) мысалында зерделеп көрейік. Барлығы доместикация себебі деп экономикалық пайда табу ниетін айтады. Іс жүзінде бұл қағида шындыққа жанаспайды. Тіпті егер доместикация одетте эволюция талап ететін мерзімге қатысты тым тез өтсе де, пайда қуу ұстанымы бұл процессті бастағандарда басты маңызға ие болу үшін оған өте көп уақыт өтуге тиіс. Біздің бастапқы нүкте деп қарастырған нәрсеміздің тек нәтиже боп қалуы да ғажап емес. Жануарларды қолға үйрету үшін адам оларды өз алдына қою керек және олармен тағы жануарлардай емес, оларда адаммен көршілес болуға ниеті бар тірі жандар ретінде қатынас жасау керек.

Жануарларға қатысты мұндай қатынас жасаудың ішкі ниеті қандай болуы мүмкін. Бір сәтте де адамдар: "Біз сиыр немесе жылқының бабаларымен олар үйретіліп болғандай және біздің ұрпақтарымыз бұлдыр болашақта осы үйретуден пайда тапсын!" — демеген болу керек. Жануарлармен олардың болашақ үйретілуін орнату үшін қатынас жасаудың заматта туатын құдіретті және үздіксіз ой иірімі болуға тиіс. Ондай ой иірімін тек құрбандық шалу қамтамасыз ете алады.

Құтқарушы құрбандыққа телінетін құбыжық сипаттар адамдардың оның орынбасарын жануарлардың арасында да, адамдардың арасында іздеуі мүмкін екенін мегзегендей. Бұл алапат қоғамдастық және киелілік арасындағы, ішкі және сыртқы нәрселер арасындағы дәнекерші.

Діншіл сана әлеуметтік өмірдің зиянды қырларын тиімді шептендіру үшін аманат қоғамдастық мүшелерін болумен қатар, оларды біріктіруге тиіс. Демек, бұл аманаттың адамдар арасында өмір сүргені жон, сонда ғана ол олардың әдеттері мен өмір сүру дағдысын қабылдайды. Міне, көптеген ритуалды рәсімдерде аманат таңдалған сәтімен оның құрбандыққа шалыну сәті арасында кейінге шегеруі болатыны сондықтан. Бұл шегерудің, бізге оны патшаның мысалы айғақтағандай, адамзаттың мәдени дамуында зор маңызы бар. Үй жануарлары өзінің тірлігімен саяси билік деп аталатын билікке қалай борышты болса, әлге кейінге шегеруге де сонша борышты. Үй жануарларының барлық түрлері киелі құрбан ретінде қызмет еткен және әлдеде қызмет етеді. Хайуандардың адамдармен тірліктес болуы, көптеген буындарға созылып, құрбандық шалынған нұсқалар өлімге дайын болған барлық жағдайларда барған сайын қолға үйренер еді.

Құрбандық рәсім нәтижелерінің маңызды болғаны сонша, олар оларға жеткендердің бәрін еш алдын ала жоспарсыз өзгерткен. Осы адам сияқты құрбанды жаннан олар экономикалық мақұлық жасаған. Доместикацияны соңғы іздердің ғайып болуын күту керек. Өйткені, қоғамның өзі этнология дамыған бағытта дамуда. Дәстүрлі діншілдік барған сайын өшірілуде.

Нәтижесінде, тез арада кәрі этнологтардың олардың этноцентристтік және колониалистік соқыр ұстанымдарын күлкіге айналдыруға ниеттенген өтірік бөсуші информаторларға өздерін алдап кетуге мүмкіндік бергені жөніндегі түсінігін қиял деп санауға болады. Дәл осылай сынды күшейтіп сылтауы нәтижесінде қосарланған аңғалдыққа ұрынады және этнологиялық білім баюдың орнына кедейленеді.

Этнологиялық теорияның эволюциясы одан бұрынғы зердеуи формаларды — ритуалдарды, үлгі ретіндегі дінді, философияны — қайталауға және аяқтауға тырысады. Дюркгейм мен Фрейдке шейін тек діншілдік қана зерттеулерге дем берген және оларды бағыттаған; бүтіндері дін проблема болудан қалды. Барлық өзге аймақтардан қуылғасын ол салмақты және кенеттен жаңа түзілім — этнологияға — оралды, бірақ онда да ол біртіндеп немқұрайлыққа ұшырауда және қуылуда.

D. Жануарларды қолға үйрету және ритуалды аңшылық

Ж.М.У.: Сонымен, егер сізге сенсек, ритуалдан, яғни, құтқарушы құрбандықтан туындамайтын адамзат институты жоқ. "Зорлық пен киелілікте" сіз мейрамдар, ауыспалы ритуалдар сияқты институттардың тек бір схеманың түрленуі екенін және біздің демалыс және оқу жөніндегі барлық идеяларымыздың ритуалдан туындауы тиіс екенін көрсетуге тырыстыңыз. Нәтижесінде, бұл құтқарушы құрбандық механизмін жүзеге асыруға мүмкіндік беретін Дюркгеймнің бағдарламасы. Сіз қазір әңгімені жалғастырып, өзіңіз әлі әңгіме қылмаған мәдени формалар туралы айтсаңыз қайтеді?

Р.Ж.: Біз мұны жануарларды қолға үйрету немесе асырау (доместикация) мысалында зерделеп көрейік. Барлығы доместикация себебі деп экономикалық пайда табу ниетін айтады. Іс жүзінде бұл қағида шындыққа жанаспайды. Тіпті егер доместикация әдетте эволюция талап ететін мерзімге қатысты тым тез өтсе де, пайда қуу ұстанымы бұл процессті бастағандарда басты маңызға ие болу үшін оған өте көп уақыт өтуге тиіс. Біздің бастапқы нүкте деп қарастырған нәрсеміздің тек нәтиже боп қалуы да ғажап емес. Жануарларды қолға үйрету үшін адам оларды өз алдына қою керек және олармен тағы жануарлардай емес, оларда адаммен көршілес болуға ниеті бар тірі жандар ретінде қатынас жасау керек.

Жануарларға қатысты мұндай қатынас жасаудың ішкі ниеті қандай болуы мүмкін. Бір сәтте де адамдар: "Біз сиыр немесе жылқының бабаларымен олар үйретіліп болғандай және біздің ұрпақтарымыз бұлдыр болашақта осы үйретуден пайда тапсын!" — демеген болу керек. Жануарлармен олардың болашақ үйретілуін орнату үшін қатынас жасаудың заматта туатын құдіретті және үздіксіз ой иірімі болуға тиіс. Ондай ой иірімін тек құрбандық шалу қамтамасыз ете алады.

Құтқарушы құрбандыққа телінетін құбыжық сипаттар адамдардың оның орынбасарын жануарлардың арасында да, адамдардың арасында іздеуі мүмкін екенін мегзегендей. Бұл алапат қоғамдастық және киелілік арасындағы, ішкі және сыртқы нәрселер арасындағы дәнекерші.

Діншіл сана әлеуметтік өмірдің зиянды қырларын тиімді шептендіру үшін аманат қоғамдастық мүшелерін болумен катар, оларды біріктіруге тиіс. Демек, бұл аманаттың адамдар арасында өмір сүргені жон, сонда тана ол олардың әдеттері мен өмір сүру дағдысын қабылдайды. Міне, көптеген ритуалды рәсімдерде аманат таңдалған сәтімен оның құрбандыққа шалыну сәті арасында кейінге шегеруі болатыны сондықтан. Бұл шегерудің, бізге оны патшаның мысалы айғақтағандай, адамзаттың мәдени дамуында зор маңызы бар. Үй жануарлары өзінің тірлігімен саяси билік деп аталатын билікке қалай борышты болса, әлге кейінге шегеруге де сонша борышты. Үй жануарларының барлық гүрлері киелі құрбан ретінде қызмет еткен және әлдеде қызмет етеді. Хайуандардың адамдармен тірліктес болуы, көптеген буындарға созылып, құрбандық шалынған нұсқалар өлімге дайын болған барлық жағдайларда барған сайын қолға үйренер еді.

Құрбандық рәсім нәтижелерінің маңызды болғаны сонша, олар оларға жеткендердің бәрін еш алдын ала жоспарсыз өзгерткен. Осы адам сияқты құрбанды жаннан олар экономикалық мақұлық жасаған. Доместикацияны экономикадан түсіндіру беймүмкін, бірақ экономика құрбандық шалу нәтижесі ретінде туындайды және ол патшалық билік жағдайындағыдай бірте бірге өзінің бастауын ең шеткі шепке шеттете береді. Институттың ритуалды емес қызметіне кедергі жасамай, құрбанды өлтіру бұл жолы талап етілген; аманатты жеу үшін оны алдымен өлтіру керек.

Қазіргі зерттеушілердің ойынша, доместикация құрбанды утилизациялаудан, былайынша айтқанда, жоқ қылудан бұрын болуға тиіс; бірақ тек кері түзілім ұғынықты. Қазіргі зерттеушілер барлық жерде діншілдік маңызын түсінбейді.

Г.Л.: Іс жүзінде діншілдікпен байланыста болмайтын мәдени институт жоқ. Егер біз Вольтер айтқан "қуақы және тойымсыз" абыздар тек адамзатты сорумен болды деген тезисінен аулақтасақ, онда тек Дюркгеймнің тезисі шындыққа жанасады: діншілдік барлық нәрсенің негізінде жатуға тиіс.

Р.Ж.: Жануарлардың қолға үйренуінің құрбандық шалуда негізделетініне көз жеткізу үшін олардың үйренуге көнбейтін түрлерімен үй жануарлары ретінде қатынас жасаған және әлдеде жасайтын біз құрбандық рәсімдері деп атаған нәрселерді зейіндірек қарастыру керек.

Мысалы, Ану тайпасындағы атышулы аю рәсімін қарастырайық. Емшектен алынған аюдың қонжығы қоғамдастықтағы адам балаларымен бірге өсірілген; ол олармен ойнайды; әйел оны өз емшегімен емізеді. Бір күні осы уақытқа дейін аса үлкен құрметке не жануар ритуалды түрде өлтіріледі де, оны тәңірі тұтқан тайпа мүшелерінің бәрі оны жейді.

Бұл рәсімнің бізде бір түрлі эсер қалдыратыны, оның құрбандық малымен болатын айырмашылығыңда емес, ұқсастығында. Кейбір бақташылар қоғамдарында малды адам дәрежесінде аялайды; оны тіпті туыстық жүйеге кіргізеді, отан тағзым етіледі; ол тек құрбандыққа шалынған жағдайда желінеді, аю рәсіміне ұқсас рәсімдерде, бірақ біз оларды басқаша пайымдаймыз, өйткені біздің пікірімізде біз тіпті бұл туралы мойындамасақ та, құрбандық шалу мен доместикация теңестірілген және бір бірін өзара негіздейді.

Бізді аю рәсімінде алаңдататын нәрсе, оның дәл доместикация құпиясын ашуға талпынуы, ол құрбандық шалудың адамзат мәденитіндегі креативты маңызына әсер ететін құдыретті тиымнан аттауға бізді мәжбүр етеді. Аю жағдайындағы қолға үйретудің сәтсіздігі жәй ғана бұл түрдің үйретуге көнбейтіндігінен. Демек, доместикация барлық жерде бір қосалқы эффект қана, ритуалды іс-әрекеттің қосалқы жемісі. Құрбандық шалу рәсімі өзіне адамды да кіргізетін мүлде өзге түрлерге таралады және тек қана кездейсоқ оқиға, түрдің кездейсоқтығы, табиғи жарамдылық <»ір жағдайда әрекетті сәтті қылса, өзгесінде сәтсіз қылады. Мұнда құрбандық шалудың әлемді зерттеу құралы екені көрінеді. Ол қазіргі әлемдегі ғылыми зерттеуге ұқсас. Жемісті бағытта қозғалатын сәтті біреулер бар да, ешнәрсені ойламай соқырша қозғалатын олардың көршілері бар. Көптеген мәдениеттердің тағдыры ұқсас түрлердің осындай кездейсоқтығына борышты болған.

Ж.-М.У.: Сіз жаңа ғана өзіңізде аю рәсімі тудыратын өзгеше әсер туралы айттыңыз. Бұл әсер тупинамба тайпасындағы каннибализмнің ритуалды формаларына қатысты қосарланады. Мұнда таң қалдыратыны құрылымның жалқылығы емес, онан гөрі каннибализмде біз айтуға жалық мүлде әдетті құрылымның тірлік етуі.

Болашақ құрбандар — әскери тұтқындар — қоғамдастыққа енгізілген; олар жұмыс істейді, үйленеді, балалы болады. Олар екі түрлі қатынастың объекті болады: тазарушылық және киелі құрбандық текесі ретіндегі. Оларды бұзықтық жасауға итермелейді; оларды қинайды және құрметтейді; оларды қорлайды және тәңірі тұтады. Ақыр аяғында оларды Айнурдың аю сияқты, немесе бақташы халықтардың малы сияқты ритуалды өлтіреді және жейді.

Р.Ж.: Тупинамбаның адам жеуі құрбандық шалудың кең тараған формаларының қызықты варианты ғана. Мысалы, Орталық америкада болашақ құрбандардың өз қалауын құрбандыққа шалыну мерзімінен бөлетін уақыт алшақтығында белгілі бұзықтықтар, сексуалды немесе өзге түрдегі, жасауға артықшылығы немесе борыштылығы бар.

экономикадан түсіндіру беймүмкін, бірақ экономика құрбандық шалу нәтижесі ретінде туындайды және ол патшалық билік жағдайындағыдай бірте бірге өзінің бастауын ең шеткі шепке шеттете береді. Институттың ритуалды емес қызметіне кедергі жасамай, құрбанды өлтіру бұл жолы талап етілген; аманатты жеу үшін оны алдымен өлтіру керек.

Қазіргі зерттеушілердің ойынша, доместикация құрбанды утилизациялаудан, былайынша айтқанда, жоқ қылудан бұрын болуға тиіс; бірақ тек кері түзілім ұғынықты. Қазіргі зерттеушілер барлық жерде діншілдік маңызын түсінбейді.

Г.Л.: Іс жүзінде діншілдікпен байланыста болмайтын мәдени институт жоқ. Егер біз Вольтер айтқан "қуақы және тойымсыз" абыздар тек адамзатты сорумен болды деген тезисінен аулақтасақ, онда тек Дюркгеймнің тезисі шындыққа жанасады: діншілдік барлық нәрсенің негізінде жатуға тиіс.

Р.Ж.: Жануарлардың қолға үйренуінің құрбандық шалуда негізделетініне көз жеткізу үшін олардың үйренуге көнбейтін түрлерімен үй жануарлары ретінде қатынас жасаған және әлдеде жасайтын біз құрбандық рәсімдері деп атаған нәрселерді зейіндірек қарастыру керек.

Мысалы, Ану тайпасындағы атышулы аю рәсімін қарастырайық. Емшектен алынған аюдың қонжығы қоғамдастықтағы адам балаларымен бірге өсірілген; ол олармен ойнайды; әйел оны өз емшегімен емізеді. Бір күні осы уақытқа дейін аса үлкен құрметке ие жануар ритуалды түрде өлтіріледі де, оны тәңірі тұтқан тайпа мүшелерінің бәрі оны жейді.

Бұл рәсімнің бізде бір түрлі эсер қалдыратыны, оның құрбандық малымен болатын айырмашылығында емес, ұқсастығында. Кейбір бақташылар қоғамдарында малды адам дәрежесінде аялайды; оны тіпті туыстық жүйеге кіргізеді, оған тағзым етіледі; ол тек құрбандыққа шалынған жағдайда желінеді, аю рәсіміне ұқсас рәсімдерде, бірақ біз оларды басқаша пайымдаймыз, өйткені біздің пікірімізде біз тіпті бұл туралы мойындамасақ та, құрбандық шалу мен доместикация теңестірілген және бір бірін өзара негіздейді.

Бізді аю рәсімінде алаңдататын нәрсе, оның дәл домистикация құпиясын ашуға талпынуы, ол құрбандық шалудың адамзат мәдениетіндегі креативты маңызына әсер ететін құдыретті тиымнан аттауға бізді мәжбүр етеді. Аю жағдайындағы қолға үйретудің сәтсіздігі жәй ғана бұл түрдің үйретуге көнбейтіндігінен. Демек, доместикация барлық жерде бір қосалқы эффект қана, ритуалды іс-әрекеттің қосалқы жемісі. Құрбандық шалу рәсімі өзіне адамды да кіргізетін мүлде өзге түрлерге таралады және тек қана кездейсоқ оқиға, түрдің кездейсоқтығы, табиғи жарамдылық бір жағдайда әрекетті сәтті қылса, өзгесінде сәтсіз қылады. Мұнда құрбандық шалудың әлемді зерттеу құралы екені көрінеді. Ол қазіргі әлемдегі ғылыми зерттеуге ұқсас. Жемісті бағытта қозғалатын сәтті біреулер бар да, ешнәрсені ойламай соқырша қозғалатын олардың көршілері бар. Көптеген мәдениеттердің тағдыры ұқсас түрлердің осындай кездейсоқтығына борышты болған.

Ж.-М.У.: Сіз жаңа ғана өзіңізде аю рәсімі тудыратын өзгеше әсер туралы айттыңыз. Бұл әсер тупинамба тайпасындағы каннибализмнің ритуалды формаларына қатысты қосарланады. Мұнда таң қалдыратыны құрылымның жалқылығы емес, онан гөрі каннибализмде біз айтуға жалық мүлде әдетті құрылымның тірлік етуі.

Болашақ құрбандар — әскери тұтқындар — қоғамдастыққа енгізілген; олар жұмыс істейді, үйленеді, балалы болады. Олар екі түрлі қатынастың объекті болады: тазарушылық және киелі құрбандық текесі ретіндегі. Оларды бұзықтық жасауға итермелейді; оларды қинайды және құрметтейді; оларды қорлайды және тәңірі тұтады. Ақыр аятыңда оларды Айнудың аю сияқты, немесе бақташы халықтардың малы сияқты ритуалды өлтіреді және жейді.

Р.Ж.: Тупинамбаның адам жеуі құрбандық шалудың кең тараған формаларының қызықты варианты ғана. Мысалы, Орталық америкада болашақ құрбандардың өз қалауын құрбандыққа шалыну мерзімінен бөлетін уақыт алшақтығында белгілі бұзықтықтар, сексуалды немесе өзге түрдегі, жасауға артықшылығы немесе борыштылығы бар.

Г.JI.: Біз ритуалдың креативті құдіретін түсінген сайын бұл мәселе жөніндегі барлық қағидалардың жеткіліксіздігін жақсы түсінгендейміз, өйткені олар діншілдікті оның өзінен өзге бір нәрселерге бағындырады. Егер бұл қате пайымдаулардан бас тартсақ, біз барлық бұл ритуалдардың құрылымының біз "киелі патша билігі"деп атаған институт құрылымына тең екенін түсінеміз.

Р.Ж.: Және мұнда құрбандықты шегеру шешуші рөл атқарады. Егер құрбандыққа шалынушы адам болса, онда құрбандықты шегеру саяси билік тудыра алады, ал егер құрбан үй жануарлары түрлеріне жатса, ол қолға үйрету құбылысын тудырады. Кейде ешбір көзге көрінетін эволюцияның болмау мүмкін, бұл Айну жағдайындағы мәселе. Бұл ритуалдың қайта шақырылуы эволюциядан кем салыстырмалы емес: ол бізге біздің гипотезамызды дәлелдеу үшін қажет "бақылау" мүмкіндігін береді.

Ж.-М.У.: Құрбандық шалу өзі тудырған институттың сыртыңда бізді тұрақты және орнықты құрылымдық сипаттар алдында қояды және олардың айқын түрде немесе белгілі із ретінде бар болуы ашып беруге әбден-ақ тұрады. Егер унитарлы интерпретацияның талпыныстары бұл нүктеге ешқашан жетпеген болса, олардың оған бара алмағандығынан емес, олардың ешқашан бірлік механизмін байқамағандығынан. Етер біз монархия, адам мен жануарды құрбандыққа шалу, мал асырау және каннибализм сияқты өте алшақ институттардан туындайтын бұл қасиетті мойындасақ, онда құрылымдық сипаттар айқындалады және ұзаққа созылатын әрқашанда бар құрбандық бітістіруді өндіру қалауына ғана тәуелді екенін түсінеміз.

Жануарларды қолға үйретуде біз өте көне риститутарға көтерілеміз. Ал енді онан да биік асуға, адамзат нәсілінің өз негізіне көтерілуге бола ма?

Р.Ж.: Доместикациядан бұрын адам, мүмкін, әлі адам болмаған кезінде аңшылық қалыптасып үлгірген. Алғашқы адамзат қауымдарында аңшылық таңғажайып ритуалды сипатта. Және мұнда пайымдаушылардың көбісі айқын немесе айқын емес болсын бұл ритуалды сипатты мағынасыз комедия деп қабылдайды. Олар оның алуан түрлі шексіз техникалардың жалғыз инварианты екенін ойланбады және ол діни элемент біз одан көретін әлгі келімсекті, әлгі узурпаторды біздің оның ықпалын тым азайтуға ниеттенгенімізге қарамастан сақтауы үшін ритуалды аспекттермен өте тығыз, өте іш тартар байланысын жоғалтпайды.

Мамандардың айтуынша, адамның тамақтану құрылысы әрқашанда әмбебап болған, бірақ эволюцияның алғашқы дәуірлерінде вегетариандылық басым болған. Адам болмысынан ет жеуші емес, сондықтан адамның аңшылығын жануарларды аулау негізінде пайымдамау керек. Адамдарды орасан зор және қауіпті хайуандарды қууға итерген импульсті түсіну үшін, тарихтан бұрынғы аңшылықты қажет қылатын ұйым нұсқасы пайда болуы үшін аңшылықтың да о баста құрбандық қызмет сипатыңда болғанын болжау жеткілікті. Аң құбыжық және киелі оригиналды құрбандықтың орынбасары деп қабылданған. Дәл бітістіруші құрбанды қуудан адамдар аңшылықпен айналысқан. Аңшылықтың ритуалдық сипаты көптеген индивидтардың ұйымдасуын талап ететін күрделі техниканы тудырған қызметті заматта түсінікті қылады.

Бүгінге шейін аңшылықтың діни табиғаты, рөлдердің ритуалды таратылуы, құрбанның киелі сипаты осындай шығу тегін талап етеді. Және біздің қолымызда бар тарихтан бұрынғы айғақтар мұны дәлелдейді, кейінгі палеолиттегі геометриялық түрде орналасқан сүйектердің орасан зор суреттері, кейбір аудандарда табылатын жануарлар мен адамдардың бас сүйегі. Сол сияқты ритуалды шығу тегі туралы аңшылық жөніндегі аңыздар, аң және аңшы рөлдері орын ауыстыратын, бірақ бәрі ұжымдық өлтіру шеңберінде айналатын барлық әңгімелеулер айғақтайды. Жалпылаушы нәрсе ол техникалар немесе қуылған нұсқалар емес, адамдар мен жануарларға жүктелетін және кейін әлгі техникаларды тудыратын ұжымдық өлтіру.

Е. Сексуалды тиымдар және айырбас принципі

Ж.-М.У.: Бұл мәдени процесстің пәрменділігі өте маңызды, оны өзге мысалдар арқылы нақтылай түскен жон еді.

Р.Ж.: Бұл кезеңдегі жалғыз мүмкін мысалдар — адамдықты хайуандықты табанды түрде айыратын өзге ескі әдет-ғұрыптар; онда барлық жағынан инцестке тиым салынған.

Енді біз адамзаттың сексуалды әдеттерін оларды біз қазір түсінгендей нүктелері жанұяның және инцестке тиым ретінде емес қарастыру керек екенін түсінеміз. Бірақ Леви-Стростың "Туысудың қарапайым құрылымдарында" айтқан оны айырбастың позитивті ережелерінен шығару керек дегені де дұрыс емес. Хайуанды ең жақын және қол жетімді ұрғашыдан бас тартқызу үшін ережені қалаудан, яғни, структурализм ойынын қалаудан мүлде өзге бір нәрсе керек еді. Этнологтар үшін жақсы нәрсе адамдық жолына тұрған приматтарға міндетті емес.

Бұл қанша таңданыс тудырса тек қана Фрейд, оған тәңірі сыйлаған бақылаушының даналығымен адамзаттың алғашқы қауымдарындағы тиым ауқымын нақты анықтай білді. Оның айтуынша, осы топта туылған әйелдерге үйленуге тиым салынған, өйткені олар топтың бар еркектері үшін үнемі "қол созым жердегі" ең қол жетімдісі болды.

Егер Фрейд осы бақылаудан туған тұжырымдарын аяғына дейін жеткізсе, өзінің адамзаттың сексуалды әдеттерін түсіндіру үшін ұсынылған барлық гипотезалардың, оның ішінде психоаналитикалық гипотезаны да, талқандағанын көрер еді.

Бұл бақылауды тәртіпті пайымдау үшін, мысалы, Австралияның "тотемдік" қоғамдарында кездесетін тамаққа тиыммен салыстыру керек. Бірте мекендейтін топтарда арнайы тамақ болады, оны, кейбір өзгеше ритуалды-рәсімдік жағдайларда болмаса, бірге жеуге болмайды. Бұл тотемдік татамды белгілі мөлшерде "тәңірімен", немесе киелі бастаумен теңестіруге болады.

Ж.-М.У.: Әрине, сіз алғашқы қауымдық әдеттердің мысалдарын келтірген бойда сізге қарама қарсы әдеттердің мысалдарын келтіретін адамдар табылады. Олар сізге тотемдік тамақты жеуге тиым салу шүбәлі нәрсе дейді. Көптеген жағдайларда әңгіме толық тартыну жөнінде емес; кейбір жағдайда тотемді жеп қояды. Кейде тотем аз мөлшерде, "қанағатты" түрде желінеді. Ақыры біз алуан түрлі көрсеткіштердің үйіндісіне тап боламыз да, олардан кереғарлыққа ұрынбай бір шешім шығаруға беймүмкін болады.

Р.Ж.: Біздің тезисіміз толығынан осы жағдайға сәйкес. Толық тиым өзін түсіндіруге мүмкіндік береді, өйткені тотем киелі нәрсеге байланысты, бірақ жұмсарған тиым да бізді таңдандырмайды. Әсіресе киелі тағамды тұтынуға болады, бірақ шектен шықпау керек деген идея этнологтардың шымдарынан гөрі қатаң тиымнан тәуелді болуын әбден түсінуге болады. Қанағатшылдыққа алаңдаушылық тотемге және барлық оған байланысты нәрсеге миметикалық тартысқа әкеле алатын тым ашқарақ және қатыгез қимылдардан тартыну керек деген қарапайым ұстанымнан туындаған. Егер сіз этнологтардың "тотемдік" нұсқадағы тағамдық тиымдарға қатысты келтіретін барлық позицияларын біртіндеп қарастырсаңыз олар біздің гипотезадан туатын интерпретацияны мүмкін етуімен қоймай өздері оның табиғатын тек біздің гипотеза түсіндіре алатын структуралық конфигурация құратынын көресіз.

Мұның қайшылығы, кереғарлығы әдетте өзінің тағамын жеуден тартынатын немесе оны мөлшерлеп жейтін топ ішіндегі топтар онымен өзге шағын топтарға қарағанда тығыз және тұрақты байланыста екендігінде. Әрбір топ өз руында өзінің тотемін өндіру мен пайдалануында "маманданады"; оны аулауды немесе оны жинауды ол жағдайын қарай өзіне қалдырады. Бірақ бұл әрекеттер тұтасында өзге топтардың пайдасына жасалады. Әрбір топ ұжымға өз еңбек өнімін береді және оның орнына өзге топтар тұтынуға тартынған өнімді алады.

Егер бұл тағамдық тиымдарды инцест тиымдарымен салыстырсақ, олардың мүлде ұқсас қызмет ететінін байқауға болады. Расыңда да, екі жағдайда да тиым сирек, алыс немесе қолға түспейтін объектерге қатысты емес, ең жақын және мол объекттерге қатысты, өйткені, топ олардың үстінен өзінің монополияға ұқсас билігін орнатқан.

Бұл тағамдық және сексуалды тиымдарда бәрі тең бірлікте. Тек қана объект әр басқа. Демек, ережені сек¬суалды немесе тағамдық болсын, объектке негіздемей ойластыратын шақ келді; объектке негізделетін кез келген пайым, мысалы, адамдықты сексуалды немесе экономикалық объектке негіздейтін психоанализ немесе марксизм сияқты қатеге ұрылады; әлгі пайым мәдени дәйекті қате жіктейді; ол маңызсыз деп ол өзі еріксіз түрде маңызды деп таңдаған құбылыстарға ұқсас құбылыстарды назарынан тыс қалдырады.

Леви-стростың құрылымдағы бұл барлық жалған объекттер артықшылығынан орынды тазартады; ол жұмбақты шешуді дайындайды, бірақ ол өзі оны шеше алмады; ол өзінің ашқан жаңалығымен, структуралық біртектілікпен тым әсерленген, және ол оларды өз-өздігінен дербес деп санайды, оларды өз-өздігінен түсіндіруге болады деп ойлайды. Структурализм функционализмнен қанша бөлек болса да, ол ақыр аяғында сол әдетті қатеге ұрынады; ол проблеманы тұжырымдауды оның шешімі деп қабылдайды. Айырбас тұжырымдарын өз-өздігінен түсіндіруге болмайтынын ұғыну үшін оларды ең табанды контекстке қондыру керек және ол біз айтып жүрген жануарлық контекст. Жануарлар өздеріне жыныстық немесе тағамдық мұқтаждықтарын өзінің тобы ішінде қанағаттандырудан еш бас тартпайды; бағынышты жануарлар оларға билеуші жануарлар қалдырған ұрғашылармен қанағаттануға тиіс, немесе сексуалды белсенділіктен бас тартуы керек. Кейде бағынышты еркектер басқа топты басып алуға тырысады, бірақ оларда ешқашан ешбір экзогамды жүйе құрылмайды; жануарлар өзінің қалауы мен сұраныстарын езіне жақын қанағаттандырудан еш бас тартпайды, олар одеріне ең жақын жерде табылатын нәрсені ешқашан алыстан іздемейді; олар ешқашан қол жетімді объекттен бас тартпайды. Адамдағы бұл бас тартудың әмбебап заңға айналуы үшін бір ғажап сиқырлы күштің алмасуы керек және ол тәртіпті талап ететін фрейдттік инцестке құштарлық емес, және оны тура сол мөлшерде талап ететін леви-стросттық структураизмге құштарлық емес. Леви-Строс түсініктеуді қажет ететін затты түсіндіру принципіне айналдырады, бірақ ол өзінен бұрынғы Мосспен және сонымен қатар Хокартпен бірге айырбас принципінің тек қана сексуалды және экономика аймағыңда емес, барлық аймақтарда қолданатынын мойындайды.

Ж.-М.У.: Жануарды адам болу жолына, өзінің қажеттіліктерін қанағаттандыруды адамша айыруға, ең жақын объекттерден ең алысына оларға тіпті қол жетпейтін болса да көшуге не итереді?

Ол тек қорқыныш болу керек, миметикалық қастасудың қорқынышы, шексіз зорлыққа құлдыраудың қорқынышы?

Р.Ж.: Әрине. Бірақ, топ мүшелері бір бірінен тек қорықса, олар ақыр аяғында бір бірін өлтіріп тынар еді. Өткен зорлықтардың мүмкіндігінше бітістіруші құрбандықта бейнеленгені керек; бұл құдыретті аманаттың қайтып келуінен, кек тұта қайта оралуынан қорқуға мәжбүр ететін және барлық топты бұл сұмдық тәжірибеге қарсы біріктіретін ұжымдық трансфердің белгілі түрі керек. Егер тиым салынған объекттер әрқашанда ең жақын және қолжетімді болса, олар топ мүшелері арасында миметикалық қастасуды тудыруға ең қабілетті. Киеленген объекттер, тотемдік тағамдар, әйел тәңірілері өткен шақта шынайы миметикалық қастасуларды туғызған объекттер және оларда сондықтан киеліліктің ізі бар. Олардың ең қатаң тиымның объекті болатыны содан. Тотемизмде олардың кейбірі толығынан құтқарушы құрбандыққа айналған.

Хокарттың айтуынша, ақыр аятыңда топ ішінде, топ мүшелері арасында орындалатын сұраныс болмайды; оның ішінде жүзеге асатын өмірлік функция жоқ. Бір топ мүшелері бір бірі үшін ешнәрсе істей алмайды, өйткені олар миметикалық қастасу қаупін үнемі сезеді. Бұл, тіпті, жерлеу ритуалдарына қатысты да дұрыс. Белгілі қоғамдарда бір жақ өзінің өліктерін жерлемейді; әдет бойынша өз жағыңдағы мүшенің жерлеу ритуалына қатысуға тиым салынған. Керісінше, өзге жақтың мүшесіне өзгелердің туыстарына қатысты жерлеу рәсімдерін-ритуалын жасауға тиым салынбаған. Сондықтан екі жақ та өзі өздеріне жасай алмайтын қызметті өзара бір біріне жасайды.

Әйтсе де, дәл осы өлім мәселесінде Мосс және Леви- Стростікі сияқты сый мен айырбасқа акцент жасайтын теориялар өзінің осалдығын көрсетеді. Екі жақ та айырбасты жасау үшін қайлай әйелдер мен тағамды айырбас қылса өз өліктерін де өзара ауыстырады деп айтуға бола ма? Жоқ. Адамдар өз өліктерінен өзгенікінен қорықаннан бетер қорқады және бұл қорқыныштың о баста еш метафизикалық сипаты жоқ. Әрбір топ өзінің өз өліктерін өндіреді және бұл әйелдерді және тұтыну өнімдерін өндіруден қауіптірек нәрсе. Міне, сондықтан көптеген қоғамдарда өлім үшін жауапкершілікті өзге топқа немесе әлгі топ мүшесіне жабады.

Әйтсе де, тек осы өзге топ жүктеу жерлеу айырбасының неге бар екенін түсіндіреді және мұндағы проблема жерлеудің және барлық адамзат институттарының ритуалды сипатыңда.

Тиымдар бірге тұрушы топтарды әрекеттен айырады, егер олардан өзге ешнәрсе болмаса бұл топтар аштықтан өлер еді. Бірақ сонымен қатар әлгі топтардың мүшелерін сыртқа, жаңа құрбанды іздеуге итеретін ритуалды императивтер бар. Және адам мәдениеті дәл осы құрбандық ритуалдары арқылы негізделеді, бұл әсіресе матримониалды айырбастап, алғашқы экономикалық айырбастардың тәсілдеріне байланысты.

Ж.-М.У.: Сөзіңізді бөлуге тоқтатуға рұқсат етіңіз! Егер құтқарушы құрбандық қоғамдастықтың мүшесі болса, онда өз өлігіңді өндіру тілеуі қалай тотпы сыртқа бағыттайды және өзге топтармен қауышуға итермелейді? Егер барлық заттарды алғаш өткендей қылып дәл келтіргісі келсе, онда орынбасар құрбанды неге топ ішінен іздеуге болмайды?

Р.Ж.: Адамдардың тәртібін шынайы болған нәрсе емес, оның пайымы заңдастырады. Және бұл пайымды қоснұсқалы трансфер ұсынады. Ол құрбанды қоғамдастыққа табанды өзгеше және трансцендентті көрінуге мәжбүр етеді. Қоғамдастық құрбанға тән, бірақ құрбан қоғамдастыққа тон емес. Демек, коп жағдайда құрбан ішкіден гөрі сыртқыға ұқсайды; дәл осы нәрсе көптеген мифтарда құрбан белгісіз әлемнен келген қонақ деген идеяны әйгілейді. Егер тіпті құрбан жатқа ұқсамаса да, ол әрқашанда сырттан келген немесе сыртқа қайтқан ретінде танысады, және әсіресе қоғамдастық оның ізіне түскен сәтте ол сүйтеді.

Киелі құрбандардың, тіпті, олар адамдар болғанның езінде сыртқы қоғамдастықтан таңдалуы құрбанды қоғамдастыққа қатысты орталықсыз және тыс қалдыратын бұл пайымның құрбандық символизациялаудың ең ескі кезеңінен бастап бүкіл адамзат тарихында билік етуі мүмкін деген ойға жетелейді. Сонымен, ритуалды импульстің, құрбандықты іздеудің тиым импульсі топ мүшелері арасында кез келген өзара өмірлік маңызы бар қатынасты дәл беймүмкін қылған сәтте топтарды сыртқа бағыттайды деп ұғыну өте ойға қонымды. Демек, бір механизмнен, құрбандық ықпал механизмінен туындайтын осы екі импульстің ықпалы нәтижесінде о баста мүлде бөлек топтар арасында, немесе миметикалық дағдарыс арқылы жаңа бөлінген топтарда әлеуметтік өзара тірліктің жаңа нұсқасы пайда болуы мүмкін және өзін құрбандық ойын, яғни миметикалық дағдарыс пен құрбандық ойыны арқылы шегерілген және символданған айырбастар сериясы ретінде көрсететін өзара тірлік етудің бұл жаңа нұсқасы хайуандық өмірдің тура өзара әрекетттенуін ауыстырады.

Онда барлық алғашқы қауымдық мәдениеттегі барлық институттардың, жерлеулердің, үйленулердің, аңшылықтың, тәрбиенің, ауысу ритуалдарының және т.т. өздерін құрылым түрде өзіне құрбандық талап ететін миметикалық дағдарыс ретінде әйгілейтіні түсінікті болады. Бір қарағанда, барлық адамзат институттарының осынша негативты және деструктивті рәсімнен туындауы беймүмкін сияқты. Әңгіме әрқашан да барлық нәрсенің ақырында құрбанды өлтіру жөнінде болмақ. Бірақ ақыр аяғыңда тек аздаған құрбандар, ал оларды құрбандыққа шалудан бұрын олармен дағдарыс ойынын ойнауға мүмкін көптеген партнерлар болады, яғни олармен топ мүшелерімен жасауға тиым салынған барлық сексуалды, тағамдық және жерлеу әрекеттеріне берілуге ешкім тиым салмайды.

Көптеген алғашқы қауымдық, мәдениеттерде негіз қалаушы айырбастар құрбандық шалумен сапарлас болумен қатар миметикалық дағдарыстың ритуалды қастандығымен белгіленеді. Дәл осыны Мосс табиғатын жөнді түсіндіре алмаса да, өзінің "Сый туралы эссесінде" айтады. Көптеген оңтүстікамерикалық мәдениетте қайын ағаны белгілейтін сөз, біруақытта жау-ағаны және антропофагиялық тағамның киелі құрбанын белгілейді.

Көптеген жағдайларда айырбас жүйесі күшейген сәттен институцияның пайдакүнемдік аспекті билік құра бастайды, ритуалды қастандық және құрбандық шалу қайтадан шеткі шепкі ығыстырылып, тіпті жоқ болады. Бұл біздің барлық зерттеулерімізде аталған процесс. Әйтсе де, нағыз зорлыққа зиян келмеуі де мүмкін, ондай жағдайда ол ритуалды баскесер аңшылардың ритуалдары немесе каннибализм формалары сияқты институцияларға әкеледі. Олар екі жаққа тең тұтқын ұстауға негізделеді және айырбасқа өте ұқсас.

Егер институциялардың бұл нұсқасын зерттесе, оның артынан құрбандық шалу еретін үйлену немесе сауда айырбасында кездесетін құрылымдарға ұқсас екенін байқауға болады, бірақ мұнда біздің ойымызша, деструктивті және зорлықшыл өлшем басым. Әдеттегідей, структуралық біртектіліктен өздері ашық талпынған пәрменді нәтиже шығару үшін этнологтар біздің "пайдалы" институциялар жөніндегі рационалды концепциямызға тым байланған.

Әңгіме кезекпе-кезек бір немесе өзге топ өлтірген жауынгер немесе қолға түскен тұтқындар, әлде "айырбасталған" әйелдер жөнінде болса да, тек үздік төбелеске, яғни екі жақтан өздерін ритуалды жаулардан айырмауға келіскен және өзіңе қалдырута болмайтын әйелдер немесе өнімдермен айырбас жасау үшін бір бірін жақсырақ түсіну ниетінде төбелескен институциялар арасында еш айырма жоқ. Бірінші жағдайда "катартикалық", ал екінші жағдайда "экономикалық" функция басым, бірақ бұл екі функцияның бір бірінен айырмашылығы жоқ; егер негізқалаушы барлық институциялардың бастауы ретінде көрінбесе, ол тек қана бақылаушылардың апостериорлық зерделеуінен.

Ғ. Өлім және жерлеу

Р.Ж.: Барлық мәнді оппозициялар құрбандық үдерісі кезінде жұмыс істеуі үшін және әрқашанда құрбанға орталықтанған бұл процесс өзінің интерпретациясы ретінде, бұл бір қарағанда беймүмкін сияқты, бірақ анализ мұның мүмкін екенін дәлелдейді, бұл тіпті жалғыз шындыққа жанасатын концепция, ол осы күнге дейінгі мүлде жұмбақ нәрселерді, мысалы, адамдардың өліктермен сақтана қатынасуын түсіндіре алады. Адамзат пайда болған сәттен бастап өліктерге деген осы қызық қатынас та пайда болады, ол: өлім туралы натуралистік түсініктен бас тарту, яғни өлімді тек өмірдің тоқтатылуы деп санамау, ал өліктен тек қана қиратылған, жарамсыз объект, жой тастанды көруден бас тарту. Бұл мүлде "туа біткен" емес, салыстырмалы түрде жақын арада қалыптасқан натуралистік концепция және ол адамзат тарихының ұзақ уақытыңда белгісіз болған.

Қазіргі ой машығы үшін өлімнің діни тұжырымы өлімге қатысты көзқарастың сублимациясы, идеализациясы, ол әрине, "табиғи", біздікі болуға тиіс, ол өмір мен өлімнің натуралистік және функционалды концепциясы болғасын барлық өзгесінен бұрын тірлік етуге тиіс. Бұл концерция жерлеудің әмбебаптылығын және ритуалды табиғатын есепке алмайды. Оны есепке алу үшін әрбір өлімнің құрбандық шалу процессі негізінде пайымдалғаны жеткілікті; өмірмен тығыз байланыссыз өлім жоқ.

Қаралы рәсім — траур туралы мақаласында Фрейд, әдетінше, ақиқатқа өте жақын келеді, әйтсе де ақиқат одан бәрібір түгелімен сытылып шығады. Ол кез келген өлімнің бітістіруші қасиеттерін көреді, бірақ ол бұл бітісудің белгілі деңгейде қоғам үшін өмірмен бір екенін көрмейді. Ол өзін өзінің парық-парасаты үшін өлімнің натуралистік концепциясын болжамдауға борышты санайды, ол оны өзгелердің бәрінен бұрын тірлік етуші деп санайды; траур институты негізінде жатқан осы болжамды, осы негізсіз постулатты алып тастаса, немесе Фрейд интуициясын пәрменділесе болды, әлгі бітістіруші траурдың кез келген затты тірілтетін және өзінің құдіреттің кез келген мәдени белсенділікке қосатын траурдың адамзат мәдениетінің негізі екені өз-өзінен шығады, құтқарушы құрбанға қарсы және оның айналасындағы миметикалық бітісудің механизмі процесстің ең қарапайым және ең тиімді формасы, Фрейд өзінің бақылаушыға тон ғажап данышпандығымен оның көріністерінің ең нәзік түрлерін оның айналасынан байқайды, тіпті оның ең интимді жаңғырықтарын құлағы шалады, бірақ өзінің ой жүйесін мәнді институттар айналасында қайта құрар "Коперник революциясын" ақыры жасамай өтеді.

Адамдардың барлық өлілерді бітістіруші құрбан және киелі билікпен теңестіретіндерінің дәлелі өлілер культі деп аталатын нәрсе. Ол натуралистік өлімге қарсы барлық өзге діни формалардың негізінде жатқандай көрінеді. Егер дәл құрбандық механизмнен шығып, адамдар барлық институцияларды туындатумен шектелмей, өзінің барлық "идеяларын" ашса, демек, өлімге қатынас тек өлім жөніндегі натуралистік білімді ығыстыру санадан тыс мақсатыңда тумаған. Ол туралы адамдар білсе де. Қарсы тұруға батылдығы бармаған тек этноцентризм тана немесе ең аңғал модерноцентризм заттарды осы нұсқада қабылдай алады.

Іс жүзінде адамдар үшін біз өлім деп атайтын нәрсені ашу және біз өмір деп атайтын нәрсені ашу бір нәрсе болуға тиіс, өйткені бұл "ұғымдар" адамға таты да құрбандық шалу негізінде ашылады; егер біз осы процесс дәйектері жөнінде және ол туралы білімсіздігіміз жөнінде ойлансақ, бұл ең өлінің және ең тірінің бір болуы белгілі абсолютті дух данышпан интуициясының қос идея "қоспасын" құрамайтыны анық болады.

Зорлық тоқтатылған, бейбітшілік орнатылған сәтте қоғамдастық өзі өлтіруге ниеттенген осы құрбанға көз тігеді; нәтижесінде, ол бірінші өлікті байқайды. Бірақ, ол оны біздің мағынамызда, натуралистік өлім мағынасында аша алмайды, өйткені бұл өлік бүкіл қоғамдастық үшін бейбітшіліктің оралуын, мәдени мүмкіндіктің таққа отыруын, яғни адамдар үшін, өмірдің өз мүмкіндігі үшін белгілейді. Құтқарушы құрбандық бітістіруші құндылығына ғана адамдардың бұл өліктен барлық өлім деп аталатын нәрсені және барлық өмір деп аталатын нәрсені қосарлап ашқанын телуге болады. Өлім алдымен өзін құдіретті өмірлік импульс ретінде әйгілейді. Өлімнің діни концепциясын түсіну үшін оның негізі құтқарушы құрбандықта десеңіз жеткілікті.

Мальро айтқандай, адам өзінің өлетінін білуге тиіс жалғыз жануар. Бірақ оған бұл білім қазір біз білетін бұлтартпас және материалисте формада әйгіленбес еді. Егер олай болғанда адамзат өзінің туылу шағында бұл білімнің аздырушы күшіне еш қарсы тұра алмас еді.

Мәдени конструкциялар тудыру үшін тек төзімсіз ақиқаттар ғана жеткілікті деген идея өте шүбәлі, немесе ол одан гөрі философияға ұқсас, яғни ол өліммен өмірдің жаратушысы ретінде қайта айналысатын, немесе оны қайта жасырын тәңірлейтін киеліліктің суррогаты.

Діншілдіктен әрқашан біздің өз санамызға ұқсас негізгі дәйекгерге жапсырылған тек қосалқы нәрселерді қайталауды көру, немесе оны логикалық және хронологиялық түрде қазіргі ұғымдарға бағындырып діншілдіктен белгілі сублимация мен идеализацияны көру қазір мүлде жарамсыз. Біздің тезистің артықшылығы сол, ол діншілдіктен мұндай анайы фальсификация жасауға жол бермейді; ол нақты шынайылықты әйгілейді, ол біздің заманның ең ұлы антропологиялық интуициялары жөнінде, әлеуметтілік пен діншілдікті бір деп ойлаған Дюркгеймнің жөнінде, ақыр аяғында кез келген социологиялық қатысты діни әйгіленудің мерзімдік біріншілігін қостайтын интуиция жөнінде мейлінше жіктелген информация береді. Мәдени тұрғыда жемісті болатын нәрсе ол өлімнің натуралистік ұғымы емес, тіпті мендегі бұл ой нұсқасына қарсылық та емес "бұл қарсылықтан тек бізді қоршаған түнеріңкі карикатура туады), өлімді киелі нәрсе ретінде ашу, яғни ол ақырында қаупінен пайдасы мол, қорқыныштан гөрі аялау сезімін тудыратын шексіз құдірет.

Егер өлім идеясы киеліленген құрбандардан шықса, егер құдай жоқ болып, оның сыртыңда ақыр аяғында өлім де жоқ болса, онда құдай статусында болмайтын өлім жоқ қоғамдар болады. Фрейд бұл мәңгі метаморфозаның негізі әлде де бізде бар екенін көрсетеді; бізді біріктіретін траур тудырмайтын өлім жоқ, қоғамда өмірдің құдіретті негізіне айналмайтын өлім жоқ.

Жерлеу рәсімдерінде, әрине қорқыныш шағы бар және ол дененің іріп-шіруіне байланысты, бірақ оны физика-химиялық үдеріске емес, миметикалық дағдарысқа байланыстырады; демек, бұл сот тек қана құрбанды бітісуге және өмірге қайта оралуға дайындалу; міне, оның барлық өзге ритуалдардың схемасын қайталайтын жерлеуде көрініс беретіні сондықтан.

Г.Л.: Өлі және тірі нәрселер үнемі бір-біріне жармасады; мұнда, хайуандықтың негізінде, олардың жіктелуінен бұрынғы нәрсені тануға болады.

Р.Ж.: Мәселе бұл өмір мен өнімнің тұғыры, талисман өлікпен қалай айналысуда емес; мәдениетті әрқашан бейіт сияқты бір нәрсе жасайды. Бейіт құтқарушы құрбандық үстінен самғаған бірінші адамзат монументі, мәндеудің ең қарапайым, ең фундаменталды, бірінші қабаты. Бейітсіз мәдениет жоқ, мәдениетсіз бейіт жоқ; ақыр аяғында бейіт ол бірінші және жалғыз мәдени символ.

Ж.-М.У.: Жерлеу рәсімдері барлық кейінгі мәдениеттің алғашқы нобайы және нұсқасы. Бәрі де бір уақытта өзгертілген, киелі және жасырын өлім үстінен қоса қойылады. Қоғамдастықтың барлық өліліеріне таралуға тырысқан киелілеудің бірінші нобайынан бастап және құрбанды механизм негізінде өлікке деген хайандық немқұрайлықтан орнын қызыға көз тігуге береді. Соның нәтижесінде адамдар өздерінің өліктерімен тірі жан ретінде емес өмірге және өлімге трансцендентті жандар ретінде қатынас жасайды. Аманаттарды ритуалды түрде жегенде, олардың күшіне ие болу үшін жейді, кейде өліктермен оларды тірі санағандай, немесе оларды өзге өмірді күткен деп есептегендей қатынас жасалады. Олармен өлгеннен кейін не болды десе, сол идеяға байланысты үй салып береді.

Біз құрбандарды оларға ұзақ ғұмыр қамтамасыз ету үшін жерлеген бұл храмдардың, бұл қамалдардың, бұл зәулім сарайлардың тек бейіттің өзгертілген түрі екенін айқын көреміз, бірақ сіз барлық адамзат мәдениеті киеліленген құрбандықтардан тұрады деп айта аласыз ба? Бұл, бәлкім, шексіз, беймүмкін мәселе шытар?

ҮШІНШІ ТАРАУ

А. Мәселе қою

Ж.-М.У.: Біз адами немесе адамдықтан бұрынғы өткен шақтың қай кезеңінен құтқарушы құрбандықтың механизмі бастау алады деген сауалға жақындадық. Егер бұл механизм адамдағы барлық адамдықты қалыптастырса, егер отан адамзаттың аңшылық, инцестке тиым сияқты ең көне институттарын келтіру керек болса, онда әңгіме адамдану, яғни хайуандықтан адамдыққа ауысу процессі жөнінде.

Р.Ж.: Біз дәл осы мәселеге келе жатырмыз. Оны жөнді қою үшін, оны осы уақытқа дейін қою тәсілдерін еске түсіру керек. Оны жиі қолдана бергесін мәні кеткен "мәдениет" және әрине "эволюция" сөздеріне сүйеніп, таза тілдік тәсілмен шешуге, немесе хайуаннан адамға ауысуды нақты түрде түсінгісі келіп, көптеген шешімі жоқ кереғарлықтарға тап болады.

Дүниеге келу сәтінде адам баласының миының көлемі сондай ұрғашының тазы кеңеймесе, босану мүмкін болмас еді, мұндай нәрсе өзге приматтарда жоқ. Адамның ми постнаталды кезенде өте қомақты мөлшерде ұлғаяды. Мұндай өсу мүмкін болуы үшін баланың бас сүйегі тек ол туылғаннан кейін қатаю керек. Өзге сүтқоректілерге қарағанда адам баласы қорғансыз және қауқарсыз және ол хайуандық әлемдегі мерзіммен салыстырғанда өте ұзақ уақыт бойы осындай күйде қала береді.

Г.Л.: Бұл мерзімінен бұрын туылу, адам баласының бұл "неотениясы" икемденудің факторы; тек осы фактор ғана, мидың осындай постнаталды өсуін мүмкін қылып, адам миына тек қана күш емес, ғажап икемділік дарытады. Инстинктивті елігудің орнына біз мәдени үйренудің алуан түріне қабілеттіміз. Мұның бәрі адамның өзге нәсілден артықшылығын қамтамасыз етеді.

Р.Ж.: Бұл — талассыз нәрсе. Бұл артықшылық жүйе жасалған сәтінен талассыз, бірақ бұл жаратылыстың қалай жүзеге асқаны мүлде түсініксіз. Адам баласындағы осынша қорғансыз балалық шақты қорғау үшін баланы кейде бірнеше жыл бойы емізетін және керек кезде оны орыннан орынға ауыстыратын тек қана ұрғашыда емес, сонымен қатар еркекте де осы құбылысқа икемдену процесстері жүру керек. Тіпті егер біз тарихтан бұрынғы жанұяның кейбір пейіштенген бейнесіне алдансақ та бұл дұрыс боп қала береді. Баланың ұрғашының қасында ұзақ болуы оған еркектің қатынасуын қиындатады, бұл онша үлкен кедергі болмаса да, шынайы.

Хайуандардың көптеген түрлерінде егер еркек пен балалар арасында тартыс болса, онда балалар өлтіріледі. Хайуандарда көбінесе баланың тәуелділігі өте қысқа және жыныстану кезеңінің ыңғайлығы сондай, аналық және сексуалды функциялар арасында кереғарлық жоқ, немесе ол минимумға келтірілген.

Г.Л.: Адамдарға ұқсас маймылдардың өзінде бала тәуелділігі одан гөрі ұзақтау.

Р.Ж.: Бұл дұрыс, бірақ, ол адамдікіндей ұзақ емес және сексуалды қызыну, мүмкін, тұрақты емес. Өзге жағынан бұл бейбіт тамақ таңдамайтын хайуандар эволюция тарихындағы бізден бұрынғы приматтарға ұқсас. Ал біздің бабаларымыз адамдану барысында аңшылар мен ет жеушілерге айналды. Аңшылық пароксизмінде адреналин атылуы қажет болды және оның өзге сәттерде де, мысалы жанұядағы белгілі қарсы тұру кезеңінде пайда болуы мүмкін.

Зорлықты бақылау проблемасын қою үшін сонымен қатар біз соғыс деп атайтын қызық қызмет жөнінде ойланған дұрыс. Оның каннибализммен бірге адами немесе адамнан бұрынғы топтарда өте ертеде пайда болуы тиіс. Алғашқы қауымдық соғыс өте жақын топтар арасында болады, яғни нәсіл, тіл, мәдени әдеттер тұрғысында ешнәрсе бөлмейтін адамдар арасында. Сыртқы жау және ішкі жау арасында шынайы айырмашылық жоқ және үйреншікті елігушілер кәдімгі айырмашылықты қалай пайымдай алатынын түсіну қиын.

Ж.-М.У.: Айырмашылықтың инстиктивті бола ала алмайтының дәлелі ретінде оның жоққа шығарыла алатынын айтуға болады. Жанұя ішінде жасалатын өлтіру бар. Жанұя институтын абыройсыз қылу үшін ол онша жиі емес, бірақ адамзат әлеумет топтарының ішінде зорлық жоқтығын әңгіме инстинкт туралы деп пайымдау үшін ол тым жиі.

Р.Ж.: Ашу табиғи түрде орталықтан қашуға негізделмесе де біреудің кеудесінде бұрқ етсе, орталыққа талпынушыға айналады. Оның адуындығы күшейген сайын, ол ең жақын және ең аяулы, әдетті уақытта зорлық жасамау ережесімен қорғалған жандарға шүйлігеді. Бұл орталыққа талпыну тенденциясы оңай қатынасқа көнбейтін нәрсе. Кейбір зерттеушілер бұл арада тұрған проблеманың аса қиындығын жақсы түсінеді. Мысалы, Шервуд JI. Уэшборн ашуды басу керек екенін жақсы түсінеді, бірақ ол бізге неге және қалай ашудың шынымен басылғанын айтпайды.

One of the essential conditions for the organization of men in cooperative societies was the suppression of rage and of the uncontrolled drive for first place in the hierarchy of dominance

Ж.-М.У.: Сонымен, сізше, адамдану жөніндегі үздік жұмыстар проблеманы көреді, бірақ оны шешу амалын аша алмайды. Этнологтар инстинкт жөнінде бір-біріне соншама қарама қарсы заттарға байланысты айтқасын бұл сөз мағынадан айырылды және этнологтар тиымдарды түсіндіруге жатпайтын көпекөрінеулік ретінде қабылдайды. Фрейдтің өзі тиымдарды ығыстырылған ынтықпен, яғни, тиыммен салыстарғанда дәл солай жасайды. Проблеманы хайуандық негізге орналастырғанда Фрейдттің кейбір данышпан интуициялары көрінеді, бірақ психоаналитикалық теория өте бейшара ахуалда.

Р.Ж.: Фрейд сексуалды қатынастарды бақылаудың одан гөрі зор мәні бар зорлық мәселесіне қатысты екенін көрмейді. Бұл мәселені қай мөлшерде негізқалаушы екенін көру үшін ең қарапайым бірақ талассыз нәрсе тас пен қаруды қолдануды суреттеп берсек жеткілікті. Азу тістердің homo sapiens-тен көп дәуірлер бұрын қазіргі түрге ауысуы тасты көп жағдайда, тіпті түр ішіндегі соғыстың өзінде тіс ретінде қолданғанына мегзегендей.

Егер хайуандар қарсыластарын өлімге жеткізбей қастаса және төбелесе алса, оның себебі тіс және тырнақ сияқты табиғи қаруға бақылау қойған табиғи тиымдар. Бұл бақылау түрінің тастарға және қарудың өзге жасанды түрлеріне оларды гоминидтер пайдаланған сәтінен таралады деп ойлаудың қажеті жоқ. Тиым електері тоқтатпайтын зорлықтар, олар қарусыз қарсыластарда қауіпсіз болғанымен, қарсыластар таспен қаруланған сәттен жазмыштыға айналады.

Егер мұны кейде шимпанзе жасайтындай, бұтақ лақтырудың орнына таспен шөкелеуді үйренсе, олардың әлеуметтік өмірі шұғыл өзгереді. Нәсіл не жоқ болады, немесе олар адамдарша тиым салуды үйрену керек. Бірақ тиымдар қалай орнатылады?

ГЛ.: Кейбіреулер адам тәртібінің құпиясын шешудің кілтін еркекті үнемі ұрғашыға жақын ұстайтын және сөйтіп олардың жұбын жазбайтын үздіксіз сексуалдылықтан іздейді.

Р.Ж.: Нәпсіқұмарлық өз-өздігінен осындай билікке ие деп ешнәрсе айтпайды. Сүтқоректілерде нәпсілік шабыт көтеріңкі кезеңдері еркектер арасындағы қастасу арқылы белгілі. Және ондайда хайуандар тобы сыртқы жаудан қорғансыз. Үзіліссіз нәпсіқұмарлықтан тәртіпсіздіктен гөрі тәртіп факторын көруге негіз жоқ.

Ж.-М.У.: Егер адамзат мәдениетінің шыту тегі жөніндегі қазіргі дәйектерді тұжырымдасақ, олар бұрынғы жүйелердің жоюшы сипатын орнатуға бейім болады және ешқашан жаңалық орнатуға бейімсіз. Біз мұны тас пен қару мысалында да, аңшылық пен соғыстан шыққан зорлық әрекетке бейімділіктің өсуі мысалында да, әрқашанда ұзақ және қорғансыз балалық шақ мысалында да көреміз. Егер оны зерделеуге көнетін бөліктерге бөлсек, онда адамдану процессі өрбірі оны болдырмауға жеткілікті құбылыстардан толық құралғандай. Бұл беймүмкіндіктердің қалай болғанда да өзгеріске түскені дұрыс, өйткені, дәл солар ғана "мистикалық алхимия" арқылы мәдени формаларды және барған сайын адамиланған биологиялық процесстерді тудырды.

Ашудың таралуы сырттан қолданған және дамыған сәтте тас және құралмен қаруланған хайуанға әлгі ашудың барған сайын үздік түрде іштен басылғаны керек болды. Өйткені ол барған сайын нәзік және маңызды жанұялық және әлеуметтік мәселелерге тап болды. Табиғи тиымдар бұл қарама қарсы бағыттағы қосарлы эволюцияны әйгілеуге қабілетсіз. Ашуды сыртқа арналандыру үшін біз қазір айналамызда көретін нәрселерге ұқсас мәдени ұйым керек.

Р.Ж.: Мұны зерттеушілер жақсы түсінеді және бұл ғажайып трансформацияларды түсіндіру үшін олардың барлығы "мәдениетті" шақырады. "Мәдениет" барлық проблеманы шешті десең сен ешқашан қателеспейсің. Әрине, бұл арада мәдениет сөзін қолданбау беймүмкін, бірақ ол проблеманы шешуден гөрі көбейтуге бейім.

Зерттеушілер "мәдени" үдерістердің неден тұратынын, олардың "табиғи" процесстермен қандай байланысқанын және олардың барған сайын адами формалар тудыру үшін оларға қандай реакция жасайтынын мүлде көрмейді. Біз биологиялық эволюция баспалдақтарының, олар мәдени элементтерге ымдамауы үшін тым жедел дамитынын көреміз, бірақ біз бұл өзара ымдаудың неде екенін мүлде көрмейміз. Бүгіндері адам миының көлемі биологиялық эволюцияның әдетті процесстеріне қарағанда тым тез ұлғаюда екеніне бәрі келіседі деп ойлаймын.

Қазіргі тылымның бұл проблемалар алдында қауқарсыздығы сонша, ол бірнәрсені тұжырымдаса болды, оны шешілді деп ойлайды. Дәл осы нәрсе көптеген ғылыми болғысы келген суреттеулерге ирреалдылық пен ертегі сипатын береді. Эволюционалистік триумфализм креационистік және діни триумфализмге қарсы түр, бірақ зердеуи механизмдер еш өзгерген жоқ. Тәжірибелердің бұл жанры этнологтарға сенімсіздікпен аяқталды және мәдениеттер туралы зерттеулер һәм биологияға бағытталған зерттеулер арасындағы қайғыны үзіліске өз үлесін қосты.

В. Этология және этнология

Ж.-М.У.: Бұл уақытқа дейін сіз әлі өзіңіз негізін қалаған иемдену мимесисі жөнінде айтқан жоқсыз.

Р.Ж.: Мен ол туралы ұмытқан жоқпын. Ол енді бұрын ешқашан болмаған іргелі, зор рол ойнайды, өйткені ол адамдармен қатар хайуандарға да тән. Біздің гипотезамыздың психоанализ және марксизмнен асқаны сонша, ол адамның жалған ерекшелігін жоққа шығарады. Егер инцесті, немесе экономикалық мотивты, немесе социосаяси ығыстыруды тиюдан шықсақ, онда адамдану және символикалық бастау проблемасын хайуандық негізінде қойған дұрыс. Маймылдарда әке ұғымы жоқ. Бағынышты хайуандар билеуші хайуандардың тамағына таласудан гөрі аштан өлгенді артық көреді. Егер біз адамдануды иемдену мимесисінен және ол туғызатын талас-тартыстардан пайымдай алсақ, бастауды анықтауда шешімсіз шеңберде қалдың деп бізді, мысалы, Леви-Строс Фрейдті айыптағандай ешкім айыптай алмайды.

Және біз эволюционистік, яғни, кезеңшілдік ертегіден алғаш рет нақты проблематикаға көшеміз.

Г.Л.: Этнологтардан және адамзат мәдениеті жөнінде өзге мамандардан айырмашылығы этологтар миметизмге назар аударады. Олар, мысалы, арнайы түзілімдегі имитация рөлін зерттейді. Мысалы, жас құс егер үйренудің белгілі кезеңінде оны ересек туыстарының дұрыс орындауында естімесе өз түрінің өнін дәл орындай алмайды екен.

Р.Ж.: Мимесис, шамасы, өмірдің барлық формаларында бар, әсіресе, көзге ұрар формаларда ол адамның ең жақын туысы, антропоидты маймылдарда кездеседі. Кейбір түрлерде қайталауға талпыну және біз ұрысқақ, долы мінез деп атайтын нәрсе өте анық түрде бір; мұнда біз иемдену мимесисіне тап боламыз.

Алайда, хайуандық миметизм жөніндегі мәселені беделге таласу және осыдан туындайтын субординация қатынастарымен салыстыру этологтардың ойына ешқашан келмеген. Бұл субординация қатынастары, dominance patterns ағылшын тілді зерттеушілерде хайуандық әлеуметтілік формаларында шешуші рол атқарады.

Бұл арада бедел ұғымы сыни түрде қарастырылуға тиіс. Ол бізді қастасудың миметикалық мазмұнына тура апарады: оның интенсивтілігін түсіндіру үшін бір объект жеткіліксіз. Объектті жоюға болады, бірақ қастасу қалады.

Бізді ең алдымен хайуандық қоғамдастықтарды қалыптастырудағы миметикалық конфликттің ролі қызықтырады. Бірінші көнбістік көрсеткен индивид кейін де бәріне көне береді; ол жеңімпазға ұрыссыз бірінші орынды, ең жақсы татамды, ұрғашыны оның қалауынша қалдыра береді. Бұл қатынастарға күмәнмен қарауға болады, бірақ тұтас алғанда олар тұрақты.

Ж.-М.У.: Структуралық және мәдени этологтар мен этнологтар арасында әлі күнге шейін қызу талас жүруде. Біріншілері хайуандық және адами әлеуметтілік ұқсас дейді; екіншілері хайуандар жөнінде мүлде естігісі келмейді. Сіз қай жақты қабылдайсыз?

Р.Ж.: Мен екі жақтың да маңызды ұйғарымы, бірақ сонымен қатар кемшіліктері де бар деп санаймын. Меніңше, біздің миметикалық тәсіл әлгі догадкаларды бітістіруге және кемшіліктерді жоюға мүмкіндік береді.

Ең алдымен, миметикалық перспективада пайымдалған пологиялық үлес жөнінде айтайық. dominance patterns тұрақтылығы хайуанды топ ішіндегі таластарға кедергі жасайды; ол миметикалық қастасулардың шексіз таралуына кедергі жасайды. Этологтар билеу нұсқасы адамзат қоғамдарында кейде бірақ үнемі емес иерархиялық болатын кейбір дифференциялар және бөлімшелер роліне ұқсас рол ойнайды дегенде, дұрыс айтады; әңгімеге ынтығуларды қарсы бағыттарда арналау және иемдену мимесисін беймүмкін қылу жөнінде.

Кейбір сүтқоректілерде сирек индивид немесе топтың қалған бөлігіне билік ететін бірнеше индивидтер орталық оранға жиі ие болады. Олар үнемі бақылауда болады және шетте тұратын өзге еркектер оларды қайталайды. Демек, имитация билеуші хайуандардың иемдену тәртібінен өзге барлық позициялары мен тәртіп түрлеріне қатысты. Мен мұнан әлі жеткілікті түрде қарастырылмаған аса аңызды дәйек көремін.

Өзі қастасу тудыратын аймақта таралып, имитация барлық өзге аймақтарда да орнығады және ол топтың қорғанысын орнатуға бәрінен де қабілетті ең мықты хайуанды бағыт тұтады, енді ол басшы ретінде барлық өзгелерге үлгі болады; сиді сол ғана топ позициясын анықтайды, шабуылдауға немесе қашуға белгі береді. Көптеген зерттеушілер, бұл тәртіптің мысалы бабуиндер тобында билеуші хайуан болмаса бола қоймайтын ішкі және сыртқы жауға да қатысты реттілік пен тиімділік орнатады деп санайды.

Ж.-М.У.: Ұйымдасудың осы түрі және барлық үшін қоғамның мақсатына сай және егер оларды дұрыс тұтынса оны мәңгілей алатын үлгілер әйгілейтін ритуалдан туындайтын қызмет турлері арасында белгілі ұқсастық бар.

Р.Ж.: Расында да. Этология хайуандық және адамдық әлеуметтілік арасында шүбәсіз ұқсастықтар тапқан. Онда мәдени және структуралық этнологияның асқан томағай -тұйықтылығына, олардың адамзат мәдениетін табиғатта орналастырудан толық бас тартуына, тіпті символшылдықтың метафизикалық концепциясына қарсы шығуға негіз бар.

Бірақ этнологтарда этологтарды жағдайды қарабайырландырғаны үшін кінәлай алады. Хайуандар қоғамдарында билік және бағыныштылық қатынастарынан өзге ештеңе жоқ. Тұтастықтың жүйелі сипаты ұғынылмаған. Позидиялар оларды басқан индивидсіз тірлік етпейді. Этолгтар хайуандарды бақылап және өз бақылауын сөз арқылы әйгілеп жүйені өздері таңдайды. Этологтардың өйтетіні жүйені жүйе ретінде әйгілеу адам қоғамдарын мәнді сипаттайды. Патшаның, Республика Президентінің, немесе өндіріс директоры билігін бағынған адамдар билеуші хайуанға бағынған хайуандардай әзін көрсетеді, бірақ, олардың хайуандардан өзгешелігі, олар монархия, президенттік билік және өзге осыған ұқсас нәрселер жөнінде сөйлей алады. Хайуандарға имплицитті болған жүйе, енді эксплициттіге айналды. Енді ол одан гөрі өте күрделі. Түсінік және бұл түсінік туралы естелік оған орасан зор территорияларға таралуға және мәнді өзгеріссіз, немесе керісінше біз бақылауға және белгілеуге қабілетті, яғни бізге тарих мүмкіндігін сыйлайтын модификациялармен көптеген ұрпақтарда мәңгіленуге мүмкіндік береді.

Адамдардағы бос орындардың үміткерлер арасындағы миметикалық күрес арқылы үйлестірілмейтіні жүйенің осы әйгілену мүмкіндігіне байланысты. Миметикалық күрестің іздері сайлау процедураларына ұқсас ритуалды формаларда жиі кездеседі, бірақ бұл процедуралардың ешқашан хайуандардағыдай шынайы миметикалық қастасуға негізделмейді. Олар мұралау, сайлау, таңдау сияқты түрлі принциптарға негізделеді.

Ж.-М.У.: Бірақ, бәсекелестік біздің қоғамда зор мәнге ие және ол әрқашанда миметикалық сипатта.

Р.Ж.: Шынында да, мен жаңа ғана алғашқы қауымдық қоғамдар мен тіпті тұтас адам қоғамын және бізді қазір қоршаған әлемді ажырата айтқан ойымды нақтылау керек. Алғашқы қауымдық және дәстүрлі қоғамдарда тұлғаның статусы мен оның атқаратын функциялары оның туылуынан коп бұрын анықталған. Бірақ, қазіргі қоғамға қатысты оның дұрыстығы одан әлдеқайда кем және барған сайын кеми береді. Көркем шығармадан ғылыми зерттеуге және экономикалық тірлікке ауысқан көптеген салаларда конкуренция билік құрған. Тек өлімге апармайтын антагонизмдер арқылы ғана онша орнықты емес иерархиялар орнатылады.

Заттардың мұндай түзілімінің басым болатыны алғашқы қауымдық қоғамдарға тән қастасуға жібермейтін символикалық шекаралардың локальді өшіріліуне байланысты. Міне, сондықтан қазіргі қоғам ең кемінде өзінің кейбір сипаттарында алғашқы қауымдықтан гөрі хайуандық қоғамдарға ұқсас. Өйткені, біріншіден, тұлғалар арасындағы шынайы конкуренцияның рөлі өте әлжуаз. Бұл берідегі эвалюцияның әлгі жаңа дисциплина, этологияның және ол ұсынған пайым нұсқасының пайда болуына үлес қосқаны мәлім. Хайуандық және адамдық әлеуметтіліктің жақындығын қорғап қалу үшін ылғи да біздің өз қоғамымыздан алынған мысалдарға сүйенеді. Мәдени этнология және символикалық һәм символикалық емес ой машықтары арасындағы айырмашылықтарды асқындыруға талпынған барлық дисциплиналар, керісінше, өте қатаң және өте дамыған позиционалды жүйелері бар алғашқы қауымдық қоғамдарға сүйенеді.

Этнологиялық тезиске сүйеніп, қазіргі қоғамда адамдардың аса жоғары дәрежеде символданған объекттер үшін қастасуын тана емес, сонымен қатар, бұл қастасулардың тірлік етуінің өзі символикалық институттар арқасында ғана мүмкін болғанын атап өту керек. Өзгеше айтқанда, егер миметикалық конкуренция өлімге апармайтын күрес болса, онда оның хайуандікімен салыстырғанда біздің қоғамдағы себебі бөлек. Мұнда енді табиғи тартыну емес, керісінше, "десимволизацияны" және конкурент секторлардың салыстырмалы немқұрайлығын мүмкін қылатын өте құдіретті символикалық арматура. Екі сектор арасындағы тепе-тендік бізге өте қауіпті көрінуі менің пікірімді жоққа шығармайды, айғақтайды.

С. Құрбандық механизм және адамдану

Г.Л.: Сонымен, біздің қоғам символикалық тұрғыда өте дегдар және дамыған болғасын ол өзіне әдетте адамдар арасында тиым салынған миметикалық қастасуды мүмкін және жемісті қыла алады.

Р.Ж.: Дәл солай. Миметикалық қастасуға әдетте адамдар арасында тиым салынған; алғашқықауымдық тиымдар, біз көргендей, бұл қастасумен мәңгі байланыста. Демек, әлеуметтік адамдық формалар хайуандікіне қарама қарсы. Миметикалық қастасу тура туындамайды, бірақ олар құтқарушы құрбандық арқылы жанама туындайды. Біз мұны біліп үлгірдік, бірақ біз осы уақытқа шейін адамдық қоғамда оны хайуандардікімен ұштастырып көрген емеспіз. Егер біз жаңа тана келтірген пайымды қарастырсақ және егер біз мұның бәрін миметикалық процесске және құтқарушы құрбандық механизміне қарсы қойсақ, ол біздің өте қауіпті авантюраға ұрынғанымыз.

Ж.-М.У.: Іс жүзінде, біз бұл авантюраны бастап қойдық; өйткені, біз аңшылық немесе негіз қалаушы құрбан функциясындағы инцестке тиым сияқты ең басты адамзат институцияларын зерделеуге тырысудамыз. Ал енді бұл арада адам және хайуан арасындағы айырмашылық ойынға кіреді.

Р.Ж.: Бұрынғы зерделеулер негізінде хайуандықтың өзіне сүйеніп және адамзат табиғатының жалған ерекшеліктеріне назар аудармай адамдану процессін шынында да табанды түрде пайымдауға мүмкін болды. Енді приматтар деңгейінде көпекөрінеу болған миметикалық қастасу жиілеуінің хайуандар билігін жойып, құтқарушы құрбандық арқылы мәдениеттің одан төрі дамыған және одан гөрі адамиланған формасын тудыруға тиіс екенін көрсету керек. Дәл миметикалық қастасулардың әлеуметтіліктің хайуандық формасына тірелетін тура шешімдерге кедергі жасау үшін жеткілікті түрде жиіленген сәтінде бірінші дағдарыста немесе дағдарыстар сериясында мәдениеттің "шегерілген", символикалық және адамдық формалары іске қосылуға тиіс. Заттардың дәл осылайша болғанын болжау үшін миметикалық құдіреттің тек қана адамдану барысында емес, ол тіпті іске қосылмай тұрып және бұл іске қосылуы орныға алатын тәсілмен күшеюге тиіс екенін көрсету жеткілікті.

Егер адам миы үшін және бір уақытта адамдану барысындағы ми үшін Жак Моно ұсынған көзқарасты қабылдасақ, бұл тұрғыда көрсетілген нәрсе бар екенін мойындауға болады. Адам миінің үздік қабілеттерін, меніңше, симуляция қызметінің мықты дамуы және жиі қолданылуы сипаттайды. Олар когнитивты функциялардың ең терең деңгейінде орналасқан, бұл тіл орналасқан тереңдік, бірақ тілдің өзі оны толық түсіндіре алмайды. Имитацияның күші мен жиілеуінің homo sapiensKe апаратын бүкіл ұрпақтардағы ми көлемінің өсуіне байланысты екенін ойлайтын уақыт жетті. Адамдарға ең жақын приматтардың миі өзге хайуанға қарағанда көлемдірек. Дәл осы өсудегі құдірет адамдану құбылысына жол береді және бұл керісінше емес, тіпті егер адамдану процессі кейін бұл өсуді жеделдетсе де және адам миының теңдесі жоқ құдіретін анықтауға ғажайып түрде сеп жасаса да.

Адам сексуалдылығындағы миметикалық ниеттердің маңызды рөлі, мысалы, қозу, вуайеризм, хайуандық нұсқасындағы аракідік сексуалдылықтан үзіліссіз адам сексуалдылығына көшу мимесистің жиілеуінен туындаған деген ойға жетелейді. Біз тез арада адам ынтасының табиғи конструкцияларға әлгілерді белсендіру, қоздыру және тәртіпсіздендіру үшін дарыған мимесис екенін көреміз. Бұл миметизммен мәнді байланыс адам сексуалдылығына хайуандық сексуалдылықтан бетер конфликтті сипат береді және омы адамдар арасындағы қатынастың үйлесімділігіне, немесе тіпті сексуалды партнерлар арасындағы тұрақтылыққа өз-өздігінен ықпал ету қабілетінен айырады. Біз адам қоғамдарының билеуші хайуан билігін болдырмайтынын және оның не себептен екенін көреміз: адамдардағы миметикалық қастасулар жындану немесе өлтірумен оңай аяқтала салады. Бірақ бұл адамдағы зорлықтың күшеюі оның табиғатын білмейтінімізге және оған қараңғы және мылқау инстинкттерді телуден гөрі қызық пайымдарға мегзейді: ол мидің көбеюіне байланысты миметизмнің өскеніне ұқсас. Қайтарусыз миметикалық қастасу дегеніміз, біз жоғарыда айтқандай, барлық объекті нақты мақсаттың жоғалуы қоғамдастық мүшелерін бір-біріне қарсы қоятын иемдену мимесисінен барлықты құрбанға қарсы біріктіруші және оларды бітістіруші антагонист мимесисіне көшу. Миметикалық құдірет табалдырығының сыртыңда хайуандық қоғамдар беймүмкін болады. Бұл табалдырық құрбандық механизмінің пайда болуымен сәйкес; бұл адамдану табалдырығы.

Ж.-М.У.: Құтқарушы құрбандық механизмі қосылады да, және оған негізделген, ол дәнекер болған мәдени формалар хайуандық формаларды ауыстырады. Мұндай проблемалар барлық деңгейлерде көтеріледі және бір механизмнің нұсқалары, хайуандар жағдайында, әрине, қарабайырлау, оларды шешуге қабілетті болуға тиіс.

Р.Ж.: Құрбандық механизмді алдымен қасындағы мен қарабайырлығы сонша, тіпті біз оларды формалары қайталауға беймүмкін ретінде көруіміз керек, бірақ мәселе онда емес. Бұл механизмді мүмкін және статистикалық түрде қажетті қылатын дәйектер, әрине, толығынан бар. Және бұл механизм қарсыластарға барлық деңгейде тиымдар және таза адамдық ритуалдар арқылы жасалатын құбылыстарға ұқсас емдік және профилактикалық әсер етеді. Осы уақытқа дейін мидің тез өсуіне және барлық өзге құбылыстардың биологиялық және мәдени араласуды талап еткені айқын еді, бірақ бізде бұл қызық машинаны іске қосып, оны жұмыс істетуге ешбір қозғаушы күш болмаған. Дәл осы моторды бізге құтқарушы құрбандық береді. Біз адамдануды бір бірінен алапат, бірақ жемісті дағдарыстармен бөлектенген әрдайым өсу үстіндегі миметикалық жеделденуді қолға үйрететін баспалдақтар сериясы ретінде түсінгеніміз жөн, өйткені, олар негіз қалаушы механизмді тағы да іске қосады және іште барған сайын қатаң тиымдарды ал сыртта тиімдірек ритуалды арналандыруды орнатады. Және сонда адам балалық шағының "қорғансызға" айналғанын және ми көбейген сайын осы өзгеріс барысында нәсілдің таза және қарабайыр жойылуына әкелмей созыла бергенін байқауға болады. Сонымен қатар, op баспалдақта артық дамыған институттардың өздерінің антропоидті адамдандыра берген спиральге ұқсас қозғалысында жаңа дағдарыс туғызатын жаңа миметикалық жылжуға ықпал еткенін байқауға болды.

Г.Л.: Құтқарушы құрбандық механизмі арқасында бірте мекендейтін топтардың сыртта зорлықшыл тірлік шектен тыс дамыған сәтте қалай салыстырмалы түрде зорлықсыз мекенге айналғанын түсінуге болады. Адамдану барысындағы приматтың Әрқашанда аңшылық пен соғысқа жақсы үйретілген, аса сексуалды және таспен қаруланған хайуанның мәдениетбектену арқылы оның биологиялық, және мәдени эволюциялық шешуші сәттерінде әрқашанда төнетін өз-өзін өлтіру қаупін қалай өзгерте білгенін болжауға болады.

Р.Ж.: Демек, "Тотем мен тиымда" дұрыс интуитивті ой нобайы бар, ол — адамдықты ұжымдық адам өлтірумен шектеу. Алайда мұнымен істес болмаған бірде-бір негізгі миф жоқ, бірақ тек қана Фрейдтің өз данышпандығы өзінің және біздің дәуірдің қауқарсыздығына қарамастан бұл хабарларды толығынан қияли емес деп қабылдамай қазіргі антропологиядан гөрі отан байыптырақ қарау керек екенін түсінді. Әйтсе де Фрейд өзінің теориясын суға батырған мифологиялық элементтерден құтыла алмады. Оның "қатаң әкесі" — зорлықтың соңғы тәңірі және ол бүгін өзі негізін қалаған психоаналитикалық дінмен бірге өлетін болғасын, біз қазір сөйлегеніміздей сөйлей аламыз.

Ж.-М.У.: Сіз Фрейд талпыныстарын тағы мойындап, және Фрейд қағидаларының беймүкіндігіне қарамастан "Тотем мен тиымға" құрмет көрсетіп отырсыз. Біріктіруші зорлық тек қана діншілдіктің бастауы емес, ол адамдықтың бастау. Фрейдтің жалқы және беймүмкін драмасы миллиондаған жыл қайталана беретін процесстердің өзгеріске түскен аллегориясы.

Р.Ж.: Сонымен қатар, ол этологтар мен этнологтар арасындағы дауды шешу. Алдымен хайуандық кейін адамнан бұрынғы, сосын толық адами барлық әлеуметтік формалар арасында үзік сәттер де, мұрагерлік те бар. Миметизм және құтқарушы құрбандық проблематикасы арқасында мимесиске негізделген әлеуметтік формалардың әрқашанда тіпті хайуанда да бар болатыны түсінікті және құтқарушы құрбандық негізделген жаңа және күрделі формалар шығу үшін олар миметикалық дағдарыста ойрандалу керек. Таза хайуандық және дамушы адамдық арасында шынайы үзіліс бар және ол олар қанша болымсыз болса да, тиымдар мен ритуалдарға негізделген ұйымдарды орнатуға жалғыз қабілетті ұжымдық өлтірудің үзілісі. Сонымен, адамзат мәдениетінің генезисін, оны таза адамдық өзгешеліктен айырмай табиғатқа енгізіп, табиғи механизммен салыстыруға болады.

Әрине, мәселесі мұнда қойылған құбылыстарға жету мүмкін емес. Біз ритуалға қатысты тура немесе жанама түрде ұстаған нәрсенің бәрі адамданған әлемге толығынан тән. Сөйтіп бізде миллиондаған жылдарға тұратын жыртылған парақтар бар. Мен құтқарушы құрбандық тетігін адамдану барысының басына қойтаңда мені мүмкіндік шекарасын аттадың деп кінәлар. Бірақ бұл демарш мүлде кездейсоқ емес. Бізде адам ритуалдарына қатысты көптеген үйлесімді көрсеткіштер бар; егер енді біз этологтар хайуандық ритуалдар деп атайтын нәрсеге қарасақ, мұнда да жақсы ойластырылған демаршқа жетелейтін дәйектерді көреміз.

Белгілі түрлерде тек қана сексуалды азғыруда емес, бір немесе өз жыныстағы партнермен басымды қатынас орнатуда да маңызды стереотипті тәртіп нұсқалары бар.

Әлгі үйлену ритуалдары парадоксалды түрде дәл осы агрессивті тәртіпке ұқсайды. Әлгілер оларды миметикалық түрде қайталайды; шақыру шабуылдаушы кімді дос қылғысы келсе соған бағытталған шабуыл формасына енеді, бірақ соңғы сәтте әлгі шабуылдаушы мақсатынан, оны үшіншіге немесе тіпті тірі емес объектке ауыстыру үшін бетін бұрады. Бәске шақырылған мақұлық еріксіз миметикалық түрде жауап береді. Ол өзі сес көрсетеді, бірақ бұл сесін ол не кез келген жағдайға дайын шақырушыға, немесе онымен бірігіп, керісінше, өтірік қауіпті үшіншіге бағыттайды; нәтижесінде, ол осы қиялдағы қарсыласқа қарсы өзінің партнерларымен бір себептеседі. Осылайша шақырылған одақ дәл осы "себептесуден" туындайды.

Бұл хайуандық тәртіптердің адам ритуалдарын рәсімдерін, кәде-үрдістерін еске түсіретіні тек қана қайталанушы сипатымен емес; олар діни ритуалдың екі негізгі сәтін суреттейді, "миметикалық дағдарыс", ішкі араздық сәтін және құтқарушы құрбандыққа қарсы бітісу сәтін. Бірақ мұнда дегенмен құрбандық шалу жоқ. Құрбанның орны белгіленген, құрбандық функция суреттелген, бірақ хайуандық ритуалдар ешқашанда құрбанды өлтіруге апармайды. Бұл хайуандық ритуалдарда хайуандық әлеуметтіліктен құрбандық діншілдігіне негізделген адамдыққа ауысу үшін керек нәрсенің бәрі бар. Мұнда суреттелген құрбандық механизмді іске қосу үшін миметизмнің және одан шығатын қастасулардың жеделдеуін қамтамасыз етсеңіз жеткілікті. Жанжалдың алапат асқынуына орны белгіленген "құтқарушы құрбандық" механизмінің күшеюі сәйкес болуға тиіс. Бірінші сәттің шектен тыс асқынуына екінші сәттің пәрменденуі, өлімге дейін жалғасатын үшіншіге қарсы зорлық жауап береді.

Адам және хайуандар арасындағы мәнді айырмашылық әрқашанда барлық әлеуметтік топты жиятын адамзаттың басты ритуалдарына ұқсас болу үшін екіншілер, менің білуімше, партнерлердің жеткілікті санын қажет етпейді. Әйтсе де хайуандар тәртібінің біз айтқан жағдайындағы ритуалдың атауы жөнінде дау көтеру үшін бұл нағыз құнды себеп. Мимесис жеделдеген сайын дау-дамай және ол тудыратын кейінгі шешімдер "жұқпалыға" айналуда. Демек, мимстикалық қастандық шегіне жеткенде барған сайын коп қатысушылар керек және олар тиым мен ритуалдың қосарлы императивіне бағынып, киеліленген құрбан айналасында бірігеді. Адам қоғамдастығы осы ұйым және ол соның Функциясы ретінде ғана тірлік етеді.

Г.Л.: Демек, адам ритуалдарында біз әлгі хайуандық ритуалдардың өзгеріске түскенін көреміз; әлгілерден әрқашанда бір элементтер табады, бірақ біз алдымен оларды біріктіретін және адамдану барысына қосатын себептер жөнінде ойланғанымыз жон.

D. Трансцендентті таңбалаушы

Ж.-М.У.: Сіздің теорияңыздың басты талпынысы этология және этнология мәселелері арасындағы кереғарлықтан асып, антропологиялық зерттеулердің осы екі жауыққан шептерін бітістіру. Ол үшін сіз өзіңіздің болжамыңыздың екі жақтың да мәселелерін шешетінін көрсетуіңіз керек; демек, құтқарушы құрбанмен мимесисті адамзаттың мәдени институттарына айналдыратын тек зорлық пен ритуалдар мәселелерін емес, белгілер мен коммуникациялар жөніндегі мәселелерді де байланыстыруыңыз керек.

Р.Ж.: Бір уақытта белгі және таңбалау теориясын і.асамай зорлық мәселесін құтқарушы құрбандық арқылы шешу беймүмкін.

Бірақ белгіге ауысар алдында өзінің ең қарапайым формасындағы құрбандық тетігінен жаңа тәртіпке назар аударатын, ғажап ең бірінші инстинкттен тыс машинаны көре білгеніміз жөн. Жындысүрейліктің белгілі баспалдағынан бастап, миметикалық шептену өзінің жалғыз құрбанына шүйлтеді. Бұл құрбанға тойынып, зорлық еркінен тыс тиылады, адуынды дүлейліктен кейін үнсіздік орнайды.. Осы дүлейлену мен тыныштық, адуындану мен сабырлық арасындағы мейлінше зор контраст бұл жаңа зейіннің оянуына аса қолайлы жағдай жасайды. Құрбан жалпыға бірдей құрбан болғандықтан бұл сәтте барлық көздер тек соған тігілген. Таза инстинктивті объекттің сыртыңда, мысалы, тағамдық, сексуалды, немесе соларға ұқсас билеуші объекттің сыртыңда ұжымдық құрбанның өлігі бар және осы өлік қана әлгі жаңа нұсқадағы зейіннің бірінші объекті.

Ж.-М.У.: Бұл құрбан киеліленген бе?

Р.Ж.: Мен айтқан зейін оянған сайын құрбан дағдарыс және оның шешілуі қоздырған эмоцияға толтырады. Онда және дәл сонда ғана сиқырлы тәжірибе тұйықталады. Қатысушылардың құрбан жөнінде алған әсері, ол қанша әлжуаз болса да, құрылымды түрде оның өмірден өлімге ауысуына сәйкес ғажайып эффектерге, осы сәтте болып жатқан қызықты және босатушы төңкеріске байланысты. Бұл арада пайда болатын жалғыз мәндер құрбанға барлығы үшін жауапкершілік жүктейтін қосарлы трансфер мағынасы, киелену мағыналары. Бірақ адамзат тарихындағы бұл мәндер әлі болмаған өте ұзақ кезеңдерді елестете білу керек. Демек, олар құтқарушы құрбандық атойы естілгеннен бастап киелілікке қозғалыста болған, бірақ ол туралы әлі түсінік те қалыптастырмаған.

Зейінді оятатын машинаның бірден тиымды болады деп ойлаудың қажеті жоқ; сәтсіз жағдайлардың саны өте коп болуы мүмкін. Алайда, тиімділік қанша әлжуаз болса да, шектен тыс миетизмнің бақылауы тек соны ғана қалайды; біз мәдениеттің адами формаларына баратын жолдамыз деу үшін, әлгі тиімділіктің жинақтаушы күші де аз.

Ж.-М.У.: Әйтсе де, сізге белгі теориясы керек және менің бұл туралы түсінігімше, казіргі теоретнктерде белгі тек жүйе ішінде тірлік етеді; демек, бастау үшін, ең кемінде бір-бірін белгілейтін екі белгі керек. Мен сіздің схемаңыздан қалайша структуралық лингвистиканың бинарлық оппозициясын тудыруға болатынын көре алмай тұрмын?

Р.Ж.: Ол бинарлы оппозицияны тудырудың қажеті жоқ. Бір-бірінен бөлінген және белгілеудің бір дәрежесінде әрекет ететін екі элементті структуралық жүйені негізге алуға болмайды. Бірақ ол туралы өлі ешкім ойламаған одан гөрі оңай және жалғыз пәрменді, жалпы шынайы генетикалық модель бар. Бұл әлі есептеліп болмаған аралас үйіндіден үздік бір бөлікті таңдау нұсқасы. Бұл, мысалы, христиандардың мейрамдық пирогіндағы өсімдік сабағындай, немесе өсімдік дәніндей, жеребе нұсқасы. Тек дән немесе сағақ бар бөліктер бөлінген де, қалғаны еш ажыратусыз күйде қала береді.

Бұл ең оңай жүйе, бірақ оны ритуалда байланыста жиі тапқанмен, ешкім ол туралы ойланбаған және ешкім ол туралы айтпаған. Әлгі мен айтқан кездейсоқтық арқылы таңдаудың ритуалды шығу тегі бар. Киелі құрбанды да осылай таңдайды. Егер бұл нұсқаны ритуалдардан тапса, демек ол құтқарушы құрбандық әрекетінен көшірілген. Сөйтіп оның біз үшін өсиетнамалық міні бар, бұл белгілеудің ең ескі моделі.

Осы нұсқаның негізінде адамдар кездейсоқтық ойындары деген нәрсені ойлап тапқан. Кездейсоқтық ойындары жүзеге асу үшін адамдар ерікті тәсілдегі ритуалдың мақсатын ұмытып, одан өзіндік өз мақсатын жасауға тиіс. Тұтас алғанда бұл біз зерделеген мысалдардағыдай туындау барысына ұқсас; барлық бұл институттардың бізге табиғи түрде мәдени, немесе дәл сол мөлшерде мәдени түрде табиғи көрінетіні сонша біз оларға олардың ритуалдарға мәнді жақындығын түсінген сәтке дейін назар аудармаймыз.

Ж.-М.У.: Егер сіздікі дұрыс болса, онда арнайы адамдық нәрсе ойынның өзге нұсқаларынан гөрі азартты ойындарда бар.

Р.Ж.: Дәл осы туралы Роже Кайуа өзінің "Адамдар ойындары" деген көрнекті зерттеуінде айтады. Кайуа ойындарды төрт категорияга бөледі және олар ритуалды айналымның төрт басты айналымына сәйкес. Мен оларды Кайуаның тәртібінде емес негіз қалаушы процесстің ашылу тәртібінде атаймын.

Бірінші кезекте, имитациялық ойындар, пантомималар, маскарадтар, театр және т.т. бар. (Кайуа mimiеry деген ағылшын сөзін қолданады). Жүгіру, бокс және т.т. сняқты бәсекелес немесе жарысу (agon) ойындары бар. Олар ұқсастықтардың күресіне сәйкес.

Кайуа ilinx деген грек сөзімен белгілеген бас айналдырушы ойындар бар, олар өз-өзі айналасында жедел айналу, пируэттер және т.т. Бұл ойындар миметикалық дағдарыстың галлюцинаторлы пароксизміне сәйкес.

Ақырында, құрбандық шешімге сәйкес азартты ойындар бар. Кайуа Хейзинғаның оның жұмысы "Homo ludens" және әлгілер адамның жалғыз арнайы ойындары болса да, оларды тіпті атамағанына таңданыс білдіреді. Ойынның барлық өзге түрлері хайуандық өмірде көрініс тапқан. Заттардың бұл түзілімі хайуандық және адамдық ритуалдардың айырмашылығына сәйкес. Хайуандық ритуалға жалғыз жетпейтін нәрсе, ол құрбанды өлтіру және хайуанға адам болу үшін жетпейтін жалғыз нәрсе, ол құтқарушы құрбандық.

Жеребе тастаудың ең әлжуаз формаларының өзінен таңдаулының айналасында киеліліктің қосарлы мәндерінің шептенуін көруге болады. Қолына дон түскен тұлға өзінің айналасында барған сайын ритуалды оппозицияның көбейгенін көреді. Ол кекесін объектіне айналады; ол құрбандық текесінің бір түріне айналады, бірақ ол өзі ішінен шығарылып тасталған топты әйгілейді, демек, белгілі мағынада ол оған билік етеді, ол патша. Бұл күлкі үшін жасалған жорта киелену трансцендентті таңдалушының түрін суреттейді. Сондықтан ритуалды көпнұсқалық ойға қонымсыз, немесе оны ойдың және адамзат мәдениетінің шынайы құрылымына жат "дәнекерсіздікті" сағыну деудің қажеті жоқ.

Г.Л.: Сонымен, егер оны көруге қабілетті болсаңыз, барлық жерден негіз қалаушы тетікті көруге болады.

Р.Ж.: Өте дұрыс айтасыз. Негіз қалаушы тетікте дәл құрбанға қарсы және оның айналасында бітісу жүзеге асады.

Құрбанды барлық нәрсенің бастауы мен себебі деп айту қазір жеткіліксіз. Ең қарадүрсін деңгейлерде құтқарушы құрбандық тетігінің жұмыс істейтінін және ең қарапайым белгілеу қатпарларын тудыратынын ұғыну үшін белгілеулердің одан бұрын орнатылып үлгірген барлық контексттін жою керек.

Құрбан қоғамдастықтан, ал қоғамдастық құрбаннан туындағасын, олар, қоғамдастық пен киелілік, іште де сыртта да, бұрын да, кейін де тірлік ете береді. Құрбан бір уақытта жақсы да, жаман да, бейбітшіл де, зорлықшыл да болып немесе өлтіруші өмір және өмірді орнататын өлім ретінде де көріне береді. Онымен бірге туындамайтын және бір уақытта ол асып кете алмайтын белгілеу құбылысы жоқ. Ол өзін әмбебап таңбалаушы ретінде орнатады.

Ж.-М.У.: Трансцендентті таңбалаушы жөнінде сөйлегеннен гөрі таңбаланушы жөнінде сөйлеген дұрыс болар?

Р.Ж.: Таңбалаушы — құрбан. Таңбаланушы қоғамдастық бұл құрбанға және ол арқылы барлық заттарға беретін кез келген қазіргі және болашақтағы мағына.

Белгі бітістіруші құрбан. Адамдар дағдарыстан шыққасын бітісуді қалайтындықтан, олар белгіні өндіре беруге талпынады, яғни бұл ғажайып бейбітшіліктің орнауын қолдау үшін нағыз құрбанды ритуалдарда жаңа құрбанмен ауыстырып, киелілік тілінде сөйлегенді ұнатады. Демек, ритуалды императив белгілерді олардың көбею барысында манипуляциялаумен тең және сөйтіп ол өзіне ылғи да жіктелу мен мәдени баюдың жаңа мүмкіндіктерін береді. Біз мұнан бұрынғы беттерде аңшылыққа, үй жануарларына, сексуалды тиымдарға және т.т. қатысты суреттеген барлық процесстер құрбандық белгісінің пайдалануы және жіктелуі ретінде суреттеуге болады.

Ритуалды өндіруге талпыныс қиындықтар жасамайды. Киелі үреймен итермеленіп, және бітістіруші құрбан белгісінде өмірді жалғастыру үшін, адамдар бұл белгіні өндіруге және әйгілеуге тырысады; сондықтан олар алғашқы эпифанияны қоздыру үшін құрбандарды іздейді; міне, әрқашанда тіл немесе жазу атауларында анықтала алатын бастапқы белгілеу қызметін осында орналастыру керек. Сөйтіп, бір күні шынайы құрбан жаңа құрбандармен белгіленудің орнына құрбандардан өзге енді осы құрбанды белгілейтін кез келген басқа заттармен белгіленеді; сөйтіп олар оны барған сайын жасырып, тығып, көрмеген болады.

Сол сияқты мағыналы тіл қату, сөздермен айырбас жасау, барлық өзге айырбастар іспетті ритуалдан, миметикалық дағдарысқа сай айғай-шудан шығарылуға тиіс, өйткені олар құтқарушы құрбандықтан бұрын болып, оны шарттайтын нәрсе. Құрбандық рәсімдерінде, кәделерінде бұл айғай-шулар, құрбан айналасындағы бидің қимылындай, ырғақ пен тәртіпке багына бастайды, өйткені, дағдарыстың барлық қырлары қызметтесу және келісімпаздық рухында өндірілген. Тіл түзіліміндегі бастапқы және негізгі ретінде киеліліктің дыбыстарын орнатпаған мәдениет жоқ.

ТӨРТІНШІТАРАУ

МИФТЕР: ЖАСЫРЫН НЕГІЗҚАЛАУШЫ

ҰЖЫМДЫҚ ЖАЗАЛАУ

А. "Пәрменді жоқ қылу"

Р.Ж.: Мен ол қазір бізге мүлде жоқ сияқты көрінсе де, немесе оны біздің дәуірде қоршаған толық үнсіздікке оранса да негізқалаушы ұжымдық жазалаудың оның тіптен мүлде мойындамайтын авторлардың өзінде көрініс беретінін көрсеткім келеді. Мысалы, Леви-Строс еңбектерінде ол туралы айтқанын мүлде байқамаса да және оның ол зерделеуге талпынған барлық мифологияны тудыратын тетік екенін ешбір түсінбесе де, негізқалаушы ұжымдық жазалауға қатысты және одан маңызды структуралық сипаттар шығаратын зерделеу бар екенін көрсеткім келеді.

Ж.-М.У: Сіз мифологияға әлі кіріспегендіктен және мифология структурализм үшін діни азғындықтың лингвистикаға қарсы қитұрқылығынан бос таза тіл аймағы, оның арнайы қолданыс ауқымы болғандықтан, Сіз Леви-Стростың мәтінін әрбір дәйекке тоқталып, тереңірек жіктесеңіз жақсы болар еді.

Р.Ж.: Бұл зерделеудің қызық болатыны, ол басынан аяғына шейін Леви-Стростың ез зерделеуіне негізделген. Әсіресе, бізді екі мифтің қысқаша тұжырымдамасы қызықтырады.

"Бүгінгі тотемизмде" Леви-Строс екі бір бірінен өте алшақ қоғамдарға тән екі мифті жақындастырады. Олардың бірі америкадағы Ұлы Кәлдер солтүстігіндегі Оджива үндістер қоғамына тән болса, екіншісі Тыныс мұхитындағы Тнхопия қоғамына тән. Міне, алдымен, оджива мифі:

Бес "алғашқықауымдық" тайпалар мұхиттан адамдармен араласу үшін шыққан адамға ұқсас алты табиғатта жоқ құбыжықтардан бастау алады. Олардың біреуі, көздері таңулы болғасын ба, өзі оны өте қалағандай болса да, адамдарға қарауға бата алмады. Өз-өзін ұстай алмағасын ол ақыры шүберегін көтереді, сол кезде оның көзі бір адамға түсіп, әлгі оған найзағай түскендей заматта өледі. Өйткені, келімсектің ниеті жақсы болғанымен, көзқарасы тым уытты екен. Содан оны жолдастары теңіздің тереңіне кері қайтарады. Өзге бесеуі үндістер арасында қалып, оларға көптеген шапағат жасайды. Олар үлкен тайпалар мен тотемдердің негіз қалаушылары ( 27 б.).

Енді тағы да Леви-Строс мәтінінен келтірілген тикопия мифі:

Өте ерте замандарда тәңірлер адамдарға ұқсас болған және жерде олар тайпалардың тура өкілдері болған. Бір күні жат тәңірі Тикарау Тикопияға келген және олардың тәңірілері оған тамаша той жасаған, бірақ одан бұрын олар қонақтарының күші мен желаяқтығын сынағысы келген. Жарыстың қызған шағында Тикарау сүрінгендей болып, мен жараланып қалдым дейді. Бірақ ақсаңдаған сыңай танытқан кезде ол кенеттен дайындалған асқа секіреді де, оны тауға алып қашады. Тәңірлердің тобы оны қудалайды; бірақ Тикарау шынымен қашып үлгіреді, ал тайпалық тәңірлер болса, бірі кокос жаңғағын, екіншісі тароны, үшіншісі нан ағашының жемісін және соңғылары иньямды ұстап үлгірген бойы қала береді... Тикарау көптеген тамақтармен аспанға жетіп құтылады, бірақ төрт өсімдік өніс адамдар үшін құтқарылады (36 б.).

Біздің жүйеде бұл екі мифті зерделеу өте оңай. Бұлардың екеуінен де біз тағы да миметикалық дағдарыстың және құтқарушы құрбан тетігін іске қосатын зорлап ойрандау схемасын көреміз. Тәңірлік және адамдық нәрселердің о баста араласуы бұл арада өте сипатты. Бұл араласудың конфликтті болғаны жөнінде тура айтылмайды; дағдарыстың зиянды нәтижелері заматта құрбанға телінеді, енді ол сол үшін жауапты деп жарияланады. Бірінші мифта ол үндістің бірінші құрбанның жәй көз тастауынан кенеттен өлуі. Екінші мифта ол бүкіл мәдени жүйені ұрлау, оған болашақ құрбан Тикарау жауапты. Тәңірлер мен адамдар ұйымдастырған күш пен желаяқтықты сынау мифтік драма шешкен конфликттік жағдайға нұсқайды. Мұндағы үрдістік коннотация бізді таңдандырмауға тиіс. Миф бізге дағдарысты ритуалданған, бірақ ритуалды емес қылып көрсетеді, өйткені спортивтік ойындар еріксізден ұжымдық зорлыққа айналады.

"Вакх қыздарында" ритуалды болып үлгірген вакханалия қалай тез Пенфеяны жазалауға ауысса, мұндағы күш пен шапшаңдықты сынау тәңіріні қууға айналады және бұл қуғынның жазалаумен аяқталатыны мүлде айқын. Егер болашақ тәңірінің алғашқыда сүрініп ақсаңдағаны жорта болса да, онда қуғындалған кезде "ол шынымен құлады" делінеді. Бұл сөйлемде түнеріңкі бір нәрсе бар. Егер сіз мәтін бойынша Тикарау аспанға шығып қашты десеңіз, мен сізге Раймонд Фирттің Леви-Строс "Бүгінгі тотемизмде" сілтеме жасаған жұмысын емес, бірнеше жыл кейін, 1967 жылы шыққан "Тікоріа Ritual and Belief".

Бұл кітап бойынша Тикарау өзінің қуғыншыларынан төбе жотасына шығып қашып кетуге тырысады. Бұл туралы Раймонд Фирт былай деп жазады: "Ол шатқалдың шетіне секірді де, өзі atua (әруақ, тәңірі) болғасын, аспанға ұмтылып, алыс елдерге өзінің ұрлаған заттарымен ұшып кетті".

Егер Тикарау atua болмағанда, ол шатқалға құлап, содан өзіне келе алмас еді. Сондықтан миф оның құлағанын қайта-қайта жорта емес, шынайы қылып көрсетеді. Бірақ Тикарау atua болғасын, аспанға ұшып кетеді. Бітістіруші және өзгеріске түсіруші құрбаннан мәңгі өлмес тәңірі жасаған киелеу астарынан өліммен біткен жардан құлау сезіледі және мұны мифтің өз мәтіні өте айқын айғақтайды.

Заң жүйесі жоқ көптеген қоғамдарда Тикараудың құлауынан туындайтын оқиға өлім жазасының ең сүйікті тәсілі, әрине, егер оған топография мүмкіндік берсе. Жазаланушы шатқалға апаратын жоталарға құлатылған, ал қауымдастық болса, қоғамдастық дөңгелене тізіліп, оның шатқалға құлаудан өзге сытылып шығуының барлық мүмкіндігін жойып, оған баяу жақындайды. Он жағдайдың тоғызында үрейдің асқынатыны сонша, әлгі бейшара шатқалға өзі құлайды, сөйтіп оны тура өлтіру міндеті керексіз боп қалады. Тұтас алғанда, ол шынымен құлап тынады, немесе бос кеңістікке ұшып кетеді. Атышулы Тарпьен жартасы бұл әдеттің көптеген мысалдарының бірі. Мұның діни тұрғыдағы артықшылығы жазалауға бүкіл қоғамдастық қатысады және ешкім құрбанмен "жұқпалы" контактқа бармайды. Бұл артықшылық архаикалық қоғамдардың өлім жазасы процедураларында көрініс тапқан.

Ритуалды яғни, рәсімді жазалаудың бұл түрлері жіктеліп ойластырылмайды; олардың өзгешелігі өте көп бір нұсқадан көшірілгені көзге ұрады, бірақ ол әрқашанда бір құрылымды; бұл, әрине, Тикарау туралы миф суреттейтін оқиға, алғашқы құрбанды өлтіру, бұл бітістіруші өлім, өйткені, еріксіз және бірауыздан ритуалды жазалаудың жүйесін тудырады.

Оджибваның мифінде де ұжымдық өлтіру бар, бірақ ол Тикарау мифінан гөрі тез баяндалған: алты келімсектердің бірі, көзіндегі таңуын көтеріп және оған қарап үндісті өлтіргеннен кейін, әлгінің бес жолдасы оны теңіздің тереңіне қайтуға мәжбүр қыяады. Бірінші жағдайда құрбан жартасқа соғылып өледі, екіншісінде ол суға батырылып өледі.

Ж.-М.У.: Нәтижесінде, екі мифте де құрбан тәңірлік сипатта. Өйткені ол өзіне қарсы бағытталған бірауыздан бірігуде кульминацияға жететін жүгенсіздік үшін де және осы ауызбіршілік орнататын тәртіптің қайта оралуына да жауапты. Қоғам құрбанды тек өз өзгерісінің кездейсоқ және жуас құралы, немесе ұжымдық жүгенсіздіктен тыныштыққа ауысудағы жәй жеделдетуші ретінде қарастыра алмайды. Оның ойынша, бастапқы жауыз өзінің жауыздығы итерген бағытта іс жүзінде өле алмайды, өйткені ол кенеттен кұдыретті шапағат иесіне айналады. Ол қалай өлі болады егер қоғамдастыққа "тотемисттік" деп аталатын тәртіп пен өмірді өзі сыйласа.

Г.Л.: Екі мифтің бұл пайымын, әрине, Леви-Строс емес, біз ұсынамыз. Енді Леви-Стростың түсініктемелеріне ауысайық.

Ж.-М.У.: Бірақ оның тек мәтінде ғана тірлік етпейтін лингвистикалық тәжірибеден бұрынғысы біз мифте мойындайтын нәрсені, мәдени айырмашылықты жоятын миметикалық және зорлықшыл ымырашылдықты мойындауға тиым салады.

Р.Ж.: Леви-Стростың лингвистикалық көзқарасындағы "ажыратусыздық", немесе "үзіліссіздік" тіл жасап қоюға үлгірген айрмашылықтарды "жамау", этнологты өкіндіретін шарттылық, әсіресе, ритуалдарда, өйткені онда ол олардан жіктеуші ойдың азғын бас тартуын көреді. "Бүгінгі тотемизмнің" зерделеуінде ол әлгі ажыратусыздықты мифология жобасының негізі деп санайды. Оның ойынша, ажыратылатын және үзік нәрселер тек үзіліссіз және ажыратусыз нәрселер негізінде жүзеге асады.

Г.Л.: Сонымен, Леви-Строс бойынша, мәдени генезистің тек өтірік әйгіленуі, ал сіз оны шынайы генезис туралы есеп беретін нәрсе дейсіз.

Мифтік ой таза зердеуи үдеріс жіктелу процессін шынайы процесспен шатастырады, ол әлем бастауында толық ертегілік персонаждар арасында орамын жазған драманың бір түрі.

Р.Ж.: Демек, структурализмді мифологияның өзіндік драмалық элементтері қызықтырмайды және оларға мон беретін зерттеушілерді ұнатпайды. Әйтсе де кейбір пайымдауды талап ететін қайталауларды көрмеу үшін ол тым кәнігі бақылаушы.

Міне, осы тұрғыда Леви-Строс оджибва және тикопиа арасындағы назар аударуға туратын кейбір ортақ баптары бар дейді.

Леви-Строс бұл ортақ баптарды қалай анықтайды, олардың көз алдындағы мифтік драма қалай көрінеді? Әрине, таза логикалық түрде,.бірақ әңгіме сыртқа шығару және жою жөнінде.

Мысалы, ол былай деп жазады:

Екі жағдайда да жүйе ретіндегі тотемизм кедейленген тұтастықтан қалған нәрсе ретінде енгізілген. Әр жағдайда үзіліс үзіліссіздіктің белгілі бір бөліктерін жою арқылы қамтамасыз етілген. Ол кедейленген және мұнан кейін онша көп емес элементтер әлгі кеңістікте орналаса береді, өйткені, оларды бөлетін арақашықтық олардың бір біріне енуіне және олардың араласуына кедергі жасау үшін жеткілікті. Оджибва үндістері санағандай, олардың қоғамы туындаған бес үлкен тайпа пайда болуы үшін алты табиғаттан тыс персонаждар беске айналуға және олардың біреуі қуылуға тиіс. Тиконияның төрт маңызды "тотемистік" өсімдіктері жат құдай езінін құрметіне дайындалған тамақты ұрлағанда бабалары жалғыз сақтай алған өсімдіктер. Демек, барлық жағдайда, үзілген жүйе элементтерді жоюдан, немесе оларды бастапқы ансамблден шығарудан туындайды.

Мен сізге бұл арада тек қана "Бүгіндегі тотемизмнен" емес, сонымен қатар әлгі зерделеудің нұсқасы жасалынған және кеңейтілген "Шикі және қуырылғаннан" қалай болса солай алынған сөйлемдерді оқыдым.

Біз көргендей, Леви-Стростың пайымында шығару, жою, пәрменді түрде жою сияқты атаулар тұрақтыға айналған, бірақ олар ешқашанда шынайы тұлғаға қарсы шынайы зорлыққа қолданбайды. Әңгіме әрқашанда топологиялық алаңында белгілі орын алатын объекттер туралы. Жойылған элементтер ол оджибва мифінде өзін "қууға" мәжбүр ететін адамға ұқсас тәңірі, бірақ, сонымен қатар, Тикараудың ұрланғанынан гөрі Тикарау ұрлаған тотемистік өсімдіктер. Екінші жағдайда таты да адамға ұқсас тәңірінің жойылуы, Леви-Строс бойынша, екі мифтер арасында таты бір ортақ бапты құрайды, бірақ Леви -Строс бұл жөнінде тіс жармайды.

Нәтижесінде, Леви-Строс жүйесінде бір немесе көптеген үзінділерді пәрменді жою, тәңіріні қуу, тірі жандарды, немесе тамақ тағамдарын жою әрқашанда "үзіліссіз өлшемнен үзілістіге көшу проблемасын шешу мақсатындағы" түрлі тәсіл ғана болды. Мифтің басында билік еткен ажыратусыздық ахуалы белгілі аланды шегінен тыс кедергілеу ретінде пайымдалған. Заттарды ажырату үшін олардың арасында ойдың сытылып кіруін мүмкін ететін кетіктер болуға тиіс, бірақ ЛевиСтросша олар мифтің басында болмаған. Нәтижесінде, мына туа бастаған ой жағдайында мәселе орын жасауда еді, яғни, заттарды оларды жіктеу мақсатыңда бір бірінен болу және Леви-Стросша дәл осы нәрсе оларды тіпті бір фрагменттен аз мөлшерге шейін жояды.

Айырмашылық ой машығында структурализм заттарды кеңістікте орналастыру атауында көреді және мифтік ой машығының ертегілік драманы ойлап тапқанындағы мақсаты айырмашылықты кеңістікте орналастыру, жіктелу құбылысын метафорикалық түрде әйгілеу. Нәтижесінде алғашқы қауымдық ой машығын дайын структурализм деуге болады, бірақ ол жіктелу барысын шынайы оқиғамен шатастыратын алғашқықауымдық структурализм, өйткені ол оны жеткілікті абстрактті түрде көрсете алмайды. Мифтен үйренетін нәрсе әлі коп, бірақ ол дұрыс жолда, яғни Леви-Стростың жолында.

Бұл пайымның беймүмкін екенін көрсету қиын емес. Етер драманың мәні мифтік аланды тазарту барысында болса, онда жойылатын үзінді немесе үзінділер о бастан бұл алаңның бөлігі болуға тиіс. Егер олар кенеттен бөлік болмаса, егер олар алаңға кейін енгізілген жат денелер болса, олардың жойылуы бастапқы жағдайға қатысты еш қосалқы кеңістік бермес еді. Меніңше, екі мифта да біз осы жағдайға кездесеміз, өйткені екі жағдайда да жойылған үзінді ол тәңірі және оджибва мәтінінде де, тикопиа мәтінінде де бұл тәңірі бастапқы мифтік алаңның бөлігі болған емес, ол бізге келімсек деп әйгіленген. Леви-Стростың кеңістік нобайы жойылады.

Ж.-М.У.: Бірақ, сіздің көзқарасыңызша, құтқарушы — құрбандық қоғамдастықтың сыбағасы.

Р.Ж.: Шынайы құрбан ретінде, әрине, бірақ мифте әйгіленген ретінде емес. Әйгіленуге зорлап бітістіру және одан шығатын киелілену билік етеді. Сөйтіп, құрбан барлық атрибуттарымен және киеліліктің барлық қасиеттерімен әйгіленген. Негізі, ол қоғамдастыққа тон емес, бірақ қоғамдастық оған тон. Миф оны кейде сырттан келген, кейде қоғамдастыққа тон ретінде әйгілейді, өйткені ол тағы да өте бай мәндену мүмкіндігінен таңдайды. Құрбан сыртқы немесе ішкі ретінде көріне алады, өйткені ол ішкіден сыртқыға және сыртқыдан ішкіге езінің әрқашанда құтқарушы және негіздеуші ролінде ешбір мөлшерсіз өте беретін сияқты.

Кейбір менің сыншыларым айтатын нәрселерге қарсы мен діни ұғымдарды олардың "референттерімен" шатастырмаймын. Және мұнда да әңгіме тек ұғымдар туралы.

Тіпті егер бұл "Бүгінгі тотемизмнен" екі мысал пікірталасқа негіз беретін болса, Леви-Стростың бұл маңызды табына байланысты осы екі мысалдағыдай құрылымданған көптеген мифтерді келтіруге болар еді және олар "жойылған үзіндінің" сыртқарылығы жөнінде өте нақты сөйлейді. ( олардың бірі ретінде Теодар Кох Грюнберг жазып алған Чхуна үндістерінің мифін келтірейік:





Күн еліндегі үлкен су үйінен көп жыл бұрын адамдарды айналасында жақсы әндерімен үйіріп алатын кішкентай ұл келді. Оның аты Миломаки еді. Бірақ адамдар оны тыңдап болғаннан кейін үйіне келіп, балық жесе, өле беретін болған. Жылдар өтіп Миломаки үлкен бозбалаға айналды, бірақ ол көптеген адамдарға өлім әкелгесін, қауіптіге айналды. Бірге жиылып, құрбандардың ата-анасы оны ұстап алып, орасан отқа жағып жіберді. Алауға оранған Миломаки ғажайып он айтумен ақыры өлді. Оның күлінен Пашиуба пальмасы өсіп шықты, одан адамдар Миломаки әндерін қайталайтын үлкен сыбызғылар ойып алатын болған. Пальманың жемістері өскенде осы сыбызғыда ойнап, Миломаки құрметіне билейді. Бұл заттарды қоғамдастыққа сыйлаған сол еді.

Мұнда да "пәрменді жоқ қылу" бар, бірақ "жойылған үзінді" "бастапқы жаппайлыққа" тән емес. Миломаки қоғамдастықтың бөлігі емес. Ұжымдық өлтірудің топологиялық пайымы беймүмкін.

Топологиялық схеманың бізге іс жүзінде ұжымдық зорлықтың әйгіленуі болатын әйгіленудің нағыз мағынасы ретінде ұсынылғаны айқын. Бұған көз жеткізу үшін Леви-Стростың бұл схемасын ұжымдық зорлықтың әйгіленуі жөнінде әлгі мифтерден гөрі айқын ұғым беретін мифтерге немесе олардың өңделген түрлеріне қолдансақ жеткілікті.

Еврипидың "Вакх қыздарының" басындағы жүгенсіз вакханалияны алаңды үйінділеу, ой қызметіне кедергі жасайтын халықтың шектен тыс молдығы деп пайымдауға болады. Әйтсе де қыздар мүмкін өте биязы, бірақ тиімді көне "пәрменді" бейшара Пенфеяны жояды; дионисиялық ой қызмет ете бастайды, тәңірлік тәртіп қайта орнатылған.

Әрине ұжымдық өлтірудің жалғыз әйгіленуінен оның шынайылығын шығаруға болмайды. Және мен олай жасамаймын да. Алайда Леви-Стростың топологиялық схемасы ұжымдық өлтіру әйгіленуінің транспозициясы және Леви-Стростың бұл әйгіленуді өзі ұға алмағаны бір түрлі ұят тудыратындай.

Бұл транспозицияның жалған болуға барлық мүмкіндігі бар және тіпті оның кейбір жағдайда мифтердің дәйегіне сәйкестігінен емес; бірақ сонымен қатар мифологияның жүйелі түрде ұжымдық өлтіру сияқты алаңдататын және әсерлендіретін әйгіленуге баруы мүлде шындыққа жанаспайды. Әсіресе, егер оның мақсаты структурализм қарастыратын адамның бейкүнә ұғымын жасыру болса. Неге мифтер оған еш қатысы жоқ бір нәрсені әйгілеу үшін ұжымдық зорлыққа сонша жиі жүгінеді? Ұжымдық зорлықтың жиіленуі сонша одан тіпті оның тірлікке хұқылылығын сұрағың келеді. Осынша көп мифтерде ұжымдық зорлықта неге барлығы біреуге қарсы шығады.

В. "Теріс коннотация","позитивті коннотация"

Р.Ж.: Ең бастысы, мұны Леви-Стростың өзі де байқайды, ол оның өзге екі мифтің жалпы бабы екенін мойындайды, бірақ мұның бәрі оның өзі зерделеуінің көп бөлігін арнайтын тек мұнан бинарлы жіктелудің біреуін жасау үшін жасалған.

Процесстің шешуші элементтерін ол өте айқын анықтаған: "Екі мифте, — деп жазады ол, — жеке тұлғалық және ұжымдық тәртіп арасындағы бір оппозицияны байқауға болады, тотемизмге қатысты біріншісі негативті, ал екіншісі позитивті бағаланады. Екі мифте де жеке тұлғалық және зиянды тәртіп ашқарақ және мақтаншақ тәңіріге тәуелді (әйтсе де, ол Ж. Дюмезиль шебер зерттеген скандинавтық Локиге Ұқсас)" (37-38 беттер).

Оджибва мифінде негативті бағаланған жеке тұлғалық тәртіп өзінің таңуын көтеріп, үндісті көзқарасымен өлтірген табиғаттан тыс мақұлықтың абайсыздығы. Тикопиа мифінде ол Тикараудың тотемистік өсімдіктерді ұрлауы. Миломаки туралы мифте ол қаһарманның үнділер жейтін балықты ұрлауы.

Оң бағаланған ұжымдық тәртіп ол оджибва мифінде теңіз тереңінен жалғыз қылмыскерді қуатын бес өзге тәңірлердің араласуы. Тикопиа мифінде ол Тикарауды барлық қоғамдастықпен бірге қуғындау. Миломаки туралы мифте болжамды кінәліні үлкен отта жағушы құрбандардың ата-аналары. Сонымен, позитивті бағаланған ұжымдық әрекет ол әрқашанда ұжымдық зорлық, әрқашанда құрбанды жазалау.

Біздің ойымызша, теріс бағалау объекті құрбан болған айыптау. Оның ақиқаттылығына ешкім шүбә келтірмегесін және бұл айыптауды бүкіл қоғам қабылдағандықтан, ол одан құрбанды өлтіру үшін занды және қажетті уәж көреді. Егер оджибваның құтқару құрбандығы тек бір үндісті шітіруге тана үлгірсе, өйткені өзге бес тәңірінің араласуы әлгінің көзінің долдануына кедергі етеді. Дәл сол сияқты Тикараудың тотемикалық тағамдарды ұрлауы бұл тәңірінің зорлар қуылуын ақтайды. Миломаки жағдайында да дәл солай. Егер құтқарушы құрбандықтан құтылмаса, онда барлық қоғамдастық уланып өледі.

Етер "негативті бағалауларды" зейіндеп қарасақ, олар бүкіл қоғамдастық үшін мүмкін немесе шынайы қауіп төндіреді. Эдиптің әкесін өлтіруі және шешесімен жатып шығуы оның жеке ісі емес, өйткені бүкіл фивалықтарға обаны таратады. Пенфеяның дінсіздігі тек оның жеке немесе жанұялық ісі емес; және неге екенін біз айқын көре алар едік, егер мифтің шынайы болған оқиға, ал ұжымдық зорлықтың шынайы орын алғанын түсінсек, бірақ Леви-Строс та, мифологияның өзге пайымдаушылары да оны еш түсіне алмады, өйткені әлгі оқиғалар зорлаушылардың өз танымында көрсетілген. Бұл таным фантастикалық айыптауды қоғамдастық үшін шүбәсіз ақиқатқа айналдырады; демек, мифта әңгіме өзге жағдайдағыдай түсінік туралы; және мифологияның пайымдаушылары оны өзгеден айыра алмайды; олар әлгі нәрселерден қоғамдастықтың ауызбіршіліктегі келісімі арқылы, құтқарушы құрбандыққа қарсы кекті бітісу арқылы сенімді нәрсеге айналдырылған айыптауды мойындауға қабілетсіз.

Леви-Стростың осы екі мифтегі "барлығы біреуге қарсы" тұжырымына телінген репетсіз жүгінуі бұл қатынастың өзінің қатыгез сипатына қарамастан өзі төңкеріліп, орын ауыстырып, мыңдаған тәсілдермен өзгеріске түсіп және тіпті кейбір мифтерде толығынан жоқ болуға қабілеттілігін ақтағандай болады. Біз көргеніміздей өзі барлық қоғамдастықты жойғаннан кейін таңдаулы және жіктелген түрде қайта тіріліп жалғыз тірі қалған жалғыз құрбандық жөніндегі мифтер бар. "Шикі және қуырылғанда" Леви-Строс осындай мифтің біреуін оны оджибва және тикопиа мифтерімен біріктіріп келтіреді. Ол бороро тайпасының мифі (59 б.).

Г.Л.: Ол барлық мифтік ұғымдарға тең қатысты болғандықтан, ол олардың бәрін тең дәрежеде күдікті санағандықтан Леви-Стростың скептицизмі қитұрқы түрде негізқалаушы зорлыққа қатысты діни нанымға тең нәтижелерге әкеледі; ол әлгі зорлықты аша алатын пәрменді сынды беймүмкін қылады. Қазіргі қатынастың діни нанымға ұқсас эффекттерді тудыруы, әрине, қызық, бірақ бұл таң қалдырмайды, өйткені екі жағдайда да барлық ұғымдармен бір дәрежеде айналысу басшылыққа алынған. Барлық ұғымдарға сене ма, әлде біреуіне де сенбей ме, ол ақырында бір нәрсе. Мифті шын сынау үшін, оның жалған сыртқы көрінісін жоятын зерделеу құралын жасау және оның шығу тегі құпиясын ашу үшін Сіз сияқты әйгіленудің барлық теорияларынан a priori бас тарту керек.

Ж.-М.У.: Мифологиядағы шексіз ұжымдық зорлықтан таза дискриминацияның мағынасыз драматикалық көрінісін көру

Г.Л.: Егер бүтінде жаңа алғашқықауымдық жындысүрей жеделдікке дейін жетсе, демек, оның уақыты біткені; оттың енді сөнер шатыңда, алауы мықты болады.

Р.Ж.: Бізі өзіміздің әңгімеміздің басынан айтқан барлық нәрселер тек адамдық зорлықтың пайымы барған сайын тереңдеген осы қазіргі әлемнің контекстінде ғана мүмкін. Алғашқықауымдық әлемде біздің сөздер ойға сиымсыз; тіпті оны сөйлейтін адамдар бар болғанда да, олар толығынан түсініксіз болар еді. Біз айтқан қуғындау құбылыстары бізге тура күйінде жетпейді, олар бізге тануға беймүмкін мифология түрінде, құрбандарды киелендіру рәсімі арқылы жеткен.

Біздің дискурс өз даму барысында барлық этнологияны және ой болжамын қамтитын зердеуи қозғалыста жазылуда. Адам туралы барлық ғылымдарда, олар қанша кем дамыған болса да, түбінде біз шешуге тырысқан зерттеуді өміршеңдіретін проблема жатыр. Болжам ылғи да құтқарушы құрбан тетігін бағыт тұтады, тіпті егер бұл зердеуи формалар мақсатына еш жете алмай, догматикалық жүйеге өзгерген болса ал. Демек, олар киеліліктен бастартуға қабілетсіз. Егер біздің де маршымыз қазіргі зерттеудің жетілген жаңа кезеңін құраса, онда тұтастық ретінде қарастырылған бұл зерттеудің өзі мұнан гөрі кендеу динамизм шеңберіне кіруге тиіс. Ол барлық бұрынғы адамзатта және ғаламшардың барлық өзге қоғамдарында әрқашанда тек мифологиялық түрде пайда болған оқиға біртектілігін кездейсоқ зорлық ретінде алғашқы қабілетті болған қоғам шеңбері. Демек, егер бүгіндері адам табиғатына қатысты мәселе бар болса, бізді ұжымдық зорлық құбылысын пайымдаушылар және мифтерден гөрі қуғындау мәтіндерін тудырушылар ретінде сипаттайтын үнемі кеңеюші позицияға борыштымыз. Білімсіздік ретіндегі адам жөніндегі мәселе және зорлық жөніндегі мәселе тек қана бір бірінің функциясында ғана нағыз мағынаға ие болады. Негізқалаушы тетіктің тек қана діни немесе мәдени емес, сонымен қатар, адамдану құбылысының тетігі ретінде ашылуы шешуші кезең болады. Бұл үш мәселенің бүгінде бірігумен бітуі тек қана қазіргі ой және адам жөніндегі ғылымды дайындамаған. Мұның бәрі барған сайын дүйім ғаламшарда мифтер мен ритуалды өндіруді, зорлық құбылыстарының сакралды трансфикурацияларын ғасырлар бойы тежеуге, ал кейін барлық өзінің юрисдикциясы жететін жерде болдырмауға қабілетті қоғамның кең контексттіне кіреді. Қутыңдау мәтіндерін тудыратын қоғам киесіздену жолында түр. Барлық бұл құбылыстардың бір екенін алғашқы айтушы біз емес, бірақ олардың өз табиғатын алғашқы түсінген біз.

Біз осы сәтке дейін айтқан нәрселердің бәрі өзін барған сайын айқын танытатын құрбандық бітісу тетігіне әкеледі. Өзімізді дұрысырақ түсіндіру үшін, бірақ оның шынайы құндылығы жөнінде иллюзия жасамау мақсатыңда, мұнда кеңістік метафорасын қолдануға болады. Біздің қоғамымыздан тыс бұл тетік толығынан көрінбейді, өйткені ол көлеңкеде, адамдар сыртыңда түр. Керісінше, иудейлік-батыс қоғамында ол бірте-бірте көлеңкеден шығып, барған сайын көрініп келеді.

Бұл дамушы шынайылықтың көптеген нәтижелері бар, бірақ біз қазір әсіресе діни және эпистемалық нәтижелерге назар аударғымыз келеді. Құрбандық жүйесі айқындалған сайын әділетсіз зорлық және қуғындауға ұқсас концепциялар ойға сиымды болады және олар барған сайын маңызды рол атқарады. Сонымен бірге мифоритулдық өндіріс әлсірейді және толық тайып болумен аяқталады.

Бұл ашылу барысы өзіне қиын сәттерді, немесе біздікі сияқты кенеттен жеделдеу кезеңін кіргізсе де, және оның дамуы кейбір топтар мен тұлғаларға байланысты болса да, оны бір сәтті "пайм" немесе белгілі элитаның артықшылығы деп санаудан аулақ болған жөн. Бұл заттарға тым "зердеу" сипат берудің қажеті жоқ.

Мысалы, антисемиттік мәтіндер сияқты қуғындаудың ортағасырлық мәтіндері, инквизицияның үкімдері, немесе мыстандарға қарсы процесстер, олар тіпті мифологияға өте жақын бөліктерді сақтаса да, өйткені қутыңдауды мифтік сипаттағы айыптаулар арқылы ақтайды, өйткені олардың көкжиегін тек түсінбестік нұсқасы арқылы тана анықтауға болады. Ол мифтердің түсініксіздігіне жақын болса да, ол енді таза мифология және біз қабілетті пәрменді мифсіздендіру арасында орналасуға тиіс. Егер бұл мәтіндер мифтерден оңай оқылса, ондағы объекті құрбан болатын өзгеріс оларда мифтерден гөрі әлдеқайда кем. Бұл жөнінде сіз оқылған қуғындау мәтіндерінде құрбанның киесізденбегенін немесе киесізденуге тек әлжуаз нобайын ғана сақтағанын еске салдыңыз. Дәл осы нәрсе ғана оны оңай оқылатын қылады. Сонымен, біз қабілетті оқу нұсқасына апаратын жол өте жоғары деңгейде және бұл тұрғыда зорлық рәсімімен еш біріге алмайды, әсіресе ол ұлғайған сайын, өйткені оның табиғатын таныған сайын, оның миметикалық санадан тыс шептену қабілетін және бітістіру күшін кемітеді.

Демек, құрбандық тетіктерін ашуға апаратын процесс онша сенімді процесс болмағаны. Бүтіндері зорлыққа қарсы мәдени усыздандырудың парадоксалды және зорлықшыл сипаты жөнінде біз жақсы білеміз. Барлық зорлықты өз ішінен қуатын нәрсе адамдар үшін зердеуи және этикалық тұрғыда прогресске ие, бірақ қазіргі жағдайда мұның бәрі тарихта әлгі зорлықтың ғаламат күшейуінде әйгіленеді және ең қалаусыз һәм қатыгез формаларда, өйткені құрбандық тетіктер барған сайын тиімсіз және қайта өндірілуге қабілетсіз. Мүмкін, бұл жағдайларда адамдар құрбандар иерін ұлғайтып, Холокосттарда әрқашанда құрбанды болғысы келген, бірақ барған сайын ол қабілетінен айырылған құрбандар санын молайтып дәстүрлі усыздануға оның айырылған тиімділігін қайтаруға тырысады. Занды және заңсыз зорлық арасындағы әрқашанда кездейсоқ, бірақ мәдени шынайы айырмашылық барған сайын өшірілуде. Оның иллюзия күші әлсізденіп, ендігәрі ол іс жүзінде жоқ болса да, тек оның атынан бір біріне қарсы тұратын және оны бейнелеуге тырысатын ағайынды жаулар бар; оның енді өзі кірген миметикалық дағдарыстан айырмашылығы аз. Кез келген заңдылық жоқ болады.

Г. JI.: Мұнда сіздің зорлықтан мәдени қорғанудың құрбанды және зорлықшыл сипатына жасаған акцентіңіздің сізді кейбір сыншылар айтатындай құрбандық шалушы қоғамдармен келісімшілікте емес және сізде ондай қоғамдарға қарай кері кету ниетіңіздің жоқ екені жақсы көрінеді. Құрбандық жүйесіндегі бұл жүйенің шынында да негізін қалаушы болуы үшін қажет білімсіздіктің маңызы олардың назарынан тыс қалады.

Мүмкін олар сіздің "Зорлық және киеліліктің" бірінші тарауымен ғана шектелген шығар, әлде бұл сіздің теорияңыздың ең маңызды және ең биязы бабы болғандықтан ба екен?

Г.Ж.: Біздің осы шаққа дейін жасаған еңбегіміздің жетістігі, біз бұл жүйені жақсы айқындадық, түсінбестікті барынша беймүмкін қылуға тырыстық. Жүйені түсіну басталған сәттен шегінуге жол жоқ. Азу барысындағы құрбандық жүйелерін қайта өндіруге болмайды, өйткені олардың бұл жүйелердің түсінімпаздығы аздырады; процессті үзі немесе барлық айналдырудың кез келген талпынысы барған сайын кең тараған білімге зиян келтіреді. Әңгіме әрқашанда білімді зорлап естіртпеу талпынысы жөнінде болмақ; бұл адамзат қоғамдастығын өз ішінде жауып қоюдың табыссыз талпынысы. Дәл осы талпыныс, меніңше, бүкіл XX ғасыр бойы бірінен соң бірі шығып және бірімен бірі күрескен әрқашанда құрбанды жүйелердің алапат, бірақ ақыр аяғында тиімсіз зерделілігіне сүйенген барлық тоталитарлық қозғалыстарды, барлық улы идеологияларды сипаттайды. Адамдардың тұтас категориялары бүкіл өзге адамзаттан аласталып, жойылуға кесілген, еврейлер, ақсүйектер, буржуалар, діндарлар, өзгеше ойлайтындар. Мінсіз қаланы жасау, жердегі жұмаққа жету, әрқашанда бізге айыпты категорияларды жойылуына, немесе зорлап көндірілуіне алдын ала тәуелді боп көрінді.

Ж.-М.У: Сонымен, жүйе оның қызметіне кедергі жасайтын сыншыл рух дамығанда ғана анықталына алады. Құрбанның кездейсоқтығы көпе көрінеу болды және енді бітістіруші ауызбіршілік жойылды. Мифоритуалды формалар енді гүлдемейді. Барлық жерде барлық сынға ашық өліара, орталанған құбылыстарды ғана табады; ол өзін қуғындау ретінде пайымдауға мүмкіндік береді.

Еріксіз ұжымдық зорлық енді негізқалаушы емес, ол енді қоғамда басты рөл ойнамайды; ол енді ең артта қалған топтарда шет қақпай құбылыс күйінде тірлік етуін жалғастырады. Біз, қазіргі адамдар оны тек осы күйінде бақылай аламыз, бірақ оның азғаны сонша, мәніне тоқталу беймүмкін. Міне, сондықтан кейбір сыншылар сіздің антропологияңызды өзі көтеруге тырысқан зәулім ғимаратқа тіреу болуға қабілетсіз толығынан қосалқы құбылыстарға негізделген деп айыптайды.

Г.Л.: Қалай десеңіз де, түбегейлі зорлықты бетпе-бет тану беймүмкін. Бұл өзге болжанбаған немесе кездейсоқ қиыншылық. Нағыз құрбандық текелері біз ондай деп тани алмайтын макұлықтар. Біз бұл туралы жоғарыда айттық.

Р.Ж.: Нәтижесінде, біз жүйені үзік ұстаған сайын, оның құны біз оны ұстауға жұмсаған күшке толмайды. Біз оны ұстаған мөлшерінде әлгі ұстаудың объекті кішірейетіні сонша, біз ешқашанда оның шешуші мәнін емес, біз ұстағаннан бұрын болуға тиіс нұсқасының мәнін түсінуге қабілетсізбіз.

Ж.- М.У: Мұнда сіздің теорияңыз үшін маңызды және биязы бір нәрсе бар, өйткені қазіргі ойшылдар бізге бұған ұқсас ешнәрсе ұсынбайды. Егер қазіргі әлемде негізқалаушы күйеге ұқсас толығынан ешнәрсе болмаса, кейбір қатынастарда сіздің теорияңызды ұғу қиын болар еді. Оны тек Фрейд теориясы қалыптастырған, барлық жасырын жүйелерді жеке немесе ұжымдық санадан тыс, немесе одан да жасырын нәрсе ретінде пайымдайтын зердемелер тана түсіне алар еді.

Г.Ж.: Негізқалаушы жүйе бір уақытта көрінеді және көрінбейді. Оған ұқсас құбылыстарды қазіргі әлемде табуға болатындықтан ол көрінеді. Ал тура бақылаушы құбылыстар толығынан азған, түр түссіз қалдықтар болғасын, ол көрінбейді; тіпті егер олардың эффектері бұрынғысына ұқсас болса да, олардың шектелгені сонша, олар бізге қай мөлшерде көмектесе алса, сол мөлшерде шатастыруы да мүмкін.

Ж.- М.У: Біздің қазіргі жағдай алғашқы қауымдық қоғамдардың киелеуші білімсіздігімен сіздің гипотезаңыз әрі қарай дамытуға талпынған біз енді қол жеткізген таным тәсілі арасындағы өліара ахуал. Бұл өліара кезеңнің сипаты құрбанды және киелеуші тетіктерді шектеулі тануда көрінеді, бұл таным олардың бүкіл адамзат мәдениеті үшін негізқалаушы рөлін ұғынуға көтерілмейді.

Р.Ж.: Етер тетіктің тиімділігі және ритуалды өндірудің алуан түрлілігі қоғамдастықтың әлгі тетіктің қызметін анықтау қабілетіне тура қатынаста болса, онда қутыңдау мәтіндерінің кедейлілігінің өзі, құрбанның киеліленбегендігі белгілі негізқалаушы тетіктің шытуын әйгілейді, мейлі қуғындау әрқашан болса да, немесе қуғындаушылардың көкжиегі біздің мәтініміздің көкжиегі болса да. Еврейлерді қуғындаған ортағасырлық қоғамдастықтар өз замандарындағы өзге аймақтардағы құрбандар айналасында бітіскен және ұлы грек мифтерін, оджибва, тикопиа және бүкіл ғаламшардағы діни формаларды жасаған құбылыстарға қанша жақын болса да, олар одан жеткілікті мөлшерде алыстаған, өйткені олар өздерінің құрбандарын кінәламайды, өйткені олар осы ұжымдық зорлықтардан туындайтын мифоритуалды өндіріс арқылы өзін қайта құрамайды. Қуғындау мәтіні батыс және қазіргі әлемді жиынтығында сипаттайтын нағыз мифтерді жасауға қабілетсіздігін куәландырады. Бірақ біздің қазіргі қуғындау тәсілдерін қуып және құпиясын ашуға бейімділігіміз мәдени тетіктерді аздыруға талпынған эволюцияның жетілген кезеңіне сәйкес болмауы беймүмкін, өйткені ол олардың оқылуын орнатады және керісінше.

Д. "Аласталған теке" тұжырымының қосарланған

семантикалық мағынасы

Ж.- М.У: Сіз бұл жетілген кезең жөнінде өзге белгі арқылы "аласталған теке" атауын қолданып атаған едіңіз...

Р.Ж.: "Аласталған теке" сөйлемі Вульгатаның caper emissaries сөйлемінен шыққан, ол apopompaios грек сөзінің еркін пайымы: "қатерлерді жоюшы". Бұл соңғы атаудың езі Септуагинта аталатын Библияның грекше аудармасында еврей мәтінінің еркін пайымы, оның дәлме дәл аудармасы: "Азазельге аталған". Әдетте Азазель шөл далада тұратын ескі жынынң аты деп саналады. "Левиг" кітабының XVI тарауыңда объекті теке болған ритуалды әрекет былай суреттеледі:

Аарон қолдарын оның басына қояды және оған Израиль тұқымдарының барлық күнәларын, олардың барлық қылмыстарын және барлық күнәсін жүктейді. Оларды текенің басына жүктегесін ол оны күтіп тұрған бір адамға ертіп шөл далаға апарғызады; және теке өзінің үстіндегі барлық күнәларды шөл далаға алып кетеді. (Левит, 16, 5-10).

XVIII т. Бастап зерттеушілер және әуестенушілер еврейлердің аласталған теке ритуалын отан ұқсас өзге ритуалдармен жақындастыруға тырысады. Мысалы, өзінің "Философиялық тарихында" Ранал үнділер жөнінде былай жазады: "Оларда аласталған ат бар, ол еврейлердің аласталған текесіне ұқсас".

Ж- М.У: Менің білуімше, "аласталған теке" сөзі ритуалды институт және санадан тыс һәм еріксіз психосоциологиялық тетік қосарлы мәнін тек мәдени оқудың кең қозғалысына қатысушы қоғамдар тілдерінде, нақты айтқанда, Орта ғасырлардың ақырынан бастап батыс тілдерінде және сонымен қатар өзгелерде тапқан және содан бері ол осы мәнін сақтап келеді. Алайда, бұл мағыналық сабақтастық парадокс тудырады. Көпшілік қолдаған пікір бойынша, ритуал және еріксіздік антиподгар болмақ. "Аласталған теке" и сөйлемінде олар қалай бірігеді?

Р.Ж.: Бұл сабақтастықтың қызық болатыны, ол этнолоиялық ғылым және адам жөніндегі ғылымдар ресми түрде тұтас мойындамаған заттар туралы кең тараған болжамды ашады: ритуалды формалар және адамдардың өз үрейі мен таластарын еріксіз құрбандарға ауыстыру әмбебап талпыныстары арасында байланыс бар.

Француз тіліндегі (bouc emissaire) "аласталған теке" сөйлемінің бұл семантикалық екіұштылығы ағылшын scapegoat, неміс Suendenbock және барлық қазіргі тілдерде табылады. Біз бұл туралы қанша ойласақ та бұл "аласталған текенің" екіұшты мағынасында жоқ біз ешнәрсе айтпаймыз. Мағынасыздықтан және кенеттіліктен аулақ біздің гипотеза біз "рационализм" деп атаған құбылыстан бастап, кең қолданушы тілдей үнсіз тірлік етеді. Біз бұл екіұшты мағынаның "семантикалық қызықтығын" түсіндіруге тырысамыз. Бұл "қызықтылықты" бізден бұрын ешкімнің сұрастырмағаны да қызық. Егер этнология тарихын қарастырсақ, діншілдік теорияларының орасан зор саны ұсынылған. Бірақ оның өз табиғатын әйгілейтін тек тіреуі ғана бар. Және ол ең кемінде екі немесе үш ғасыр бойы батыс тілдерінде жазылған. Этнология Фрезер "аласталған теке" ритуалдары деп атаған нәрсеге назарын аударғанда (ал бұл барған сайын сирек кездеседі) онда ол тіпті оларды түсіндіруге де талпынбайды; ол кейде әлгіні анықтаманы қажет етпейтін "жақсы танымал құбылыс" деп анықтаса, кейде тағы да анықтауды қажет етпейтін "үлгіден ауытқу" деп санады, өйткені оның "шын социологиялық мәні жоқ". Бұл екі жағдайда да әңгіме зерттеуден бас тарту жөнінде болмақ, өйткені ол барған сайын қауіпті болар еді, нағыз анықтаманы іздеген этнолог ол Фрезер және оның бергенін біздің тіл фанатиктері еш өзгеріссіз қабылдаған, ал мәселе тек тым асығыс қабылданған метафора еді ғой. "Дөрекі жабайылар" дейді ол, moral burden, немесе ар жүгі ұғымына сүйенген және олардың ойына егер ар жүгін белгілі құрбандарға арқалатса, одан құтылуға болады деген, әрине, күлкілі идея келген. Нәтижесінде бәрі англикан шіркеуінің жалбаруынан басталды, ал оның метафорасын ақымақтар тым тура қабылдаған; олар аласталған теке арқылы покаяние жасаудың қитұрқы тәсілін ойластырған. Мүмкін, "аласталған теке" сөйлемінің психо-социологиялық мағынасын ешқашанда назарына алмауға бекінген этнология, оны еріксіз тетікке аллюзия деп санап, бұл екінші мағынасына еш жүгінбес пе еді; оны біз ғылымилыққа талпынысы бар ілім өз теоретикалық тұрғысында мойындамайтын ұғымға жүгінуден тартынған шығар деп түсінер едік. XX г. Этнологиялық әдебиетінен алынған кездейсоқ мысалдың өзі оның олай емес екенін көрсетіп түр. Олар "аласталған теке ритуалдары" деп атаған барлық өзге категориялар сияқты тек одетте тірлікте жоқ деп саналатын ритуалды категорияны есепке алғанда ғана мұнда зиянды тренсфердің әрекеті аса айқын болғасын, этнологтар абайлаған "жақсы танымал", "жұмбақ ауытқу", немесе Фрезер семиотикасы стиліндегі іші қуыс символикалық анықтамалармен шектеледі.

Ал енді "аласталған теке" жөніндегі мәселе ресми түрде жоқ болғаннан кейін оны әлгі сол бізге таныс этнологтар ұжымдық еріксіз катарсис мағынасында арсыз пайдаланады. Және бір мүмкіндік туса болды, олар, әрине, ритуалды әрекеттерге қатысқысы келер еді, немесе ұлы ритуалдар ашатын қауіпті күшті сезгенде әлгі күштерді тыныштандыратын нейтралды құрбандарды іздер еді.

"Аласталған теке" сөйлемі этнологтар ауыздарынан олар Фрезер анықтаған катеторияға жатпайтын белгілі құрбандық шалу формаларына кездейсоқ тап болғанда шығады. Бұл контакт шынайы орнаған әрбір кезде, пайымдаушы мен ол суреттеуге тырысқан діни болмыс арасында қуат өткенде пайда болады. Оның болуы үшін ұжымдық еріксіз зорлық және ритуалдардың ұйымдастырылған зорлығы арасында оны тек бақылаушы интуициясына телу үшін тым тығыз және түбегейлі байланыс болуға тиіс.

Бірақ мұның бәрі заңсыз өтеді; терминнің екінші мағынасы метафорикалық және тура мағынасын сақтайды, өйткені оның, қайталаймын, этнологиялық теорияда еш статусы жоқ.

Жапон этнологы Macao Ямагуши өзінің тамаша тіпті ғажап істерінде жапондардың ритуалды институттарын, императорды, тейшаларды, театрды, қуыршақтарды ол өзі "аласталған теке" деп аттан бейненің басшылығымен жинайды. Кезбе театрдың кейбір формаларында аласталған іскені ойнайтын басты қаһарманның қойылым терминдеріндегі "ластығы" сонша, ол ешкіммен ешбір контакт жағылмай қоғамдастықтан аласталута тиіс. Біз бұл театрдан ритуалды қуылу және драматикалық өнер арасындағы дәнекер формаларды тапқандаймыз. Егер әдеби сыншылардың ол туралы ойлауға мұрсаты болса, олар біз өз театрымыздың мағынасын, оның ритуалға қатынасы және Аристотельдің атышулы катарсисі шешіп берер еді.

Әйтсе де, Macao Ямагуши бүкіл мақала бойы ол өзі оған шешуші рол берсе де, "аласталған теке" тіркесінің нақты мәнін және маңызын қарастырмайды. Этнология да, сөздік те аласталған текенің қос семантикалық, ритуалды және еріксіз, мағынасы жөнінде ойланғысы келмейді. Екінші жөнінде сөздік бізге ол бейнелі қолдану дейді, ал Левиттегі қолданыста өз мағынасы болатын. Алға жылжығанымыз енді осы ма?

Этнология сияқты орнықты ғылым менікі сияқты жаңа гипотезадан есеп сұрауға хұқылы. Ол талассыз нәрсе және ()із оған бағынамыз. Бірақ белгілі межеге дейін өзара тендік ақиқатты. Тілде көптеген ғасырлар түзілімінде жазылған гипотеза оны тек тұжырымдаған этнологиядан есеп сұрай алады. Өйткені біз елу жыл бойы қолданған және олар тек бакалея витринасындағы сәбіз бен қиярды еске түсіре бергесін олар туралы сөз қозғауға ешкімнің батылы жетпейтін, бірақ оларды ауыстыру ісінде ешкім табысқа жетпеген бұл мағынасыз ритуалды категориялизациялаудан бас тарту керек.

Е. Құрбандық жүйесінің тарихи пайда болуы

Г.Л.: Сіздің қазір айтқан нәрселеріңізді сіздің батыс және Қазіргі әлем жөніндегі бұрынғы пікірлеріңізбен байланыстыру керек. Сіздің ойыңызша, бұл әлем құрбандық қызметін жоққа шығаруымен басқарылады және биленеді, немесе кері нұсқада, құрбандық тетіктері барған сайын айқындай түсумен. Және Ницше мен Хайдеггер, немесе барлық философиялық элитаның ойларына қарама қарсы бұл кең қозғалыста не ғалымның пікіріне, не көпшілік нанымына тәуелді екені ажыратусыз. Егер аластау текесінің қос семантикалық шүріппесіне қарасақ, халық білімі көбінесе ғылыми рефлексиядан артық болады. Бұл "қарсылыққа" қарамай сіз процесс бұлтартпас түрде жалғасуда деп ойлағандықтан, қазір оның дамуын екі кезеңге бөлгенсіз: қуғындаушылар жүйесінде жазған әлемдер кезеңіне және одан көп кейін болған бұл мәтіндерді қудың әмбебап кезеңі, мұнда барған сайын мөлдірлік басым. Бұл екінші кезең мәнді прогресске жетсе де, сіздің айтқан нәрселеріңізге жаңаша қарсылық тууына кедергі жасай алмай түр. Онда қалай болғаны, ғаламшардың барлық мифтеріне, барлық діндеріне, барлық мәдениеттеріне таралған қуғындар мәтіндерін оқудың жаңаша кезеңге, жаңа үзікке сәйкес болғаны ма, әлде ол біздің көбімізді сескендіргендіктен ол бізді өзіне тартса, біз оған еркін ере алмай отырмыз ба?

Р.Ж.: Мен дәл солай ойлаймын. Меніңше, біз қазір ғажап мутация үстіндеміз және ол адамзат ұшыраған күйдің ең пәрмендісі. Әйтсе де, мен бұл күйде тұтастай интеллектуалдардың, немесе менің өзімнің маңызымыз зор деп айта алмаймын.

Бұл мутация біз жазуға қабілетті, немесе қабілетсіз кітаптарға тәуелді емес, ол біздің жазуымыздан гөрі өзге формада бейнеленетін біздің уақыттың ғажайып тарихымен біртұтас. Меніңше, біздің дискурсты сақтау керек. Бірақ, егер біз оны сақтамасақ, біздің орнымызға оны өзгелер жасайды. Қалай болғанда да біз айтқан нәрсені бізден жақсы айтатын өзгелер келеді және олар бізден гөрі алға жылжиды. Бірақ бұл кітаптардың өз мәні аз болады; олардың тұңғиығында пайда болған оқиғалар біздің жазбаларымыздан шексіз шешен болады және біз осынша қиналыспен жеткен ақиқатқа тезірек жетеді, әсіресе біз ең қарапайым және жауыр заттар жөнінде болжам жасай алмаймыз. Олар біздің қауқарсыз назарымызды аудару үшін өте қарапайым, тым оңай, олардың оңайлана беруі сонша, енді оларға әркім-ақ көз жеткізеді.

Ж.-М.У: Меніңше, сіздің айтайын дегеніңіз, біздің тарихымызда бұл құрбандық жүйенің пайда болуы бұрыннан билік етеді. Ал енді сізді таң қалдыратыны, егер біз бұл тарихқа қатысты болсақ та, өзіміздің ерігімізден тыс және ол жөнінде қаперімізге кірмегендіктен. Нәтижесінде, сіз Хайдеггер сияқты бұл тарихтың, тіпті, оны адам жасаса да, тек. қана адамдық емес, немесе жалқы адамдық емес дегенге меңзегендейсіз. Сіз сонда мұны қалай түсіндіресіз? Сіздің батыс және қазіргі қоғам жөнінде айтқан барлық нәрсеңіз бізді осы сауалға итермелейді. Сіздің ойыңызша, мәдени тетіктердің толық жүйесізденуі және қазіргі қоғамның бүкіл әлемдік құбылысқа айналуы бұл қоғамның мақсатымен, барған сайын бар адамзат қатысулы тендесі жоқ тарихи мұратпен бір нәрсе.

Бұл тұрғыдан да сіз дәуірдің жауыр нанымдарының бәріне қарсы тұрсыз; сіз қазір барлық жерде билікке жеткен когнитивті нигилизмге, әмбебап тарих жоқ, мағынада жоқтың қасы, немесе барлық жерде конкуренті және кереғар мағыналардың тірлік етуіне байланысты тек бөлік және салыстырмалы түрде тірілік етеді деген пікірлерге ешбір тұрақты мән бермейсіз. Бізді кез келген әмбебап ойға қарсы табанды түрде тек этноцентризм, қазіргі мәдениеттің жоюсыз полицентризмі жөнінде куәландыратын нәрселер сізге түк эсер етпейді.

Р.Ж.: Меніңше, бүгіндегі философия мен адамдар жөніндегі ғылымдарды жоқ қылу тамаша нәрсе. Барлық бұл көр қазушының жұмысы қажет. өйткені, бұл шынымен де өлі заттар, оларды көмеді, бірақ тым салтанатты. Бұл мәселені асыра бағаламау керек және сүйекші ден барлық болашақ мәдени өмірдің прототипін жасаудың қажеті жоқ. Өліні көмуді өлілерге қалдыру керек те, өзгеге ауысқан жон.

Бірақ мұның қауіпті болатыны, бұл мағынаны шексіз жерлеу және жерлеу метафизикасы сыртыңда ұмыт қалған көпшілік қазіргі ойдың шынайы жетістіктерін, олар іс жүзінде негативты және сыншыл болса да, назарынан тыс қалдырмайды. Бұл сынға мен өзім де жүгінемін, бірақ әйтсе де мен онсыз қала алмаймын. Мен жой ғана бүгін барлық философияның және философизмге толы барлық адамдар жөніндегі ғылымдардың сәтсіздігіне шексіз опынудан өзге бізге ешнәрсе қалмаған дегенді мойындай алмаймын.

Әңгіме бейкүнә оптимизм немесе абыздық жақсылық күтуде емес. Қазіргі сынның тәмамдалуы және асып түсуі, кез келген діни немесе мәдени алдампаздықтың ақыры жүзеге асқан толық деконструкциясы құрбандық ресурстарының пәрменді жойылуына барған сайын сәйкес болуға міндетті. Тек адамзаттың ғана білімге қатысы бар, бірақ ол еш бірікпеген; ол өзі айналасында бірігетін зорлықтың пұт құдайларын жасай алмайды. Сөйтіп барлық жерде және әрқашанда біз двойниктердің конфликттеріне тап боламыз. Сонымен бірге "көпшеленудің" және "полицентризмнің" барлық мифологиялары әрқашанда өз-өздерін сендіру үшін оларды тарататын двойниктер. Олар жаныққан түрде өздерінің атышулы айырмашылықтарының маркетингімен айналысуда.

Біздің қоғамның барлық мәдениеттің ақиқатына үнемі жедел қозғалуы позитивті білімнің тәмамдалуына оны М.Омэ түсінген түрде ұқсас болмайды.

Мен өз гипотезамның ғылыми сипаты жөніндегі барлық нәрселерді әлде де қуаттаймын, бірақ ол адамдар кез келген ғылыми оқиға жөнінде жасайтын бейнеге мүлде қатысы жоқ, адам жөніндегі тылымның сипаты екі соңғы ғасыр бойы ғылыми қозғалыстың басымен сапарлас болған соңғы иллюзиялардың күйреуімен бір. Ғылым бізге барған сайын қазіргі адам байқамай өз-өзіне қоятын қақпанның бір түрі сияқты көрінді. Енді адамзатқа оны кез келген сәтте жоя алатын, немесе бүгін жоймаса ертең жоятын өте құдіретті қарудың қаупі төнген. Ғылыми және технологиялық шарықтау көпе-көрінеу түрде табиғаттың киесізденуімен және құрбандық тетіктері барған сайын тиымсыз болған әлемге айналуына байланысты.

Бірақ табиғаттың киесізденуі ол тек бірінші кезең; шынында да адамдар жөніндегі ғылымдар деуге тұратын барлық түзілімдердің ғылымилық табалдырығынан асуы енді бір қиын нәрсе құрайды және әлгі киесіздену процессінің жоғарғы сатысына жетелейді. Сонымен бірге біз жабылу тетігін өзіміз басқан қақпанға түстік деген сезім айқындала түседі. Барлық адамзат бұлтартпас дилеммамен бетпе бет кездеседі: адамдар иә құрбанды дәнекердің көмегісіз достасу керек, немесе адамзатты болашақ өліміне көндіге беру керек.

Бізге бізді тудыратын мәдени жүйелер мен тетіктер бар дегенде ұғыну себепсіз емес; оның эквиваленті бар. Енді әңгіме зорлықсыздық идеалына немқұрайлы, бірақ әдепті тағзым етуде емес. Әңгіме құдайшыл уәделер мен екіжүзді дұғалар санын көбейту жөнінде де емес. Ендігі әңгіме бұлтартпас жазмыштылық жөнінде. Зорлықтан бас тарту, табанды және бетбұрыссыз, бізге адамзаттың және әрбіреуіміздің тірі қалуымыз sine qua поп ретінде телінеді.

ГЛ.: Мен сіз айтқан нәрселердің логикасын жақсы түсінемін. Бізді көптен бері ақымақтандырған сциентизмнің идеологиялық ауа-райына мүлде қайшы, XIX ғ. өз-өзін жұбатқан аңғал утопиялардың жүзеге асуын жариялаудан мүлде алшақ адамдар жөніндегі ғылымдардың басып кіруі мүлде өзге ауа-райына мегзейді; ол мінсіз жауапкершіліктегі әлемді дайындайды; оны "маған бәрі рұқсат" дейтін Достоевскийдің нигилист каһармандарымен, немесе Ницшенің билікке ерігімен еш ортақ нәрсесі жоқ. Егер адам өткен шақта оған ылғи да ұрынғанындай, миметикалық жұқпалылыққа тағы ұшыраса, оны құтқару үшін құрбанды тетіктерді енді жоқ болғандығынан.

Р.Ж.: Бұл енді жаңалық емес; жағдайдың осындай екенін біз күн сайын газеттен оқимыз. Іс жүзінде өз зорлығының шексіз потенциалын жүзеге асыру үшін киесізденген адамның ашқан құралдарының табиғаты маңызсыз; біз оның деструктивті құдіретінің шекарасы барған сайын кеңеюде екенін білеміз және өз-өзін толық жою қауіпсіз ол оны пәрменділеу ниетіне орын бере алмайды.

Ж.-М.У: Бірақ мен кейінге қалдырылған сауалға қайта ораламын. Сіз бұл арада жүгінген нәрселеріңіздің бәрі адамзат тарихында тасырлар, мүмкін, мыңжылдықтар бойы дамыған баяу көріністерден туындайтынын білемін және бүтіндері ол шешуші сатыға жеткен. Бұл арадан мәселе жәй зердеуи саяхатта, немесе батыстық және қазіргі адам өзіне тән табандылықпен, нәтижелеріне қарайламай белгілеген зерттеу жөнінде емес. Өзмізді бұл жобаның жалғыз иелері деп ойлау, оны тек біз шеше аламыз деп сену, ол Батыстық hubris алдында тағы да шегіну емес пе, тіпті егер Пул шешім біз үшін қатер әкеледі десек те; бұл тағыда прометейлік романтизмге ұрыну, немесе этноцентризмге құлдырау емес пе?

Р.Ж.: Сіздің айтқаныңыздың бір, әрине, дұрыс болар еді, егер бұлтартпас түрдегі әшкерелеуші және іштей жазмышты процессті батыс адамының ерікті шешіміне телінсе. Және бәрі осы гипотезаға тірелер еді, бірақ мәселе батыс өркениетінің шекарасынан асып, ол қозғалысқа келтірген бір уақытта әшкерелеуші және қауіпті динамизмнің нағыз моторын ұстау қажет емес пе?

Бұл арада біз біздің барлық дәлеліміздің шешуші нүктесіне және сюрприздің сюрпризіне жақындаймыз. Менің гипотезамның логикасы бізді біз асып түсуге тиіс тек қазіргі ойдың көкжиегінде емес, бірақ одан асатын көкжиекте, толығынан ашылған құтқарушы құрбандық көкжиегінде бізді қозғалысқа қосатын шегінен тыс болмаса да мәнді динамизмнің себебін іздеуге және ашуға мәжбүр етеді. Біздің мифсізденуіміздің ең беймүмкін бастауы діни адамның өзі және әсіресе біздің әлемде оның ол көзсіз сенетін және оны сынауға мүлде қабілетсіз діни дәстүрі.

Әйтсе де егер біз қазір мәдени тетіктердің зерделуіне және пайымына жетсек, ол бізге деген қосалқы және білінбейтін идеохристиандық Жазудың ықпалынан.

Мен себебін біле тұра еңбегімді әйгілегім келеді. Мен өзімді арандатушы немесе "тұңғиық" кеше ретінде әйгілеп тұрғанымды тамаша түсінемін. Интеллектуалдар арасында қабылдану үшін идеохристиандық Тәуратты атаған барлық жерде қарсыласты есекше артқы аяқпен тебу керек екенін де білемін. Және бұл Павлов итінің рефлексіндей автоматты түрде болу керек. Өзге жағдайда біз әрқашанда сезікті боламыз, әрқашанда қазіргіліктің ГУЛАГы ретінде белгіленеміз. Мен не айтсам да маған ешқашанда менің сөздерімді түсіну үшін қажет мысқалдай сенім кеңістігі берілмейді. Мен мұны өте жақсы білемін, бірақ еш мүдіріссіз әрі жылжимын. Неге екенін біз қазір көрсетеміз.

Сонымен қатар біз ұстауға тырысқан заттар бөлек дарашылдыққа немесе тіпті жаңалыққа толы деп ойлаудан аулақпын. Құтқарушы құрбанды барлық дін және барлық мәдениеттің іргетасы ретінде ашу тұтастай барлық әлем немесе аса дарында тұлға талап ететін жаңалық емес. Бәрі ашылып болған. Евангелиялар ең қызу сәтте осыны айтқан. Құтқарушы құрбандық тетігінің бұл ашудың мәнді өлшемі екенін түсіну үшін, біз зорлық діндері жағдайында қажет салыстырмалы зердеме жасамаймыз және шексіз теңестірулерді тізбейміз, біз тек мәтіннің әрпімен тайқымасақ болды. Ол тек біз үнемі айтқан нәрсені айтады; ол тек ылғи да ұжымдық құрбандарды тауып, олардың бейкүнәлілігін ашады. Онда пайымдаушы азаптанып іздеуге тиіс еш жасырын өлшем жоқ. Бөрі айдай анық. Біздің пайымымыздан оңай және қиындықсыз ешнәрсе жоқ. Демек, мұны оқыған үшін нағыз құпия болатын нәрсе барлық алдымен сенушілердің, ал кейін сенбеушілердің барлық бұл мәтіндердің оқуға көпе көрінеу пайымын беруге мыңжылдық қауқарсыздығы.





ИУДЕО-ХРИСТИАНДЫҚ ЖАЗУ

In principle erat Verbum (Jn 1,1)'

БІРІНШІ ТАРАУ

ДҮНИЕ ЖАРАТЫЛУЫНАН БЕРІ ЖАСЫРЫН ЗАТТАР

А. Библиялық мифтердің және әлемдік мифологияның ұқсастығы

Р.Ж.: Біз енді тура және таза ғылыми гипотеза ретіндегі құтқарушы құрбан тақырыбын бітірдік. Әрине, біз дискуссияларымыз өте тез өтті; олар тек жобалау сипатта ғана болды, бірақ біздің болашақ оқырмандар енді нені ұстану керек екенін біледі. Бізді жаңа тақырыптар, немесе одан гөрі бізге таныс ақиқаттың жаңа, қызықты көріністері шақырады.

Енді біз құрбандық тетіктердің тірлік етуі және олардың діндерді, мәдениеттерді және адамзаттың өзін тудырудағы

274-20 рөлі толық анықталған және орныққан заттай сөйлейміз. Іс жүзінде мен әңгіме гипотеза жөнінде екенін ешқашан ұмытпаймын, бірақ біз зерттеуге тиіс нәрселер бізге онан сайын өткір айғақтар берген сайын менің ол жөнінде ұмытуым мүлде беймүмкін.

Енді біз иудео-христиандарға назар аударайық; кейін біз бізді қазіргі дәуір жөніндегі ойларға әкелетін психопаталогиямен айналысамыз. Бізді сіз Пико делал Миранд ол а, немесе әмбебап адам ойынын ойнап отырсыз деп айыптауы мүмкін; және бұл модадан шыққан азғыру және оны түсіну үшін оған қарсыласу керек. Ал іс жүзінде әңгіме мүлде басқа жөнінде. Өзін қызықты ретінде гоминидтер мен алғашқы қауымдық дін деңгейінде көрсете алған гипотеза біз жаңа ғана (нән адымдармен) жүгіріп өткен аймақпен ол зор болса да шектеле алмайды. Бұл гипотеза біз көретініміздей бізді көкжиекті одан сайын кеңейтуге мәжбүр қылады; өйткені тек осы әмбебап көкжиектен туындағанда ғана ол өзіндік өз мәніне ие болады. Бірақ, менің қауіптенетінім, онда оны мойындамасқа болмас болар.

Егер біз Ескі Өсиетке (Ветхий Завет) жүгінсек, әсіресе, оның ең көне бөліктеріне, біз бірден өзімізге үйреншікті негізге тұрамыз және ешнәрсе өзгермеген екенін еріксіз түсінеміз. Біз бірден өзіміз таныған үш маңызды сәтке тап боламыз:

1) барлық қоғамдастыққа таралған талас-тартыс арқылы азу, айырмашылықтар мен иерархиялардың өшірілуі;

2) бөрі бір ұжымдық зорлыққа қарсы;

3) тиымдар мен ритуалдарды жоспарлау.

Бірінші сәтке әлемді жарату, Бабыл мұнарасын жасау, Содом мен Гоморраның азуы жөніндегі мәтіннің алғашқы жолдары тәуелді. Сол сияқты "Босудағы" Мысырдың он қатері Софокл жазған Фивадағы обамен тең. Топан су да дағдарыс метафорасының бір бөлігі. Бұл бірінші сотке өте жиі кездесетін ағайындылардың немесе Қабыл мен Абыл, Жақып пен Исайя, Жүсіп және оның он бір ағасы сияқты егіз жаулар тақырыбын байланыстыру керек.

Екінші сәтті де белгілеу қиын емес. Дағдарыстың шешілуі, жіктелуге қайта оралу әрқашанда зорлық арқылы, немесе екі агайындының біреуін қуу шешімінде жүзеге асады.

"Болмыс" және "Босудың" барлық зор сахналарында қуғындау немесе ежелгі өлтірудің тақырыбы немесе квази-тақырыбы бар. Бұл әсіресе жердегі жұмақтан қуылу жағдайында көпе көрінеу көрінеді; зорлыққа бірінші жүгінген Құдайдың өзі, ол Адам ата мен Хауа ананы өзінен алыс қуып, адамзатты жаратады.

Исаактың Исайяға емес Жақыпқа беретін батасынан біз тағы да ағайынды жаулар арасындағы таласты зорлап шешумен істеспіз және айырбастың өтірік сипаты ашылса да, шешімнің негізін бұзбайды. Бұл дәйек мұндай шешімнің кездейсоқ сипатына назар аударғандай. Ақыр аяғында құрбанның кім болғаны маңызды емес, әйтеуір құрбан болса болды.

"Жақыптың періштемен күресі" аталған сахнада әңгіме күштері тең болғандықтан ұзақ уақыт анықтаусыз болған Двойниктер таласы жөнінде. Жақыптың қарсыласы алдымен адам аталған, тек осы қарсыластың жеңілуі, жеңімпаздың іы қууы одан Құдайды жасайды, сосын Жақып одан бата сұрап, батасын алады. Двойниктер күресі нәтижесінде олардың біреуі қуылады, демек, дүниеде тәртіп пен бейбітшілік орнайды.

Барлық бұл сахналарда ағайындылар мен ұқсас тұлғалар қатынастары о баста шешімсіз сипатта, оны зорлап қуғындау ақырлайды, Жақып және Исайя жағдайында онда әділетсіздік те кездеседі.

Сирек құрбан бітістіру мен құтқаруды әкелгесін, ол қоғамдастыққа өмір бергесін бәрі өлімге кесілген әлемде жалғыз тірі қалғанның тақырыбы одан өзге ешкім өлмейтін топтан шығарылған сирек құрбан тақырыбына тең. Бұл олемнің қайта тірілуін орнату үшін топан судан жалғыз құтылған Нұх кемесі. Бұл Содом мен Гоморраның жойылуында жалғыз құтқарылған Лот және оның жанұясы. Түз бағанасына айналдырылған Лоттың әйелі бұл хикаяға сирек құрбан әуенін қосады.

Енді екіншіден туындайтын үшінші сәтке, яғни тиымдар мен құрбандық шалу рәсімдерін орнатуға, немесе піштіруге көшейік. Бұл аспект жөніндегі аллюзиялардың негізқалаушы тетік жөніндегі аллюзиялармен қосылуы мүмкін. Ысқақтың құрбандық шалу сахнасында, мысалы, құрбандық шалу талибы одан кейін орынбасар құрбан, Құдай жіберген тоқтымен қанағаттану үшін ең қымбат жан, адаммен, байланыстырылады.

Жақыптың батасында әкеге құтқарушы тамақ ретінде ұсынылған лақтар тақырыбы ол құрбандық дағдысы және әңгімені өзге тақырыптармен бірге болса да бір дәйек құрбандық шалу қызметін айқын көрсетеді. Ысхақ осы лақтардың түбіті арқасында Жақыпты Исайя деп қабылдайды және сөйтіп жақып әкесінің қарғысына ұшырамайды.

Барлық бұл мифтік әңгімелеулерде біз дағдыны немесе қоғамдағы және тіпті тұтас табиғаттағы тәртіпті қайта орнатуды табамыз. Әдетте ол әңгімелеудің аяғында орналасады, өзгеше айтқанда, гипотеза логикасы мәжбүр қылатын жерге, бірақ сонымен бірге, шектен тыс жағдайларда, бастауда, әлемді жарату әңгімелеуінің басында. Нұх жағдайында бұл финалды реорганизация тек қана топан судан кейінгі бірлікте емес, сонымен бірге табиғи түрледің прототиптерінің барлығының кемеге орналастырылуында, яғни ол әлем Құдайдың қалаған үлгісімен көбейтілетін жүзбелі жіктеудің нағыз жүйесі. Сонымен қатар Жақыпқа оның тәңірленген двойнигін қуғаннан кейін ұсынылған ережелер сияқты Ысхақты ауыстырған тоқты құрбандығынан кейін Яхвенің Ибраһимге берген уәдесін еске салуға болады. Бұл екі соңғы жағдайларда есімді ауыстыру процесстің негізқалаушы сипатын белгілейді.

Ж.-М.У: Бұл уақытқа шейін сіз библейлік мифтердің өзіңіз бұрын айтқан мифтермен ұқсастығы көрсеттіңіз. Бірақ сіз Библия мен мифологиялар арасындағы айырмашылықты қуаттамайтын ба едіңіз?

Р.Ж.: Қазір мен бұл айырмашылыққа көшемін. Егер мен алдымен ұқсастықтар жөнінде айтсам, одан қаймықпайтынымды және бұл тақырыпты үнсіз қалдырғым келмейтінін көрсеткенім. Библияның алғашқы кітаптарының барлық әлемде кездесетін мифтермен ұқсастығы ол шүбәсіз. Мен қазір сіздерге оның тек ұқсастықтар ғана екенін көрсетемін. Бұл мифтердің библиялық нұсқасы мүлде ерекше, міне, осы ерекшелікті мен анықтауға тырысамын.

В. Библиялық мифтердің ерекшеліктері 1. Қабыл

РЖ.: Алдымен біз мәтіні Иерусалимдік Библиядан алынған Қабыл хикаясына тоқталайық.

Еркек Хауаны, өзінің әйелін көрді; ол жүкті болып, Қабылды туды, және ол айтты: "Мен Яхведен еркекті қабылдадым". сонымен бірге ол Қабылдың інісі, Абылды туды. Содан Абыл ұсақ малды бағып, ал Қабыл егіншілікпен айналысты. Уақыт өтті және бір күні Қабыл Яхвеге егіншілік өнімдерін, ал Абыл, өз тарапынан, отарының жаңа төлін және олардың майын сыйға тартты. Сонда Яхве Абылдың сыйын жақсы қабылдады да, бірақ Қабылды және оның сыйын қабылдамады және Қабыл шектен тыс ашуланып, ұнжырғасы түсті. Яхве Қабылға айтты: "Сен неге ашулысын және ұнжырғаң түскен? Егер сенің ниетің жақсы болса, онда неге басыңды көтермейсің? Бірақ егер ниетің жақсы болмаса, сенің табалдырығында күнә тұрған жоқ па? Ол сені тосқан жасырын аң, сен оны жеңуге тиіссің!" Сол арада Қабыл өзінің інісі Абылға айтады: "Бері шығайықшы"; және олар айдалада болғанда Қабыл өзінің інісі Абылға тап беріп, оны өлтіреді.

Яхве Қабылға айтады: "Сенің інің Абыл қайда?" Әлгі былай ДСІІ жауап береді: "Мен білмеймін. Әлде мен өзімнің інімнің күзетшісімін бе?" Яхве опынады: "Сен не жасадың? Енді сенің ініңнің қаны маған жер астынан жалбарынады! Енді сені қарғыс алсын және сенің қолыңнан сенің ініңнің қанын қабылдау үшін ауызын ашқан топырағы нәрлі жерден қуыласың. Егер сен егіншілікпен айналыссаң, ол енді саған жемісін бермейді: сен енді жерді кезген кезбеге айналасың". Сонда Қабыл Яхвеге айтады: "Менің жүгім тым ауыр. Қарашы! Сен мені топырағы нәрлі жерден қуасың, мен сенің көз алдыңа көрінуден қашуға тиіспін және сөйтіп мен жерді кезген кезбеге айналамын: бірақ бірінші кез болған мені өлтіреді!" Оған Яхве жауап береді: "Ал егер біреу Қабылды өлтірсе, одан жеті есе еш алынады" және сөйтіп Яхве оны бірінші кез болған тиіспеуі үшін Қабылға белгі қойған. Қабыл Яхвенің жүзін көруден алыстап, жұмақтың шығысындағы Нод жеріне қоныс тепті.

Қабыл өзінің әйелін көрді, ол жүкті болып, Енохты туды. Ол қала салушы құрылысшы болды және қалаға өзінің ұлы Енохтың атын берді. Енохтан Ирак туды, және Ирак Мехуэлді туғызды, және Мехуэл Метусхелді, және Метусхел Ламекті туғызды. Ламек екі әйел алды: біріншісінің аты Ада, ал екіншісінің аты Цилла болды. Ада Явалды туды: ол шатырда тұрып, мал бағушылардың бабасы болды. Оның інісінің аты Ювал еді: ол лира мен сыбызғыда ойнайтындардың бабасы болды. Өз кезегінде Цилла Тубал-Қабылды туды: ол жез бен темір жөніндегі барлық ұсталардың бабасы болды; Тубал-Қабылдың қарындасы Наама еді.

Ламек өзінің әйелдеріне айтады:

"Ада мен Цилла, естіңдер менің даусымды.

Ламектің әйелдері, менің әңгімемді тыңдаңдар:

Мен ол мені жаралағаны үшін адам өлтірдім,

Ол маған соққаны үшін бала өлтірдім.

Қабыл үшін жеті есе өні алынбақ,

Бірақ Ламек үшін жетпіс жеті есе!" (Быт.46 1-24)

Адамдар жер үстін толтыра бастағанда және олардың қыздары туғанда, Құдайдың ұлдары адамның қыздарын өздеріне тең деп тапты және ұнатқанының бәрін әйел қылды. Яхве айтады: "Менің рухым адамда шексіз қорланбасын, өйткені ол тән; оның өмірі тек жүз жиырма жылға ұзарсын".

Ол күндері және онан кейін Құдайдың ұлдары адамның қыздарымен қосылғанда жерде Нефилимдер болды; олар өткеннің каһармандары, атақты адамдар.

Яхве адам зұлымдығының жерде ұлғайғанын және өз жүрегінің күні бойы жаман нәрсе жасағанын көріп, жерде адамды жаратқанына өкінеді және өз жүрегінде қайғыланады. Және Яхве айтады: "Мен жер үстінен өзім жаратқан адамдарды өшіремін және олармен бірге жануарларды да, андарды да һәм аспандағы құстарды да, өйткені мен оларды жаратқаныма өкінемін" (Быт. 6, 1-7).

Қабыл туралы миф, көргеніміздей, классикалық түрде берілген. Ағайындылардың біреуі өзгесін өлтіріп, қабыл қоғамдастығын құрады. Яхве жөнінде неге ол өзі өлтіруді жаратпаса да, қылмыскердің сұрауына жауап береді деп жиі сұрайды. Әлгі айтады: "Бірінші кез болған мені өлтіреді", және Яхве жауап береді: "Сонымен бірге егер біреу Қабылды өлтірсе, одан жеті есе ош алынады". Құдай өзі араласып, негізқалаушы өлтіруге жауап ретінде өлтіруге қарсы заң шығарады. Бұл араласу, меніңше, бұл арада барлық өзге жердегідей шешуші өлтірудің негізқалаушы сипатын ашады. Ал негізқалаушы деген жіктеуші де дейді,міне сондықтан әлгіден кейін бірден мынаны естиміз: "Және Яхве бірінші кез болған оған тиіспесін деп, Қабылга белгі қойды". Мен мұнан әдеттегідей миметикалық дағдарыс пен жаппай талас-тартыстың алдын алатын жіктеуші жүйенің негізі қалануын көремін.

ГЛ: Осыған ұқсас өлтірумен мыңдаған қоғамдастықтар өзінің өзіндік қалануын байланыстырады. Мысалы, Ұрым. Ромул Ремді өлтіреді және Ұрым қаласы қаланады. Екі мифте де бір ағайындыны өзгенің өлтіруінде бірдей негіз-қалаушы және жіктеуші құндылық бар. Двойниктердің қастандығын жаңа қоғамдастықтың тәртібі ауыстырады.

Р.Ж.: Әйтсе де екі миф арасында мифологияның әдеттегі қағидалары контекстінде назар аудармауға болатын, бірақ біздің контекстте толығынан құрбандық тетіктеріне олар кездейсоқ болғасын және, демек, олар жөніндегі білімдікке негізделген антропология контекстінде зор айырмашылық бар.

Ұрым мифіндегі Ремнің өлтірілуі, мүмкін, өкінішті шығар, бірақ ол құрбанның ақтаулы қылмысы. Рем Ромул к аланың сырты мен іші арасында сызған идеалды шекараны ұстанбады. Өлтірудің себебі бір уақытта күлкілі де, өйткені қала өлі тірлікте жоқ және соған қарамастан өте қуатты көне тіпті түбегейлі деуге болады. Қаланың тірлік етуі үшін (шарға ұсынылған ережелермен ешкім жазасыз ойнай алмау керек. Сөйтіп, Ромул ақталады. Ол бір жағынан құрбан келтіруші болса, бір жағынан ұлы абыз; демек, ол Ұрым билігін бірден барлық формаларында бейнелейді. Заң шығарушы, соттаушы және жауынгерлік қызметтер діншілдіктен; мұнда бәрі аралас. Қабыл жөніндегі мифте, керісінше, оның хұқығы тіпті бірдей болса да, Қабыл ол құдайды естігенмен анайы адам өлтіруші ретінде бейнеленген. Алғашқы өлімнің адамзат мәдени дамуының басында болуы библиялық мәтінде қылмыскерді немесе қылмыскерлерді еш ақтамайды. Өлімнің негізқалаушы сипаты тіпті библиялық емес мәтіндерден гөрі айқын белгіленген, бірақ мұнда мүлде өзге нәрсе, арлы пікір бар. Құдайдың адам өлтіруді жаратпауы оны мүлде өзгеше қарастыруға жетелейді. "Сенің інің, Абыл, қайда?"

Библиядағы этикалық өлшемнің маңыздылығы жақсы таныс. Алайда, түсініктемелер оның қатаң анықтауға онша талпынбауы, әсіресе, ең көне болмаса да, біраз көне дәйектерге сүйенуге талпынған мәтіндер деңгейінде. Меніңше, Макс Вебер бұл арада бәрінен көп табысқа жеткен. Оның "Ежелгі иуадаизм" деген үлкен аяқталмаған жұмысында ол библейлік жазушылардың әрқашанда ар-ұят жатынан құрбандарға жақтас болуын байқаған.

Макс Вебер өзінің бұл байқауына таза социологиялық және мәдени мон береді. Ол құрбандарға пана болу ниетін иудаизмге тон мәдени атмосфераның ерекшелігі деп санайды және оның себебін ол еврей тарихындағы сансыз анаттардан іздейді. Оның ойынша, бұл халықта оны қоршаған мысырлықтар, ассириялықтар, бабылдықтар, парсылар, гректер, ұрымдықтар сняқты үлкен империялар қалаушы халықтармен тең болатын зор тарихи жетістіктері жоқ болуымен түсіндіреді.

Демек, оны мифологиялық және діни мәтіндер тұрғыдағы мүмкін нәтижелер қызықтырмайды. Ол үшін олар жой құрбандық пайдасындағы нанымдар. Біз әлгіде тана суреттеген құрбандық антропология контекстінде бұл немқұрайлық енді беймүмкін. Егер мифологиялық мәтіндер бір уақытта дұрыс және қате қоғамдастықты негіздейтін ұжымдық зорлықтың айнасы болса, егер ол өтірік емес, бірақ құрбандық тетік тиімділігінің өзі өзгерткен шынайы зорлық жөніндегі есеп беру болса; егер миф ақырында қуғыншылардың өз қуғындауын ретроспективті көруі болып шықса, онда құрбанның жағына шығып, оның күнәсіздігін жариялап және оны өлтірушілерді айыптаған перспективаның өзгеруін біз маңызсыз бір нәрсе деп айта алмаймыз.

Егер миф түбі мүлде себепсіз емес палачтардың құрбанның күнәліліғына және сонымен бірге тәңіртектілігіне сенімімен өңделген мәтін болса, егер мифтер өзгеше айтқанда ұжымдық өлтіру бітістірген қоғамдастықтың көзқарасын бейнелесе (олар бірауыздан тәңірінің өзі үшін қалаулы әрекеттің заңдылығына және киелілігіне сенеді) және бұл арада бас тарту, сын, немесе зерделеу беймүмкін, онда кұрбанды ақтайтын және қуғындаушыларды әшкерелейтін позиция өз өзінен болатын және тек сыни және әшкерелеуші түсініктемелерді талап ететін нәрсе емес. Бұл позицияның жаңғырығы мифологияда да және ұжымдық өлтірудің жасырын негізі өзімен әкелетін ритуалдарда да, тиымдарда да, діни трансценденттілікте де бар. Бірте бірте олардың бәрі мәдени формалар мен құндылықтарға айналады, тіпті бір қарағанда мифтен тым алысы да.

Ж.-М.У: Осының бәрі Қабыл жөніндегі мифте бар емес не, ол қанша қарабайыр болса да?

Р.Ж.: Егер әңгімені жітілеу зерттесек, библейлік дәріс бізге зорлықта туған мәдениет зорлыққа қайту керек дейді. Алдында біз жарқын мәдени шарықтауға куәміз; техника ойланып табады, шөл далада қалалар өре тұрады, бірақ өз ішінен туындаған негізқалаушы өлтіру мен және хұқықтық шектеулер мен нашар тоқтатылған зорлық кең таралады да, үздіксіз айналымға айналады. Егер Қабылдың жеті құрбаны Ламектің қолында жетпіс жетіге айналса хұқықтық жазалау, құрбандық шалу, немесе кек жөнінде айтуға бола ма?

Г.Л.: Шынында да әңгіме көпе көрінеу түрде ажыратусыз зорлықтың жұқпалы таралуы жөнінде.

Р.Ж.: Топан су өзіне барлық айырмашылықтардың алапат айқынсыздығын, құдай ұлдары және адам қыздарының тәртіпсіз жыныстық қатынасынан туған дәулердің пайда болуын кіргізетін үздіксіз айналымға орналастырылады. Барлық мәдениет дағдарысқа ұшыраған және оның жойылуы құдайдың жазасына ұқсас өзі одан негізқалаушы өлтірудің уақытша құндылықтары арқылы өсіп шыққан зорлыққа қайтадан қайтқан процесстің жазмышты ақыры ретінде көрінеді.

Негізқалаушы және аздырушы зорлыққа қатысты Қабылдың хикаясы талассыз мифологиялық мәнденулеріне қарамастан иудаистік емес мифология үшін өте жоғары әшкерелеуші құндылықтарға ие. Библейлік әңгіменің сыртыңда әмбебап мифологиялық үлгіге сәйкес деп санауға болатын мифтер түр. Құрбан күнәсіз және өлімге негізделген мәдениет басынын аяғына дейін қылмыстық сипат сақтайды, ол сипат сосын оның өзіне қарсы шығып зорлықшыл бастаудың тәртіптенген және құрбанданған құндылықтар біткен сәтінде оны жояды деген ұстаным, әрине, еврейлік редакторлардың ниетіне, олардың сыни араласуына телінуі тиіс. Мәселе мұнда негізсіз болжамда емес. Абыл Библия көрден шығарған құрбандардың ұзын тізімінде ең алғашқысы және ол оған барлық ұжым бірігіп таққан күнәдан босатылған. "Сенің ініңнің қаны маған жер астынан жалбарынады, естисің бе?".

2. Жүсіп

Р.Ж.: Қабыл жөніндегі мифте жасырын немесе көрінбейтін қуғындаудың ұжымдық сипаты Жүсіп мысалында көпе көрінеу көрінеді.

"Болмыстың" редакторлары бұрынғы мифологияны өзіне тон рухта икемдеген және қайта өңдеген. Және бұл рухтың мәні, ол құрбан және оны қуғындаушы қоғамдастық арасындағы қатынастардың өңін айналдырады. Мифология көкжиегінде он бір ағайынды белгілі мөлшерде тәңірленген каһарманның алдымен қызмет көрсетуінің, ал кейін жарылқауының қауқарсыз объекттері ретінде көрінеді. Жүсіп алдында араздықтың себебі болды және оның өз билігі жөнінде айтқан түстердің он бір ағасының қызғанышын қалай арандатқанын біз сеземіз. Нағыз мифтер оны зорлығы үшін айыптар еді. Жүсіптің теке қанына былғанған киімі Библиядан бұрын тура құрбандық рол ойнауға тиіс еді, ал библиялық мәтінде ол оның әкесі Жақыпқа оның өлі екенінің дәлелі болуға тиіс.

Әңгіменің бірінші бөлігінде екі аралас бастауды байқауға болады: екеуі де құрбанды ағайындары есебінен ақтайды, тіпті егер әрбірі олардың біреуін ақтауға тырысса да, біріншісін "элоист" (Рубен) деп, ал екіншісін "яхвист" (Иуда) деп атауға болады.

Егер Жүсіптің мысырлық иесінің оған әкеше қамқор болғанын ескерсек, оған отағасы әйелінің таққан айыбын инцестуалды сипатта деуге болады. Көптеген өзге мифтердегідей және ең алдымен, әрине, Эдип жөніндегі мифте айыпты қуаттау үшін Жүсіптің хикаясы оны өтірік дейді.

Ж.-М.У: Әрине, бірақ, әйтсе де Жүсіптің хикаясын бұл тұрғыда Эдиптен гөрі Федра және Ипполит жөніндегі мифпен салыстырған жон шығар?

Р.Ж.: Әрине, бірақ есіңізде болсын, грек мифінде Расин драмасындағыдай емес, Ипполитпен қазіргі мағынадағы айыпты ретінде болмаса да, ең кемінде әділ жазаланғандай ретінде қатынас жасалынады: оның шектен тыс бейкүнәлігі hubrisKe мегзегендей, Венераның ашуын келтіреді. Ал Жүсіп хикаясында, керісінше, күнәсіз құрбан негізсіз жазаланған.

Кейін әңгімеде негізсіз айыпталған және ақыр аяғында құтқарылған құрбанның екінші хикаясы баяндалады. Бұл жолы Жүсіптің өзі біреудің зұлымдығының арқасында өзінің бауыры Беньяминді кінәлі қылады, өйткені оны Жүсіптің әкесі Жақып Жүсіптен де жас деп таңдаған. Бірақ бұл жолы құрбанның қуғындалуын қабылдауға дайын емес. Иуда өзін оның орнына ұсынады және Жүсіп жүрегінде аяныш оянып, ағайындары өзіне жүгінгесін, оларды кешіреді.

Г.Л.: Құрбандардың ақталуы киесіздену эффектін жасайды, Жүсіптің тұлғасы осыны ашады, енді онда албастылық та, тәңірлік те ешнәрсе жоқ, онда тек адамгершілік қана бар.

Ж.-М.У: Мифологиялық мәдениет және одан бөлінген мәдени формалар, мысалы, философия, немесе бүгіндері этнология алдымен негізқалаушы өлтіруді ақтауға, ал кейін оның ізін өшіріп, адамдарға оның болмағанын көрсетуге тырысады. Бұл мәдени формалар адамдардың бұл қылмыстарға қатысты емес екеніне сендіру жұмысында толық жеңіске жеткен. Библияда, керісінше, кері қозғалыс белгіленген: біз негіздерге бойлап, негізқалаушы трансферлерге келу, оларды абыройдан айырып, жою, мифтерге сенімсіздік білдіріп, оларды құпиясынан айыру барысында тұрмыз.

Р.Ж.: Біз ғасырлар бойы Библияны философтар айтуынша шыбынға да зияны жоқ адамзатты "айыпты қылып көрсеткені үшін" айыптаймыз. Қабылдың хикаясы, әрине, оның мәдениетінің толығынан Абылдың әділетсіз өліміне кінәлі екенін көрсетіп, Қабыл мәдениетін кінәлі қылады. Ромул мен Ремнің хикаясы Ұрым қаласын айыптамайды, өйткені Ремнің өлтірілуін ол ақталған ғып көрсетеді. Бірақ Библияның айыптаулары негізді ме, адамның қалалары шынында да жасырын құрбандарға негізделген емес пе деп ешкім сұрамайды.

Г.Л.: Бірақ сіздің зерделеуіңіз осы уақытқа дейін "Болмыспен" шектелген. Оның өзге де ұлы библиялық мәтіндер үшін де күшін жоймайтынын көрсете аласыз ба?

Ж.-М.У: "Босу" ("Исход") кітабында барлық таңдаулы халық мысырлық қоғам алдында құтқарушы құрбанға тең екені көпе көрінеу түр.

Р.Ж.: Әрине. Мысырлықтар еврейлерді жібергісі келмейді деп жалбарынған Мұсаға Яхве мысырлықтар еврейлерге рұқсат берумен шектелмей, оларды тіпті қуып жібереді дейді. Мысырды қаңыратқан құрбандық дағдарыс шақырып, Мұса және онымен бірте бүкіл еврейлер қоғамдастығы құтқарушы құрбан ролін атқарады. Сондықтан иудаизмның тегінде ғажап бір шектен тыс нәрсе бар.

Біз осы уақытқа дейін баяндаған мифтер сияқты "жөнді" қызмет ету үшін "Босу" мысырлық миф болуға тиіс; бұл миф бізге оған кінәлі Мұса мен оның жолдастарын қутыңдау арқылы шешіле құрбандық дағдарысты көрсетер еді. Осы қуғындау арқылы Мұса бұзған тәртіп мысыр қоғамында қайта орнатылар еді. Біз дәл осы нұсқамен істеспіз, бірақ ол құтқарушы құрбан жағына орталықсызданған. Әлгі құрбан тек адамданған емес, ол жаңа нұсқадағы қоғамдастықты негіздейді.

Г.Л.: Мен мұнда діншілдіктің негізқалаушы тетігіне қайтып оралу және оның дәлелдігіне шүбә келтіру талпынысын көремін, бірақ "Болмыс" пен "Босудың" бұл тамаша хикаялары мифтік шеңбер ішінде және олар мифтік сипатын сақтауда. Әлде, сіздің ойыңызша, олар, мүмкін, миф емес болар?

Р.Ж.: Жоқ, менің ойымша, біз сіз айтқандай көптеген мифтік сипатын сақтаған бұзылған мифтік формалармен істеспіз. Егер бізде тек осы мәтіндер болса, онда біз Библияның біздің ғаламшардағы өзге мифологияларға қатысты пәрменді өзгешелігі жөніңде айта алмас едік.

3. Заң және пайғамбарлар

Р.Ж.: "Болмыс" және "Босу" тек басы тана. "Заңдардың" өзге кітаптарында және, әсіресе, Пайғамбарларда құтқарушы құрбанның рөліне алаңдаған pyx бұл құрбан маңызын барған сайын кезге түсіреді. Бұл талпыныс кез келген алғашқы қауымдық діннің негізін барған сайын айқын бұзумен сапарлас, мысалы, қуғындау кезеңінен бұрынғы пайғамбарлар құрбандық культіне ашық қарсы шыққан. Қалай болғанда да Библияда бұл архаикалық өкімдердің маңызы онша зор емес: пайғамбарлық шабыт барлық обсессивті өкімдерді олардың мәнісі қоғамдастықта жарасымды қатынастар сақтау тірлікте болуының нағыз хұқықтылығы пайдасына жоюға тырысады. Негізі пайғамбарлар тек бір-ақ нәрсе жөнінде айтады: заң өкімдері онша маңызды емес, әйтеуір бір біріңмен соғыспаңыздар, ағайында жауға айналмасандар болды. Дәл осы жаңа шабыт тіпті "Левит" сияқты заң кітаптарында да кейбір үзілді кесілді тұжырымдарға шейін барады, мысалы, "Сен өзіңнің жақыныңды өз-өзіңдей сүйесің" (Левит, 19, 18).

Ж.-М.У: Сонымен тиымдар, құрбандық шалу және мифтер сияқты алғашқы қауымдық діннің үш ұлы бағаналары пайғамбарлық ой арқылы күйреуге ұшырайды және бұл жаппай ойрандалу діншілдікті, құтқарушы құрбанға бірауызды зорлықты қалыптастыратын тетіктермен басқарылады.

Р.Ж.: Пайғамбарлар кітаптарында мәселе енді миф пен аңыздарда емес, олар өсиетке, қорқытуға, таңдаулы халықтың келетіні жөніндегі болжамға толы. Мұнда ұсынылған гипотеза пайғамбарлық әдебиет пен Бес кітаптың ұлы мифтері үшін жалпы өлшемді ашады. Пайғамбарлық — еврейлік қоғамның шағын Израиль және Иудейлік патшалықтарға қауіп төндірген және оларды жоюға тырысқан құдыретті ассириялық және бабыл империялары күшейткен терең дағдарысына арнайы жауап, бірақ оны пайғамбарлар әрқашанда діни және мәдени дағдарыс, құрбандық жүйенің тәмамдалуы, дәстүрлі тәртіптің талас тартыста азуы ретінде пайымдаған.

Бұл дағдарыстың пайғамбарлық анықтамасы біздің гипотезамызға жақын деуге болады. Өйткені ол бұл дағдарысты таңдаулы халықтың мифологиялық мұрасынан алынған тақырыптар және метафоралар арқылы суреттеу тәжірибесіне ұқсас.

Егер мифтік мәтіндердің негізінде жатқан дағдарыс пайғамбарларға жақсы таныс болса, егер ол туралы діни және тіпті мәдени һәм әлеуметтік шынайылық ретінде сөйлесе, онда дағдарыстың мұндай нұсқасының шешілуі, ұжымдық трансфер құбылысы, діншілдікті туғызатын машинаның моторы әлгі таза діни еңбектерде, мүмкін, тура өз болмысында көрінетін болар?

Және бәрі осылай болып шытады. Библияның алғашқы кітаптарында негізқалаушы тетік мәтіндер шаңынан әр жерде аракідік көрініс береді, кейде найзағайдай жарқ етеді, бірақ әрқашанда тез және екіұшты. Бұл тетік іс жүзінде еш жерде тақырыптанбаған. Пайғамбарлық әдебиетте керісінше, бір біріне жақын және өте айқын оқылатын бір топ ғажап мәтіндерге кездесеміз. Бұл Исайяның екінші бөліміне енгізілген саны төртке жететін "Яхве қызметкерлерінің әндері", барлық пайғамбарлық кітаптар ішіндегі, мүмкін, ең ғаламаты "Израильдің жұбану кітабы". Қазіргі тарихи сын торт Әнді бөлектеді, олардың бірлігін және өз айналасына қатысты тәуелсіздігін мойындады, әрине, олардың ерекшелігі неде екенін білмесе де. Бабылдан қайту жөнінде, Кирдің рұқсатымен кітап жұмбақ контрапункт ретінде тәуелсіздеу принципімен теңестірілген жеңімпаз Мессияның және азаптанушы Мессия, Яхве абызының қосарлы тақырыбын дамытады. Біздің гипотезамыздың абызға қатысты дұрыстығын мойындау үшін, басты үзінділерді келтірсек жеткілікті. Алдымен Абыздың пайғамбарлық дағдарыс контекстінде және оны шешу үшін келетінін атайық. Ол Құдайдың өз ерніне, барлық зорлықтың ыдысына айналады; ол өзімен қоғамдастықтың барлық мүшелерін ауыстырады.

Біз қойларға ұқсас

әркім өз жолымен дүние кездік.

Және Яхве оған

Біздің бүкіл қылмыстарымызды жүктеді.

Абызға телінетін барлық сипаттар оны адамзаттың нағыз құтқарушы құрбаны болуға дайындағандай.

Ол біздің алдымызда сабақтай пайда болды,

Қатқан жердегі тамырдай.

Сұлулықсыз және жарқылсыз (біз мұны көрдік)

Және көріксіз,

Адамзаттың менсінбеуінің және аластауының объекті,

Ауру және азапқа бойлаған,

Ол олардың алдында бетін басатындардай,

Қорланды және сыйланбады (Ис., 53, 2-3)

Егер бұл сипаттар оны құдайсыз ғаламның ритуалды құрбанының кейбір нұсқасына ұқсас етсе, мысалы, гректік pharmakos'Ka, және егер оның тағдыры, қарғысқа ұшырағанның тағдыры, pharmakos'TBIH тағдырына ұқсас болса, біз бәрібір ритуалды құрбан емес, билік рұқсат еткен қосарлы ұжымдық және заңды сипатқа ие кездейсоқ тарихи оқиғамен істеспіз.

Ол үкім бойынша зорлап ұсталды.

Оған кімнің ісі бар?

Иә! Ол тірілердің жерінен бөлінді

Біздің күнәларымыз үшін оны ұрып өлтірді.

Оның үлесі кей пірлер арасындағы көр болды

Және езінің елімізде ол жауыздар арасында болды,

Ол ешбір зиян жасамаса да,

Және оның ауызы өтірік айтпаса да (Ис., 53, 8-9)

Сонымен, бұл оқиғаның сипаты ритуал емес, ол менің гипотезам ритуалдар мен діншілдікті шығаратын оқиғаға ұқсас. Мұндағы ең ғажап нәрсе Абыздың күнәсіздігі, оның зорлыққа еш қатысы, еш туыстығы жоқтығы. Көптеген үзінділер оның құтқарушы өлімі үшін басты жауапкершілікті адамдарға жүктейді.

Және біз оны Құдай жазалаған және қорлаған деп бағаладық (Ис., 53, 4).

Демек, ол ондай болмаған. Оны күйреткен Құдай емес; Құдайдың жауапкершілігі алдын ала жоққа шығарылады Барлық Ескі Өсиеттегі пайым жұмысы әдеттегі мифологиялық және мәдени динамизмге қарсы бағытта жасалады. Әйтсе де бұл жұмыс аяғына дейін жетті деп айтуға болмайды. Тіпті ең жетілген мәтіндердің өзінде, мысалы, Абыздың төртінші әнінде Яхвенің роліне қатысты екі ұштылық қалады. Егер адамзат қоғамдастығы көптеген ретте құрбанның өліміне жауапты қылып көрсетілсе, өзге кездерде Құдайдың өзі қуғындаудың басты бастаушысы ретінде көрсетілген.

Яхве оны азабында күйреткеніне риза болды (53, 10).

Бұл Яхвенің роліне қатысты екіұштылық Ескі Өсиеттегі тәңірлік концепциясына сай. Пайғамбарлық әдебиетте бұл концепция барған сайын алғашқы қауымды тәңірлерге тон зорлықтан тазаруға тырысады. Кекті толығынан Яхвеге телісе де көптеген үзінділер іс жүзінде бұл миметикалық және өзара зорлық жөніндегі мәселе екенін көрсетеді және ол ескі мәдени формалар құлдыраған сайын үдей береді. Әйтсе де, Ескі Өсиетте зорлыққа толығынан жат тәңірлік концепциясына бармайды.

Ж.-М.У: Сонымен, сіздің ойыңызша, Ескі Өсиеттің тәмамдаусыз қалған жұмысы алғашқықауымдық діншілдіктің барлық қырларын қозғалысқа келтіруге тиіс: мифтер кері шабыт арқылы жасалынған, бірақ олар қалады. Құрбандық шалу сынға алынады, бірақ қалады, заң оңайлатылған, ол енді жақыныңды сүюге негізделген, бірақ ол қалады. Және ол барған сайын зорлыққа жоқ, барған сайын ізгі формада көрінсе де, Яхве кекшіл Құдай боп қала береді. Құдайлық қайтарым түсінігі де қалады.

Р.Ж.: Өте дұрыс. Меніңше, тек евангелиялық мәтіндер Ескі Өсиет тәмамдамай қалдырған нәрселерді тәмамдайды. Сөйтіп бұл мәтіндер иудейлік Библияның жалғасы ретінде орналасады, олар иудейлік Библия аяғына дейін жеткізбеген бастаманың мінсіз формасын негіздейді. Мұның барлығының шындығы құтқарушы құрбандық арқылы оқу арқасында көрінеді және оны әлгі мәтіндер бойынша тексеруге болады. Бұл бұрынғы христиан дәстүрі білмеген нәрсе.

С. Негізқалаушы өлтірудің евангелиялық көрінісі

1. Фарисейлерге қарғыс

Г.Л.: Құтқарушы құрбандық шындығының бұл жолы евангелиялық мәтіндерде жазылғанын қалай көрсеткіңіз келеді?

Р.Ж.: Матфей және Лука евангелияларында бұрын "Хатшылар және фарисейлерге қарғыс" атауымен бір топ мәтіндер бар. Бұл атаудан бас тарту әлгі үзінділерді оқуда кездесетін қиыншылықтарға байланысты. Әрине, тура мағынасында бұл жалған ату емес, бірақ ол Иисустың өзінің сұхбаттастарына айыптың түсіну мүмкіндігін шектейді. Әрине, мәселе осы айыптауларда, бірақ егер зейінділеу зерделесек фарисейлер арқылы әлдеқайда кең және әмбебап бір нәрсе енгізілгені мәлім болады. Алайда, бұл евангелиялардағы әдетті нәрсе және мәтіндерді бөлетін кез келген оқу тіпті ол ақыр аяғында тарихи тұрғыда болса да, олардың ішкі сырын аңғара білген.

Ең сұмдық және ең маңызды қарғыс Матфейде де, Лукада да мәтіннің аяғында болуы. Алдымен, мен Матфей мәтінін келтірейін (23, 34-36):

Міне, мен сіздерге пайғамбарларды, данышпандарды, хатқа түсірушілерді жіберемін; сіздер оларды синагогаларыңызда сабайсыздар және қаладан қалаға қуасыздар, сөйтіп жерде Абыл қанынан бастап, сіз оны шіркеу мен құрбандық мінбары арасында өлтірген Барахия улы, Захария қанына шейін барлық әулиелердің төгілген қаны сіздерге жүктеледі. Мен сіздерге рас айтамын, мұның бәрі сіздердің буыныңызға жүктеледі.

Мәтін бізге өлтірулердің көп болғанына мегзейді. Ол тек екеуін ғана келтіреді: Библияда алғашқы аталған Абыл өлімін және одан гөрі көмескілеу, екінші "Хроникалар кітабында" аталған Захария деген біреудің, яғни, бұл Иисус оқыған барлық Библия.

Бұл бірінші және соңғы өлімді атау тізімнің одан гөрі толық түрінің орнын толтырғандай. Бұл екеуі арасындағы барлық құрбандар бар болған деп мегзеледі. Мәтін нәтижелеуші сипатта және ол тек еврейлердің дінімен шектеле алмайды, өйткені Абылдың өлімінде адамзаттың шығу тегіне, мәдени тәртіптің бірінші негізі қалауына жетеді. Қабыл мәдениеті ол еврей мәдениеті емес, мәтін және "жерде төгілген барлық әулиелердің қаны" деп айқын айтады. Демек, шамасы, Абыл прототип болған өлімнің түрі әлемнің тек бір аймағымен және тарихтың тек жалғыз кезеңімен шектелмеген; мәселе нәтижелері тек қана фарисейлерге емес, бүкіл осы буынға, яғни олар жариялаған хабарға қатысты саңырау және соқыр барлық евангелистер мен олардың ізбасарларына ықпал ететін тұтас құбылыс жөнінде.

Луканың мәтіні ұқсас, бірақ ол Абылды атаудан бұрын кейін ең маңызды көрінетін қосымша дәйек қосады.

Мұндағы әңгіме "дүниенің жаратылуынан бергі Абыл қанынан Захария қанына дейін барлық пайғамбарлардың төгілген қаны жөнінде" болды (Лук. 11, 50-51). Грек мәтіні айтады: "аро kataboles kosmou". Дәл осы тіркес Матфейдің өзінде де бар, Иисус 78-ші псалмды келтіргенде, оны өзіне арнайды:

Менің аузым аңыздар айтар,

Олар дүние жаратылуынан бергі

Жасырын заттар жөнінде айғай салады (Матф. 13, 35).

Вульгата әр кез: a constitutione mundi деп аударады. Katabole' негізді зорлық дағдарысынан туындаушы ретінде, тәртіпті тәртіпсіздіктен туындаушы ретінде жақсы анықтаушы болып көрінеді. Бұл аурудың басын және оның болашақта жазылуын белгілейтін медициналық термин.

Әрине, Библияның еврейлік мәдениетте жалғыз сенімді және тіпті жалғыз ойға сыйымды этнологиялық энциклопедия екенін ұмытпау керек. Иисус Библияға жүгінгенде тек қана фарисейлер емес, бүкіл адамзат туралы ойлайды. Иисус айтқан фарисейлер бұл жағдайға алғашқы түскендер, бірақ мүлде де соңғылары емес, евангелиялық мәтіннен олардың сансыз ізбасарлары өздерінің бұл ұйымға жатпаймыз деген сылтауымен осы қарғысқа ұшырамайды деген шешімге келуге болмайды.

Иисус христиандардың Иисусты өлтірмегеніндей фарисейлердің пайғамбарларды өлтірмегенін тамаша біледі.

Онда фарисейлер өлтіргендердің ұлдары деп айтылған (Матф. 23, 31). Мұнда әңгіме ұрпақтық мұра таратуда емес, христиандар мен иуадаисттердің айырылғандарына ұқсас айырылысумен аяқталатын рухани және зердеуи ынтымақтастық жөнінде. Ұлдары әкелерімізден қол үздік деп оларды айыптайды, яғни, өлімді өзінен алысқа лақтырады. Және сол арқылы олар, оны еш сезбей, өздерінің әкелерін қайталайды. Олар пайғамбарлардың өлімінде өлімді өзінен алысқа лақтыру жөнінде әңгіме болғанын түсінбейді. Демек, ұлдары негіз қалаушы адам өлтіруді туындатқан менталды құрылыммен басқарылады.

Егер біз езіміздің әкелеріміздің уақытыңда өмір сүрсек, біз пайғамбарлардың қанын төгу үшін оларға қосылмас едік (Матф. 23, 30).

Дәл осы айырылысу ниетінде парадоксалды түрде әр кезде әкелер мен балалардың үзіліссіз байланысы жүзеге асады.

Біз қазір синоптикалық евангелияларда оқитын мәтіндердің шешуші сипатын түсіну үшін, оларды оның тура эквивалентін негіздейтін Иоанн евангелиясының мәтінімен жақындастыру керек:

Сіз неге менің тілімді түсінбейсіздер? Өйткені сіздер менің сөзімді тыңдай алмайсыздар. Сіздің әкеңіз — шайтан және сіз өзіңіздің әкеңіздің қалауын жүзеге асырғыңыз келеді. О бастан бұл адам өлтіру еді; ол оның ақиқатыңда орнатылмаған еді, өйткені онда ақиқат жоқ; ол өтірік айтқанда, ол оны ез тереңінен алады, өйткені ол өтірікші және өтіріктің әкесі (Иоанн 8, 43-44, 59).

Мұнда Сайтан, адам өлтіру және өтірік арасында орнатылған үш дәрежелі сәйкестік маңызды. Сайтанның ұлы болу өтіріктің мұрагері болумен тең. Қай өтіріктің? Адам өлтірудің өз өтірігінің. Өтірік екі есе адам өлтіруге тең, өйткені адамды өлтіргенін жасыру үшін, ол тағы да адам өлтіреді. Сайтанның баласы болу дүние жаратылуынан бері өзінің пайғамбарларын өлтіргендердің баласы болумен бірдей.





МАҒЫНА ЛОГИКАСЫ

Жиль Делез

Он сегізінші серия: философтардың үш бейнесі

Философтың бейнесі — танымал түрімен, кәсіби түрін алсақ та, сірә, платоншылдықтың арқасында қалыптасқан: философ дегеніміз үңгірін тастап, биікке көтерілген жолаушы. Қаншама жоғарыға көтерілсе, соншама тазарады. Осындай "көтерілу психологиясы" негізінде мораль мен философия, аскетикалық идеалмен ой идеясы арасында тығыз байланыстар пайда болады. Осы арқылы философтың аспандатылған танымал бейнесі де, "философия аспанын тануға болғанымен ол бізді жерден ажыратпайды, себебі жер көктің заңдылығымен тірлік етеді" деген ғылыми бейнесі де анықталады. Әйтсе де, бұл екі жағдайда бәрі биікте өтеді, (тіпті, бұл моральдық зандылықтың аспанындағы тұлға биіктігі болса да). Бірақ "Ой бағытын байқау дегеніміз не?" деген сауал қойсақ болды, ойдың өз дамуының бағыт-бағдарын өз-өзі анықтайтыны және ондағы географияның тарихтан бұрын пайда болатыны және оның жүйелер өлшемін оларды негіздеуден бұрын бағдарлап қоятыны байқатады. Ашық айтқанда, биіктік дегеніміз Платоншыл Шығыс. Мұнда философиялық жұмыс көтерілу мен өзгеріске түсу мағынасында беріледі, яғни осы қозғалыстың өз-өзін әйгілеу, орындау және тану ретінде анықтайтын ең биік қағидаға беттеп жүру деп түсініледі. Біз ешқашанда философияны ауруға теңегіміз келмейді, бірақ таза философиялық аурулар да жоқ емес. Идеалшылдық — платоншылдықтың туа біткен ауруы. Оны оның шырқау шағымен құлдырау кезеңдерінің алмасуында алғанда философияның маниакалды-депрессивті формасы деп бағалағанымыз орынды болады. Мания Платонға шабыт беріп, алға сүйрейді. Диалектика дегеніміз идеялар шарықтауы, Ideenflucht. Идея туралы Платонның өзі айтқандай: ол шарлайды, немесе қаза табады. Тіпті, Сократтың өлімінде де, депрессиядан өз-өзін өлтірудің нышаны бар.

Ницше биіктік бағдарына сенбейтін. Бұл бағытты ол философияның өз ісін орындаудан гөрі Сократтан бастап азып-тозуы және тұйыққа тірелген қателігі деп санайтын. Осыған байланысты Ницше ой бағдарлаудың барлық проблемасын қайтадан көтереді: ой ісі ой ішінде жасалмайтын ба еді және ойшылдың өмірден тыс ойлауға мүмкіндігі бар ма? Ницше өзі ойлап шығарған тәсілді қолданады: биография, немесе, библиографиямен шектелуге болмайды, бір жағынан өмірлік оқиғаның қасиеті, екінші жағынан, зерделенетін сөйлемдердің мазмұны сияқты мағынаға ұқсас өмірлік анекдотпен ой тұжырымы біріккен жасырын нүктені табуға тырысу керек. Мұның өзінше арнайы өлшемдері, өзінше уақыт пен кеңістігі, өзінше мұзарт пен күнгейі көп, ой тәсілі мен қатар өмір нақышын сипаттайтын экзотикалық географиясы бар. Бәлкім Лаэрттық Диогеннің ең үздік беттерін осы тәсілдің алдын алуы деп санауға болар. Онда ол өмірлік тұжырымдар деп те, ой анекдоттары деп те атауға болатын нақыл сөздерді жинаған. Философтардың нағыз ымдауы, міне, осындай болады. Мысалы, Эмпедокл мен Этнаның тарихы осындай философиялық анекдот. Ол Сократ өлімі туралы әңгімеден кем емес, бірақ оның әсері өзгеше өлшеммен өлшенеді. Сократтан бұрынғы философ үңгірден шықпайды; оның ойынша, біз оған әлі толық терендемегенбіз, толық бойламағанбыз. Тезей туралы аңызда кейіпкер жол көрсететін жіптен бас тартады: "Сіздердің биікке апаратын жолда, сыртқа, бақыт пен ақиқатқа — апаратын жіпте біздің қандай шаруамыз бар?.. Біздің бар тілейтініміз, сол жіпке өзіңіз асылып өліңіз". Сократтан бұрынғылар ойды үңгір мен өмір ішіне, тереңге орналастырған. Олар су мен оттың сырын іздеді және де тас мүсіндерді күйреткен Эмпедоклға ұқсап шоқпар арқылы философиялаған — геолог пен спелеологтың шоқпары арқылы. Вулкан от пен су ағынымен коса Эмпедоклдан бар калған нәрсе — болат кебісін лақтырды. Эмпедоклдың кебісі платоншыл рухтың қанатына қарсы тұр. Ол Эмпедоклдың жерден, жер астынан екеніне, осы жердің төл тұрғыны екеніне дәлел іспетті. Платоншыл қанаттың жайылуына Сократтан бұрынғылардың шоқпар ұруы, платондық шарықтауға — досократикалық көктен түсу қарсы тұр. Ницшеге жасырын терендіктер философияның нағыз бағыты боп көрінді. Ол досократиктердің бұл жаңалығын болашақ философиясында қайта жаңғырту керек деп ойлаған.

...О баста бәрі шизофрениядан басталған: Сократтан бұрынғы философия ашып айтқанда философиялық шизофренияның дәл өзі, денелер мен ойда ашылған толық тереңдік. Сондықтан тельдерлин Эмпедоклды Ницшеден бұрын ашты. Эмпедоклдың әйгілі әлемдік циклдарының алмасуынан, жауығу мен сүйіспеншіліктің біртұтастығынан, бір жағынан, жауығу денесін, бөлшектенген шұрық тесік денені: мойынсыз бас, иықсыз қол, жүзі жоқ көздерді, екінші жатынан, бір шоқымнан құйылған, бөлшегі, дауысы, жынысы жоқ ғажап мүшесіз денені байқауға болады .

Сөйтіп, Дионис бізге екі жүзін көрсетеді: қақ жарылып, бөлшектенген денесін және мүшелері жоқ салқынқанды басын. Ол тек қана бөлшектенген Дионис емес, сонымен қатар жұмбақ сырлы Дионис. Ницше тек үстіге ие болғаннан кейін тана терендікті қайта ашуға мүмкіндік алды. Платоннан кейінгі философияның ахуалы Ницшені қызықтыра қойған жоқ. Ол оны ұзақ азып-тозудың жалғасы ғана деп санаған болар.

Ал біздіңше мұнда оның тәсілі бойынша, философтың бұрын белгісіз үшінші нұсқасы пайда болатын сияқты. Міне, Ницшенің осылар туралы айтқаны өте орынды естіледі: өздеріне тән үстірттілігіне байланысты гректер қаншама байсалды. Бұлар — үшіншілер — гректерге онша ұқсаңқырамайды да. Олар енді құтқаруды жер астынан күтпейді, олар оны аспаннан немесе идеялардан да күтпейді. Одан гөрі олар оны оқиғадан — Шығыстан келер оқиғадан күтеді. Кэрролша, Шығыста бәрі жақсылыққа жорылуда. Мегарик, киник және стояшылардан жаңа философия және анекдоттың жаңа нұсқасы басталады. Диоген Киник пен Хрисипп Стояшылға арналған Диоген Лаэрттықтың тарауларын қайта оқып, ғажап бопсалау жүйесінің дамуын байқаймыз. Бір жағынан, философ ашқарақтана, ғажап тойымсыздық көрсетіп, тамақтанады; жұрт көзінше: па, шіркін, аштықтан да осылай оңай құтылуға болатын болса той деп тамсана мастурация жасайды; анасы, қарындасы, немесе, қызымен болатын инцестке қарсылығы жоқ; каннибализм мен антропофагияға төзімді және осының бәріне қарамастан өте акылды һәм таза пиғылды. Екінші жағынан, философ біреулер онан бір нәрсе сұраса үнсіз отыра береді, немесе, таяғын жұмсап, оларды сабай бастайды. Егер оған тым аспаниланған һәм күрделі сауалдар қойылса, ол жауап орнына тамаққа нұсқап, немесе тамақты бүкіл дорбасымен басыңызға қотара салады. Әйтсе де, ол жаңа дискурстың, парадокстармен көмкерілген және жаңа философиялық мазмұнға толы жаңа логостың иесі. Иә, біз сеземіз, бұл анеқцоттар платопиктер мен Сократтан бұрынғылар туралы емес.

Біз мұнан бүкіл ойдың және ой қабілеті деп саналған барлық нәрсенің кайта бағытталуын көреміз: енді тереңдік те, биіктік те жоқ. Киник пен Стояшылар тарапынан Платонға айтылтан әжуа-мысқылдардың көптігінен адасасыз. Және әңгіме ылғида Идеяны құлдыратып денесіз нәрсенің биікте емес аяқ астыңда болатыны және оның басты себеп емес, үстірт көрініс, Мән емес, оқиға екені туралы болатын. Ал терендікке келсек олар оны толық оптикалық иллюзияға косымша тамақ қорыту иллюзиясы екенін дәлелдеген. Дегенмен бұл ашқарақтықты, инцест пен каннибализм қорғау мәселелерін қалай түсінеміз? Соңғы тақырып Хрисиппте де, Диоген киникте де бар. Және Лаэрттық Диоген Хрисипптың көзқарастарын түсіндірмесе де, Диоген туралы өте жан-жақты түсініктеме береді: "Кез келген хайуанның етін жеудің еш сөкеттілігі жоқ, тіпті, адам етін жеудің өзі, өзге халықтардың жоралғыларына қарағанда, қылмыс емес. Расында да, бәрі барлықта және бәрі арқылы тірлік етеді. Нанда ет бар, көкөніс те — нан. Жалпы, барлық денелер өте кішкентай бөлшектері және көзге көрінбейтін тесіктері арқылы бір-біріне кіреді. Ол өзінің "Фиестасындаң осылай түсіндіреді, егерде оның осы трагедияны жазғаны рас болса..." Инцестке де қатысты бұл ойдың тұжырымы: дененің тереңінде бәрі аралас болады, дененің тереңінде бәрі де қоспаға айналады. Бірақ бір қоспаны өзге қоспадан нашар деп жариялайтыңдай заң жоқ. Платонның нанымына қарсы, мұндай Идеялардың қоспасы мен қосындылары үшін қоспалардың жақсы немесе нашар екенін анықтайтын ешқандай сыртқы жоғарғы өлшем жоқ. Және бірден Сократтардан бұрынғыларға қарсы, табиғаттың тереңіндегі қоспалардың тәртібі мен ретін орната алатын ешбір имманентті өлшем жоқ: кез келген қоспа бір-біріне кіріккен денелерден һәм олардың бөлшектерінен артық та емес, кем де емес. Сонда қоспалар әлемі бәрі де мүмкін деп ұрандаған тасқара терендіктің әлемі болмағанда не болғаны?

Хрисипп қоспаларды екі нұсқаға денелерді өзгертетін жетілмеген қоспаға және денелерді өзгертпейтін, олардың әрбір бөлігімен кірігуде болатын жетілген қоспаға бөлген. Әрине, барлық нәрсесі комостағы дәл осы шақта тірлік ететін жетілген және ытал қоспа денелік себептердің біртұтастығына тәуелді. Бірақ шектеулі қазіргі шақтың өзгешелігінде алынған денелер олардың себептерінің тек қана бүкіл қосындылардың қосындысын қамтитын тұтастыққа қатысты тәртібіне тура сәйкес келмейді. Қоспалардың жақсы, нашар болатыны осыдан: тұтастық ішінде жақсы бола тұра, бөлек қосындылар қатарында оның жетілмеген, нашар, тіпті, ұсқынсыз бон шығуы мүмкін. егерде оның аумағыңда нәпсінің өзі өзге денелерге кіріккен денеге айналса, ал әрбір жеке жігер табанды зұлымдықтың көрінісі болса? Инцест пен каннибалшылыққа қалай үкім шығаруға болады? Сенеканың трагедиясынан бір мысалды еске алайық. Стояшыл ой мен зұлымдыққа толық берілген кейіпкерлерді сахнаға алғаш шығарған және бұл тұрғыда Елизаветалық театрдың алдын алған осы трагикалық ойды біріктіретін нәрсе барма өзі? Дәл соған жету үшін стояшыл хорлар аздық етеді. Мұндағы нағыз стояшыл көрініс: азап-денелермен және осы денелер арқылы пайда болған отты у мен педофагиялық аспаздыққа толы инферналды қоспалардың ашылуында.

"Фиестаның" трагикалық кешкі тамағы тек қана Диогеннің жоғалған қолжазбасы емес сонымен бірге, біздің бақытымызға Сенеканың сақталып қалған сюжеті. Уланған туниканың кесапат әсері ол теріні өртеп, оның үстін жеп қоятынынан басталады; содан соң у одан да тереңге кіріп, ұйысқан денені бөлшектенгенге айналдырады, membra discepta. Дене тереңінің барлығыңда улы қоспалар қайнайды; ұсқынсыз некромантия өсіп шығады, инцест пен адам жеу салтанат құрады. Қарайық, мүмкін бұған қарсы тәсіл табылар: Сенека трагедиясының һәм бүкіл стояшыл ойдың каһарманы Геракл. Геракл әрқашанда үш сферамен сәйкестірілтен: тозақ тұңғиығы, жұлдызды көк және жер үстімен. Тозақ тұңғиығында ол тек жан шошығар қоспаларды табады; көкте бос қуыс пен тозақ құбыжықтарына ұқсас жұлдызды құбыжықтар болады. Ал жерге келгенде, ол бейбітшілік қорғаны және тіпті су үстімен жүре алатын саяхатшы. Ол әрқашанда және барлық өзінде бар тәсілдермен жер үстіне көтеріледі, немесе, астына түседі, өзімен бірте тозақ, немесе жұлдыз төбетін, немесе, тозақ, яки, аспан жұлдызын алып келеді. Мәселе мұнда тереңге түскен Дионисте, немесе биікке көтерілген Апполонда емес, әңгіме - жер үстіндегі Геракл туралы. Ол екі майданда соғыс жүргізіп тұр: тереңдікке де, биіктікке де қарсы: ойды толық қайта бағдарлау және жаңа география. Кейде стояшыларды Платоннан бас тартып Сократтан бұрынғыларға қайту, мысалы, Гераклит әлеміне деп қарастырады. Бірақ, дәлірек айтқанда стояшылар бүкіл досократикалық әлемді қайта пайымдады. Бұл әлемді терендегі қоспалардың физикасы ретінде зерделеп Киник пен Стояшылар тек Ұлы Қоспада, яғни бір-біріне байланысты себептердің біртұтастығында шын табысатын әртүрлі шектеулі тәртіпсіздіктің құрбаны етеді. Бұл үрей мен қатыгездіктің, инцест пен антропофагияның әлемі. Бұған, әрине, басқаша да қарауға болады: атап айтқанда, Гераклит әлемінің үстіне шыққан және мүлде жаңа статусқа ие тұлғаның көзқарасынан. Бұл өзінің табиғаты бойынша дене-себептерден бөлек нәрсе — оқиға, немесе, өзінің түпкі мәнісі бойынша қомағай Хроностан бөлек уақыт — Эон. Мұнымен қатар, платоншылдық та толық қайта бағдарланады. Оның досократикалық әлемді мүлде терең көміп, бұрынғысынан бетер төмендетіп, өз биіктерінің барлық батпанымен басқысы келіп еді. Бірақ, біз өзіміз көріп тұрғанымыздай, енді ол өзі өз биігінен айрылады, ал Идея болса қарапайым денесіз нәтиже ретінде жер үстіне түседі. Терендік пен Биікгікке тәуелсіз һәм оларға қарсы үстірт тіліктің автономиясы; дененің терендігі, немесе биік идеяларға жатпайтын денесіз оқиға, мағына және нәтижелердің табылуы — міне, досократиктерге де, Платонға да қарсы стоялықтардың басты жаңалықтары осы. Барлық болатын және айтылатын нәрсенің бәрі тек үстінде болып айтылады. Нонсенс ретінде көрінетін тереңдік пен биіктік сияқты, үсті де өте аз зерттеліп танылған. Басты шекараның орны ауысқан. Ол енді биіктен де — жалпы мен жалқы арасынан; тереңнен де — субстанция мен акциденция арасынан — өтпейді. Бәлкім, бұл зат пен сөйлем арасынан ғана өтетін жаңа демаркациялық сызық үшін біз тек Антисфенге тана борыштымыз. Шекара сөйлем арқылы таңбаланған және сөйлемде көрініс берген, соңғысыз тірлік ете алмайтын зат ретіндегі зат арасынан өтті. (Субстанция дегеніміз заттың қосалқы анықтамасы болудан аспайды, ал жалпы нәрсе [универсалия] сөйлемдегі көріністің анықтамасы болудан аспайды).

Үсті, перде, кілем, мантия — Киниктер мен Стояшылардың орналасқан жері және қоршаған ортасы осы. Үстінің қос мағынасы, сырт пен астардың біртұтастығы биіктік пен терендікті ауыстырады. Пердеден арғыда аты жоқ қоспалардан өзге ешнәрсе жоқ. Кілем үстінде де қаңтарылған аспаннан өзге ешнәрсе жоқ. Мағына үстіде ғана пайда болып, орындалады — ең кемінде оны дұрыс қоса алатын болсақ - онда шаңнан әріптер пайда болады. Киниктер мен Стояшылардың таяқты философиясы шоқпар ұрған философияны ығыстырады. Философ енді үңгірлік жан және платоншыл құс-жан емес, қу тақыр үстінің таптаурын жәндігі: бүрге, немесе, тас кене. Платонның қанатын және Эмпедоклдың кебісін ауыстырып, философиялық символ ретінде Диогеннің астары айналып шапаны көрінеді: Геркулестің шоқпары мен иығындағы арыстан терісін түсіретін таяқ пен шапан. Бір уақытта Платонның өзгеруіне де, Сократтан бұрынғылардың құлдырауына да қарсы тұрған бұл жаңа философиялық қаһармандықты қалай атаймыз? Бәлкім, азғындық дерміз. Ең кемінде бұл атау философтың бұл нұсқасының бопсалау, арандатуға бейім қушыкеш болмысына сәйкес келеді, егерде азғындық өзінің негізі ретінде үстінің ерекше өнерін қажет ететіні рас болса.





МӘДЕНИЕТТАНУ СӨЗДІГІ

Абстракция (лат. abstractio — ойша бағамдау), шынайылықтың бейнесін ойша бағамдау және толтыру арқылы құрастыру. Ойша бағамдау арқылы заттың, немесе құбылыстың қарапайым жобасын жасайды, ал толтыру арқылы оны күрделендіріп, түрлік нобайына алаңдамай, танымдық мәні бар ғылыми таңбаға айналдырады.

Абай бұл сөзді ой суреті деп аударған.

Абсурд (латынша absurdus — орынсыз, үйлесімсіз, мәнсіздік, қарама-қайшылықтағы ой. Орта тасырда тек логикалық категория ретінде қолданған. А. Камюдің шығармашылығында философиялық мәнге ие болады. Мағынасыздық адамзат өркениетінің тағдыры. Осыны түсінген тұлға тағдырын жеңіп шығады, — дейді француз ойшылы өзінің Сизиф туралы миф деген туындысында.

Бұл ой бағыты белгілі дәстүрге айналып, XX ғасырдың екінші жартысында С. Беккет, Э. Ионеско есімдерімен әйгіленген абсурд драмасын тудырады.

Агностоцизм (грекше agnostos — біліп болмайтын, белгісіз) — болмысты тану, дербес ақиқатқа жету мүмкін емес дейтін тұжырымға негізделген пәлсапалык ілім. Бірақ ол танымды жоққа шығармайды. Ол таным туралы емес, оның мүмкіндігін анықтау һәм нақты дүниеге қатысы туралы ойланады.

Дүниені неге біліп, тануға болмайды? Себебі біз оны тек адами түрде тана сезінеміз, уақыт пен кеңістік арқылы ғана танимыз. Демек, біздің танымымыз шектеулі. Тек бар нәрсені ғана білуге болады. Жоқ нәрсені білу мүмкін емес. Оған тек сенуге ғана болады. Міне, мұнан пәлсәпә мен дін айырмашылығы шығады.

Агнос тицизм таза пәлсапалық ұғым. Егер дін жоқ нәрсені бар десе, пәлсәпә бар нәрсенің өзін танып, білу мүмкіндігіне күмәнданады.

Агностицизм ұғымын XIX ғасырдың діни сайыстарында ғылыми көзқарасты айқындаушы ретінде 1869 жылы Т. Гексли енгізген.

Агностицизмнің қайнар көздері скептицизм, Зенонның апориялары, Д. Юм ілімі, И. Канттың антиномиялары.

Агностицизмнің екілдері танып, білу құбылысының шынайы қиыншылықтарын түсінген: мәңгі өзгерістегі тіршілікті толық ұғынудың беймүмкіндігін, оның нақты адамдардың сезімі мен санасында өзгеше түрленуін. Агностицизм ілімі қазір коп қолданылмаса да, өзінің өзектілігін жоғалтқан жоқ.

Аквинат Фома (1225-1274) — итальяндық діни ойшыл. Католикалық шіркеудің ең ірі ойшылы. Дегдар отбасынан шықса да, ол ата-анасының қарсылығына қарамастан доминикандық діни ұйымға кіреді.

Париждегі Сен-Жак монастырінде, кейін Париж университетінде дәріс береді. Сонан соң Италияға кайтып келіп, Рим папасының сарайында болады. Сол жылдары ол Аристотелдің философиясын тереңдетіп, өз ілімінің негізіне айналдырады. 1269 жылы Парижге қайтып оралып, Құдайтану қосындысы жұмысын жалғастырады (1266-1273). 1274 жылы Неапольдан Лионға шіркеулік кеңеске бара жағып, қайтыс болады.

Логик, метафизик, теолог, Фома әулие Аристотелдің рационалды философиясын христиан дінімен сәйкестендіруге тырысқан. Фома Аквинат ойынша, дін мен білімнің қарым-қатынасы гармонияға, бейбіт жарасымға құрылуға тиіс.

Философия қарама-қайшылыққа ұрынған шағында (мысалы, уақыт шеңберіндегі жарату мәселесі), оның көмекке дінді шақыруы қажет.

Фома Аквинат теоретикалық теологияның негізін қалаушы.

Фома Аквинат ілімінің негізіне Құдайды қойып, бірте-бірте періштемен адамдарға түсіп, шіркеу мен мистика арқылы болашақ өмір іліміне көтеріледі.

Фома Аквинатқа 1323 жылы әулие атағы берілген. Бірақ томизм тек XVI ғасырдан кең таралуға ие болып Фома Аквинат Құдайтану қосындысы ең негізгі теологиялық мәтінге айналады. 1879 жылы папа Лeo XIII католикалық университеттер мен семинариялардағы сабақ берудің тым төмен дәрежесіне таң қалып, Фома Аквинат зерттеуді оқу бағдарламасының міндетті шартына айналдырады. Міне, сол кезде ғана Мерсье неотомисттік ілім ашып, оның кейінгі шәкірттері томизмді жаңаша философиялық ағымдар феноменолгия мен экзистенциализммен біріктіруге тырысқан.

Ақышев Әлішер Кемалұлы — тарихшы, археолог.

1986 жылы шыққан Сактардың өнері мен мифологиясы кітабында Ыстық қорғанында табылған алтын адамның киіміндегі ою-өрнектері арқылы сактардың ежелгі дүниетанымын реконструкциялауға батыл қадам жасаған.

Ә.А. айтуынша, Орталық Азия кеңістігінің Ахура Маздадан бұрынғы құдайы Митра болған.

Митра, күннің серігі, ант-су құдайы ретінде сөз,ой,іс бірлігінің кепілі. Егер айтылған сөз, берілген уәде орындалмаса, Митра айыпты қылмыскерлерді жазалаушы. Митра бейнесі арқылы Ә.А. Көне Орталық Азияға тон ортақ мәдени құндылықтар жөнінде ой өрбітеді.

Архетип (грекше агсһе — бастау, typos — бейне) — белгілі нәрсенің түпкі бейнесі, ойтамыры. Платон философиясында шынайы тірлік етуші идеалдық нұсқа, эйдос.

К. Г. Юнгтың аналитикалық психологиясында архетип барлық адамдарға тумысынан тән ұжымдық көкейтестінің өрнектері. Архетиптерді миымызда ежелден қалыптасқан түсінік мүмкіндігі, ұйқыдағы ойнұсқалар деуге болады.

Архетиптер адамға түс, бейне, ертегілер, аңыздар арқылы келіп, шығармашылыққа жетелеп, бүкіладамзаттық символиканы қалайды.

Архетиптердің ең негізгілері: Әруақ, Жер Ана, Ата-баба, Данышпан Қария.

Қазақ архетиптеріне келсек, олар: Тәңірі, Қорқыт, Ғайып Ирен Қырық Шілтен, Баба Түкті Шашты Әзиз, Жер Ұйық, Тазша бала, би, батыр, шешен, қобыз, домбыра, ақын, жырау.

Әуезов Мұрат Мұратұлы — мәдениеттанушы, Мәскеу мемлекеттік университетінің түлегі, қытай тілі мен әдебиетінің маманы, бір кездегі ұлт-азаттық бағытыңдағы "Жас тұлпар " ұйымының жетекшісі, дипломат.

Тоқырау заманы деп аталған 70-ші жылдары М.Әуезов қазақ мәдениеті орыс тілінде дами алады деген тұжырым жасап, орыстілді қазақ әдебиетінің дамуына серпінді ықпал етеді. М.Әуезовтың айтуынша, империя үлгісіндегі үлкен мемлекеттік құрылымдарда көптілді мәдениет пайда болады. Көптілділік жағдайында олар бір біріне ықпал етеді. Соның ңәтижесінде бірі — ықпал етуші, бірі ықпал қабылдаушы мәдениетке айналады. Бірақ әрбір мәдениет уақыты келгенде күшейеді. Күшейгесін ол ықпалдан босанып, дербес мәдениет түрінде тірлік етеді. Осы жобаны орыс мәдениетінің ықпалында қалған қазақ мәдениетіне таратсақ, бұл тәуелділік уақьггша, орыс тілі арқылы әлемдік мәдениетке қол жеткізіп, кейін осы молшылықты қазақ тілінде жаңтыртуға болады. М.Әуезовті бұл үдерісті Гегельдің терминологиясына сүйеніп, жат болмыс деп атайды. Себебі жат болмыстан кейін нағыз болмыс туындауға тиіс. Бұл ойларды М. Әуезов "Времен связующая нить"(1971) кітабында өрбітеді.

"Энкидиада" атты еңбегінде М.Әуезов көшпенділер құбылысына үңіледі. М. Әуезовтің айтуынша, көне замандарда, (б.д.б.) XII-VII тасырларда көшпенділер отырықшылар әлеміне орасан ықпал етіп, кіндіктүп уақытын немесе пайғамбарлар дәуірін (Ясперс) дүниеге келтірген. Ықпал етудің әртүрлі нұсқасы бар, көшпенділер отырықшыларды құрып кету қаупіне келтіріп, олардың тезірек ой жинақтауына, өз-өздерін өзгеше өркениет екенін сезінуіне септік жасаған.

М. Әуезовтің пікірінше адамзаттың көне тарихына көшпенділердің ықпалынсыз қазіргі өркениеттердің дамуын елестету мүмкін емес.

1976 жылы М.Әуезов осы бағыттағы көптеген мақала кірген "Көшпенділер эстетикасы " деген ұжымдық жинақ шығарады. Жинақ сол кездегі кеңестік идеологияға қайшы деп табылып, Заң орындары кітапты өртеуге үкім шығарды. Тиражы өртеу жазасына ұшырайды.

1996 жылы шыққан Әуезовтің жаңа жинағы "Иппокрена" деп аталады. Грекшеден аударғанда мағынасы — "Жылқылар бұлағы". М.Әуезовтің бұл жинағы бүкіл шығармашылығының шыңындай эсер қалдырады.

Мұнда М.Әуезов көшпенділер туралы ілімін "Гильгамеш туралы жырды ", Гомердің "Одиссеясын ", Жүсіп Баласагұнның "Қутадғу білігін " герменевтикалық талдауы арқылы жалғастырады. Сонымен қатар, тек тарихпен шектелмей, қазіргі әдебиетке, Қазақстанның дамуының қазіргі нұсқасына баса көңіл аударады. Егер бұдан бұрынғы кезең отаршылдыққа қарсы күресу бағытыңда жүрсе, қазіргі кезеңіміз әлемдік антропологияда деколонизация, отаршылдықтың салдарынан арылу кезеңі деп аталады. Осыған байланысты М. Әуезов қазіргі Азия, Африка, Латын Америкасы елдерінің даму нұсқаларына тоқталады.

1999 жылдың маусым айында "Тамыр " альманағының бірінші нөмірінде М.Әуезовтің "Қытай-Қазақстан қарым қатынастарының өткені мен жеткені" деген мақаласы шығады. Мұнда М.Әуезов қытайтану ілімін жандандырып, сонымен бірге қазіргі саясаттанудың өзекті мәселелерін тілге тиек етеді.

Буддизм ежелгі Үндістаңда б.з. дейінгі VI-V гг. пайда болған діни-пәлсапалық ілім (негізін қалаушы Шакья руынан шыққан Сиддхартха Гаутама). Бұл күндері ислам және христиан діндерімен бірге үш ең ықпалды әлемдік діндер қатарына кіреді.

Буддизм ілімі бойынша болмыс екі түрлі болады. Біріншісі, сансара, көзге көрінетін болмыс, екіншісі, нирвана, көзге көрінбейтін болмыс. Көзге көрінетін болмыс ешқашан тоқталмайтын дхармалар ағынынан тұрады. Дхарма гректердің атом ұғымына ұқсас. Ол әрбір табиғи және психикалық құбылыстың құрамдық бөлшегі. Дхармалар әp сот сайын жанып сөнеді, соның нәтижесінде әлем тоқталмас өзгерісте болады. Адам дегеніміз дхармалар жиынтығы десек, олар адам өлімінен соң бытырадай тарап кетіп, жаңа жиынтық құрайды. Буддалықтарға жан, рух деген ұғымдар жат. Олар адамды рухсыз деп санайды. Бірақ дхарманың бұрынғы және жаңа жиынтығының арасында әлемдік себеп заңдылығы кармаға тәуелді байланыс бар. Өлімнен соң адамның хайуанға айналуы мүмкін. Міне, оның осындай өзгеріске түсуі кармаға байланысты. Адамның қазіргі өмірі бұрынғы өмірлерінің нәтижесі. Адамның ең басты өмірлік мақсаты қайта туу дөңгелегі — сансарадан құтылу, себебі көзге көрінер өмір - азап. Азап карманың бөлшектерін құрайтын ынталану, ұмсынудан туындайды. Ынта, мұқтаждықтан ада болу дегеніміз жаңа туылу һәм қайыра азапқа түсуден құтылу. Нирвана адамның жеке даралығы көзге көрінбесте жоғалған ең ақырғы иделдық ахуал. Мұндай ахуалға жетуге сәулелілікке жеткен, бұл дүниеден баз кешуге мүмкіндігі бар, бірақ өзге пенделерді құтқаруды ең басты мақсат тұтқан бодхисатвалар көмектеседі.

Қазіргі кезде буддизм Оңтүстік-Шығыс Азия елдерінде, Тибетте (ламаизм), Жапония мен Қытайда (дзен-буддизм), Монғолияда, Индияда таралған. Ресейдегі буряттар мен қалмақтар да буддизмді ұстанады.

Қазақстаңда буддизмнің біраз тарихи ізі бар. Орта ғасырда Алтын Жарық, Жас падиша мен жолбарыс сутралары көне түркі тіліне аударылған. Іле өзенінің бойында жартасқа салынған үш Будданың суреті және санскрит тіліндегі жазу табылған (XVIII т.). Будцизмнің көп элементтері ортағасырлық суфизмге енген. Мысалы, фана, тайып болу ұғымы.

Генон Репе (1886-1951) — француз ойшылы, философия бакалавры. 1912 жылы ислам дініне кірген. Интегралды дәстүр ілімінің авторы.

Басты жұмыстары: Индуисттік ілімдерді зерттеуге жалпы кіріспе (1921), Теософия, немесе, бір жалған діннің тарихы (1921), Спириттердің қатесі (1923), Шығыс пен Батыс, Қазіргі әлемнің дағдарысы, Әлем падишасы, Рухани және уақытша үкімет, Крест символикасы (1931), Болмыс ахуалының көпнұсқалығы (1932), Шығыс метафизикасы (1939), Көп болу патшалығы және уақыт жорамалы (1945) және т.б.

Генон ілімінше, гуманизмге және техникалық прогресске қарсы Ақиқат бір түптен шығып, кейін, даму емес, азу үстінде болған. Сондықтан ең игі мақсат, көп болу патшалығынан безіп, бұрынғы ақиқатты тірлікке жету ләзім. Міне, осы мақсатта бұрынғы дәстүрлі танымдарды зерттеп, оларды интегралды (тұтас) дәстүрге айналдыру керек.

Бұрынғы тірлік руханилығы мол сана патшалығы болған. Кейін сол тірлік бұзылып, сана орнын сан басып, әлем көп болу патшалығына ауысқан.

Абыл мен Қабыл деген шығармасында Генон осы коп болу әлемінің қарама-қайшы күштері ретінде көшпенділер мен отырықшыларды атайды. Генонша, бұл екі таным бір біріне тәуелсіз, бірақ көшпенділер бұрынғы бірлікке, біртұтас ақиқатқа жақындау. Отырықшылар, керісінше, бұл идеяға қарсы шығып, әлемде шашырандылықты және көп болу нұсқаларын көбейткен. Осының нәтижесінде руханилық азайып, қазір жоқ болудың қасында. Кезінде Қабыл Абылға қалай зұлымдық жасаса, отырықшылар да көшпенділерді жоқ қылады.

Міне, осы тұрғыдан Генон дәстүрлі қоғамға бірігуді көксейді. Іс жүзінде тарих қайталанбайды, мұндай қоғамға бірігу мүмкін емес. Сондықтан қазіргі метафизика күйреген заманда Генон идеялары, қанша білімге толы болса да, кертартпалық сипатта көрінеді. Мысалы, шайтанның мұнарасы ретінде ол Кеңес Одағы мен Америка Құрама Штаттарын атаған. Әлемнің азып-тозуы иудейлік және масондық ұйымдардың тірлік етуінен деген. Бұл геосаяси қақтығыстарға әкелетін тұжырым.

Сонымен қатар, Генон әлемдік рухани элита қалыптастыру керек деген идеясы құптауға тұрарлық. Генонша, тек эзотерикалық деңгейде дәстүрдің қосындылары рухани тәжірибеге айналады.

Егер Батыста руханилық ісі иман мәселесі болса, эзотерикада ол - тура таным мәселесі. Бірақ ондай білімді тек өте қасиетті ерекше қабілет иелері ғана игере алады. Бұлар қытай дәстүріндегі конфуцийшылдар емес, даостар, Үндістаңда буддашылдар емес, брахманшылдар және йогтар, иудаизмде — каббала нанымының өкілдері, католиктерде — тамплиерлер, православиеде — исихасстар мен әулие шалдар.

Ең ғажабы, XX ғасырдың аяғында Генон идеялары қайта жаңғырып, Шығыс пен Батыстың маргиналды элиталарына әсер етуде.

Гностиктер (грекше gnosis — білім) христиан теологиясын Көне Шығыс діндерімен, неоплатонизм және пифагорсизммен біріктірген діни пәлсапалық ағым. Гностиктердің түсінігі бойынша құдайды тану мүмкін емес. Оны тек материядан тыс құбылуынан танисың. Себебі материя зұлымдық, қасірет. Пәлсәпә тарихында ізі калған гностиктер ретінде Мысырлық Валентинді және Сириялық Валентинді атауға болады. Екеуі де 2-ші ғасырда өмір сүрген.

Далалық Таным - көшпенділер дүниетанымына негізделген альтернативті білік. Далалық Таным ерекшелігі, ол ешқашан өзгермейді, мың жылдар бойы қабылдаған құндылықтарын сол күйінше ұстана береді. Мысалы, егер иран тілдес халықтарды алсақ, олар зороастризм, манихейшілік, ислам арқылы өзінің рухани ділін өзгерткен халық. Ал көшпенділердің дүниетанымында осы діндердің элементтері бар да, ықпалы мардымсыз. Себебі көшпенділердің тіршілігі тек ритуалға, миф, аңыздарға негізделген. Ондағы ең басты қағида "біз және өзгелер", қан тазалығына негізделген рулық, қарым-қатынас.

Дао (қытайша —"жол") - қытай пәлсапасының ең басты ұғымы. Дао дегеніміз бүкіл әлемнің һәм әрбір заттың дам? заңдылығы, ғарыштық үйлесімділік пен қуаттың жарқын бейнесі. Бір өзі бар абсолютке тең, бүкіл тірліктің негізі, әрбір бастаманың басы, Дао әрбір қайталанбас сәттің әрі мен нәрі. Дао сезім арқылы тануға көнбейді, ол барлық, жерде және еш жерде емес, түрсіз және ныспысыз.

Заттар әлемі Дао арқылы жасалып, өмір заңына бағынады, яғни, өткінші: барлық заттар ұлы айналымда болады, сонсоң шегіне жетіп, қайтадан өзінің қайнар көзі Даоға қайтып, содан жаңа туылады.

Б.з.д. VT-IV тт. JIao Цзы, Чжуан Цзы, Ле Цзы еңбектерінде баяндалып кейін конфуцийшыл және чань буддашыл ілімдер арқылы дамыған Дао туралы ілімге қытай мәдениетінің барлық пәлсапалық, діни, саяси, эстетикалық иірімдсрі өрілді.

Авторлығы Лао Цзыта телінетін Дао-Дэ-Цзин (Дао мен Дэ туралы кітап) заманынан бері Дао туралы түсініктемелердің өзі бес мың томға жуық.

Лао Цзы бойынша, Дао мәңгілік, негізсіздік, қуыс, кұрдым сынды онтологиялық қасиеттері бар мейлінше кең шынайылық. Бірақ қанша тіл жетпес, түсініктен тыс болса да ол Дэ арқылы көрінеді. Дэ дегеніміз ізгілік, әділдік, асыл қуат. Дэ, Даоның этикалық көрінісі ретінде, адамның қоғаммен, табиғатпен және өз-өзімен қарым қатынасып табиғи жолмен түзеуге бағытталған. Осы зандылықтар бойынша, Дао мен Дэ "цзы жань" -табиғилық, және "у-вэй" әрекеттенбеу қағидаларын ұстанады. Демек, Дао ғылыми ілімнен гөрі рәсімге ұқсайды. Бірақ қытайлықтар түсінігінше Дао рәсімге де, ырымға да жатпайды. Таратып айтқанда, адамдар ақылгөйліктен бас тартып, әрбір заттың немесе құбылыстың табиғи болмысын таба білуге тиіс.

Дәстүр (лат. Traditio — тапсыру, жүктеу) - әлеуметтік-мәдени тәжірибе қосындыларын ұстап қалу, орнықтыру және таңдамалы түрде сақтау ісінің әмбебап құралы. Дәстүр қазіргі нақта қызмет жүйесінде бұрынғы заманның уақыт сынынан өткен нұсқаларын қайта тудыруды қамсыздандырады, яғни, ол осы шақпен болар шақты өткен шақ құндылықтарымен негіздейді. Тap мағынада Дәстүр дегеніміз мемлекет нұсқауынсыз өзінен өзі құрылып, өзінен өзі тірлік ететін құндылықтap қуаты. Дәстүрлі таным өзіне ешбір мақсат, немесе бағыт-бағдар қоймайды, себебі оның мақсаты өз ішінде өзімен бірге қызмет етеді. Ешкім Дәстүр себебін іздемейді, өйткені ол бұрында бар болған, ал оның өнімділігі үйреншікті нұсқаға дәлдігімен есептеледі.

Дәстүр мұндай түрі шынайы, "бастапқың, ой елегінен өтпеген деп аталады (B.JI. Абушенко). Ол біржағынан, белгілі әрекеттерді және ережелерді ұстану арқылы таралса, екінші жағынан, ауызша, фольклор мен мифология арқылы таралады. Дәстүр бүкіл құрамы символикалық мағынаға толы, белгілі мәдениетте бекіген мағына мен архетиптерге сілтеме жасайды. Шынай Дәстүр ритуалдық нұсқасы түпкі мағынасын жоғалтқанда әдет-ғұрыпқа айналады.

Өте ерте замандардың өзінде, Ежелгі Шығыс, немесе, антикалық қоғамдарда Дәстүр өзгеріске түсіп, ақылға көнуге икемделіп, мамандар жасайтын мәдениеттің қолына түседі. Мұнда ол әріптік-таңбалық нұсқаға ауысып, белгілі мәтіндермен сақталады. Осындай өндеуден өтіп, Дәстүр қайтадан нақты рәсімге айналады да, осы шақтағы тірі субъектердің ұстанымы ретінде қызмет етеді. Сөйтсе де, ол дәстүртанушы тұлғаның мұқтажына байланысты түрлі сипатқа ие болады. Оны тұтынушы, немесе, жаратушы тұлғалар пайдалануы мүмкін. Соңғы жағдайда авторлық Дәстүр пайда болып, жаңаша Тәжірибе қалыптастырады. Міне, осындай жағдайларда шынайы және бастапқы емес, екінші дәрежедегі Дәстүр сөз етуге болады. Бастапқы және екінші дәрежедегі Дәстүр қосындысы кең мағынадағы Дәстүр ұғымын құрайды.

Дәстүр бұл екі түрін біріктіретін нәрсе, олардың сыртқы күштің қатысуынсыз өз бетінше тірлік етуіне, ал айырмасы екінші дәрежедегі авторлық Дәстүр жеке тұлғалық ой елегінен (рефлексия) өтуіне байланысты.

Деконструкция — француз ойшылы Ж. Деррида ұсынған ұғым, постструктурализм заманының сыни-пәлсәпалық ұстанымы. Оның өзгешелігі егер модернизм кезеңінде сын дәстүрді құлату, жою, күйрету құралы болса, Деконструкция сынаса да сын нысанын жоюға тырыспайды. Керісінше, оның бүге-шігесіне жетіп, қайта тірілтуге бейім. Әрине, тірілткенде, ол шартты түрде тірілтеді. Бірақ постструктурализмның ең үлкен жеңісі — ойлау процессінің шарттылытын ұғыну, метафизикадан бас тарту. Егер Платоннан бері нақты дүние Идеялар әлемінің көшірмесі деп саналса, қазір бұл байланыс жоққа шығарылып, ойлау дегеніміз таңбалау әрекеті деп әйгіленеді. Демек, зерттеушінің мақсаты әр ғасырдағы әр қоғамның, әр өркениеттің, әр автордың таңбалау ерекшелігін айқындау. Міне, Деконструкция дегеніміз осындай айқындаудың құралы.

Дерриданың айтуынша, пәлсәпаға тәуелділіктен құтылу дегеніміз оның кезекті бетін парақтай салу емес (бұл нашар пәлсапалаудың айғағы), ойшылдарды белгілі түрде оқуды жалғастыру.

Д. Метафизикалық дәстүрді бірнеше бағыттан сынайды. Біріншіден, бар болу метафизикасы ретінде сынау. Себебі Хайдеггердің болмыс дегеніміз бар болу деген тұжырымы батыс метафизикалық жүйелерінің темірқазытына айналған еді.

"Мән, тірлік ету, субстанция, субъект, ой аттамы (транс-цендентность), сана, Құдай, адам сынды негіз, бастау, орталықтың барлық атаулары бар болудың өзге түрі ретінде таңбаланған" (Деррида).

Ойлап қарасаңыз, бар болу (присутствие), сәйкестік (тождество), әңгіме, сана сияқты метафизиканың негіз қалаушы ұғымдары жоқ болу (отсутствие), өзгешелік (различие), хат (письмо), дене (тело) іспетті қудаланған қосалқы терминдердің ізі екенін пайымдау қиынға соқпайды. Үшіншіден, батыс пәлсапасының метафизикалыгы уақытты, тарихты қарадүрсін зерделейтініненде байқалады. Тарих белгілі біртекті құрылым, белгілі бағыттағы ой жобасы ретінде ұғынылады. Іс жүзінде ешбір тарихта мақсат жоқ. Мақсат, мән, мағына деген ұғымдар метафизикалык ой дәстүрінен туындаған ой алдампаздығы (иллюзия).

Дерриданың көрсетуінше пәлсәпаның метафизикалығы осы шақтың үстемдігін гректердің бар болу метафизикасын сана-сезім ретіндегі бар болу метафизикасымен қосатын дәстүрге еншілес қазірдің теперішін қолдауынан да көрінеді. Уақыт концепциясына сүйенген метафизиканың тарихын қарадүрсін деуге болады, себебі метафизика түсінігінің өзі уақытқа тәуелді. Демек, метафизиканы жою үшін уақыттан тыс болу керек. Ал ондай әрекет субъектіліктен бас тартумен парапар. Сондықтан Дерриданың жеке шығармашылықтың, немесе ынталанудың туындысы емес. Керісінше, ол метафизикалык ойлау тәсілінің арандатуға негізделген табиғатынан шабыт алады.

Дерриданың мақсаты жәбірленген терминді қайта тірілту емес, осындай әрекеттің мүмкіндігін, немесе мүмкін еместігін анықтау.

Әдетте Дерриданың объектісі ретінде метафизикалык жүйелер, пәлсәпалық дискурстар көрінеді. (Деррида бүкіл еуропалық мәдени дәстүрді метафизика деп санайды). Бірақ Дерриданың ұғымдар, сөздер, ғылыми ойға қатысы жоқ. Дерриданың мәтіндердің мазмұнына, немесе, дискрутстарға да қатысы жоқ.

Деррида Дерриданың мақсатын төмендегідей түсіндіреді: "...пәлсапалық мәтінді оның формалық құрылымында зерттеу, оның мәтіндік типтерінің өзгешелігін және көпнұсқалығын көрсету, пәлсапалық мәтіннің сахналық кеңістігін, оның синтаксисын ұғыну.

Таратып айтқанда Дерриданың мәтінге қарабайырлау келіп, оның ішінен пәлсапалық әңгіменің мүмкіндігін құрайтын шешілмес қайшылықтар табады. Қайшылықтарды шешудің гегельдік нұсқасы босату (снятие) арқылы жүзеге асады. Осыған қарсы Деррида қайшылықтың ерекшелігі оның мәңгі шешілмеуінде деп санайды. Деррида мәтіннің баяндау барысын бұзып, табылған қайшылықтан өзге мағына тудырады.

Дерриданың жалпы дамуы екі негізгі әрекетке байланысты. Бірінші әрекет — айналдыру, екінші — қайта тірілту. Айналдыру — аттап өтуге болмайтын әрекет, себебі бинарлық оппозицияның күшін жою дегеніміз тек қана оппозиция мүшелерінің орнын ауыстыру емес. Олай істегенде Деррида жасалатын аймақ қозғалусыз қалады.

"Мәселе әрбір сатылы тәртіптің (иерархиядан) бас тартуда емес, себебі анархия әрқашанда тірлік етуші билікті күшейтеді. Белгілі иерархияның терминін өзгерту, немесе, орнын ауыстыру қажет емес, иерархияның өзіндік құрылымын өзгерткен жөн" (Деррида).

Екінші әрекет предикат пен ұғымдар иерархиясын қайта жасап, жаңаша қорытындылата байланысты. Бұл сатыда ұғымдардың қудаланған иеліктері мен мүмкіндіктері қайта жанданып, жаңа ұғымдар айналдырудың бірінші адымындағы үстемдік құрған дәстүрлі ұғымдарға енгізіледі. Сонда ғана Деррида толық жүргізілді деп айтуға болады.

Екінші әрекеттің нәтижесінде метафизикалык ойлау машығында еш зерделенбеген һәм тұжырымдалмаған ұғымдар жасалынады. Мысал ретінде архиписьмо ұғымын пайдаланайық. Хат әдетте хат-әңгіме бинарлық оппозициясында зерделенеді. Оппозиция негізі иерархия болғандықтан хатпен салырыстырғанда әңгіменің үстемдігі байқалады. Бірінші әрекеттің нәтижесінде қудаланған предикативтік мүмкіндіктер шығарылады. Екінші әрекетте бұл мүмкіндіктер қорытылып, хатқа енгізіледі. Әңгіменің де қудаланған мазмұндары болу мүмкін ғой. Іс жүзінде бірінші әрекеттің нәтижесінде тек қана хаттың емес, бүкіл құрылымның қудаланған мүмкіндіктері мен мазмұны шығарылады. Егер дәстүрлі құрылымда зорлық пен қудалау хатқа қолданылса Деррида концептуалды құрылымның предикативті мүмкіндіктерімен мазмұнын таңбалау үшін тек қана хатты пайдаланады. Бұл тұрғыда Деррида симметрияға тән тепе-тендікті әрдайым бұзып отырады.

Сонымен, Деррида қос амалды ілім. Бірақ мәселе уақыт тізбегіндегі жалғастықта емес. Деконструкцияның екі ағымы — айналдыру мен қайта тірілту — бір уақытта жасалады. Сөйтсе де олардың арасындағы өзгешелік сақталады. Деррида бұл екі адым арасындағы қатынасты қосарлану, немесе, кесіп өту белгісі арқылы береді. Егер бір бөлігінің ортасын екінші бөлігі кесіп өтетін X әрпін алсақ, дейді Деррида, ол белгісіздіктің таңбасы емес, одан гөрі өр сызықтың өзгеше жолын шексіздікке созған жолайырыққа ұқсайды.

Бұл тұжырымнан де Дерриданың уақыт ұғымына, бар болу метафизикасына тән бір нұсқалы өлшемдерге қарсылығы көрінеді.

Дерриданың ұстанымы әдістемелік тәсілден тыс, сондықтан түсініктемелеудің шектеулі қатаң ережелерін ұсынбайды. Деррида Д. -ия үшін — Платоннан Хайдеггер шығармашылығына шейін кез келген пөлсәпалық туындының қорғансыз екенін дәлелдейді.

Сонымен қатар хат концепциясы іс жүзінде Маллармеден Батайға дейінгі модернистік авторларға негізделген (хат ұғымының өзі биік модерн авторларының стиліне ұқсас). ()сыған байланысты Деррида да барлық бұрынғы дәстүрге сыни көзқарас өзіндік келбеті бар шерменевтикалық нұсқаға, әдеби авангардты ғылыми қамсыздандыру жұмысына бағытталған баянды талпынысқа айналады.

Бір жағынан пәлсәпалық ұстаным әдеби-сыншыл ағым ретінде көрініп, Пәлсәпә мен әдебиетті түбі бір біріне қосуға тырысқан Дерридаға П. Де Мал, X. Блум, Ф. Соллерс, Кристева және басқалар қосылған франко-америкалық жаңа сын бағыты жанасады.

Деструкция — М. Хайдеггердің фундаменталды онтологиясының негізгі ұғымдарының бірі. Бұл ұғымды Хайдеггер Гуссерльдің жас кезіндегі философиясына, әсіресе оның феноменологиялық редукция тәсіліне қарсы пайдаланады.

Егер бұрын Декарт, Кант философиясында сана абсолюта құбылыс ретінде дәріптелсе, Гуссерль сананың белгілі бір объектіге бағытталғанда ғана өз-өзін толтыратынын ашып, идеализмге үлкен соққы жасады. Мысалы сіз Декартты оқымасаңыз, сізде Декарт философиясы туралы түсінік болмайды. Сол сияқты табиғаттың белгілі бір құбылысы туралы ойланбасаңыз, ол туралы да сізде түсінік қалыптаспайды. Демек, санаға тумысынан түсіну қабілеті беріледі де, оның орындалуы сананың ыждаһатына, белгілі бағытта жұмыс істеуіне байланысты.

Демек, Гегельдің абсолюта рух туралы ілімі жалған. Себебі бүкіл таным жұмысы жеке саналардың қызметіне байланысты. Міне, осы тұрғыдан Гуссерль бұрынғы философиялық дәстүрге аландаудың қажеті жоқ, бұрынғы түсініктерді жақшаға шығарып, өз кабылдау мүмкіндігіне қарай жаңаша түсінік қалыптастыр дейді.

Феноменологиялық редукция дегеніміз осы. Себебі редукция деген сөз орнына қайту, қайтадан бастау деген мағына береді. Егер Гуссерль феноменологиялық редукция ұғымы арқылы әрбір философтың өзінше көзқарас қалыптастыруға ерікті екенін дәлелдесе, Хайдеггер бүкіл бұрынғы философиялық дәстүрді жоққа шығарады. Себебі бұрынғы классикалық философияда болмыстың атойын тыңдай, болмыспен сәйкестікте болу жоқ дейді. Демек, болмысты ұғынудың бұрынғы жолдарын жақшаға шығару керек.

Егер классикалық философия бар нәрсе туралы ілімімен шектелсе, Хайдеггер бар нәрсенің өзегі уақыт дейді. Әрбір бар нәрсе тек уақыт ішінде бар, уақыты таусылғанда жоқ болады. Яғни, болмыстың мүмкіндігі уақытта. Сондықтан бұл ұғымдар бір біріне етене жақын.Хайдеггер ойынша Д. үш әрекеттен құралады:

A) редукция, бар нәрседен болмысқа қайта оралу

Б) конструкция, немесе болмыс түсінігін қалыптастыру

B) деструкция, немесе дәстүрлі түсініктерді жаңаша түсінікке сәйкестендіру.

Сонымен, Д. редукциямен де, конструкциямен де шектелмейді. Д. арқылы ғана онтология өз ұғымдарының шынайылығын аша алады. Ал бұл әрекет дәстүрлі метафизикалық ұғымдарды бір уақытта пайдалану мен өшіруіне байланысты.

Тарихи-философиялық тұрғыда Д. Гуссерльдің Abbau, Дерриданың деконструкция ұғымдарымен сабақтас.

Ес - өткен өмір туралы түсініктердің бегінесін сақтап, керек кезінде жандандыра алатын құбылыс.

Ес 5 қосындыдан тұрады:

1) естеліктерді орнықтыру

2) оларды сақтау

3) еске түсіру

4) тану

5) орынды пайдалану.

Естің орнықтыру қабілеті бұзылса, амнезия (еске түсіре алмау) ауруына шалдықтырады. Белгілі нәрсені еске сақтау үшін біз оны түсінуіміз қажет. Тек жақсы ұғынылған нәрселер ғана есімізде оңай жаңғырады.

Ес, еске сақтау сана-сезімнің басты құралының бірі.

Жұмабаев Мағжан (1853-1938), Алаш-Орда дәуіріндегі қазақ мәдениетінің ең үздік өкілі. Ол, бір жағынан, отаршылдыққа қарсы ұлт-азаттық күрестің табанды қайраткері болса, екінші жағынан, орыс және еуропа мәдениетінің талантты шәкірті, кейін, тіпті, бүкіл Шығыстың атынан сөйлейтін теңбе-тең қарсыласына айналған.

Мағжан заманы О. Шпенглердің Еуропа ақыры, Зия Гокалптың Түркішілдік негіздері шыққан, бүкіл әлемде отаршыл еуропашалдыққа қарсы күрес көтерілген заман еді. Сондықтан Мағжан гуманитарлық емес, елсүйгіштік сезімі басым. Егер Абай мен Шәкәрім өздерін ислам мәдениетінен, орыс сыни реализмінен нәр алған әлем азаматы сезінсе, Мағжан XX ғ. құндылықтарына сай ұлттық поэзия қалыптастыруға тырысқан. Егер В. Брюсов Мағжан қазақ Пушкині десе, бұл өте нақты анықтама. Өйткені Мағжан Пушкин сияқты ұлттық поэзияны архаикалық дәстүрлі нұсқадан өз заманына сай жаңашыл (модернисттік) нұсқаға көтеруге талпынған. Бұл тұрғыда біз өте әсерлі деңгейде символизм эстетикасын игергені жөнінде айтуға тиіспіз.

Мағжан Февраль төңкерісін үлкен үмітпен қабылдап, Кеңес үкіметі құндылықтарын көпке дейін қабылдай алмайды.

Күнбатысты қараңғылық қаптаған,

Жалғыз жан жоқ қараңғыда лақпаған.

Білген емес иман деген не нәрсе,

Қарын деген сөзді ғана жаттаған.

Міне, Мағжан үшін марксизм қарын ілімі болды. Кеңес үкіметі заманын ол ақырзаман ретінде қабылдады. Заманның өзгергенін білсе де, оған икемделгісі келмеді. Мағжан құндылығы осы тұтастығында, грек халқының бостандығы үшін қаза тапқан Байронға ұқсас бірбеткейлігінде.

Мағжан туралы әңгімені қорыту үшін сөзді оның замандасына берейік.

Қазақ поэзиясының атасы Абайды сүйетіндігін айта келіп, Мұхтар Әуезов (1929): "Бұдан соң Мағжанды сүйемін. Европалығын, жарқырағын, әшекейін сүйемін. Қазақ ақындарының қара қордалы ауылында туып, Европадағы мәдениет пен сұлулық сарайына барып жайлауы жарасқан арқа қызын көріп сезгендей боламын. Мағжан культурасы зор ақын. Сыртқы кестенің келісімі мен күйшілдігіне қарағанда, бұл бір заманның шегінен ақсандай, сезімі жетілмеген қазақ қауымынан ертерек шыққандай, бірақ әдебиет таратушылары газетпен қосақталып, күндегі өмірінің тереңін терген ақын болмайды, заманнан басы озып, ілгерілеп кеткен ақын болады. Әдебиет үшін деген таңба айқын болмай, нәрлі әдебиет болуға жол жоқ. Сондықтан бүгінгі күннің бар жазушысының ішінен келешекке бой ұрып, артқы күнге анық қалуға жарайтын сөз Мағжанның сөзі".

Жырау — қазақ дәстүрлі поэзиясының басты өкілі, топ алдында сөз сөйлеуші, өзін қобыз немесе домбырамен сүйемелдеп, жыр шығарушы ерен тұлға, хан мен билердің ақылгөйі, хан ордасындағы халық жаршысы.

Бізге белгілі жыраулар поэзиясы қазақ пен ноғай айырылысқан заманнан бері пайда болып, XIX г. Махамбет және Зар Заман өкілдерінің шығармашылығында шарықтау шетіне жетеді.

Жыраулар поэзиясын грек антикасындағы эпикалық дәстүрмен, Еуропадағы ортағасырлық рыцарлық әдебиеттің құбылысымен салыстыруға болады. Айырмасы, біздегі жыраулар поэзиясы авторлық поэзия және таза жыр-дастан поэзиясы емес, дәстүрлі танымдағы лирика.

Егер рыцарлық нұсқасындағы ақындар әйел, ханым бейнесін дәріптесе, жыраулар асқақ елсүйгіш сезімін романтикалық дәрежеге, имани ұстаным деңгейіне көтерген.

Жыраулар сөзсаптауының поэтикасына келсек, олардың жырлары көбінесе ұйқас пен ырғақ арқылы еркін шұбатылған бір сөйлемнен тұрады, оның формасы: жеті-сегіз буындық, екі-үш жолдан кейін ұйқасатын толғау. Оның осылайша атануы да тегін емес, себебі жыраулар өлеңі адуынды шабыт, еріксіз толқу арқылы келеді. Сондықтан оларда медитативтік, ойға тура шығу бағыты басым.

Жыраулық поэзиясының бейнелік құрылысына келсек, жыраулар бір маңызды ойға негізделген құбылыстарды тізіп, ойын жұмбақтау арқылы, ең соңғы жолдарда ғана тақырыбының шешімін ашып береді.

Жыраулық поэзия көшпенділер тірлігінің жағдайында сахнасыз театр, риторика, софистика, дәстүрлі өмір философиясы қызметін атқарған.

Интенцияшілдік (латынша intentio — талпыну, зейін қою), сананың белгілі затты түсінуге бағытталуы, немесе, заттың шынайы, шынайы емес екендігіне тәуелсіз сана нақтылығы. Интенцияшілдік ұғымының тарихы зейінденуші заттың шынайы және интенцияшіл тірлігін айыра білген ортағасырлық схоластикадан нәр алады. XIX ғасырда неміс ойшылы Ф. Брентано бұл ұғымды қайта енгізеді. Интенцияшілдік психикалық құбылыстардың негізгі қасиетіне айналып, олардың санадағы дәйегі және сананың соларға бағытталуы ретінде көрінеді. Интенцияшілдік ұғымы А. Мейнонгтың нақтылық ілімінде және Э. Гуссерльдің феноментануында ерекше зерделенеді. Гуссерльде Интенцияшілдік негізгі ұғымға айналып, феноментану үшін мүлде тосын және негізқалаушы мағынада пайымдалады. Интенцняшілдік көкейдегінің ... туралы ой болу қасиеті. Дүниенің сезімге берілу нұсқаларының және дүние туралы ойдың өзгермелігіне байланысты феноментануда Интенцияшілдікті өте кең қарастырады. Әрбір феноменнің өзіндік ннтенцнялық құрылымы бар. Белгілі затқа түрлі қатынас жасауға болады. Мұндағы ең басты нәрсе заттың ежелгі нұсқасын ұмытпау. Сол сияқты заттың саната берілуі де әртүрлі. Мысалы, қабылдау, қиялдау, т.т. Жалпы, Интенцияшілдіктің құрылымы төмендегідей: ннтенцияшіл әрекет, ннтенцияшіл мазмұн мен зат.

Интерсубъектілік — таным субъектілері арасындағы арнайы қарым қатынас, өзара араласу мен бірінің білімін өзгемен бөлісудің негізі. XX ғасырға дейін танымның нанымдылығы таным жасаушы субъектінің әмбебап құрылымына байланысты еді. Интерсубъектілік Мәселесін алғаш рет Гуссерль Бесінші картезиандық медитациясында қояды. Гуссерль феномендық ойлау тәжірибесін санадан бұрынғы әлемге сүйенуден бас тартудан бастағандықтан, оған ойлау Тәжірибесінің маңыздылыгын қамсыздандыру үшін жаңа негіз керек болады. Сондықтан ол ойлауды ойлау арқылы түсіндіруді жөн көреді. Ойлану барысында әрбір субъект әлемді өзінше зейіндейді, бұл дүние — жеке тұлғаның тек өз танымына тәуелді жеке Тәжірибесі. Демек, мәселенің шешімі субъекгердің, немесе, Мен және Өзгенің, қарым қатынасында. Гуссерльдің тұжырымдауынша Мен табиғи түрде өз санасында Өзгелерді қалап шығарып, мүмкіниятта бар субъектілер — интерсубъектілер қауымын құрайды. Бұл қауымдағылар әлемді әркім өз тәжірибесінен түсінеді. Міне, осыған байланысты әлем барлық үшін бар болып қарастырылуға мүмкіндік алады, яғни, Меннің жеке тәжірибесінің негізі ретінде. Сонымен қатар Интерсубъектілікте Мен өз тәжірибенің өзгелермен салыстырғаңда айырықша екенін кескіндейді. Интерсубъектілер қауымы негізінде, ұғыну мүмкіндігінің көкжиегіне және қауымның шексіз кеңістігіне ұмтылған интенцноналдық қауым қалыптасады. Бірақ, білім сапасын анықтау мәселесі ашық қалады, себебі өз-өзіңе шексіз үңіле беруге болады. Кейін Гуссерль жеке тұлғаның рухани Тәжірибесіне сүйенген Өмірлік Әлем ұғымын енгізіп, оны Интерсубъектілікке негіз қылады.

Интертекст — бір мәтіннің өзге мәтінге кіруі, мәтіндердің кірігуі. Бұл ұғымды әдеби мәтінді коп дауысты құрылым ретіңде қарастырған М. Бахтиннің ықпалымен Ю. Кристева кіргізген. Кристева үшін мәтін дегеніміз мәтіндер мен таңбалардың өрімі, өзге мәтіндердің өзгеріске түскен нұсқасы. Интертекст мәтін шекарасын бұлдыратып, оны жаңаша пайымдауға жол аша түседі. Интертекст негізгі қасиеті оның ішкі әртектілігі, ашықтығы, коп нұсқалығы. Мәтін өзге мәтіндерден, өзге мәтіндерге қатысты шығарылады. Және тек бұрынғы мәтіндерге қатысты емес. Интертекстілік аталатын құбылысқа шығармадан кейін жазылған мәтіндерді енгізу керек. Мәтіннің қайнар көздері тек мәтіннен бұрын емес, онан кейін де тірлік етеді, — дейді Р. Барт. Бұл тұрғыда кез келген мәтін өзге мәтіндер кеңістігінде жанданып, қосымша мағына тудырады. Интертекстілік семиотикалық жүйе ретінде бүкіл мәдениетті қамтиды. Интертекст тұрғысынан мәтін мен оқырман, оқу мен хат арасындағы айырмашылық және қарсы тұру жоққа шығарылады.

Ирония (грекше — қуакылану, кекесін), риторикалық тәсіл, көпмағыналы металотиканың түрі. Мақсаты — сұхбаттасқан адамның әңгімесін жоққа шығару, теріс айналдыру. Мұндай жағдайда әңгіме мен оның астары сәйкес келмейді. Ирония сөйлемнің логикалык мағынасын өзгертеді және тілден тыс тірлікке де берекесіздік әкеледі, сондықтан ежелден бәрі Ирония — өмір сүрі амалы ретінде пайымдалады. Аристотель Үлкен этика деген еңбегінде жорта сөйлеуші өзіндегі барды аз ғып көрсетіп, білген нәрсесін айтпайды. Жорта сөйлеушінің үлгісі ретінде Сократты атауға болады. Ол өзін жорта төмендетіп жұрттың басын айналдыратын еді, сөйтсе де оның әңгімелерінде өз-өзін төмендеткен ұсқынсыздықпен қатар құдайға тән мазмұн болатын (Платон. Пир).

Кьеркегордың айтуынша сократикалық ирония дегеніміз дағдылы өмір тәртібін жоққа шығару, себебі ол өзінің идеясына сәйкес емес. Егер пайғамбар болашақты осы шақ үшін болжаса, егер трагикалық герой қазіргі шақты өзгерту және болашақты жақындату үшін күрессе, ироникалық субъект болашақты танымайды, қазіргі шақты қабылдамайды.

Ирония қазақ фольклорында көп пайдалынады. Алдар Көсе, Аяз би, Тазша Бала сырттай ұсқынсыз көрініп, мазмұнын ішінде сақтайды. Сонымен қатар батырлық эпосқа кейіпкер бола алмайтын әйелдер де, қазақ ертегілерінде қуақы ақылдың иесі ретінде көрінеді (Қарашаш). Қазақта идея туралы түсінік болмағанмен ойды жасыру, құпиялау рәсімі болған. Қазақ фольклорының ирониясы осы рәсімнен туындаған.

Ислам (арабша — момындық, бағыныштылық), христиан және будда діндерімен иықтас әлемдік діндерінің бірі. Батыс Арабстан тайпаларының арасынан шыққан. Діннің негізін қалаушы — Мұхаммед (б.д. 570-632 жылдары шамасында). Мұсылманшылықтың басты негізі - Құран, мәңгілік, ешкім жаратпаған Құдай сөзі, яғни Құдай табиғатын ашатын көктен түскен аян. Мұхаммед құдайдың әрбір сөзін қағазға түсірген, сондықтан Құран құдайдан түскен мәтін ретінде қарастырылады. Христоспен салыстырғанда Мұхаммед құдайлық табиғаттан ада, ол тәңір адам емес, пайғамбар, яғни белгілі қасиеттері бар адам.

Мұсылманшылықтың екінші негізі — сүнне. Ол Мұхаммед сөздері жиылған мәтіндер жинағынан тұрады. Егер христиан дініне үштік туралы ілім тән болса, исламның ең негізгі қағидасы — Алланың бірлігіне қылау жуытпау. Сонымен катар исламның коп қосындылары яхуди және христиан дінінен алынған. Мұсылманшылықтың ең маңызды ұғымы дар аль-ислам — ислам әлемі. Бұлұғым дар аль харбүгьтъта, яғни, өзгелер әлеміне қарсы қойылады. Өзгелер әлемі түбі ислам әлеміне қосылуға тиіс. Мысалы, қасиетті соғыс жиһад арқылы. Мұсылмандардың әрбір тобы діни қауым уммаға бірігуге тиіс. Умма — адамдардың ұлттық, тілдік және діни қауымы, сонымен қатар, әлеуметтік ұйымдасудың түрі. Исламда шіркеу және дін қызметкерлері ұғымы жоқ, себебі ислам құдай мен адам арасында дәнекер болуы мүмкін деп есептемейді. Дінсізді мұсылманға айналдыру үшін ол Амадан өзге құдай жоқ және Мұхаммед соның пайғамбары десе және осы сөзді ең кемінде екі мұсылман куәләндырса жетіп жатыр. Мүхаммедтен өзге ислам тағы төрт пайғамбарды мойындайды: құдайдың сүйіктісі Нұхты, Алланың бірлігіне ең бірінші болып сенген Ибраһимді, құдай кітабы Тораны ысрайыл еліне жеткізген Мұсаны, және христиандарға құдайдың інжілін жеткізген Исаны. Бірақ Мұхаммед ең басты және бірегей пайғамбар боп қала береді. Ол — пайғамбарлар легін тәмамдаушы Алланың Мөрі. 657 жылдан кейін ислам бірнеше тармаққа бөлінеді. Солардың ішіндегі ең бастылары сүнниттік және шииттік бағыттар. Шиитердің негізгі нанымы өздерінің беделді оқытушысы имамды дәріптеу. Имамдардың жеке тұлғалық беделін шииттер сүнниттердің ұжымдасып келіскен пікіріне қарсы қояды. XIX-XX ғғ. Исламдық құндылықтарға негізделген діни-саяси идеологиялар пайда болады. Қазіргі кезде ислам көптеген елдердің қоғамдық-саяси ахуалына ықпал етеді.

Қара өлең — орыстың частушкасы сияқты қарапайым халық шығармашылығының туындысы. Егер жыраулық поэзия ақсүйектік құбылыс ретінде ұлттық тұтастықтың белгісі болса, Қара өлең құрылымы шұбар, жинақылықсыз құбылыс. Егер жыраулық толғау қазақ ұлттық поэзиясының таза нұсқасы болса, Қара өлең формалық түзімі "ааба" жолымен құрылған парсылық рубаи нұсқасынан тарайды. Одан айырмасы Қара өлең әдетте бір шумақтан аспайды. Бұл да оның аса парасатты емес, халықтық қарапайым нұсқа екенін көрсетеді. Бірақ, ең ғажабы, ол қазақ поэзиясында таза лирикалық бағытты қалыптастырған. Сондықтан Мұқағалидың "Күпі киген қазақтың қара өлеңін, Шекпен жауып өзіне қайтарамын" деуі тегін емес. Қазіргі қазақ поэзиясы көбінесе Қара өлең тән рубаи пішіміне сүйенеді, ал жыраулық толғау архаикалық, көнерген пішімге айналған.

Қасиетті (лат. Sacrum — қасиетті) — барлық аса киелі құндылыққа, мінәжатқа жататын нәрселер. Теологияда қасиетті дегеніміз Құдайға бағынышты болу. Қажеттінің символы ретінде қажеттеу рәсімі көрінеді, яғни күнделікті тіршілікке тәңірілік, трансцендентті мағына беретін рәсім.

Қасиеттеудің жүйесі төмендегі қосыңдылардан тұрады:

а) белгілі қоғамға тән қасиетті ойлар құрамынан

б) осы ойлардың абсолютты ақиқаттығына сендіретін психологиялық тәсіл мен иландыру құралдарынан

в) арнайы таңбалар жүйесінен

г) арнайы ұйымнан (мысалы, шіркеу)

д) арнайы жүйені қалыптастыруға көп уақыт кетеді, ол өзіне өткен және жаңа пайда болған дәстүрлерді сіңіреді.

Қасиетті дәстүрдің және қажеттеудің өміршең жүйесінің арқасында дін, немесе, идея, қоғамның барлық кеңістігіне тарап, әлеуметтік топтар мен қатар барлық буындарды біріктіреді. Таңдаулы объект қасиеттелген кезде қоғам нақты болмыстан гөрі, оның шынайлығына көбірек сенеді. Сондықтан қасиеттеу рәсімін идеологияның ең басты құрымы деп санауға болады.

Қорқыт — аңыздық және тарихи тұлға. Әбілғазының айтуынша, Қорқыт Қарақожаның баласы Қайы руынан, Инал Йавы ханның уәзірі болған, 290 жыл өмір сүрігі, үш ханның ақылгөйі ретінде танылған. Әлішер Науаи Қорқытты Орта Азиядағы ең танымал әулие ретінде атайды. Қорқыт Сырдария жағасындағы (қазіргі Жосалы поселкасынан 20 км) бейітін этнограф Ә. Диваев суреттеген.

Қорқыт Әзірбайжанда әйгіленген Дедем Қорқыт кітабының және қазақ, түркімен халықтарында сақталған Өлімнен қашқан Қорқыт аңызының кейіпкері.

Қорқыт өмір сүру кезеңі ұлы сахарадағы ислам дәуіріне және оғыздардың қыпшақтардан бөлініп, босуны байланысты. Босқан оғыздардың Қап тауынан асып, Кіші Азияны жаулап, қазақ, түркімен, әзірбайжан, түрік халықтарының этногенезіне ықпал еткен. Сондықтан осы халықтардың бәрінде де Қорқыт туралы деректер кездеседі.

XV ғасырдағы Дедем Қорқыт кітабында Қорқыт Жырау-ұзан, ақылгой-данышпан ретінде көрінеді. Кітап сюжетінің шешуші сәттерінде Қорқыт келіп, қобыз ойнап, ақыл айтады. Сонымен қатар бұл кітаптың басында Қорқыт нақыл сөздері келтіріледі. Бұл сөздерден байқауға болатын жағдай, ру-тайпалық оқиғалардан гөрі отбасылық өмірге аса мән береді. Егер нақыл сөздерінің бірінде салақ әйелдерді сынаса, Домбауыл туралы жырда басты кейіпкерге әкесі мен шешесі қимаған жанын әйелі қияды. Демек, Қорқыт Бейбіт отырықшылық тұрмысты, отбасылық өмірді дәріптеген. Мұнда ислам мәдениетін сыйлаумен қатар конфуцийшылдықпен үндестік байқалады.

Өзі туралы қазақ аңызында Қорқыт ұйықтап кетіп, Егер өліміді есіңе алмасаң, мәңгі өмір сүресін деген аянды естиді. Бірақ уақыт өткен соң бір баспақты қуып жүріп, жете алмағасын, "Өлсем де, жетем!" дейді. Соны айтуы мұң екен, Әзірейілі келіп, "Сен өлімді еске алдың, енді өлесің!" дейді. Қорқыт Желмаясымен дүниенің төртбұрышын кезін, қайда барса да, өзіне қазылып жатқан көрді көреді. Ақыр аяғыңда жер кіндігін тапсаң, тірі қаласын деген аян естіп, туған жер, Сырдария өңіріне оралады. Содан мәңгі өмір тек өнерде деген идеяға келіп, қобыз аспабын ойлап шығарады. Өзен ортасына кілем жайып, қобыз тартқанда, музыка күшімен суға батпайды екен. Қазақ аңызы бойынша, Қорқыт қобыз тартқан жылдары өлім болмаған екен, тек бақытты тіршілік патшалық еткен дейді. Бірақ Қорқыт шаршап бір кездері ұйықтап кеткен сәтінде судан кішкентай қайрақ жылан шығып, оны шағып алады.

Жалпы, Қорқыт туралы аңызды халық ауыз әдебиетінде жаңғырған Қорқыттың төл шығармасы деп қабылдау керек. Бұл шығармасында Қорқыт дағдылы түрік нанымынан да, исламдық ажал ұғымынан да биік тұрады. Кейіпкерінің ажалдан қашуы арқылы ол түрік дүниетанымының аңғалдығын, күрделенген дүниенің алдындағы қауқарсыздығын көрсетеді. Себебі ажалдан үйде де, түзде де, тіпті, дүниенің, төртбұрышын шарласаң да, қашып құтылу жоқ. Осы тұжырымға байланысты Қорқыт түркілік дүниетанымындағы киелі, киесіз жер туралы ұғымдарды жоққа шығарады. Өлімнен ешбір кие, ешбір құдірет құтқармайды. Сондықтан Қайда барсаң да, Қорқыттың көрі, азу, құру, жойылу, ұшы-қиыры жоқ азап. Шығарманың осы тұсы Қорқыт туралы аңызды буддалық дәстүрдегі Сиддхартха аңызымен, ал трек пырағында тағдырға қарсы шыққан Эдип трагедиясымен біріктіреді. Қорқыт шығармасының исламдық түсініктен биік болатыны Қорқыт та Эдип сияқты тағдырға, ажалға мойынсынбайды. Оларға адам рухының, сол рухқа негізделген өнер кеңістігінің құпия мүмкіншілігін қарсы қояды. Қобыз бейнесі арқылы өнерді дәріптеу мотивін енгізіп, Қорқыт дін аясынан мүлде шығып кетеді. Өнерді діннен биік қояды. Осы ірі қадам арқылы ол өзінен кейінгі жыраулық поэзияға, сал-серілер дәстүріне жол ашып береді. Соның нәтижесінде қобыз бен домбыра ритуалдық мәнін жоғалтып, таза өнер инструментіне айналады. Сонымен қатар түрік фольклоры, ауыз әдебиеті, мәдени дәстүрі діни һәм дүниетанымдық роль атқарушы бірден бір құралға айналады.

Егер Дедем Қорқыт кітабы отырықшы ислам мәдениетінің туындысы болса, елімнен қашқан Қорқыт туралы аңыз исламға қарсы көшпенді құндылықтарын дәріптейді.

Қорқыт тұлғасының уақыт аралық, мәдениет аралық мәнісін тірі десем тірі емес, өлі десем өлі емес деген қазақ мақалы на әйгілейді.

Құдайбердіұлы Шәкәрім (1858-1931) — қазақтың ұлы ақыны, ойшыл, дін тарихшысы, моралист — ахлақшы, тарихтанушы.

Жастайынан Абайдың ықпалында болған Шәкәрім. Ұстазының бүкіл ойларын толық нұсқаландырып, дамытады. Абайда әңгіме, интуиция ретінде кездесетін ниеттер Шәкәрім шығармашылығында дамыған нұсқасын табады. Сондықтан Абай — қазақтың антикасы болса, Шәкәрім — қайта Өрлеу дәуірі. Егер Абайда креационизм, немесе, ой тудыру басым болса, Шәкәрім ойды өңдеу, жетілдіру, нақыштау өнері басым болған.

Мысалы, үш сүюден тұратын Абайдың иманигүл ілімін Шәкәрім Үш анық кітабында Ұят туралы ілімге айналдырады.

Абайдың өсиетімен қажылыққа аттанып, Стамбул, Парижді көріп, шығыстану, түрік тарихымен, дінтану ілімімен айналысуға мүмкіндік алады. Егер Абай Құдай табарака уа тағаланың барлығына үлкен дәлелі — неше мың жылдан бері әркім әртүрлі сөйлесе де, бәрі де бір үлкен құдай бар деп келгендігі, — десе, Шәкәрім осы тұжырымды көптеген материалдар арқылы дәлелдеуге тырысады.

Сөйтіп, Абайдың сыншыл реформалық бағытын Шәкәрім Құдайбердіұлы жалғастырады. Ең ғажабы, Шәкәрім шығармашылығында түріктердің ежелгі дін сынау дәстүрі қайта жанданады. Үш анық кітабында Шәкәрім сол кездегі көп еуропалық ағымдардан деректер келтіре отырып, өзі этикалық максимализмге негізделген Ар-Ұятты дәріптеу ілімін жасайды. Міне, осы арада ол Құдай бір де дін көп, бірақ осы жалған айырмашылыққа алданбай, тура Құдайды іздеу керек деген түріктердің дін сынау дәстүрін тағы бір сатыға көтереді. Тура дінді іздеу ұлттың әлемдік ойға ой қосуының кепілі. Тіпті, алты азудың бірден бір шарты.

Хақиқаттың тарауы

Түгел жетпей қалмайды.

Әр түрлі боп қарауы

Көбі анықтай алмайды.

Жердің жүзін дәл тауып,

Ешбір дін жоқ орныққан.

Бәрінде де бар қауіп,

Дін көбейді сондықтан.

Шәкәрімнің Абайдан бөлек ерекшелігі, ол қазақ топырағына түрікшілдік ағымын әкеліп, Абай мен Алаш-Орда дәуірі арасындағы дәнекер болады. Бірақ рухани ауқымдылығы жағынан Шәкәрім әлі де жалқы да дара тұрады.

Құнанбайұлы Абай (Ибраһим) (1845-1904), қазақтың ұлы ақыны, ойшыл. Сыни реализм сипатыңдағы орыс мәдениетінен алған әсерінің нәтижесінде қазақ дәстүрлі мәдениетін сынап, жаңа сатыға көтеруге тырысқан тұлға, қазақ поэзиясының реформаторы.

Егер Абайдың пәлсапалық көзқарасына келсек, ол сопылық толық адам іліміне жақын. Ақын шығармашылығында ал-Ғазали, ал-Фарабн, Дауани сияқты ислам ойшылдарымен үндестік бар. Бірақ, Абайша айтқанда, өмір де бір хақ. Осы шындық дәріптеуші табандылығына, шыға ойлауға талпынуына байланысты Абай Ницшемен салыстыруға болады. Бұл екеуінің айырмашылығы Ницше өзіне дәуірлес бүкіл еуропалық мәдениетке қарсы тұрса, Абай ұлтының кертартпа дәстүрлі дүниетанымына, ислам мәдениетінің рәсімшіл, көзбояшы тұстарына қарсы тұрды.

Бұлтұрғыда Абай нағыз философ, себебі өткенді дәріптеуден гөрі, белгісіздікке батыл бетбұрыс жасайды. Ал философия дегеніміз белгісіздікке саяхат, жоқ жерден мәдениет шығару мүмкіндігі.

Егер ақынның тарихи көзқарастарына келсек, Абай өз заманындағы шығыстану өрісінің биік дәрежесінен көрінеді.

Қазақтың шығу тегі туралы бірер сөз деген мақаласында қазақтың арабшылдығын келеке етіп, оның монғол тектес халықтарға жақындығын айтады. Біздің монғолдан шыққанымыз ұят емес, - дейді Абай — Жабайы боп қала беруіміз ұят. Міне, осы тұжырымында Абай қазақты адамзаттан бөлмеу керек деген гуманистік көзқарас ұстанады. Егер адамзат дамуы тағылық-жабайылық-өркениет деген үш сатыдан өтсе, қазақ та міндетті түрде осы сатылардан өтуге тиіс.

Егер Абай педагогикалық көзқарастарына келсек, семейлік ойшыл Адам баласының мінезін түзетіп болмайды деген адамның тілін кесер едім дейді. Мұнда әрбір ұлттың гуманитарлық даму мүмкіндігіне деген шексіз сенім жатыр.

Мақал мен мәтел — дәстүрлі танымның ситуациялық философиясы. Мақал мен мәтел рәсімнен тыс жағдайда туып, халықтың жеке тұлғалық қиялына, пайымдалуға тиісті белгілі жағдайдың пайда болуына байланысты. Мысалы, Күлтөбенің басында күнде жиын деген мақал Әз Тәуке хан Жеті Жарғысын шығарар алдындағы нақты жағдайдан туындаған. Немесе, Иттің иесі болса, бәрінің Тәңірісі бар деген мақал тотемизмнен генотеисттік құдай идеясына көшкенде өмірге келген.

Бұл құбылыстың кітаби дәстүрден айырмасы, жағдайы туындамаса, мақал керексіз боп қалады. Ол өзіне тиісті бір жағдай ахуалында туып, тек соған ұқсас жағдайларды суреттеуге жаралған. Егер кітаби білім жағдайды өзі қалыптастыра алса, Мақал мен мәтел жағдайға тәуелділігінен танбайды. Мысалы, "Қайда барсаң да, Қорқыттың көрі" деген мақал оғыз данышпанының бүкіл философиясын ашып беретіндей деңгейде айтылған.

Мәдениет — адамдардың әлеуметтік болмысты сақтау мен жаңарту жөніндегі қызметі және осы қызметтің жемістері мен нәтижелері. Әлеуметтік болмыс адамсыз тірлік етпейді, оның табиғаттан айырмашылығы да дәл осы қасиетінде. Көне гректер күтімді, қолмен өңделген мәдениет әлемін күтімсіз, өндеусіз, жабайы әлемнен айырғанда осы туралы ойланған еді. Осы айырмашылық жасанды, өнерлі мен табиғи, өнерсіз нәрселердің оппозициясынан да байқалады.

Философия тұрғысынан мәселе мәдениеттің анықтамасында емес, адамзаттың әлеуметтік болмысын сақтау ісіндегі эволюция нұсқаларын анықтауда. Мұндағы ең басты нәрсе сақтау мен жаңарудың нақты кескіндерін суреттеуде, олардың өзара байланысын табуда. Мәдениеттану жатынан келсек, әрбір нақты мәдениет әлеуметтік болмыстың жандануы мен жаңаруының белгілі баспалдақтары ретінде көрінеді. Бұл тұрғыда мәдениеттің ең басты мәселесі адамзат болмысының жандану мен өзгеріске түсуінің, немесе жаңару нұсқаларының арақатынасы. Бұл мәселенің жалпыға бірдей әмбебап шешімі жоқ. Егер адамзаттың ертедегі қауымдастықтарында басты қалып ретінде әлеуметтік ұйымның өзгерместігін қамсыздандыратын дәстүр көрінсе, одан кейінгі кездері жаңарудың маңызы артады, ал соңғы онжылдықтарда әртүрлі дәстүр мен түрлі жаңашылдықтың өзара кірігуі басты бағытқа айналғандай.

Мәдени-тарихи нұсқалар ілімі — тарихты әртүрлі біртұтас өркениеттердің қауымдастығы ретінде пайымдайтын тарих философиясының бағыты. Әбір мұндай өркениет өзіндік, ешкімге ұқсамас заңдылығы негізіңде дамиды, ол ешқандай өзге мәдени тұтастыққа тәуелді емес.Мәдени-тарихи нұсқалар ілімінің көрнекті өкілдері — Н.Я. Данилевский, К.Н. Леонтьев, О. Шпенглер, А. Тойнби.

Мәдени-тарихи нұсқалар ілімі ұғымын Н.Я. Данилевский (1822-1885) енгізген. Оның ойынша, прогресс өркениеттің әмбебап бір нұсқасында ғана жасалмайды, ол әрбір нұсқаның даму дәрежесіне байланысты өркендейді. Данилевский өркениеттерді басты нұсқаға бөледі — мысырлық, қытайлық, көнесемиттік, үнділік, ирандық, еврейлік, гректік, ұрымдық, герман-романдық, немесе, еуропалық және даму барысындағы славяндық (дамулары күштеп үзілген мексикандық және перуандық нұсқаларды санамағанда). Қытайлық және үнділік сияқты оңашаланған өркениеттермен қатар Данилевский мысырлықтан герман-роман нұсқасына дамыған мұрагерлі өркениеттердің маңыздылығын баса айтады. Бірақ бұл мупагерлік тікелей қабылданбайды, ол өзінің мерзімін тауысқан бұрынғы өркениеттің топырағында пайда болған жаңа дербес нұсқа ретінде қалыптасады. Тарихи прогрестің ұғымы тек қана мұрагерлі нұсқаларға қатысты. Егер мәдени-тарихи нұсқа жағымды тарихи тұлға деп аталса, біртұтас нұсқа жасамай, өзі құрып кету қаупінде өркениетке тек қана күйреу әкелетін этномәдени бірлестіктер (ғұндар, түріктер) жағымсыз тұлға деп аталады.

К.Н. Леонтьевтың (1831-1891) ілімі бойынша, белгілі өркениеттің дамуы мен күйреуі бірнеше сатыдан тұрады қарапайым бастаудан гүлденген күрделілікке көтерілу, одан қайталанған қарапайымдылыққа түсіп, жалпыландыратын араласудан өтіп, күйреуге ұшырайды.

О. Шпенглердің (1880-1936) ілімі мәдениет пен өркениеттің айырмашылығына құрылған. Мәдени тұтастықтың орташа ғұмыры 1200-1500 жыл. Мәдениеттің даму барысында оның негізі, немесе, нәрі бұрынғы икемділігінен, өміршеңдігінен айырылып, белгілі жүйені сақтау қызметіндегі өлі қағидалар қалыбына айналады. Осының негізінде мәдениет өркениетке ауысып тірі өмірмен, нақты дамумен байланысын жоғалтады. Шпенглер өркениеттерді сегіз басты нұсқаға бөледі — мысырлық, үнділік, бабылдық, қытайлық, аполлондық, майя, магикалық қазіргі кезде өлі нұсқаларға және фаусттық (батыс еуропалық) қазіргі кезде тірі өркениетке. Сонымен катар, жаңа пайда болған орыс мәдениеті.

А. Тойнби (1889-1975) өзінің өркениеттік ілімін сұрау мен жауап диалектикасына құрған. Әрбір өркениет өзінің туған ортасына тәуелді. Олардың өмір айналымы төмендегі ұғымдардан тұрады — арғы тарихы жоқ пайда болу кезеңі, өмірсүйгіш қуаты мол даму кезеңі және өмірлік қуаты таусылған шаршау, күйреу һәм азып біту кебендері. Сонымен қатар дамып жетілмеген, немесе, дамудың белгілі кезеңінде қатып қалған өркениеттердің де болуы мүмкін.

Өркениеттің даму мәнісі оның белгілі жағдайдың сұранысына жауап беруіне байланысты. Егер ондай жауап берілмесе қоғамның өмірінде шаршау мен күйреуге әкелетін кері даму басталады. Сыртқы және ішкі жағдайға қатынасты қалыптастыру жұмысын коғамның қуатты бөлігі — өнерлі азшылық жүргізеді. Өркениеттің даму және күшею барысында билік өктемді азшылыққа көшеді. Олар өнер мен дарынға емес, өктемдіктің материалдық құралдарына сүйенген өзгеше тап құрайды. Көпшілік бұл бағытқа қарсылық көрсете бастағанда өркениет бірлігі бұзылып, ішкі пролетариаттың пайда болуына әкеледі. Сонымен бірге өркениет аумағында әлі белгілі тұтастыққа біріге қоймаған сыртқы пролетариат төбе көрсетеді. Бұл қосарланған дүмпу өркениеттің күйреуіне әкеледі, бірақ, жан-жақты ойластырылған ішкі саясат арқылы мұндай қатердің алдын алуға болады. Осындай дағдарыстың нышандарын Тойнби қазіргі батыс өркениетінен байқайды. Дағдарыстан шығу жолын Тойнби рух бірлігінен күтеді. Оның ойынша, барлық ықпалды діндерді біріктіріп, бүкіләлемдік діннің жобасын жасау керек. Тойнбише, әлемдік діндердің дамуы өркениеттердің біртоғалығының орнына келетін тарих бірлігі мүмкіндігінің кепілі.

Әлемдік тарихи және рухани-мәдени бірігу барысының екінші жағы — батыстану, яғни, батыс ғылымы, технологиясы, өнеркәсібінің ықпал шеңберін кеңеюі. Тойнбише, мұнда жағымды және жағымсыз жағдаяттар бар. Батыстанудың өркендеуі батыс өркениетіне ерекше жауапкершілік жүктейді.

Қорытып айтқанда, өркениеттік тәсілдің ерекшелігі, еуропалық тарихтану ой машығының басты ұстанымы - әлемдік тарихтың бір мағынадағы, бірбағытты даму нұсқасын мойындамау, оның орнына жеке өркениеттердің және өзара байланысу концепциясын ұсыну.

Мистицизм (грекше mistikos — сырлы, жұмбақ) — білімнің объектісін жанмен сезіну арқылы тура білуге болады дейтін діни-философиялық ілім. Болмысты мистика арқылы ұғыну рәсімі әлемді бейнелер, сезімдер, таңбалар арқылы қабылдау ұғымына қарама-қайшы. Егер тар мағынада алсақ, Мистицизм дегеніміз құдаймен ешбір дәнекерсіз тура араласу Тәжірибесі, осы сезімнің қуанышты, Болмыстың бірлігін сезіну діни практикасы.

Пантеисттік діндерде мистицизм адамның тұлғасыз шектен тыс Абсолютін осы Абсолют үкімі арқылы бірігу деп пайымдалады. Теисттің жүйелерде имандының өз иманымен сұхбаты ретінде зерделенеді. Және бұл сұхбат құдай үкімі бойынша тана емес діндардың ерікті қалауы негізінде де жүзеге асады.

Номадология — қазіргі постструктурализмдегі ең жаңа бағыт. Бұл бағыттың тірлік етуі Ж. Делез бен Ф. Гваттаридің Капитализм және шизофрения (1972-1980) деген кітабына байланысты. Н. басты ұстанымдары осы жұмыстың екінші томында баяндалған. 1972 жылы шыққан бірінші томы Анти-Эдип деп аталған еді. Екінші томды қалыптастыру барысында Делез бен Гваттари оған кіріспе ретінде Ризома деген жеке кітапша шығарды.

Ризома постмодернистік сананың бейнесі, ол - орталығы жоқ және кеңістікке жайылған ау сияқты құрылым. Егер тереңде орныққан тамыр отырықшы мәдениетке тән болса, жер үстінде сусыған ризома көшпенділер мәдениетін бейнелейді. Себебі, көшпенділер кеңістікті бөлмей, кеңістікте бөлінеді. Егер деконструкция классикалық философия дәстүрі ішінде қызмет етсе, Делез бен Гваттари дәстүр сыртына шығуға тырысады, ойлаудың жаңа кеңістігін иемденгісі келеді. Ризомада сыни түрде постструктурализмнің басты тақырыбы зерделенеді, бар болу метафизикасы сыналып, әйгілеу ұғымы жоққа шығарылады.

Авторлардың ұсынуынша, қазіргі ең өзекті нәрсе тамыр — кітапқа негізделген керек-кітапты әлем бейнесі ретінде жоққа шығарушы қаңбақ-кітап. Кітаптың бұл түріне автор-субъект, әлем-объект, әйгілеудің біртұтас орталығы деген ұғымдарды қолдана алмайсыз. Оған Антонмен Арто тұжырымдаған мумиесіз дене деген бейнелі анықтамасы дәл келеді. Мұндай дене "ылғи да болмыс-бітімді күйретеді, маңызы жоқ бөлшектерді, таза қуаттарды қозғалысқа түсіреді, соның нәтижесінде өзіне жоқ субъекті қосып, оларға қуаттың ізі ретінде тек ныспы қалдырады". Сөйтіп, кітап ұжымдық сөйлеу құралына айналады. Себебі, оның машина іспетті құрылысында сөйлеудің біртұтас субъектісі жоқ, ол әрқашанда өзге құрылымдарға сілтеп, тек өзге мүшесіз денемен бірлікте ғана тірлік етеді.

Қаңбақ ұғымының тарихи бастауы ретінде көшпенділердің қоғамдық құрылысы алынады. Расында да, көшпенділердің өткені де, болашағы да жоқ, олар тарихқа емес, кең географияға және икемді орналасуға иелік етіп, көрінеді де әрдайым өсе береді.

Ницшенің айтуынша, көшпенділер ешбір себепсіз, ақылсыз, ешбір алғышартсыз, қомағай тағдыр сынды пайда болады.

Көшпенділер мемлекетке қарсы соғыс машинасын ойлап тапты. Соғыс машинасы мемлекет механизміне кірмейді. Егер мемлекет әскер құраса, онда соғыс машинасы хұқық негізінде үкіметпен бірігеді, немесе өз дербестігі бар мемлекетке соғыссыз-ақ күн көруге болады. Соғыс машинасы мен үкімет арасындағы айырмашылықты Делез бен Гваттари ойын пәлсапасынан алған мысалмен өрнектейді. Шахмат ойыны го ойынымен салыстырылады. Шахмат фигуралары — таңбалау бөлшектері, оларда ішкі қасиет пен сыртқы міндет бар. Мысалы, ат фигурасының қасиеті ат, пешканың қасиеті пешка болу. Го ойынының құралы — фишкалар, қарапайым арифметикалық тобыр, кішкентай тастар, тарылар. Онда ешбір қасиет жоқ. Олар жой біреулер — еркек, әйел, қоңыз. Олар ұжымдық соғыс машинасының бөлшектері болған соң, ішкі қасиетімен дараланбай, жағдайға икемділігімен қымбат. Шахмат пен го арасындағы айырмашылық кеңістік тұрғысынан де көрінеді. Шахмат кеңістігі — таңбаланған, бір орталықтан басқарылатын, шектеулі кеңістік. Го ойынында фишкалар ашық кеңістікте шашылады — қозғалыс тоқтаусызға айналып, бағыт пен бағдардан айырылады.

Го номасы шахмат мемлекетіне қарсы, номос полиске қарсы. Себебі шахмат кеңістікті таңбалап, таңбадан айырады, ал го кеңістіктен, кеңістіктен айырады... Өзгеше әділдік, өзгеше қозғалыс, өзгеше ырғақ (Д бен Г).

Номадолгтардың бір біріне қарсы қоятын екі ғылыми нұсқа — компарс пен диспарс. Компарста ғылым объектісі өзгеріске түседі. Диспарс - көшпенділер ғылымының қағидасы — ешнәрсені өзгертпей, тұтас күйінде қабылдайды. Ол бір біріне материя мен форманы емес, материал мен қуатты қарсы қояды. Көшпенділердің кеңістігі сызып-бөлінген Эвклид кеңістігіне қарсы сырттан қарауға емес, ұстасуға, байланысуға арналған. Бұл түрлі-түсті кеңістік көпшіліктің арнайы түрі орталығы жоқ, өз кеңістігін еш сызып-бөлмейтін қаңбақ үйіндісіне жақын.

Біз жағада тұрып, бір бағытты және бірнеше тарауға бөлінген ағынға қарамаймыз, керісінше, өзіміз осы арынды ағынның ішінде кетіп барамыз, өзгеріс ағыны біздің өзімізді сүйреп барады. (Д бен Г).

Көшпенді кеңістік үстінде көш түзейді, бірінші көштен екінші көшке ілгерілейді. Бірақ бұл көштер алған бағытқа тәуелді, ал отырықшылар үшін белгілі орын өзіне деген бағыт қалыптастырады.

Көшпендінің өмірі — интермеццо. Бұл ғажап анықтама, себебі, егер операның басы мен аяғы болса, интермеццо аз уақытта айтарын ұғындыра білетін жанр. Сол сияқты көшпенді өмірінің мағынасы да өмір сүру дағдысына байланысты. Онда өзінен тыс мақсат, өзімен шектелмейтін сыр болмайды. Егер көшпенді бір нүктеден екінші нүктеге қозғалса, нақты мұқтажы үшін қозғалады. Көшпендінің маршруты жол ұғымына мүлде қарама қайшы.

Бөліп-сызылмаған ашық кеңістікте ол адамдарды (немесе, малды) бөледі. Жол, керісінше, шектеулі кеңістікті бөледі. Егер көшпенділер шекарасы маршрутқа қарай ауысып тұрар тақыр кеңістікті бөлсе, отырықшы халықтардың кеңістігін дуал шекара, жолдармен бөлініп-еншіленген.

Тойнбиді қайталасақ, көшпенді қозғалмайтын адамға жақын. Мигрант — қашқын, ал көшпенді болса ешқайда қашпайды, ол тақыр кеңістікке сіңісіп кеткен.

Терек ұғымы саяси басқарудың негізін құрайды. Оның дәстүрлі ұстанымдары — логос, идея, ұғым, парасат, субъект — , үкіметтің ой ісіндегі әйгілеу құралы. Н. Көне нұсқаның орнына ойлаудың жаңа нұсқасын қорғамайды, ол ойдың өзін - көшпенді қылуға ықпал жасайтын әлеуметтік құрылымды көксейді. Мұндағы мәселе саясаттың көшпендіге тон ой еркіндігіне көтеріле алуында. Терек-кітаптың күйреуінің мағынасы кітап өлімінде емес, кітап оқудың жаңа тәсілін табуда.

Ойын — адамның өз-өзін әйгілеуінің мүмкіндік әлеміне нақты ашықтығын білдіретін еркін нұсқасы. Жарыс, немесе, белгілі хал-ахуалды өнерлі түрде көзге елестету арқылы жүзеге асады. Ойын да адам дағдылы жұмыскерлік, яғни, пайдакүнемдік аясынан шығып кетеді. Ойынның мақсаты әрқашанда одан тыс болмай, ойнау барысының мүдделерін мүлтіксіз сақтауға негізделеді. Ойынның тоқтатылуы қатысушылар үшін зиянсыз, олардың күнделікті тіршілігіне нұқсан келтірмейді. Әдетте ойынды біріншіден, ойлылыққа, екіншіден, арзанқол пайда мақсаттарына қарсы қояды. Ойын расында да ойлы қызметке жатпайды, себебі адамға бір сәтке белгілі қызмет атқарып, келесі сәтте одан бас тартуға болады, ол әртүрлі мақсат, қызмет, ниет арасында тепе-тендік сақтауға ерікті. Ойынның арзанқол пайдаға жатпайтыны, оның мақсаты сыртқы пайдаға жету емес, ойыншының қабілетін ашу, оған өз мүмкіндіктерінің иесі екенін сездіру. Қысқаша айтқанда, ойын барысында адам өзінің бір нұсқалылығын жеңіп шығуға және қоршаған заттар мен қатынастардың қарабайырлығынан безінуге мүмкіндік алады.

О.-ға қарама қайшы нәрсе ойлылық емес, - зорлық. Ол тек ойын әлемін бұзбайды, ең өкініштісі ол өзінің қарсы әлемін орнықтырып, кәдімгі күнделікті өмірді күйретеді. Зорлық бүкіл қоршаған ортасын ардан тайдырады. Ойынға тән әлем арасына зорлықтың ешбір түрін кіргізбейді. О.-ды, тіпті, әлемнің белгілі нүктесінен зорлық көлеңкесін өшіруші оқиға деп анықтауға болады. Тұрмыс заңдылығына көнген күнделікті тіршілігімізде О. әлемді алдын ала өзгертудің көрінісі іспетті.

XX ғасырды екінші жартысында О. ұғымының философияның онтологияға қарай бет бұрысындағы орны ерекше. Егер философия таным мен ойды, адам қызметінің этикалық, эстетикалық қалыптарын болмыс байланысы ретінде пайымдауға бейім болса, О. осы байланыстардың ең маңызды нұсқасының бірі. Егер философия болмыстың құрылымдарын пайымдауда, олардың үнемі жалғасуына, тәртібіне, өзгермелігіне аса назар аударса, О. осы өзгермелі өзара қатынастардың бейнесі іспетті.

Сонымен, бұрын философия үшін шеткері болған О. ұғымы қазір оның ең өзекті құралына айналып, адам мен адам, адам мен табиғи және жасанды жүйелер арасындағы негізгі қарым қатынастардың түсіну тәсілі ретінде көрінеді.

Ойын ілімімен айналысқан қазіргі философтар қатарында Й. Хейзинға, Х-Г. Гадамер, Р. Гвардини, Н. Гартман, JI. Витгенштейнді, Дж. Мореноны атауға тиістіміз.

Ригведа — үнді мәдениетінің ең көне діни және әдеби ескерткіші. Ғалымдардың айтуынша, оның жырлары б.з.д. XV-VI г. шамасында келген.

Егер Веда үнді арийлердің қасиетті білім жинағы болса, Ригведа — жырлар жинағы. Бұл жинаққа сол заман білімінің құдайлар, жын, ғарыш, ритуал, әлеуметтік құрылым, этикалық құндылықтардың бүкіл жиынтығы кірген. Бірақ Ригведа құдайларды жырлауға арналған мінәжат ескерткіші болғандықтан, оның авторлары тәңірлерді арийлер жағына шақырумен болған. Олардың міндетіне тәңірлерді мадақтау, олардың батырлығы мен қасиеттілігін жырлау, құрбандық қабылдауға шақыру, арийлер үшін көмек сұрап, жалбарыну сияқты көптеген әрекеттер кірген. Бұл арада құдай мен отан жалбарынушының арасындағы айырбас ахуалы тән. Көне замандарда тәңірге ықпал етудің құралы жыр деп саналған. Үнділік жыршылар — ришилердің (бұл арада жыршы мен риши лексемаларының ұқсастығына назар аударыңыз) айтуынша, жыр тіл шеберлігі арқылы "тоқылады" (Абайдың сөз қолданысында кездесетін "қиыннан қиыстырып деген тіркесті еске алыңыз), сондықтан оның көптеген жасырын мағынасы бар. Қасиетті сөздің бұл аса биік шеберлігі ришилардың тоқталмас легі арқылы шырқау шегіне жеткен. Мифология мен үрдіс-рәсім жағынан РВ Авестамен ұқсастық коп. Осы екі ескерткіштің алғашқы жырлануы Орталық Азияда басталғандықтан, олардың ертедегі түркі-монғол халықтарына ықпал еткені сөзсіз. Оның дәлелі ретінде осы өңірде мол мұра қалдырған жыршылар мен жыраулар дәстүрін атауға болады.

Сана-сезім (лат. Cum scientia — санамен бірге) — әрбір адамың өзінің тірлігін және әрекеттерін сезінуі. Тірлік ету аз, сол тірлік етуіңді сезсең ғана саналы болғаның. Міне, осы қосарлану арқылы адам табиғат заттарынан бөлінеді. Бұл туралы Гегельдің тамаша анықтамасы бар: "Табиғаттың заттары тура және жалқы түрде тірлік етеді, ал адам болса, ол рух болғандықтан, қос тірлікке иелік етеді. Бір жағынан, ол табиғат заттары сияқты тірлік етеді, бірақ, екінші жағынан, ол өзі үшін де тірлік, өзін өзі зерделеп, өзі туралы ұғым қалыптастырады, өзі туралы ойланады және осы қызметінің арқасында рухқа айналады". (Гегель. Эстетика. 1835).

Психология тұрғысынан сана бір жағынан жарық сияқты көрінсе (сезіну дәрежесіне байланысты біздің ойлармыз анық, немесе, анық емес), ал екінші жағынан, ниеттену һәм назар аудару қуатына байланысты. Іс жүзінде сезіну барысы назар аудару күш-қуатын да, ұшқыр қиялды да қажет етеді.

Сана-сезім еске сақтау қабілеті және өз-өзіңді қайта тексеру арқылы жүзеге асады. Бұл тұрғыда рефлективтік сана-сезімнің жандануы үшін, әрекет тоқтатылуға тиіс (Гамлет ситуациясы). Егер адамзат тірлігінің ерекшелігі сол тірлікті сезінуге тәуелді десек, сана-сезім үшін де алдымен тірлік керек.

Сана-сезім екі нұсқада тірлік етеді: тұлғалық және қоғамдық. Сана-сезім мазмұны адамның қызметі арқылы жүзеге асады. Сондықтан ол ниет пен идея ретінде көрінеді. Идея тек қана білім емес, болашақты жоспарлау, практикалық әрекетке бағытталған ұғым. Идеяны жүзеге асыру үшін қайрат керек. Мұқтаждық пен қайрат Сана-сезім маңызды қосындысы. Әлеммен өзара байланысу арқылы адам отан қарым-қатынасын қалыптастырады. Ол үшін тек ой емес, сезім де қажет.

Таным адам ішкі әлемінің қосындылары: мұқтаждық, қызығу, сезім, қайрат, еске сақтау қабілеті — бәріне де кірігеді. Осының бәрі адамды өз-өзін сезінуге, өзіндік Сана-сезім (самосознание) әкеледі.

Сана-сезім зердеден тыс (бессознательное) нәрселерге де байланысты. Фрейдизмде зердеден тыс нәрселер табанды түрде санаға қарсы қойылып, адам ғұмырындағы ең маңызды нәрсе деп тұжырымдалады. Бірақ Сана-сезім басты санайтын өзге де көзқарас бар. Зердеден тыс нәрсені санадан бөліп тастауға болмайды. Ол сана қызметінің жемісі. Бұрын санада бар нәрсе зердеден тыс нәрсеге кешеді. Сонымен бірге, адам психикасының тереңіндегі зердеден тыс нәрселер қайтадан Сана-сезім айналуы мүмкін.

Сопылық дүниетаным (ар. саф — таза, аль-саффа — садақа жинау, суф — жүн, жүн шекпен) — исламда 8-9 ғ. Пайда болған діни-мистикалық ілім. Сопылық ілімнің ислам әлемінде кең таралуы Джами, Руми, аль Фараби, аль Ғазали, Хафиз, Омар Хайям секілді исламның классикалық кезеңінің ойшылдарына байланысты.

Сопылық ілім адамды жетілдірудің жеке дара діни-мистикалық жүйесі болғасын, онда эзотерикалық сипат басым. Сопылық жолға түсу алдымен ұстаз табудан басталады. Кейін ұстаздың бақылаумен мүрит психофизикалық жаттығуларға көшіп, сопылық танымның ілімдік негіздерін ұғынуға көшеді.

Сопылық Тәжірибе арқылы күнделікті білімнің сыңаржақтылығы әшкереленгесін шәкірт дүниені өзгеше тани бастайды: әртүрлі заттардың, дүниенің төрт бұрышының қарама-қайшылығы сыдырылып, бірлігі айқындала береді.

Бұл бірліктің негізі ретінде сопымен байланысқа түскен Ақиқат көрінеді. Сопылық жолға түскен танымның үш сатысынан өтеді: шариатты тану, тарихатқа түсу, хақиқатқа жетіп, "фана" болу. Орта Азияға кең тараған Қожа Ахмет Яссауидің ілімі бойынша сопылықтың төртінші сатысы бар, ол — марифатқа жету.

Христиан дінімен салыстырғаңда исламның құдайы суретпен бейнеленбегендіктен сопылықта микрокосм макрокосмда жоғалады. Сондықтан "фана" ахуалындағы сопымен Алла арасында айырма жоқ.

Аль-Халладж, аль-Бистамилар өздерін хақпен теңеген. Бірақ сопылық тұрғысынан "фана" буддизмдегідей жолдың ақыры емес, адам жанының мәңгілік ғұмырға көшуі.

Сопылық жолының өзге діндермен ұқсастығы оның көп мәдени ықпалдан өтуін айғақтап, көптеген философиялық және танымдық сауалдар туындатады.

Қазіргі араб ғалымдары Еуропадағы көптеген рыцарлық, масондық (қасиетті Августин, Ассиздік Франциск, Фома Аквинский, Дуне Скотт және т. б.) христиан философтарын еуропалық сопылық дәстүрге жатқызады.

Орта Азиямен Қазақстаңда орта ғасырдан бері сопылықтың Яссауи және нақышбандиалар бағыттары таралған.

Таңба — өзге заттың орнын толтырушы, әйгілеуші һәм белгілі бір хабарды сақтау, қайта өңдеу және жеткізу үшін қолданылатын зат.

Егер таңбаның өзі денотат қызметін атқарса, оны қоршайтын мағыналық кеңістігі коннотат деп аталады.

Таңба ұғымының пайымдалуы философия, логика, лингвистика, психологияда маңызды орын алады. Таңба ұғымының танымдық қасиетін таразылауға антикалық философтар коп зейін бөлген (Платон, Аристотель, стоиктер), бұл мәселемен XVII-XVIII ғғ. Философтары да айналысқан. XIX- XX гг. Таңба туралы арнайы ғылым — семиотика пайда болды (Пирс, Моррис, Соссюр, қазіргі структуралистер).

Таңба табиғатын зерделеу барысында Таңбаның пайдаланылатын ерекше әлеуметтік жағдайларды анықтау өте маңызды. Ондай жағдайлар тіл мен ойдың даму барысына тығыз байланысты.

Стоиктердің ілімі бойынша, таңбалардың мағынасы олардың құрылымының екі жақтылығынан көрінеді, яғни, тура қабылданатын (таңбалаушы) һәм мағынаға ие (таңбалаушы) құбылыстардың біртұтастығынан. Осы байланыстың түрлі нұсқасынан түрлі анықтамалар туындайды.

1867 жылы Ч. Пирс таңбаны үш түрге бөлген — индекстік, иконикалық, символикалық. Р. Якобсонның айтуынша бұл анықтама екі қарсы бөлінуге негізделеді — нұсқаулық пен ұқсастықтың және дәйектілік пен шарттылықтың қарама қайшылығына. Индекстік (нұсқаулық) қатынаста таңбалаушы мен таңбаланушының арасында нұсқалау байланысы болуға тиіс. Иконикалық қатынаста белгілі қажетке байланысты қарапайым ұқсастық басым. Символикалық таңбада таңбалаушы мен таңбаланушы ешбір нақты байланыссыз бір біріне теліне береді.

Қоғамдағы байланыс құралы ретіндегі тілдер құрамына кіретін таңбаларды қатынас таңбалары деп атайды. Соңғылар жасанды және табиғи таңбалар жүйелеріне бөлінеді.

Таңбалар ілімінің жасалуы үшін математикалық логика мен метаматематика аясында жүргізілетін таңбалар жүйелерінің зерттелуі өте маңызды. Осының бәріне қарамастан таңбаның қордалы концепциясын жасау мәселесі әлі шешілген жоқ.

Тарихтану немесе тарих философиясы — адамзат тарихын пайымдау ілімі. Тарихи сананың шынайылығы, бағыты, даму нұсқалары жөнінде пікір қалыптастырып, тарихи дамудың әмбебап, жалпыға бірдей заңын табуға, абсолюттік мағынасын зерделеуге тырысады.

Тарих мән-мағынасын түсіну үшін оның белгілі метафизикалык тұрғыдан қарастырылатын кезеңдерін табу керек. Дәстүр бойынша мұндай кезеңдер үшке бөлінеді — тарихи дамудың мағына құрастырушы мезгілін негіздейтін тарихтың басы, бүкіл ішкі заңдылығын ашатын тарихтың ақыры және осы екеуінің арасында тірлік ететін мұрагерлік нұсқалары. Тарих философиясының тәсілі антикалық мәдениетте қалыптасып, еуропалық және исламдық ортағасырлық мәдениетте дамып, шарықтау шағын еуропа философиясының классикалық метафизикалык жүйелерінде һәм XX ғасырдың христиан дәстүріне жақын ағымдарда табады.

Дәстүрлі шығыс мәдениеті (қытай және үнді-буддалык) адам мен дүниенің қарым-қатынасын өзгеше пайымдайды, сондықтан мол тарихи мұраға иелік еткенмен, арнайы тарихтану ілімін тудырмайды.

Егер түрік тарихына келсек, түрік халықтарының тарихи санасы көшпенді және отырықшы тіршіліктің арақатынасына байланысты. Көшпенді түрік-монғол халықтарының басты мақсаты көшпенділікті сақтау. Осы тұрғыда олар үлкен саясат ұстанады. Отырықшы халықтарды жаулап алып, оларға мемлекеттік нұсқа жасап береді. Бірақ кейін отырықшылардың биік мәдениетінің ықпалына түсіп, өркениеттік қалыпқа ауысады. Көшпенділер адамзат тарихының шешуші кезеңдерінде қолданатын күш сияқты. Олар найзағай сияқты тауарих көгін кесіп өтеді де жоқ болады. Олардың принципі — жою арқылы тудыру, тудыру арқылы жойылу. Өрмекшінің әрекеті сияқты олар ылғида ұрғашы өрмекшілерге жем болуда. Мәдениетті ойлап табушы еркек, бірақ оны сақтап, дамытушы — әйел. Көшпенді мен отырықшылардың мәдениеті осы жыныстық қатынасқа құрылған іспетті. Егер Атилла мен Шыңғысханды Еуропа халықтары Тәңірінің қамшысы десе, расында да көшпенділер араласқан тұста отырықшылардың тарихы қарқынды түрде дамыған. Көшпенділер еуропалықтардың ықпалына көнбеуімен қымбат. Азия Еуропадан өзгеше, осы өзгешелікті сақтағанда ғана түрік-монғол халықтарының мағынасы сақталады.

Орталық Азия Еуропа мен Азия арасындағы көпір емес, дербес ел, өзгеше өркениет. Егер Ай сәулесі Шығыстан дейтін тұжырымды мойындасақ, Орталық Азия шығыстың темірқазығы һәм ежелгі бастауы.

Тіл — әртүрлі дәрежедегі адамзат қатынасын қамсыздандыратын таңбалық жүйе ретінде ойлау, ақпаратты сақтау және тарату ісіне жауапты. Тілдің таңбалық табиғаты ежелгі гректерден бастап зерттелген. Платонның Кратил диалогында мынадай сауал қойылған — тіл мазмұны формаға қалай орнығады "табиғи түрде ме?", "келісім бойынша ма". Диалоггың басты кейіпкері Сократтың айтуынша, ұқсастық арқылы әйгілеу шартты таңбаларды пайдаланудан басым, бірақ келісім, әдет, дәстүр сияқты қосымша факторлар да әсер етеді. Стоиктердің ілімінде таңба таңбалаушы мен таңбаланушы қатынасы арқылы жасалатын мән ретінде қарастырылады. Таңба мен таңбалау туралы ілім өзінің кейінгі дамуын Августин және көптеген орта ғасыр схоласттарының жұмыстарында табады.

XIX ғасырдың 60-70 жылдарында иелік тілтанушы Д. Уитни тілді ерікті және шартты белгілердің жүйесі деп тұжырымдайды. Оның ойларын қолдаған Ф. Де Соссюр таңбалаушы мен таңбаланушының байланысында еш мағына жоқ, ол өз-өзінен пайда болатын құбылыс деген қағидаға басты назар аударды. Соссюр тіл мен сөйлеудің қарама-қайшылығын бөліп-жарып, тіл мазмұнының төрт қосындысын табады: таңбалық құрылым ретіндегі тіл, әлеуметтік-тарихи парызын атқарудағы сөйлеу қызметі, тұлғаның тілді игеру ретіндегі тілдік қабілеті және осы қабілетті жүзеге асыру ретіндегі сөйлеу. Сонымен, Соссюрше тіл дегеніміз аралас-құраластық үшін керекті жүйеленген зандылықтар қосындысы. Басқаша айтқанда, сөйлеу дегеніміз тілдің тұлғалық бейнеленуі. Соссюрдың осы ойларын кейін американдық философ Ч.С. Пирс дамытады.

Гуссерльдің сана феноменологиясын жаңа сатыға көтерген М. Хайдеггер тілдің онтологиялық болмысын ашып береді. Тіл өзі туралы ең алдымен сөйлеу арқылы әйгілейді. Бірақ сөйлеу үшін ең алдымен тыңдай білу керек. Ол үшін үнсіздік құбылысы да маңызды. Себебі үнсіз қалғанда ғана адам тыңдап, ойлай алады. Ойлау түсінуге әкеледі. Осының нәтижесінде, Хайдеггерше, тіл дегеніміз сөйлеу, тыңдау, үнсіздік пен түсіну құбылыстарының бір тұтастығы.

Егер Хайдеггер Ойлау барысы тіл негізінде жасалады десе, Л. Витгенштейн философияның бүкіл проблемаларын қате сөз қолданыстардан іздейді. Шығармашылығының соңғы кезеңінде жазылған Философиялық зерттеулерінде Витгенштейн философияны тілдік қолданыстардың мағынасын айшықтауға арналған белсенділік деп таниды. Философиялық жалпылама анықтамаларды Витгенштейн тілдік ауру деп санайды. Сондықтан философтың мақсаты таза дәрігерлік сипатта: ауруды жазу. Хайдеггер сияқты Витгенштейн де тілдің мәнісін табудан бас тартады. Оның мақсаты, әртүрлі тілдік ойындарды суреттеу мен жіктеу. Жалпыламалыққа қарсы Витгенштейн барлық ойындарға тон деп тек ағалы-інілі туыстық ұқсастықты ғана мойындайды. Міне, осы аса номиналистік концепцияға сүйеніп, ол жалпы ұғымдар жасалу ілімінің классикалық нұсқасы платонизмге қарсы шықты.

Феноменология — XX т. философиясының ықпалды бағыты. Феноменологияның тура мағынасы құбылыстарды суреттеу немесе зерттеу. Феноменология классикалық бағытқа айналуы Э. Гуссерльдің есіміне байланысты. Феноменология ұстанымдары бойынша, әлем дегеніміз әлемнің санада құбылуы. Зерттеушінің назары әлемге емес, әлемдегі заттарға емес, соларды ұғынудағы сананың әрекетіне аударылуға тиіс. Әлемнің санада құбылуы феномен деп аталады. Болмыс оның санадағы құбылуы ретінде алынғанда ғана біз нағыз танымға, таза ақиқатқа жетеміз. Сананың басты сипаты ретінде Феноменология интенция саналады. Интенция дегеніміз — сананың затқа бағытталуы. Егер жоғарыда санадан тыс болмыс жоқ десек, іс жүзінде таза сананың болуы да мүмкін емес. Сана тек бір нәрсе жөніндегі сана ретінде тірлік етеді. Заттың санада берілуі емес, сананың затты қабылдау нұсқасы қымбат. Miнe, осыны түсінгенде тана феноменологиялық редукция жасалады. Ондай жағдайда өзге әлемнің бәрі жақшаға шығарылып, зерттеуші оның санадағы бейнесімен ғана қалады. Осы бейнені зерделеу барысы ингенционалдық талдау деп аталады. Мұндай талдаудың негізінде бір жағынан белгілі мағынасы бар сананың объектісі бөлінсе, екінші жағынан құбылудың - өзгермелі тәсілі, сананың өзгермелі нұсқалары дараланады. Бұл бір-біріне тәуелді құбылыстарды Гуссерль ноэзис және поэма деп атайды. Ноэзис — сананың интенционалды нұсқасы, поэма — санаға өзгеріс енгізетін оның нақты мағынасы. Сөйтіп, феноменологиялық редукция арқылы сананың поэтикалық және поэматикалық кұрылымын суреттеуге болады.

Феноменология маңызды ұғымдарының бірі интерсубъектілік.

Гуссерль феоменологиялық редукцияны үш түрге бөлген: психологиялық, эйдетикалық, трансенденталды. Осыған байланысты феноменология зерттеудің үш дәрежесі бар: дескриптивтік, эйдетикалық және трансенденталды феноменология.

Психологиялық редукция психикалық Тәжірибенің таза нәтижелеріне арналған. Феноменология редукцияның бұл сатысында зерттеуші Тәжірибе шеңберінде қалады.

Эйдетикалық редукция жасалғанда феномендердің тәжірибеден тыс таза мағынасы зерделенеді. Бұл тәсіл қиялдың еркін нұсқалары деп аталады.

Трансценденталды редукцияда субъекті мен объект бір біріне кірігіп, жаңа мағына жасайды.

Шығармашылығының соңғы кезеңінде Гуссерль өмірлік әлем ұғымын енгізеді. Өмірлік әлем трансенденталды субъектіліктің жемісі. Әрбір тұлғаны қоршаған орта қалыптастырса, жеке субъектіні тану аз, оны өмірлік әлемімен бірге тұтас ісрделегеніміз жөн.

Философия — тар мағынада таза батыстық құбылыс. Зердеуи ой дамуы барлық елдерде болған. Әсіресе, көне шығыс өркениеттерінде. Бірақ дін мен мифологиядан өзгеше дүниетаным ретінде ол тек Ежелгі Грецияда қалыптасқан. Философия дегеніміз данышпандық емес, ол данышпандыққа махаббат. Философос деген тіркес грекшеден данышпандықты сүю деп аударылады. Мұндағы ең басты нәрсе философ пен данышпандықтың арасындағы арақашықтық. Дәстүрлі мәдениетте мұндай арақашықтық мүмкін емес. Көріпкел, балгер, абыз данышпандықтың тура көзіндей, оның жердегі орынбасарыңдай көрінеді. Ойлау олардың міндеті. Ал философ болса, сырттан келіп, ойлау ісіне өз еркімен кіріседі. Гректердің жаңалығы, данышпандық бірден берілмеуі мүмкін, бірақ оған көз алдындағы дүниені жан-жақты зерттеп, Тәжірибе арқылы жетуге болады. Және мұндағы басты мақсат дін мен мифтің үйреншікті аясынан алыстап, шыға ойлау (Абай).

Бұл беталыстың екінші қасиеті — белгісіздікке кіріп, оны белгісіз сипатынан айыру. Алғашқы грек философтары дәстүр көкжиегінен шығып, Тәжірибеге, және өздерінің жеке тұлғалық Тәжірибесіне сүйене бастайды. Бұл адамзаттың дәстүрлі зердемен қоштасуы еді. Сондықтан қазір философия туралы әңгіме еткенде көбінесе батыс философиясының тарихы туралы баян етіледі. Бірақ бұл жүгіністе ешқандай геосаяси мағына жоқ. Бүкіл ғылыми және техникалық жаңалықтар сияқты философия да адамзаттың жалпыға бірдей мұрасы. Орта тасырда ол араб философтарының еңбектерінде дамыған. XX ғасырда испан ойшылы Ортета-и-Гассет, мексикан мәдениеттанушысы Леопольдо Сеа әлемдік философияға қомақты үлес қосқан.

Қазіргі қазақ философиясының дамуы әлемдік философияның бай Тәжірибесін сіңірмей мүмкін емес.

Фрейд Зигмунд (1856-1939), австриялық психиатр, психоанализдің негізін қалаушы. Фрейд ашқан жаңалықтары — психоневроз және зердеден тыс (бессознательное) туралы ілімдерден тұрады. Фрейд ілімінің таты бір қыры либидо, немесе, жыныстық талпыну туралы ұғым. Осы ұғым тұрғысынан келсек, адамның психикалық дамуы оның жыныстық талпынысының өзгеруіне байланысты.

Фрейд ілімі бойынша, адам зердеден тыс жыныстық күш зерде қалыптастырған мәдениеттің қарама-қайшылығынан тұрады. Фрейдше, мәдениет адамзат бақытын азайтып, қалау мүмкіндігін шектей беру арқылы ондағы кино сезімін көбейтіп, мұқата береді. Фрейд ойынша, жеке тұлғалық және ұжымдық заңдылықтардың табиғаты бір, жөнді және жөнсіз психикалық құбылыстардың пайда болуы да ұқсас заңдылықтармен өрбиді.

Сол сияқты діни рәсімдер де жабыспалық неврозына ұқсас, сондықтан Фрейд дінді ұжымдық невроз дейді. Көсемшілдік мәселесіне де Фрейд осы тұрғыдан келеді. Оның пікірінше, адамдардың ұжымдағы қарым-қатынасы либидоға байланысты. Мұндай жағдайда әрбір тұлға өзін көсеммен салыстырып, оны идеал тұтады. Соның нәтижесінде адам өзінің Менінен айырылып, ұжымдық идеал — көсемге бағына береді.

Хайдеггер Мартин (1889-1976) — неміс философы, Э. Гуссерльдің шәкірті. 1914 ж. "Психологизмдегі пікір туралы ілім" деген диссертациясын жарыққа шығарады. Марбургта профессор болып жүріп 1927 ж. "Болмыс пен Уақыт" кітабын шығарады. Бұл шығарманың өте ықпалды болуының себебі (мысалы, Сартр бұдан "Болмыс пен Ештеңенің" бүкіл талдау тәсілін алса, Камю "абсурд" ұғымын алған) мұнда адамның белгілі жағдайға түсуі терең экзистенциалды талдаудан өтеді. Бірақ сол кейінірек философ Болмыс пен Уақытқа кіріспе жазып, ең басты назарды адамға емес, болмысқа аударады. Хайдеггерше, болмысты ұмыту батыс философиясының тағдырына айналған, оны осы ұмытшақтығынан құтқару керек. Осы кезден бастап, болмыс туралы ілім қалыптастыру Хайдеггер өмірлік мақсатына айналады. (Ақиқаттың мағынасы туралы, Гуманизм туралы хат, 1947).

Хайдеггер ойы болмыс ақиқатының жалғыз жаршысы ретіндегі ақындық тілді талдауға жақын. Қатаң ойдан гөрі шабытты ойға берілгіш, декаденттік дәуірі мен атомизм заманының пайғамбары Хайдеггер қазіргі заман ойына да терең ықпал етіп, өзіне тартуда.

Оның басты шығармалары қатарында Кант және метафизика мәселесі (1929), Ешқайда апармайтын жолдар, (1950), Соқпақ (1953), Метафизикаға кіріспе (1953), Ойлау дегеніміз не (1954), Философия дегеніміз не (1956), Ұқсастық пен айырма (1957), Уақыт және болмыс (1962) деген шығармаларын атауға болады.

Хайдеггер үшін философия болмыс туралы ілім. Болмыс пен тірлік, болу мүмкіндігі мен нақты бар болу бір емес. Болмыс бар тіршіліктің өзгеру мүмкіндігі. Сондықтан болмыстың атойын тыңдау керек. Болмыс пен тірлік, мән мен мағына бір болмағандықтан Хайдеггер батыс философиясының классикалық философиясын сынап, деструкция ұғымын енгізеді. Деструкция дегеніміз философияның үйреншікті схемаларын бұзып, жаңаша пайымдау.

Бұл тұрғыда Хайдеггердің болжамынша, ежелгі грек философтары ақиқатқа жақын болған. Сондықтан ол осы философияның көп қағидаларын қайта жаңғыртады. Егер Декарт философиясы күмәндану бағытыңда дамыса, грек философиясы таңдану, таңырқау бағытыңда дамыған. Егер өмірді соқпақ жол деп есептесек, ол жолға аттану мен жол басына қайта оралудан тұрады. Ал жалпы, болмыстың үйі — тіл. Ойлау процессі тіл арқылы жасалады. Тілсіз ой жоқ. Тіл сөйлеу, тыңдау, ұғыну қарым-қатынасынан тұрады.

Ақиқат дегеніміз aleteia — жасырынбау. Бұл ақиқаттың грекше ұғымы. Адамзат өмірінде мән-мағынадан гөрі оқиға басым. Әр оқиға оған жаңаша, тың қатынас жасағанды талап етеді. Осы тұрғыда X. өмірінің соңғы ширегінде шығыстық ойлау тәсіліне, мысалы, дзен-буддизмге жақындағанын айта кеткен ләзім.

Хакім — білімдар-хүкімші, араб пәлсәпалық дәстүрінде діннен тыс ой әрекетіндегі философтың баламасы.

Харизма (грекше charisma — шапағат, рақым, құдайы сый) — белгілі тұлғаны немесе құбылысты, ерекше қасиетке теңеп, оған әулие ретінде табыну. Харизматикалық көсем деп өте мықты беделге, ақылгөйлікке ие, шексіз тартымды, батыр адамдарды атайды.

Харизма атауы алғаш рет Э. Трельч пен М. Вебердің әлеуметтанулық тұжырымдамаларында қолданған.

Шаманизм — қазақша баламасы, бақсылық, бақсыға табыну. Дәстүрлі оймашығының ең көне түрлерінің бірі. Тотемизмнен кейінгі, монотеисттік діндерден бұрынғы ритуалды-магикалық дүниетаным.

Шаманизмдегі ең басты нәрсе бақсы мен бақсы жүргізетін ритуал. Бақсы әрекеттерінің бәрі де магикалық ойлау тәсіліне құрылған. Магия дегеніміз нақты дүниеге ықпал ету. Осы әрекеттердің барысында біраз ауыз әңгімелер пайда болады, олар бірте-бірте белгілі халықтың мифологиясын құрайды.

Егер қазақ шаманизміне келсек, ол генотеисттік құдай Тәңіріге табынуға негізделінген. Генотеизм дегеніміз өз шығу тегіне, ұрығына табыну. Егер семиттік діндерде құдай адамды дем беру арқылы жаратса, Тәңірі ұрық шашу арқылы жаратады.

Түрік философы Зия Гокалптың айтуынша, Тәңірі Махаббат түні жерге түсіп, жас ару, немесе, ағаш таңдап, ұрық себеді, Сол ұрықтан түріктер пайда болған. Бұдан біз шаманизмнің тотемизмнен жоғарылағанын көреміз. Себебі тотемистік ақырында түріктер бөріден жаралса, мұнда олар құдайдан жаралады. Сонымен қатар Тәңірі ұғымының патриархат заманында пайда болғаны байқалады.

Егер Орталық Азиядағы шаманизмге тоқталсақ, оның осы аймақта пайда болған "Авеста" мен "Ригведадан" бастау алатыны күмән тудырмауға тиіс. Мысалы "Авестаға" зоростризмнен бұрынғы көп жырлар енгені мәлім. "Ритведаға" жырлар шаманизм рәсімдеріне мүлде жақын. Тек ол замандарда шаманизм дәуірлеу барысындағы жаңа ілім болған, ал қазір ол сол көне замандардың реликтік қалдығы сияқты.

Бұл қағидалардың Сібір шаманизміне және орыс фолькоріне де қатысы бар.

Шешендік өнер — софистикалық бағыттағы далалық риторика мектебі. Шешендердің мақсаты қалай болғанда да өзінікін дәлелдеу, сөз сайысында жеңіп шығу. Өте көне замандардағы семиттік дәстүрге ұқсас Сүлеймен пайғамбардың екі апаның дауын шешкені сияқты, қазақ шешендік өнері дау дамай, талас-тартыстың нақты шешімін табуға тырысқан.

Осы себептен шешендік өнерді қазақ дәстүрлі тірлігінің қарама-қайшылығынан туындаған қазылық Тәжірибесінің тармағы деп тұжырымдауға болады.

Шопенгауэр Артур (1788-1860), неміс ойшылы. Гегельге қарсы шытып, қайрат пен ұғымға негізделген жаңа ілім жасаған. 1813 жылы Йенде диссертация қорғап, 1818 жылы өзінің Әлем қайрат пен ұғым ретінде деген басты туындысын шығарған. 1820-1831 жылдары Берлинде сабақ беріп, ақыры, Гегельдің даңғаза даңқына тойтарыс бере алмай, дәріс беруден бас тартып, университеттік қызметтің табанды қарсыласына айналады.

Шопенгауэрдің Айтуынша, оның көп ойлары үнді философиясына жақын өмірге жігерлену концепциясынан туындады. Шопенгауэрше, тірі өмір, өлі дүние құбылыстарының бәрі жігерге негізделген, себебі бәрі бір нәрсеге ұмтылады. Осы ұмтылыстардан пайда болып, жігер мен қатар ұғым қалыптастырады.

Шопенгауэр моралистикасы жан ашу, аяу сезіміне негізделіп, Канттың мораль философиясын тереңдетуге тырысқан.

Эзотеризм (ағылш. Esoteric — жұмбақ, белгілі адамдарға ғана анық жасырын сыр) — ұстаздан таңдаулы шәкіртке ауызба ауыз таралатын ілім. Мысалы, Пифагордың ілімі солай таралған. Бұл ұғым экзотеризмге, яғни, қоғамдық дәрежесі бар ілімге қарсы. Әрбір терең ілімде, эзотерикалық, тек таңдаулыға, және экзотерикалық, жалпыға арналған нұсқалары. Ежелгі гректерде философиялық ілімдерден бұрын діни мистериялар, яғни, жасырын діни жиындар болған. Мысалы, Элевсиндік мистериялар кезінде болған жағдайларды қатысушылар жарияламауға ант берген.

Эзотеризмнің шығу себебі таным түрлерінің күрделілігіне байланысты. Ешбір мән бейнелі түрде ақырына дейін көрінбейді. Мәннің танымға жатпайтын кейбір қырлары арнайы символдар арқылы ғана белгіленеді, болмыстың құпия қырлары осы символдарды пайымдау арқасында ғана сезініледі.

Эзотеризм коп нәрсеге шектеу қояды — белгілі діннің сырын паш етуге, жат кісілерді жасырын ілімнің ауызша, немесе, жазбаша символикасын үйретуге.

Эзотеризм ең төмен сатысы үнсіздікте қабылдайтын сыр, ортаңғы сатысы, айтуға тиісті емес сыр, жоғарғы сатысы, тұжырымдауға көнбейтін ең терең сырлар.

Сонымен қатар Эзотеризм таза діни сипатқа тәуелді емес. Эзотеризм болмыстың ең ақырғы мәнісін интуиция, ұят, және мистикалық жан саяхаты арқылы тануға байланысты.

Экзистенциализм — нақты болмыстағы жеке тұлғалық адам тірлігіне негізделген философиялық ілім. Ойлаудың бұл тәсілі Декарт философиясына һәм барлық рационалды жүйелерге қарсы, бұл адам философиясының ақыл мен идея философиясына деген тойтарысы.

Табиғи тірлігі ақылға тәуелді болмағандықтан адамның басты қасиеті жоқ болу және мәнсіз тірлік ету. Бір сөзбен айтқанда, адам мағынаға ие болудан бұрын тірлік етеді. Сартрдың әйгілі тұжырымын еске түсірсек, "Тірлік ету мәннен бұрын пайда болады". Демек, адам өз өміріне өзі мағына беріп, ақылды мақұлыққа айналуға тиіс. Адам өз-өзінен не жасаса, сол болғаны. Басқаша айтқанда, бар болу дегеніңіз өз-өзіңе еркін міндет жүктеу арқылы өзіңді таңдау. Бұл еріктіліктен бас тарту мүмкін емес, себебі бұл толық еркіндік, адам тек еркіндік үшін жаралған. Міне, осыдан оның метафизикалык жан түршігуі: ол өзінің жоқтан пайда болғанын сезінумен қатар мағынаға жетудегі таңдау көмескілігін де сезінеді.

Тарихи тұрғыдан келсек, экзистенциализм ұғымын Хайдеггер өзінің 1927 жылғы "Болмыс пен Уақыт" деген жұмысында ұсынған. Оны Ясперс Тірлік ету философиясы деген шығармасында (1938) қолдаған. Бұл ағымның Франциядағы өкілдері ретінде Марсель, Мерло-Понти және әсіресе Сартрды атауға болады. Әдетте Э. философиясын екі бағытқа бөледі: христиандық Э. (Ясперс, Марсель) және атеисттік Э. (Сартр, Камю). Іс жүзінде бұл жіктеу таяздау, сондықтан Э. бүкіл нұсқаларын қамтымайды. Дидье Жюлианың айтуынша, Э. адамның әлемдегі және тарихтағы нақты өмірін пайымдауға, оның негіз қалаушы ұстанымдарын суреттеуге (Ясперс, Мерло-Понти) арналған ағымға және адам болмысын, онтологиялық ақиқатты пайымдауға бағытталған (Хайдеггер, Сартр) бағдарға жіктеген дұрыс. Біріншісі экзистенцияны Тәжірибе арқылы суреттеу, екіншісі, оның негіз қалаушы мағынасын табудағы метафизика.

Экфрасис — эпостық суреттеу тәсілі. Бұл тәсіл арқылы жыршы кейіпке кейпін пластикалық мүсіндеу арқылы береді. Мысалы, Гомердің Ахилл қалқанын суреттеуі, немесе, Қазтуғанның Мадақ жыры.

Бұдырайған екі шекелі,

Мұздай үлкен көбелі,

Сұлтаңдайын жүрісті,

Адырнася шайы жібек оққа кірісіті,

Айдаса, қойдың көсемі,

Сөйлесе, қызыл тілдің шешені...

Міне, осы аса нақты бейнелеу детальдарын тауып, тұлғаны, немесе, белгілі сюжетті мейлінше кең суреттеу тәсілі экфрасис деп аталады.

С. Аверинцев экфрасис семиттік нақыл-өсиет тәсіліне қарсы қойып, дидактикаға жат, әрекетті, эстетикалық эсері мол, тың тәсіл деп суреттейді.

Эпистема (грекше epistemos — білім), нақты тарихи кезеңдегі білім шеңберін белгілейтін тәжірибеден бұрын берілген тарихи өзгермелі құрылымдар. Эпистема ұғымы М. Фуконың "Сөздер мен заттар. Инсаният ғылымдарының археологиясы" кітабындағы (1966; орысшасы — М., 1977) ең басты құрал.

Жаңа замандағы еуропалық мәдениетте Фуко үш эпистеманы даралайды: Қайта Өрлеу (XVI т.), классикалық рационализм (XVII—XVIII тт.) һәм XVIII тасырдың аяғы — XIX тасырдың басынан нәр алған қазіргі эпистема.

Бұл жіктеудің негізі — сөз бен зат арасындағы қарым қатынас, немесе, тілдің мәдениеттегі маңызы. Қайта Өрлеу кезеңі үшін сөз бен зат арасында сәйкестік тән, яғни, тіл зат арасындағы зат, классикалық рационализмде тіл ой әйгілеудің құралы, қазіргі кезде тіл өзара дербес күш.

Фуконы әртүрлі әңгімелеу рәсімдерінің мүмкіндік аясы қызықтырады. Ол сана мен мәдениеттің түрлі дәрежелік жүйесінде әйгіленетін құрылымдар мен тәуелділіктерді қалтқысыз қағазға түсіруге тырысады.

Таным ақылға сиымды құндылықтар мен дербес қалыптардан тыс қарастырылады. Зерттелуге тиісті нәрсе өрлеу, өңделу барысындағы танымның тарихы емес, оның мүмкіндік кеңістігінің тарихы.

Фуконың айтуынша зерттеудің нәтижесінде "Тәжірибелік танымның алуан түрлі нұсқасын келтірген білім кеңістігінде пайда болатын кескіндер әйгіленуге тиіс. Мәселе дәстүрлі ұғымдағы тарихтан гөрі археология ұғымына жақындау".

Эпистема мен парадигма арасында белгілі дәрежедегі ұқсастық пен айырмашылық бар. Бұл екеуі де белгілі кезеңнің құрылымдық ерекшелігіне мегзейді. Бірақ егер парадигма ғылымдар арасындағы тәртіп негізіне сүйенсе, эпистема танымдық ұстанымның мәдени-тарихи шекарасын ашып береді.

Эпос — дәстүрлі танымның жыр-дастан нұсқасы,ауызша жыр айту рәсімі. Эпостық суреттеу тәсілі жыраулық поэзияның тәсілдеріне ұқсас. Айырмасы, эпостық жырдың көлемі өте ауқымды болады. Жыр, мысалы, Манас жыры сияқты белгілі каһарманның өміріне құрылып, кейін оның тұқымын қуалар кетуі мүмкін. Егер Қырымның қырық батыры деген қазақ жырын алсақ, онда тұтас бір дәуірдің ұрпақ ауысу арқылы жырланғанын көреміз.

Сонымен қатар эпостық жырда қиял-ғажайып ертегіге ұқсас құбылыстар кездеседі: батырлар суға салса батпайды, отқа түссе, күймейді. Батырдың аты да, қаруы да, әйелі де киелі. Әсіресе, батырдың аты мен әйелі оның ақылы мен икемділігінің бейнесі іспетті.

Осы қасиеттері арқылы эпостық жырды жыраулық поэзиядан айыруға болады.

Эрос — ежелгі грек нанымында махаббат құдайы, Платон философиясында екі мағынаға не. Біріншіден, Э. тәңірлік махаббатқа жетелейтін рухани ұмтылыс (биік Эрос), екіншіден, жыныс сезімі (төмен Эрос).

Платонның айтуынша, мифологиядағы Эрос — Порос (байлық) пен Пенияның (кедейлік) баласы. Махаббат сезімі кедей, өйткені өзінде жоқ нәрсені көксейді, - махаббат буырқанысы осыдан туындайды. Солай бола тұра, ол ішкі сезіміне байланысты бай және бақытты.

Эротематика — сауал қою өнері. Эротематикалық (тр. I .rotematikos — сауал түрінде) — сауалды, шәкіртке қойылған сауал түрінде. Қарама-қайшы ұғым — акроматикалық.

Этноцентризм (гр. Ethos — топ, тайпа, халық және лат. Centrum - жиын орны, орталық), біртұтас этникалық сана-сезімдегі тұлғалардың, әлеуметтік топтардың һәм қауымдардың дүниені тек этникалық көзқараспен қабылдауы. Этноцентризм ұғымын Самнер мен Гумплович енгізген. Самнерше, адамдардың этникалық топ ішіндегі және топтар арасындағы қарым-қатынасы бір-біріне ұқсай бермейді. Егер топ ішіндегілер бір мүдделі болса, топтар арасындағы қатынаста қастандық басым. Этноцентризм қарым-қатынастар біз және олар жобасына негізделген. Этноцентризм еркін ойлаудан гөрі әлеуметтік стереотиптер басым.

Этноцентризм пайда болуының маңызды себепшісі — ұлтшылдық. Этносаралық ұстанымдар мәдени байланыстардың жиылығына және бағытына байланысты. Белгілі жағдайда олардың достық қатынастарға айналуы мүмкін.

Ян мен Инь — дәстүрлі қытай мифологиясының һәм философиясының басты космологиялық түсініктері. Бұлардың ең жалпы мағынасы, Ян — аспани дүниеге сілтесе, Инь — жердегі әлем. Бұлардың қосарланған болмысы және жұп жазбауы бүкіләлемдік процесстердің, адам өмірінің, таза танымның және есті әрекеттердің мәнісін түсіндіреді. Инь менен Ян Алба-жұлба дүниені тәртіптеуші күш ретінде көрінеді. Сонымен қатар Инь менен Янға төмендегідей сипаттар тән: әйелдік және еркектік, қараңғы және жарқын, суық және жылы, жұмсақ және қатты, нұсқа беруші және нұсқа қабылдаушы, туушы және тудырушы. Бірте-бірте бұл сипаттар субстанциялық қағида тудырушы ци ұғымына ауысады.

Ян менен Инь — жеңіл аспани және ауыр жер субстанциясы. Әсіресе, Ян менен Инь қарым-қатынасын және оның нақты өзгеруін тану арқылы әлемдік болмыстың оқиғалық нұсқасындағы жалпы мен қатар жалқыны да қабылдау мүмкіндігі туралы ұғым аса маңызды еді. Осы қағидаға Қытайдың ең беделді көне кітабы И-Цзин (Өзгеріс кітабы) құрылған. Барлық әлемдік даму Ян менен Инь қарым-қатынасынан туындайтын оқиғалар алмасуынан тұрады. Символикалық түрде Ян тұтас горизонталды, ал Инь үзік сызық ретінде бейнеленеді. Олардың жұптары 64 гексаграммаға біріктіріледі. Гексаграммадағы әрбір сызық оқиғаның дамуын көрсетеді. Ян менен Инь байланысты жарық және көлеңке сызықтар арқылы қытайлықтар өзінің қазіргісі мен болашағын тануға талпынған. Себебі Ян менен Инь космос пен адамзаттың барлық нүктесіне кірігулі болғандықтан адам денесіндегі белгілі байланысы белгілі әрекетке жетелеп, өмірлік күш цн-те ықпал ету арқылы денсаулық пен психологияға ықпал еткен.

Дүниетанымның қоснұсқалығы, әлемдік тірлікті қарама-қайшы күштердің қарым-қатынасы ретінде қабылдауы қытай философиясының ерекшелігін құрап, оның саяси-әлеуметтік, этикалық және ритуалдық болмысына эсер етеді.

Іс жүзінде мұнда ешбір метафизикалык түсініктің нышаны да жоқ. Бірақ көріпкелдік мәселесіндегі И-Цзинның өте үлкен беделділігі Ян менен Инь ерекше аналитикалық мүмкіндігіне нұсқайды.

Ясперс Карл (1883-1969), неміс ойшылы және психиатры, экзистенцияшылдар ілімінің белді өкілі. Оның түсінігінше, экзистенциализм — біздің нақты болмысымыз және трансцендентті ұмтылыстарымыз арасындағы, ғылым мен дін арасындағы айырмашылық. Білімнің таным ісіндегі жеңілісі, адамзат талпынысындағы бақыт ұғымының жеңілісі — нақты жоруы жұмбақ құдайы белгілер.

Ясперс бұрынғы ақыл күшіне сүйенген ойшылдар зерттемеген азап, айқас, күнә, өлім ұғымдарын зерделейді. Адамаралық қатынастарды ол махаббатты қастандық деп атайды.

Белгілер ілімі мен діни сезімінде Ясперс философиясы шарықтау шегіне жетеді.

Ясперстің әсіресе Тарихтың мағынасы мен мәні деген 1949 жылы шыққан тарихтану еңбегі құнды. Адам мен тарих адамзат болмысының негізқалаушы өлшемі. Бұл тұрғыда Ясперстің басты ұғымы ситуация: тарихтың белгілі сәтіндегі қайталанбас оқиғалар легі тарихтың сол дәуірдің өзгешелігін құрайды. Тарихты ғылым арқылы болжаудың мүмкін еместігін дәлелдей отыра, Я. әлемдік процесстің нақты болмысын негіздіген төрт кезенді атап өтеді.

Ясперсше, бірінші екі кезенде адамзатта тіл, еңбек құралдары мен от тұтату қабілеті пайда болған. Осы жаңалықтардың нәтижесінде Үндістан, Мысыр, Бабыл мен Қытайда б.з.д. үшінші-бесінші мыңжылдықтарда биік мәдениет өркендейді.

Үшінші кезең — кіндіктүп уақыты, немесе, пайғамбарлар дәуірі (б.з.д. VIII-II гг.). Адамзат өзін өзі ұғып, өзінің мүмкіндіктерімен қатар, жауапкершілігін сезініп, жергілікті тарихтан әлемдік тарихи кірігуге көшеді.

Төртінші кезенде (XVII-XX гг.) Еуропада ғылыми-техникалық цивилизация қалыптасады.

Егер Ясперстің саяси-этикалық ізденістеріне келсек, 1946 жылы ол неміс ұлтының тарихи күнәсін мойындаған Күнә туралы мәселе еңбегін шығарады, 1958 жылы шыққан Атом бомбасы мен адамзат болашағы жұмысы соғыстан кейінгі салқын қабақтықтың мәдени-психикалық маңызын зерделейді, 1967 жылы шыққан "ФРГ қайда барады " кітабы ФРГ өміріндегі авторитарлық қаупіне тоқталады.





МӘДЕНИЕТ МАЙДАНЫ

Әуезхан Қодар

Шығыс пен Батыс теке тіресі ме?..

Жоқ, қоғамдастығы!

Қазіргі уақыт — қызық уақыт. Жаңа ілім, жаңа мүмкіндік туғызған, екі дүниежүзілік соғысты басынан өткерген, келелі ғылыми-техникалық жетістіктерге көтерілсе де, рухани байыз таппаған, зұлымдықтың да, ұлылықтың да шетіне жеткен, дүрбелеңге толы XX тасыр аяқталып келеді. Және бұл кезең тек қана бір ғасырдың аяғы емес, адамзаттың екі мың жылдық тарихының шарықтау шегі, жаңа дәуірге аяқ басу болып табылады. Мұндай уақытта әрқашанда идеялық дағдарыс пайда болады, алуан түрлі ақыр замандық ой-сезімдер туындайды. Француз ойшылы Макс Нордау оны "заман ақыры" деп атаған: "Заман ақыры" дегеніміз жан тапсыру мен жалбарынудан тұрады. Скандинав мифологиясында "құдайлар өлімі" туралы сұмдық ертегі сақталған. Біздің уақытымызда тіпті ең салауатты ой иелерінің өзі үйірілген ымырт, тұтылған Кун, Ай, халықтар күйреуі қаупін сезінуде" ("Простор", №4, 1992, 143-6.).

Демек, бұл адамзат тарихының бір циклдан басқа циклге көшу барысында ой-парасат мүмкіндігін сарқуы, рухани, діни, эстетикалық, жалпы, таным дағдарысына ұшырауы. Бірақ, біз қанша күйзелгенімізбен, табиғат күйзелуді білмейді, жаратылыс заңдары өзгере қоймайды. Бар болғаны түсінік, пайымдар бірте-бірте өзгеріп, жаңа көзқарас, тың ойлау машықтарына жол ашылады. Осындай қиын уақытта, даму үлгісін таба алмай отырған уақытта, дүниежүзілік мағынаға ие болған мәселе — Шығыс пен Батыс ерекшелігі және арақатынасы.

Бұл өте күрделі мәселе. Тек қана жаграфия немесе тарих мәселесі емес, мындаған жылдық дәстүр, әдет-ғұрып, таным-көзқарас мәселесі. Және бұл тек дәстүрге байланысты емес, ой алмасуына да қатысы бар. Адамзат өркениетінің ой қоры шектеулі, сондықтан ол халықтан халыққа көшіп отырды. Мысалы, христиан дініне зороастризм әсер етсе, христиан діні кейін исламға әсерін тигізген, буддизмнің Қытай мен Жапонияға жеткен "үлкен доңғалағы" Үндістан мен Шри-Ланкада сақталған алғашқы буддизм нышандарынан мүлде басқа. Көне грек философиясын адамзатқа арабтар жеткізсе, Батыс білімпаздары әл-Фарабидің "Табиғат-матбұғат" деген ілімін пайдаланып, техникалық жетістіктерге апаратын материалистік көзқарас қалыптастырған. Сөйтіп, ежелгі Бабыл, Мысырдан нәр алған қазіргі өркениетіміз пайда болды. Әйтсе де, Батыс пен Шығыс айырмашылығын түсіндіру үшін біз алдымен "Шығыс" ұғымының мазмұнын анықтап алуымыз керек. Сонау орта ғасырдың өзінде еуропалықтар өз-өзін басқа құрлықтар адамдарына қарсы қойып, "Шығыс" деп арабтар, парсылар, түркілер, үнділіктер, қытайлар құрайтын Азия елдерін атаған. Сонымен қатар, олар Шығысқа Қасиетті Ұрым империясына кірмеген Батыс Еуропа елдерін де жатқызған. Бұл түсініктердің жаңғырығы біздің уақытымызға дейін жетті. Дәл осы жағрафиялық аймақтар шығыстану ғылымының зерттеу ауданына айналды. Ғылымның бұл саласы бойынша Шығыс-көнелік пен жаңалықтың арақатынасы Батысқа түбегейлі қарама қарсылықтан тұратын тарихи-мәдени қоғамдастық. Оның Батыстан ерекшелігі — қоғамдық және өнер тудырушы сананың XIX ғ. дейін ортағасырлық үлгімен дамуында және содан туындайтын қазіргі замандағы дәстүрлі мәдениет маңызының артуы.

Антикалық және біршама византикалық негізде пайда болған еуропалық мәдениет аймағынан Шығыстың айырмашылығы, өзара бірлікте бола тұра, бірнеше бастаудан нәр алады. Олар үнді, иран, қытай мәдениеттері және бұларға X г. қосылған мұсылман мәдени аймағы. Бұл тұста мынаны есте сақтау керек: XVII т. бастап Шығыс тек қана жағрафиялық немесе бір жүйедегі тарихи-мәдени ұғым болудан қалды. Шығыстың отарлануы Шығыс пен Батыс арасындағы ежелгі заманнан келе жатқан дәстүрлі байланысты бұзды. Сонымен қатар, ол өмірде жаңа байланыс жүйесін құрады. Қазіргі Азияның "жас айдаһарлары" осы жүйеде өз-өзін қайта жасап шыққан шығыстық шабандоздар. Бірақ қазірдің өзінде адамзат мәдениетінің жоқ-жітігі бүтінделді, алды-артымыз айқын деуге ауыз бармайды. Егер өркениетімізді мозаика ретінде алатын болсақ, әрбір халық сол мозайканың белгілі түске боялған бөлшегі. Бұл тұрғыда біздің барымыздан зарымыз коп. Испан геноцидіне ұшыраған майя, ацтек, инкілер өркениетін сөз етпес бұрын, егеменді мемлекет болып отырған қазіргі түркі халықтарын алайықшы.

Олар қайдан шыққан? Қандай өзгерістерден өткен? Өзге үлкен өркениетті халықтарға қатысы қалай? Түркішілдік-тұраншылдық идеясының сыры неде? Құдайдың қаһарынан тітіркенгендей бұлардан өзгелер неге соншама именген? Құбылмалы көшпелі тұрмыс құрса да, ұлттық генотипін қалай сақтап қалған? Адамзат ой қорына қосатын үлесі бар ма? Тынық мұхитынан Жерорта теңізіне дейінгі орасан зор кеңістікті қалай иемденген?

Мінеки, осындай ұшы-қиыры жоқ сауалдарды басқа да толып жатқан халықтар жөнінде де қозғауға болады. Тіпті қазіргі заманымыздың басты мазмұны осы сауалдарға тірелетін сияқты. Қазір әрбір ұлт өзінің ұлттық сана-сезімінің жоғарылауына және дүниежүзілік отаршылдық жүйенің күйреуіне байланысты тарих сахнасынан орын алтысы келеді. Тіпті дамыған еуропалық елдердің өзі бет түсі жоқ бір қалыптылықтан қашып, ерекшеліктерін сақтап қалуға тырысады. Себебі архетнптер өлмейді. Ал архетиптер дегеніміз әрбір ұлттық сана түпкірінде сақталған өмір сүру және ойлау дағдысы, өнер тудыру дәстүрі. Осы тұрғыдан алғанда Шығыс пен Батыс мәселесі өзіне қатты назар аударып отыр. Бұрын Батыста еуропоцентризм іліміне байланысты Шығысты кемсіту, тіпті тарихи халықтарға қоспау (Гегель) салқыны басым болса, қазір көне шығыс мәдениетіне мойын ұсыну басым, шығыс халықтарының, этнографиясына қызығушылық көзге ұрады. Екінші жағынан Освальд Шпенглер өзінің әйгілі "Еуропаның ақыры" еңбегінде Батыс елдері күйреу кезеңінде дегенмен, Батыс, керісінше, әлі күнге шейін дамыған үстіне дами түсіп, адам құқықтарын қорғау жөнінде жіті зейінділік танытып, либералды демократия туын жоғары көтеріп келе жатыр. Қазір көптеген Азия елдері дамушы елдер қатарына жатады. Осыдан біраз сауалдар туындайды.

Біріншіден, Батыс пен Шығыстың экономикалық алшақтығы қайдан туған? Егер осы уақытқа дейін Шығыс экономикалық белсенділік танытпаса, оның этикасына байланысты болар? Шығыстағы адам туралы дәстүрлі түсінікті өзгертуге қажеттілік бар ма? Егер бар болса, қай бағытта?

Екіншіден, Батыстағы қазіргі рухани дағдарысты қалай түсіндіреміз? Ол қандай факторларға байланысты? Осы дағдарыстан шығуға Шығыстың рухани мұрасы көмектесе ала ма? Егер көмектесе алса, қай салаларын пайдалану керек?

Үшіншіден, адамзат болашағы қалай болмақ? Мүмкін, жаңа сападағы соны өркениет пайда болар? Оның бастауы не?

Осыған ұқсас сауалдар қазір көптеген конференцияларда, еларалық кездесулерде көтеріледі.

Мінеки, бұл мәселелердің қойылуының өзі Батыстың сыңаржақ батысшылдықтан арыла бастағанының айғағы. Шығысқа мойынсұну, тіпті Тәураттағы адасқан ұлдың әкесіне қайта оралуы іспетті қызық бетбұрыс.

Сонымен, Шығыс пен Батыс дегеніміз не?

Қысқаша айтқанда, бұл қарама-қайшы дәстүр мен дағдыға сүйенген тол дүниетаным, ерекше болмыс. Шығыс әрқашанда терең пәлсапалық ой, ғасырлар бойы үзілмеген мәдени дәстүр иесі болса, Батыс жаңару мен ізденіс иесі. Шығыста адамның жеке өмірі ру, тайпа, касталық құрылымдарға бағынышты болса, Батыс өз-өзін миногамды семья мен жеке тұлғаның мүддесін қорғауда қалыптастырды. Шығыс адамды ғарыштық болмыстан ажыратпаған болса, Батыс адамның жеке болмысын дәріптейді. Шығыста дүниеден баз кешу, сабырлылық басым болса, Батыста елгезектік, өнертапқыштық басым болды. Сонда осыншама айырмашылықтарға апарып соққан жағдайлар қандай екен? Оның бір-ақ себебі бар. Ол бар болудан жоқ болуға талпыну, материалдық өмірді рухтың абақтысы деп санау, көп нұсқалықтан қашып, құдай тектес абсолютті ғана өмір сүруді аңсау. Шығыстың коп ілімдері бойынша, жер үстіндегі өмір ластану орны, яғни адам бұл дүниеде ақырын жүріп, анық басып, өзінің жаны мен тәнін сақтауы керек. Ал оған үйрететін —рухани ұстаздар. Үнді елінде оларды гуру десе, мұсылман елдерінде шайқы, пір деген. Олар өздерінің мүриттеріне бағыт-бағдар беріп, рухани тазалығын қадағалап отырған. Сондықтан шығыстық өмір үлкенді сыйлау, ақыл сөзді бұлжытпай орындауға негізделген. Қазіргі Батыс өмірі испан ойшылы Ортега и Гассет айтқандай, жастық үлгісімен дамыса, Шығыс өмірі кәрілік үлгісімен дамыған. Қытай білімпаздарының айтуынша, жердегі өмір ғарыштық ырғаққа бағынады, ал үнділік абыздар "ашрама" өмір кедендері жөнінде ілім жасаған (Упанишад жинағы, Христос дәуіріне дейінгі VIII-VII гғ.). Онда төрт кезең туралы сөз болады. Бірінші кезең, брахмачарин, шәкірт кезеңі. Бұл кезенде шәкірт ұстазының нұсқауымен Ведаларды оқып, ошақта құрбандық отын сақтайды. Басты негіздері — білім, ұстамдылық, имандылық, бағыныштылық. Екінші ашрама - грихастха. Бұл кезенде жетілген шәкірт үй иесі (отағасы) міндетін атқарады. Бағыты: отбасы, дүние-мүлік жию, имандылық, махаббатқа негізделген жыныстық қатынас. Үшінші кезең — ванапрастха: дүниеден оқшауланып, орманда жападан-жалғыз өмір сүру. Басты сипаттары: ұстамдылық, имандылық. Соңғы кезең саньяеин кезеңі деп аталады. Бұл дүниеден баз кешіп, садақамен күн көретін құдай құлшылығыңдағы дәруіштің өмірі. Байқасаңыз, төрт ашраманың алғашқы екі кезеңі өмірді сыйлауға негізделсе, соңғы екеуі өмірден баз кешіп, өлімге дайындалуға арналады. Яки, адам Өмір мен Өлім ұлы желісінің арасындағы пақыр жолаушы. Оның мықтылығының өзі осы пақырлығын мойындауда ғана. Бұл ғажайып рухани терендікке, ар-ұждан тазалығына жетелейтін бағыт.

Ал Батыс бағытына келетін болсақ, ол көбінесе тән қажеттіліктерін қанағаттандыруға негізделген. Онда ғарыштық күштер, Абсолют мойындала бермейді, антропоцентризм, адамды дәріптеушілік басым. Әрісі Ежелгі Греция, берісі Ренессанс заманынан бастап дүниенің өлшемі адам боп саналады. Егер Вольтерлер кезеңінде адамның ақыл парасаты дәріптелсе, Ницшеден бастап күш қайрат, діндік санадан тыс жігер астамшылығы бағаланады. Сөйтіп, Батыс таза физиологизмдегі (фрейдизм) тұтынушы қоғамға айналып, кейін одан да жалығып, енді рухани жаңару үшін тойымсыз көзін амалсыз Шығысқа тігіп отыр.

Француз ойшылы Рене Генонның пайымдауынша, бұл ерекшеліктердің бәрі кеңістік пен уақытқа қарама-қайшы түсініктерден туындаған. Таратып айтқанда, Шығыс халықтары кеңістік туындысы болса, Батыс халықтары — уақыт туындысы. Библияға кірген "Абыл мен Қабыл" аңызын алатын болсақ, отырықшы Қабыл қойшы Абылды өлтіріп, адамзат тарихындағы бірінші қылмыскер деген қарғысқа ұшырайды. Сондағы өлтіруінің себебі құдай Абылдың шалған құрбандығын қабыл алады да, Қабылдікін тіпті көзге ілмей қояды. Сөйтіп, адамзат тарихы қылмыстан басталады.

Генон осы аңызға сүйене отырып, Қабыл Абылды өлтіргендей, отырықшы халықтар көшпелі халықтарды жер бетінен құртып жібереді деген пікірге келеді. Көшпенділердің үлесі кеңістік болса, отырықшылардікі — уақыт. Егер бұл модельді Шығыс пен Батысқа тарататын болсақ, екеуінің арасындағы мың жылдарға созылған күрес таза этикалық текетірес боп шығады. Демек, егер қазір Шығыс пен Батыс арасындағы диалог басталса, ол Батыстың этикалық жетілгендігінен, дәуіріміздің ақырзамандық сипат алып бара жатқандығын түсінгендігінен. Әрине, бұдан Батыс халықтарының сана-сезімі төмен, мәдениеті балаң деген пікір туындамау керек. Керісінше, Батыстың өз мәдениетін жоғары санағаны сонша, басқа мәдениеттерге менменси қараумен келеді. Тіпті, ұлы Гегельдің өзі тарихи халықтарды тек Еуропамен шектеді емес пе? Ол аз болса, әйгілі мәдениеттанушы Арнольд Тойнбиді алайық. Ол да, мысалы, көшпелі халықтарға өзінің көлемді шығармасында бес-алты-ақ бет арнайды. Және оларды "дағдарылған" деген топқа кіргізеді. Бұл тәсіл — әлсіздіктен емес, дүниетаным тарлығынан туындап жатыр. Сондықтан біз қазір қазақ болайық, орыс болайық, жалған патриотизмнен арылып, дүниеге мейлінше кең қараумыз керек. Бәріміз де бір планетаның ауасын жұтудамыз және оның озондық қатпары онша қалың да емес. Бұл ойлар планетарлық космополиттік сана-сезімге жетелейді. Осы тұрғыда "Берлин қабырғасының" жойылуы тек қана бір идеологиялық жүйенің күйреуі емес, жер бетіндегі бүкіл шекаралардың шытынай бастауы деп ұғуымыз керек. Егер адамдар ғасырлар бойы ұлттық таңбадан ажырай алмаса, ол мықтылығынан емес, әлсіздігінен. Өйткені, ұлтқа бөліну, Шығыс пен Батысқа бөлінудің өзі белгілі тарихи жағдайда туындаған құбылыс, адамның өз-өзін сақтауының бір амалы. Бірақ космополит болу ұлттық болмыстан айрылу емес, керісінше, оны күрделендіру, белгісіздіктен қорықпау, өз-өзінді тосын жағдайда сынау.

Космополиттік сана, синтез арқылы жаңару проблемасын әдебиет пен өнерге Р. Тагор, Мұхаммед Икбал, саясат және қоғамдық ойда Дж. Неру, Камал Ататүрік қойған. Джавахарлал Неру жазғандай: "Батыстан қол үзу - шіріп біту мен өмірлік және өнер тудырушылық қайраттан айыруға әкеледі. Сондықтан біз синтетикалық аспектте қатты назар аударып, бүкіл әлемді өзіміздің итеру объектімізге айналдыруымыз керек". Бұл — тамыры терең идея, өйткені біржақтылықтан сақтандырады, қазіргі уақыттың талаптарымен санасуға жетелейді. Мысалы, В. Сенгордың пікірінше, еуропалық ("салқынқанды") және африкандық ("қызба") мәдениеттердің синтезі африкандық қоғамды ескілік сарқыншақтарынан арылта алады, ал, африкандық мәдениеттің құндылықтары Еуропаның "ауру" мәдениетін қайта жаңғыртуға, немесе, тіпті, өзгертуге тиіс.

Қазақ топырағында мұндай талпыныстың көрнекті өкілі — Абай. Ең ғажабы, Абай көшпелі тұрмыстың Ренессанстық заманы — Біржан сал, Ақан серілер дәуірлеген XIX ғасырда туып, ата-бабадан мирас дәстүрді сыйлай тура, отан қанағаттанбаған. Heгe? Нe себепті? Себебі сол, ол өз халқын адамзаттан бөлмеген, томаға-тұйық, ішкен-жегенге мәз, бұйығы тұрмысқа қарсы болған. Көшпенділер өркениетінің өз қасиеттерін сақтай тұра, рухани жаңара алатынына сенген. Оған дәлел ретінде "Оспанға", "Табиғаттың төрт мезгілі", "Аттың сыны", "Қансонарда бүркітші шығады аңға", "Ескілік киімі" және махаббат лирикасын келтіруге болады. Осы өлеңдерінде Абай көшпелі тұрмыстың нақты суреттерін, ашық та еркін мінезін дәріптеген. Бұл өлеңдердің салмақтылығы сонша, Овидий, Горацийлердің табиғат лирикасын еске түсіреді. Демек, бұл еш тарихи-арақашықтықсыз жазылған рулық-патриархалдық сананың туындысы, көшпелі тұрмыстағы ақынның өз болмысына деген ыстық сезімі, қимас көзқарасы. Ал бірақ қанша қимағанымен, Абай өз халқын басқа биіктерде, басқа өлшемдерде көргісі келді. Өйткені, Абай заманында көшпелі тұрмыс өз мүмкіндіктерін сарқып бітпегенімен, Еуропаның отырықшы мәдениетіне төтеп бере алмайтын жағдайда еді. Сондықтан Абайдың басты мақсаты: батыс, шығыс мәдениетімен сусындап, "қалың елі, қазағын" XIX ғасырдағы күрделі өркениетке жанастыру болды. Бұл жағынан ол грек мәдениетін насихаттағаны үшін өз атасының қолынан қаза тапқан скиф ойшылы Анахарсиске ұқсайды. Бірақ Абайдың ең бірінші меңгергені - Шығыс мәдениеті. Нақтылап айтқанда, Әл-Фарабиден нәр алып, сопылық дәстүрге ауысқан шартты дін ілімі. "Алланың өзі де рас, сөзі де рас" деген өлеңінде Абай осы ілімді уағыздаушы, діни реформатор ретінде көрінеді.

Махаббатпен жаратқан адамзатты,

Сен де сүй ол Алланы жаннан тәтті!

Адамзаттың бәрін сүй баурым деп,

Және хақ жолы осы деп, әділетті.

Абайдың ойынша, дін дағды, рәсімге емес, адам жүрегіндегі ешқандай нұсқауды қажет етпейтін махаббатқа, сенімге негізделуі керек. Ол махаббат ең алдымен құдіреті күшті Құдай тағалаға арналады, содан Алла махаббаттың жемісі — адамзатқа, сосын — адамзат құдайшылығына кепіл болмақ бірден-бір күш — әділетке бағышталады. Бұл — рационалдық және сопылық таным араласқан азаматтық шартты дін. Осы "үш нәрсені сүюге" қабілеті жеткен адамды Абай иманы толық деп санайды.

Міне, бұл Абайдың тек қана қазақтың емес, бүкіл адамзат ойына қосқан өзіндік үлесі.

Ал, әйгілі Отыз сегізінші қара сөзінде ол адамда Алланың сегіз сипаты бар екеніне сүйеніп, оны Құдайға теңестіреді, "болмасаң да, ұқсап бақ" деп үлкен рухани қайраткерлікке шақырады. Бұл талпынысында шығыстық емес, талапшыл батыс мәдениетінің сарыны басым. Егер Абай ислам фанатизмінен ада көшпенді тұрмыс өкілі болмағанда, отан мұндай көзқарас қалыптастыру оңайға түспес еді. Абайдың қайғысы да, бақыты да Чадаев сияқты өз халқының рухани жаңаруының тарихтың таза бетінен бастауында, үйреншікті тұрмыстан "жиреніп" белгісіздіктен қорықпауында. Егер Абай "Сегізаяғында": "Екі кеме құйрығын ұста, жетсін бұйрығың" десе, біз мұны рухани өсиет ретінде қабылдауымызға болады. Өйткені, біз кентавр іспетті табитатқа етене жақын еуразиялық мәдениеттің өкіліміз. Біздің тарихи міндетіміз Шығыс пен Батыс арасында көпір болу, екі ұлы дүниені жақындастыру және олардан нәр ала отырып, өз болмысымызды ұмытпау.

Бұл ойлар XX ғасырдағы Азия бұлбұлы Мағжан Жұмабаев поэзиясының арқауы болған. Шынымен де Мағжан поэзиясының ғажаптығы тар ұлттық шеңберден шығып, бүкіл шығыстық маңыз алуында емес пе? Бұл және заңды да. Өйткені, Абай заманында Еуропа мәдениеті дәуірлеп тұрса, Мағжан тұсында құлдырай бастайды. Түркия және басқа да шығыс елдерінің маңызы арта бастады. Шпенглердің атақты еңбегі шықты. Отаршылдыққа қарсы ұлт азаттық күрес жанданып, ұлттық мәдениетіміз жаңа мазмұнға ие бола бастады.

Мінеки, осы процестердің бәрі Мағжан шығармаларыңда нақты көрініс тапқан. Ұлы Абайға еліктеуден бастап, Мағжан романтизм, символизм мектептерінен өтеді, декаденттік сарынға ұрынып, байронизм "ауруына" шалдықты. Осымен қатар, негізін түрік ойшылы Зия Гокалп қалаған түркішілдік бағытының табанды өкілі болды.

Ақпан төңкерісін арайлы үмітпен қабылдап, Қазан төңкерісінен ат тонын ала қашады. Кейін заман ағымын түсініп, халқына қызмет еткісі келсе де, іштей өле-өлгенше жаңа тәртіпке қарсы боп өтеді. Себебі соңғы азаттық ерекшеліктерді таптап, түр-түссіз, тұқым-тексіз тек қана папка ұстаған робот жасайтын тәртіп еді. Мағжан оның қаншама қатер әкелетінін сол заматта-ақ сезген. Мінеки, оның қорқытшыл сарыуайымға салынатыны да содан. Ол уайым күйреген арманын азалау уайымы еді.

Сонда ол не арман? Ол арман түркішілдік идеясы арқылы бүкіл шығыстың қайта жаңаруы еді. Сондықтан бірінші дүниежүзілік соғыс барысында Мағжан әйгілі "Күншығыс" өлеңін жазады.

Қысық көзді Күншығыс, Бұл тұруың қай тұрыс? Серпіл енді, алыбым! Күңірентіп жерді ыңыраншы, Күнбатысқа көз салшы, Көрдің бе қанның жалынын?

Қысықкөзді Күншығыс, Болсын соңғы бұл жүріс, Күнбатысқа жүрелік, Желкілдеген туменен, Жер күңіренткен шуменен, Қаласына кірелік!

Күл қылайық қаласын, Құл қылайық баласын! Жоқ, жоқ! Ашу басалық! Гүл қылайық қаласын, Ұл қылайық баласын, Мейірім есігін ашалық!

Мінеки, бұл — Батыс өркениетінен жирену, Шығыс мәдениетінің болашағына сену, тіпті тарихтың алдында Батысты Шығыспен емдеу мәселесін қою.

"Пайғамбар" өлеңінде де ол өзін бүкілшығыстық пайғамбар ретінде сезінеді.

Қайғыланба, соқыр, сорлы, шекпе зар, Мен — Күн ұлы, көзімде Күн нұры бар. Мен келемін, мен келемін, мен кәлем, Күннен туған, Гүннен туған пайғамбар.

Бұл өлеңдер де орыс-жапон соғысынан кейінгі Азияда пайда болған бір серпілістің белгісі.

Сонымен, Абай — дәуірлеген Еуропа заманындағы адами, діни ойдың өкілі болса, Мағжан — ұлт-азаттық көтерілістің жаршысы, Шығыс ренессансының ұлы қайраткері.

Қазіргі қазақ қоғамына келетін болсақ, біздің зиялыларымыз батысшыл, дінсіз бағытта тәрбиеленген, тамыр-тегін жоғалтқан, тарихи мәдениеттану көзқарасы жоқ интеллигенция. Біз бұл жағынан Латин Америкасы, Азия, Африка елдерінің зиялысынан да төменбіз. Және оған таңдануға, шамдануға да болмайды. Зады, біз рухани түп-тамыры қиыла жаздаған халықпыз. Біздің эпосымыздың өзі 40 жыл абақтыға қамалғандай болды. Дегенмен, осының бәріне қарамастан, халқымыз дүниеге дара тұлғалар әкелуден жалықпады.

Соның бірі — Олжас Сүлейменов.

Олжас — алпысыншы жылдардағы Хрущев реформасынан пайда болған жартылай қайта құрудың туындысы. Сырттай кеңес идеологиясын мойындап, іштен оған қарсы болған күрделі тұлға. Осы қарсылық салдарынан оған мәдениет тұңғиығына бойлап, өз-өзін қайта жасап шығуға тура келді.

Егер Мағжан тек Шығысты ғана дәріптесе, Олжас Шығыс пен Батыс арқылы тұлғалық, адамзаттық сана қалыптастыруға тырысқан. Сондықтан ол екі рухани дүниені бөлмей, өз жүрегінде ұштастыруға талпынып, "Шығыс әрқашанда Шығыс, Батыс әрқашанда Батыс" деген ағылшын ақыны Редьярд Киплингпен пікір таластырды.

...Нет Востока и Запада нет.

Нет у неба конца.

Нет Востока и Запада нет.

Два сына есть у отца.

...Есть большое слово З

емля Большое на всех языках...

Егер ақын жолын бастамай жатып: "Возвысить степь, не унижая горы" десе, ол бұдан кейін де ешқашан дүмбілез дөрекі ұлтшыл болған емес. Керісінше, өз халқын адамзат өркениетіне араластырсам деген ізгі ниетпен жүрді. Оның ең қомақты шығармасы — "Қыш кітабының" өзі де осыған айтақ. Бұл кітапта бірнеше қатпар бар. Соның біріншісі — кеңес ғылымын келеке ету, замандастарының надандығын, тарихи санаға кемістігін келемеждеу. Екіншісі — иран мәдениеті арқылы Шығысты дәріптеу, үшіншісі — көшпенділердің ерлік, елдік мәдениетінің сырына үңілу.

Мінеки, Шығыс пен Батыс дегеніміз — ғасырлар шыңырауынан бізге ұшы ғана жеткен қасиетті арқан. Бір жағынан - егіз, бір жағынан — сыңар. Кейде бір-біріне жанасып жатса, кейде — алшақ кетеді, кейде үзілуге даяр тұрады. Ол бізді таластырады да, табыстырады да. Егер тарихта өмір сүргіміз келсе, біз, қазақтар, осы екі арқан, екі көгеннен орнымызды табуымыз керек.

Ал Абыл мен Қабыл аңызына келетін болсақ, ол — әрбір халық өз-өзін шындаудан өткізуге ыңғайлы үлгі. Қай жолмен жүрген дұрыс — тыныштық, қанағат, рахым жолымен бе, жоқ, әлде, қанағатсыздық, бұзақылық, бағынбаушылық содыр-соқпағымен бе? Екінші жағынан, Құдай неге Қабылдың құрбандығын қабылдамайды? Ол Құдай емес пе? Ол үшін барлық пенде бірдей болу керек қой? Мүмкін, Қабыл жер бетіндегі әділет үшін күресуші тұлға шығар? Бірақ бұрынғы Кеңес Одағы тұрғындары, бұл жолдағы талпыныстың "нәтижесін" көріп отырған жоқпыз ба?

Мінеки, осы сауалдарға жауап іздеу — Шығыс пен Батыс ұлы текетіресіне және қоғамдастығына араласа бастағанымыздың басы.

Тәңірі

Тәңірі — көне түріктердің құдайы. Және анау-мынау емес, монотеистік құдай. Жалпы емес, жалқы. Әл-Максиди куәландырғандай, "Бір Тәңірі". Бұл тұжырымдауды Плано Карпини де қуаттайды. Демек, V ғасырдан бері түріктер (арабтан бұрын) көп құдайлы политеизмнен жеке (бір) құдайды дәріптеуге көшеді. Ол сол заманнан жеткен нұсқасында аспан Құдайы саналады.

Биікте Көк Тәңірі,

Төменде айғыз Жер жаралғанда,

Екі арада адам баласы жаралды.

Міне, мұнда "көк" анықтауыш та, "Тәңірі" аспан мағынасындағы зат есім. Демек, көне түріктердің түсінігінде, Құдай — аспани құдірет. Бұлұғым — космологиялық сананың жемісі. Космология — космосты зерттеу. Ал космос, грекшеден тәржімалаған да, тәртіп, құрылым, заңдылық. Космологиялық сана тірі дүниені өлі дүниеден ажыратпайды. Тәңірі — осы тұтастықтың кепілі.

Көне түріктерді бір-ақ нәрсе таңдандырған: көз алдындағы болмыстың бар болуы. Сонымен қатар осы бар болу қасиетін олар таң атуға байланыстырған. Тас қараңғы түннен кейін шапағатын шашқан таңға олар таңданған, таңдайын қаққан, таңырқаған. Міне, осы "таңырқау" деген ұғымда "тәңірі" деген етістіктің түп-түбірі жатыр. Тәңірі — танды атырушы, осы ғажаптығымен таңырқатушы. Сол сияқты "құдай" ұғымын латынша deus, грекше theos, үндіше deva деп атаса, бұлардың бәрі div түбірінен шыққан. Ал оның мағынасы: жарық беру, жарқырау. Сонымен қатар, үндіеуропа тілдерінде осы div түбірінен удивление деген таңырқаудың славянша нұсқасы шығады. Таңырқау, грекше, "таумазейн". Аристотельдің айтуынша, көне трек философиясының өзі таңырқау үрдісінен шыққан. "Философия дегеніміз не?" атты еңбегінде М. Хайдеггер оның төмендегі сөздерін келтіреді. "Таңырқау арқылы адамдар бастапқы кезде де, қазір де философиялаудың өктем шығу тегіне, немесе, философиялаудың қайдан шыққаны және философияның адымын анықтайтын нәрсенің негізіне қол жеткізеді" (Аударма менікі).

Сонымен, таңырқау тудырған таң шапағаты Тәңіріге табыну дәстүрін қалыптастырады. Біз бұдан көкке табыну үрдісінің Күнге табыну үрдісінен шыққанын көреміз. Тәңіршілдік нанымын жаңаша пайымдаушы Мұрад Аджи осы діни дәстүрдің қалыптасу жолдарын ескергісі келмейді, коп қызық жәйттерден аттап өтіп, бұрмалауға ұрынады.

Мысалы, Аджидің әйгілеуінше, крест (шармық) — Тәңірінің белгісі. Бұл мүлде олай емес. Ең көне крестер палеолит заманынан белгілі. Демек, әрбір тарихи кезенде крест белгісі түрлі мағынаға ие болған. Көбінесе ол Күнге табынудың басты атрибуты ретінде көрінеді. Свастика формасында ол Күн айналымының бағытын көрсеткен. Кресті үнділер ваджра деп атаған. Ваджра — Күн құдайы Индраның шоқпары. Аспанда Күн қалай жарқыраса, ол да Индраның қолында солай жарқыраған. Буддалық мифологияда ваджра — төзімділік, мәңгілік бейнесі. Санскрит тілінен ваджра — алмас, найзағай деп аударылады. Аспан белгісі ретінде крест Қытайда тана болған ("Мифы народа мира", т. 1-2). Егер Атилла Еуропаға шармық-крест белгісін әкелсе, ғұндар Күнге, Күн серігі Митраға табынған. Атилланың крестшіл болуы соның нәтижесі.

Сөйтіп, Тәңірі ұғымына оралсақ, ол алдымен таң шапағаты, кейін аспан ұғымын бейнелесе, ең соңында (түріктер дәурінде) абстракты құдай ұғымына көтеріледі. Бізге Тәңіріге табынудың орындары мен мінәжат түрлері де белгілі. Бұл туралы Юрий Зуев пен Ғалым Ағелеуов жазады. Олардың айтуынша, Тәңірі — құт иесі. Оның құдайлық болмысы осы қасиетінен көрінеді. Ал құт дегеніміз тірлік, өмір, бақыт, игілік. Тіпті, дәлірек айтсақ, құт барша болмыстың бар болуының мүмкіндігі. Бұл тұрғыда ол Хайдеггердің "болмысына" ұқсайды. Құтты иелену үшін тауға көтеріліп, Тәңіріге мінәжат жасау керек. Сондықтан таулар "құттағы", немесе "құт тауы" аталған. Аджидің айтуынша, Кавказ атуларындағы тәңіршілдердің көне шіркеулерінде мінәжат шіркеу ішінде емес, сыртыңда жүргізілген. Олардың шіркеулері килиса деп аталған. "Хочу особо подчеркнуть, тенгриане не молились внутри килисы. Стены килисы расписывались как расписывались прежде священные скалы" (Культурные контексты Казахстана: история и современность, Алматы, 1998. с.14). Сонда шіркеу идеясын да тудырған түріктер болып тұр. Шіркеу отырықшылардың ұғымында үй нұсқасы болса, түріктер сол үй ішіне кірмей кетті, көшпенділікті өмір салтына айналдырды. Бұл Тәңіріні дәріптеуден туған әрекет еді. Киіз үйдің түндігі Күн бағытына қарай ашылады. Ол күні бойы ашық, немесе түрік тұрады. Мүмкін, біз қазір түрк деп жазып, шырқын қашырған түрік этнонимі де осы Тәңіріге түрік, ашық болуға талпынғандықтан туған көшпенді халықтың өз-өзіне берген атауы шығар.

Ал енді егер Тәңірі ұғымының этимологиясына келсек, оны таң сөзінен және оның қосымша туындыларынан іздегеніміз жөн. Мысалы, Көне түріктер сөздігінде таң таңлады деген тіркес бар. Бұл таң атты деген сөз. Бірақ мұның морфологиялық құрылысы қазіргі қазақ тілінен өзгеше. Сөз түбіріне етістік жасайтын формаштар қосылады. Сол сияқты көйлегіңді ки деген тіркес көне түркше көйлекпен деген етістік түрінде беріледі. Меніңше, Тәңірі деген сөз де осыған ұқсас тәсілмен жасалған. Жоғарыдағы таң таңдады деген тіркесті келер шаққа қойсақ, ол таң таңыр таң атады боп шығады. Міне, осындағы таңыр деген етістік бара-бара Тәңір, Тәңірі деген зат есімге айналады. Мағынасы: таң атырушы, жарық беруші, сәуле таратушы. Есіңізде болса, буддизмде просветленный деген термин бар. Жалпы, бүкіл буддизм адам рухының сәулену процессіне негізделген, міне, осы көне үрдістің түп-түбірін біз Тәңірі ұғымынан тауып отырмыз. Сөйтіп, осы ұғымның мағынасын орысшаға аударсақ, Тәңірі — озаряющий, просветляющий боп шығады. Демек, Тәңірі — Күн де емес, Аспан да емес, ол осының бәрін тудырушы, жарыққа шығарушы күш, құдірет, кұдай.

Бірақ Тәңіріде монотеистік сипат қанша басым болса да, ол жалғыз жаратушы емес (семит нұсқасындағы). "Біз қайдан пайда болдық? Бізді кім жаратты?" деген сауалдар көктүріктерін толғандырмайды. Олар дүниенің шығу себебін іздемейді. Бұл туралы Нұрлан Оспанұлы тамаша жазған ("Евразийское сообщество", 1998, № 1, с. 189-199). Егер ойымызды осы арада бір түйіп жіберсек, әйгілі Парменид секілді көне түрктер де айта алар еді: "Бар болу бар да, жоқ болу жоқ", — деп. Орысша: "Бытие есть, небытия нет". Сондықтан көк түріктер үшін дүние ежелден бар нәрсе, бірақ ол мәңгілік түнге шомған, құрдым сипатыңдағы дүние. Жолай айта кетейік, құрдым, немесе құр(ы)дып — "небытие" ұғымының бірден-бір баламасы. Мысалы, ушел в небытие — құрдымға кетті. Міне, дүниені сол құрдымнан шығарушы — Тәңірі. Ол таң таңыры, танды атырушы, Күн шығарушы, бүкіл тірлікке дем беруші. Егер Тәңірі бұл сипаттардан бас тартса, таң да атпайды, тірлік те болмайды. Оны бір Тәңірі, монотеистік құдай дейтініміз осыдан. Ал тәңіршілдіктің ең кереметі: Тәңірі тірлік жарату процесін өлі дүниеге жан бітіруден бастайды. Сөйтіп, ол Жер-Су иелерін оятады, Ұмай анаға жігіттік жасайды. Сөйтсе де, ол ылғи дүниенің ішінде емес, сыртыңда тұрады. Оның мекені — көк, ғарыш. Ол Жердегі тірліктің ғарыштағы кепілі. Ал бұныңыз деген барып тұрған метафизика емес пе?! Сондықтан Тәңіріні тану мүмкін емес, тек сезінуге болады. Бұл тұжырым кейін, ислам дәуірінде сопылық дүниетанымның басты қағидасына айналады. Немесе, "Иттің иесі болса, бәрінің Тәңірісі бар", — деген мақалды еске алыңыз. Демек, адам бүкіл тірлікке иелік ете алмайды, оның иесі тек Тәңірі ғана. Алайда, біз тәңіршілдіктің адамзаттың ең көне діні екенін ұмытпауымыз керек. Егер дамыған монотеистік діндерде религио деген сездің өзі құдай мен адамзаттың арасындағы байланысты көрсетсе, тәңіршілдік рәсімде мүлде олай емес. Мысалы, Мағжанның Ақсақ Темірдің сөзі деген өлеңін еске алайықшы.

Көк Тәңірісі - Тәңірі,

Күңіренсін, Кегің билесін.

Жер Тәңірісі — Темірмін,

Жеріме Тәңірі тимесін.

Атақты әмір ашықтан-ашық құдаймен таласып тұр. Ислам танымы бойынша, "Адамның басы - Алланың добы". Тек тәңіршілдік ой машығына өте жетік адам жоғарығыдай сөйлей алады. Себебі, адам мекені — Жер, Тәңірі мекені — Көк. Осы тепе-тендік бұзылса, "Жер мен Көк тітіркенеді".

Көне замандарда адам өзін ең бірінші өлі дүниеден ажыратса, кейін хайуанат әлемінен, ал одан соң құдай-әруақтар әлемінен ажыратады. Сонда ғана ол өзінің адами, қызу қанды, салқын ақылды, ұрық себу арқылы тұқым тарататын қалпын тауып алады. Сонымен, егер семит нұсқасындағы халықтар құдайды жанына ұялатса, түрктер оны ғарышта ұстаған. Сондықтан Тәңірі мен түрік арасында субъективті байланыс мүмкін болған. Тәңірі жеке тұлғамен емес, бүкіл түрк елімен сөйлескен. Оның "Түрк Тәңірі" деп аталатыны да содан. Жоғарыдағы байланыс ритуалдар арқылы жүзеге асқан. Ал ритуалдар ритуалдық дәнекерлер арқылы жасалған. Соның ең біріншісі және бірегейі — қаған. Агелеуовтың айтуынша: "Правители кочевых государств выступают в ритуале и как эманация верховного боға и как медиаторыкамы, носители сакральных функций..." ("Культурные контексты Казахстана", с. 15). Демек, Тәңірімен сөйлесуге бір-ақ адам хұқылы болған, ол — қаған. Сондықтан оны "Тәңіріден жаралған, Тәңірі текті", — дейді орхон жазуларында.

Егер Тәңірінің жеке сипаттарына көшсек, ол — уақыт иесі, құт дарытушы, өлімге кесуші. Бұлтұрғыда түрк эпитафиялары қызық. Н. Оспанұлының айтуынша, түріктің "мені" өлгеннен кейін де өз-өзін әйгілеп жатады. Тірі кезіндегі бүкіл тіршілігін, немесе арманда бара жатқан өкінішін баяндап болып, марқұм эпитафиясын былай аяқтайды екен: "Ал енді мен өлдім". Түпнұсқада — ұштым, қайтыс болдым, өмірден ажырадым деген мағынада. Міне, осы дара құбылысты Оспанұлы "транссубъективтілік" деп атайды. Әрине, эпитафияны тірі адамдар жазады. Бірақ міндетті түрде марқұмның өз атынан жазылады. Бұл шынымен де өзге ұлттарда кездесе қоймайтын ғажап рәсім. Бұдан байқайтынымыз, түрік азаматы тірі болсын, өлі болсын, өзінің сана-сезімін түрік елінің мүддесінен ажыратпайды. Сондықтан жоғарыдағы атау дұрыс. Транссубъективтілік деген — үйреншікті субъективностьтен аттап, метафизикалык кеңістікке шығу. Ал мұндай құбылыс тек дәстүрді әрдайым жалғастырушы, оның біртекті символикалық қалпын бұзбайтын ортада ғана мүмкін.

Елдік пен ерлік жолында немесе жыраулар мұрасына жаңаша көзқарас

Көне жыраулар поэзиясы — қазақ әдебиетінің тол туындысы, классикалық үлгісі, көшпелі өркениеттің уақыт дауылдарына мызғымай қарсы тұра алған морт бәйтерегі.

Бұл құбылысты түрлі тұрғыдан зерттеуге болады, соның ең тиімдісі — өркениеттер ерекшелігінен келу.

Мысалы, біз мұны тарихи тұрғыдан зерттейтін болсақ, ол белгілі кезеңнің туындысы ретінде ғана көрінеді. Ал негізінде жыраулар поэзиясы — алғашқы қалпында біздің заманымызға дейінгі бірінші мыңжылдықта пайда болып, XX ғасырға дейін аздаған өзгеріспен жеткен орасан зор ғасырлар мұрасы. Сондықтан оны біздің ұлттық менталитетіміздің күретамыры, еврейлердің Тәураты сияқты, техникалық ойы дамымаған қазақты ғасырлар бойы басқа ұлттарға сіңіп кету қаупінен, тарихи аренадан құрып кету қатерінен сақтап келген асыл қазына деуге болады.

Сол іспеттес, типологиялық тұрғыдан келсек, жыраулар поэзиясын бүкіләлемдік эпикалық дәстүрдің көрінісі ретінде зерделеуге мәжбүр боламыз. Мұны мойындамасқа амал да жоқ. Жыраулар поэзиясы "Илиада", "Одиссея" сияқты "батырлар заманында" туған эпикалық сана-сезімнің қазақ топырағындағы адуынды нұсқасы екені еш күмән туғызбайды. Бұл тұрғыңа Жиембет жыраудың хан Есімге айтқаны Ахиллдің Ағамемнонға деген ашуынан бірде-бір кем емес.

Дегенмен, "Илиадаға" үңілетін болсақ, ол — өзінің төл түр-сипатын жоғалтыңқыраған, жазбаша түрге түсіп, біраз өңделген, түп-тамыры Микен дәуірінен басталса да, жапырақ-бұтағы оған мүлдем ұқсамайтын, ғасырлар бойы көп өзгеріске ұшыраған күрделі дүние.

Ал егер біз жыраулар поэзиясын орта ғасырда классикалық әдебиет жасаған француздардың трубадурлары, германдық миннезингирлер, арабтық равийлер, испандық хуглармен салыстырсақ, онда да кейбір ұқсастықтармен қатар мүлдем салыстыруға келмейтін жағдайларды кездестіреміз.

Демек, типологиялық тәсіл іздену өрісін кеңейткенімен, біраз ерекшеліктерін айқындауға көмектескенімен, жыраулар поэзиясының түп негізін, қайнар көзін аша алмайды.

Сонымен, жыраулар поэзиясын түсіну үшін біз алдымен көшпелі өркениеттің бітім-болмысын пайымдағанымыз жөн.

Көшпелілер мындаған жылдарға созылған тарихында Таяу Шығыс, Қытай, Ұрым, Араб, Парсы, Үндістан өркениеттерімен тығыз қарым-қатынаста болғаны мәлім. Олар болса, мәдениеті биік және сан-салалы, күрделі, салт-санасы жоғары дәрежеде қалыптасқан өркениеттер еді. Сонда көшпенділер осыншама дамыған елдер арасында өз-өзін қалай сақтаған, сіңіп кету қаупінен қалай құтыла білген деген сауалдар туады. Яғни, көшпелілердің өз дара құндылықтары, басқа елдер дүниетанымына қарсы қоятын ерекше ой өрнектері болған. Оны сонау Геродоттан бастап, барлық тарихшылар айғақтайды. Мысалы, JI. Н. Гумилевтің айтуынша, түркілердің саясаты екі нәрсеге негізделген: 1) қытай мәдениетін мойындамау, 2) түркілік өмір-салтын мейлінше дәріптеу.

Көшпенділер өмірінде тұрақты еш нәрсе жоқ екені белгілі. Қоныс та, күй де, жағдай да — бәрі де өзгермелі. Және бәрі жау — кеңістік те, уақыт та, қоршаған орта да. Сондықтан көшпелінің өмірі тек күрестен тұрады. Ал ол күресте жеңілмеу үшін "отқа салса күймейтін, суға салса батпайтын" қайсар, өжет, айлакер, көреген тұлғаларды қалыптастыруына тура келеді.

Биікте Көк Тәңірі,

Төменде қара жер жаралғанда,

Екеуінің арасында адам баласы жаралған.

Күлтегін ("Үлкен жазу").

Демек, түркілер түсінігінде бұл үш құбылыс (Көк тәңірі — адам — жер) ғажайып біртұтастықта қаралады. Бұл үйшіктің әрбір бөлігінің өз маңызы, өз міндеті бар. Шынында да, адам баласы өмірге келу үшін, оған аспан мен жерден құт даруы керек. Сондықтан адам — Жер мен Көктің қосындысы. Өлген соң, оның құты аспанға ұшады, денесі жерге көміледі. Түркілер танымында ажал түсінігі жоқ, алар қайтыс болған адамды "ұшты" дейді. Онысы, аспанға сіңіп, аруаққа айналады дегені. Тірісінде түркі азаматы өзін Көк Тәңірінің үкімін орындаушысы ретінде түсінген. Бұл түсініктер түркілерді тегеурінді әрекет, адуынды айбат, шегініссіз қимылға итермелеп отырған. Түркінің ұлы ойшылы Тоны көктің Будда ілімін жаратпауы да осыдан. Себебі, түркі әлеміне сол тұста дүниеден баз кешіп, өз-өзін тірі өлікке айналдырған дін қаһармандары емес, елгезек, сезімтал, жаужүрек өмір қаһармандары керек еді. Салт-сананың өзге түрін түркілер қабылдамаған. Басқаша ойлау, басқаша талпыныс жасау Кек Тәңірі мен Ұмай-ананың қаһарына ұшыраумен бірдей саналған.

Биіктен Көк тәңірі баспаса,

Төменде Жер айырылмаса,

Түркі халқы, ел-жұртыңды кім қорлайды?

Күлтегін ("Үлкен жазу").

Сондықтан түркі азаматы — бір нысанаға көздеген жебедей тек жаугершілік ерлік бағытыңда әрекет жасаған.

Ал түркілердің Уақыт пен Кеңістік категорияларына қатынасын зерттейтін болсақ, олар әлемнің төртбұрышты горизонталды моделін жасаған. (С. Қаскабасов. "Казахская несказочная проза"). Ол Күннің айналма байланысты, Күншығыс — Күнбатыс, Күнгей — Теріскейге бөлінді. Жыраулар поэзиясында жиі кездесетін "Сегіз қиыр шартарап" дейтін тіркес — осы модельдің көрінісі. Мұның бәрі уақыт категориясын жою үшін негізделген көзқарас еді.

Көшпелілер Күн айналымынан қалмай отырды. Күн қайда болса, олар да сол маңда көрінді. Біз бұдан олардың уақытты бір шеңберге қамап, қоймен коса айдап отырғанын көреміз. Міне осы, шеңбер — Күн айналымының шеңбері — көшпенділерді тынымсыз ізденісте, отырықшы елдерден мәңгіге бөліп тастады. Түркілер шеңбер ішінде қалды да, басқа халықтарды шеңбер сыртына шығарып тастады. Өйткені, олар өздерін Уақыттан жоғары санады. Отырықшылар өзіне Уақыт көрінісі ретінде қараса, көшпелілер өзін кеңістік қарақшысымыз деп есептеді. Кеңістікті кеңінен кешкендей, Уақыттан да өте шыққысы келді. Бұл — Жер мен Көктің тепе-тендігі және Күн айналымына негізделген Мәңгілік идеясының көрінісі еді. Әрине, бұл — адамзат тарихының төменгі сатысында туған балаң ой кескіні. Бірақ көшпелілер тарихына үңілетін болсақ, осы ой-машықтың еш өзгеріссіз, басқа түрге ауыспай, XX ғасырдың басына дейін айна-қатесіз жетуі таң қалдырады. Демек, бұл кездейсоқ емес. Бұл — біздің заманымызға дейін сол қалпында жеткен христиан, ислам, буддизм, зороастризм іспетті ерекше дүниетаным, жүйелі ой ағымы.

Тарихтан, көшпелілердің монотеизмге (бір құдайлық) жетіңкіремей, далалық политеизмде қалтаны анық. Түркілердің Көкке де, Күнге де, Айға да, құтты мекендерге де тағзым еткені рас, бірақ олардың діни нанымының негізі өз орталарынан ұлы тұлға іріктеп, соған шексіз табынуында еді. Бұл фетишизм де, монотеизмде де емес, политеизмнің бір жалғасы тана. Бұны адамзаттың балалық шағындағы балаң сана иесінің өзін басқа құбылыстардан айырып, өз-өзіне сүйсіне таңдануы деуге болады.

Ә. Марғұлан бұл наным туралы былай жазады. "Қытай жазбаларында ол кездегі ғұн, үйсін, қандылар өздерінің қоғам қорғайтын батыр, ерлерін көбінесе "Тәңірі", "Күн" деп атайтын болған. "Тәңірі" ескі үйсіндердің тілінде "мықты", "ер", "құдіретті" деген мағынада жұмсалып, кейін табынатын нәрсеге (көбінесе аспанға) айналады" (Ә. Марғұлан. Ежелгі жыр, аңыздар. Алматы, 1985, 63-6.).

Күлтегін жазуында түркі қағаны "Тәңірідей, тәңіріден жаралған" деп суреттеледі. Бұл тек көшпелілер өмір салтыңда туындайтын наным еді. Себебі, түркілердің қолөнері сияқты, діни-нанымдары да тек өмір қажеттіліктерін атқаруға негізделген. Демек, түркілердің діни-нанымдарының таза діни мағынасы аз және олар көшпелілердің ой өрісіне аса әсер етпеген. Өйткені, етер қола дәуірінен бастап түркі шаманы бақсы деп аталса, оның басты міндеті емшілік пен болашақты болжау болған. Ал көшпенділер өмірінің бар мағынасы елдік идеясының астамшылығында еді. Олар елдік үшін таңғажайып ерлікке барған. Қайда жүрсе де, өз елін ұмытпаған. Елдік пен ерлік жолында келелі үлгі көрсеткен тұлғаларды "тәңірінен жаралған тәңірі" деп санаған. Оларға тірісінде Тәңірі деп табынса, өлгесін әруақ деп дәріптеген, өзіне демеу күткен, шу тұтқан. Әрине, "әруақ" түркі сөзі емес, бірақ, оның мағынасы алдымен көшпелілер ортасында қалыптасқан. Осы дәстүрдің жойқын көрінісін біз "Оғызнаме", монғолдың "Құпия шежіресі", Өтеміс қажының "Шыңғыснамесінен" көреміз.

Мо-Дэ, Шыңғысхан, Темір, Едіге — бұлардың бәрі табыну объектісі болған. Сондықтан олардың әрбір сөзі ғасырлар керуенінің шаңында қалып қоймай, бізге кітапта жазылғандай ап-айқын, анық түрінде жетіп отыр.

Мінеки, жыраулар поэзиясы дегеніміз — елдікпен ерлік жолындагы Тәңірідей тұлғалар тәрбиелеуші, эпикалық дәстүрдегі жеке лирикалық поэзия.

Осы тақырыпта диссертация қорғаған Е. Тұрсыновтың пайымдауынша, жыраулар біздің дәуірімізге дейін I мыңжылдықтың басы мен көне түркілер заманы арасында пайда болып, үстіміздегі мыңжылдықтың басында өзінің таза болмысын тапқан. Ертеректе олар жауырыншы мен сыншының міндетін атқарған, өлген ата-бабасына жыр арнап, оны бейіт басында орындап, әруақ ретінде дәріптеген. Бұл соғыс магиясының көрінісі еді. Өйткені олар әруақтан өз жорықтарында демеу күткен, сол үшін оның көңілін аулаған.

Жалпы, өлі қаһарман әруақтар культін қалыптастырған болашақ жыраулар еді. Эпостың шығу тегі де осыған (әруақтар культіне) байланысты. Ал бізге белгілі түрі XIII ғасырда Кетбұғыдан басталатын таза жыраулар болмысына келетін болсақ, оларда діни функциялардан гөрі елдік, билік, пәлсапалық, орындаушылық, шешендік қасиеттері басым. Демек, олар "елдік үшін ерлік" деген көшпелілердің асқақ дүниетанымын насихаттаушы, дінге мүлдем қатысы жоқ далалық ақсүйектер. Себебі, алдымен Берке, кейін Өзбекхан кезінде мемлекеттік дінге айналған ислам, далалықтар сана-сезіміне тегеурінді шеңгелін салған еді. Әсіресе, Өзбекхан тұсында дала бақсыларының пірі — Қорқыт қарғысқа ұшырап, сарай маңынан аласталып, Сыр жағасында "Қорқытқа сенбеңдер!" деген жазуы бар тас қойылды. Сенуді қоймағандардың, тіпті Шыңғыс тұқымы — төре болса да, басы кесілді. Осы уақыттан бақсылар болмысы ұсақтап, сәлденің үстемдігі арта берді. Мінеки, жыраулар бір діннен айрылып, екінші дінге ауыса қоймаған өліара шақта ауызекі дәстүрлі әдебиеттің тамаша үлгілерін жасаған дала данышпандары еді. Біздің "ауыз әдебиеті" деген үйреншікті терминнен бас тартуымыз жоғарыда ұсынылған атаудың барлық қосындысының аса маңыздылығында жатыр. Өйткені, жыраулар құбылысы — ауызекі дәстүрдің жемісі.

Бұл дәстүр бұрын аңыз, ертегі, эпос тағы сондай дүниелер туғызса, орта ғасыр кезеңінен бастап (мүмкін, бұл дәуірдің біздің заманымызға біршама жақындығынан да болар) аса құнды деректер сақтаған далалық ауызекі тарихнама мен ауызекі дәстүрлі әдебиет туғызған. Осы дәстүрдің көрінісі ретінде Өтемісқажының "Шыңғыснамесін" ғылыми айналымға енгізген В. П. Юдиннің айтуынша: "В совокупности со сведениями аналогичных источников, например, "Таварих-и гузидаи и нусрат-наме" предположительно, Мұхаммед Шайбани хана (XVI в.), "Сборник летописей" Кадыр Алибий джалаира (XVII в.), "Шаджара-йи во могул" Абу-л- Ғази и др. Известия "Чингизнаме" дают возможность реконструкции степного устного исторического знания кочевников, которое было достаточно сформировавшимся и оформленным. (Это степное историческое знание можно было бы назвать степная устная историолоғая, т.к. термин историография не был бы корректным в отношении устной традиции" ("Чингиз-наме", А-Ата, ., с.25).

Осы тұжырым негізінде, бұл көшпелі халықтарда далалық суырыпсалма синкретикалық мәдениет болғанын пайымдай аламыз. Сонда ғана біз "фольклор" деген түр-түссіз ұғымнан арылып, логикалық реконструкцияға жататын тарихи құбылысқа ие боламыз.

Көшпенділер өздерін өмір сахнасының майталман кейіпкерлері ретінде түсініп, тиісті рольдерін мүлтіксіз орындап отырған эстетикалық интуициясы өте зор көрермен-ойнаушылар болған. Олар бірде өзіне тиісті ролін орындаса, бірде басқа кейіпкерлердің "сахналық" әрекетін тамашалап отырған. Бұл ойды Бахтиннің халық мәдениеті жөніндегі "карнавализация" іліміне сүйеніп дәлелдеуге болады.

Мінеки, ауызекі дәстүрлі әдебиет дегеніміз — осы мәдениеттің сөз өнеріне жататын аса құнарлы бөлігі. Бұл әдебиетті "ауызекі" дейтініміз, оның: 1) жазба түрі болмайды, жазуға кейін біреудің баяндап беруінен түседі. 2) ол өзін белгілі оқиғаға байланысты суырыпсалма әрекет барысында көрсетеді. 3) сөз актісін музыкалық аспаппен сүйемелдейді; 4) өнерін белгілі ортада — салихалы жиын, кеңес, той үстінде көрсетеді. Оның шенде жыраулар тек қана елдік мәселесімен айналысса, ақындар бүкіл тұрмыс-салт мұқтаждарын көркемдеп отырған. Жалпы, Тұрсыновтың пайымдауынша, ақын болмысы жырау болмысынан көнелеу, ертеректе пайда болған.

Далалық ауызекі әдебиетті дәстүрлі дейтініміз, ол ғасырлар бойы ғажайып Тәжірибе жинаған эпикалық дәстүрдің жеке тұлғалық көрінісі еді. Эпикалық тіркестер үлгісін сақтай отырып, жыраулар өлі адамның даңқын арттыратын жыр орнына, өз өмірі тұсындағы оқиғаға арналған монолог түріндегі толғау жанрын қалыптастырған. Белгілі түріктанушы Ә. Қоныратбаевтың айғақтауынша: "Толғау дегеніміз 7-8 буындық жыр өлшеуімен айтылтан, эпика элементі бар, лирикалық поэзия". Оның дәстүрлі болатыны -көне замандар келе жатқан елдік пен ерлік тақырыбынан ауытқымайды, кейіннен шыққан "қара өлең" сияқты жыр өлшемінен жазба поэзиясының өлшеміне түспейді, мұсылмандық сарынға немесе қарапайым халықтың қара дүрсіндігіне ұрынбайды. Керісінше, жыраулар поэзиясының жүрек тебірентер мағынасы — өткен замандарды, көшпелі тұрмыс-салттың өркендеп тұрған шағын аңсау, отырықшылық тірегі — қалалық тірлікті мойындамау, ислам дінінің моральдік негізін қабылдай отырып, салт-жоралғысына қанағаттанбау.

Көшпенділер өркениетінің трагедиясы — олар империялық құрылымда өмір сүре алмайды. Өйткені, империялық тірлік қайткен күнде де отырықшы тұрмысқа алып келеді. Ал көшпенділер үшін отырықшылыққа ену — өз-өзін жоғалтумен бірдей. Сондықтан олар мемлекеттің ғажайып үлгілерін жасағанмен, оның пайдасын отырықшы халықтар көрді. Көшпенділер болса, ешбір үстемдік пен шектеушілікке көне алмағандықтан, жаңа жер, жаңа қоныс іздеумен болды. Бұл тұрғыңа Қорқыт пен Асанқайғы бейнесінің ұқсас болатыны ешкімді таңдандырмау керек.

Мінеки, жыраулар поэзиясында ақырзамандық сипаттың басым болатыны, олардың болашақтан ешбір жақсылық күтпейтіні осы себептен. Әрине, бір кездерде көшпенділер өркениеті дәуірлеп тұрды, тіпті, ғасырлар бойы ол ең озық өркениеттердің бірі болды. Бірақ XV ғасырдан бастап, отырықшыларда техникалық ой дамуына байланысты, көшпелілер өзіне үйреншікті бірінші орыннан ығыстырыла бастады. Бұл көшпелілер заманақырының басы еді.

Әй, Жәнібек, ойласаң,

Қилы заман болмай ма?

Суда жүрген ақ шортан,

Қарағай басын шалмай ма?

Асанқайғы (XV ғ.)

Алаң да алаң, алаң жұрт

Қазтуған (XV ғ.)

Аспанды бұлт құрсайды,

Күн жауарға ұқсайды...

Шалкиіз (XV-XVI ғ.)

Озушылар, озмаңыз...

Доспамбет (XVI ғ.)

Қол-аяғым бұғауда,

Тарылды байтақ кең жерім...

Жиембет (XVII ғ.)

Ай, заман-ай, заман-ай,

Түсті мынау тұман-ай,

Істің бәрі күмән-ай...

Бұқар (XVIII ғ.)

Мұнар да мұнар, мұнар күн,

Бұлттан шыққан шұбар күн...

Махамбет (XIX ғ.)

Көріп отырғанымыздай, жыраулар XIX ғасырға дейін өздеріне төн болжаушы, көріпкелдік қасиеттерін жоғалтпаған. Олардың поэзиясының бағыты да өздерінің бойында бұрыннан бар сыншылық болмысынан туындайды. Сондықтан олар хан ордасында тұрып, ханға кеңесші, сыншы боп, көбінесе, хан үкіміне қарсы шығып, ел басқару ісіне араласқан. Бұл жағдай XV ғасырда қайта жаңғырған жыраулар дәстүрінің феодализмге көнбей, аталық қоғам құндылықтарын қорғайтынын көрсетеді. Демек, уақыт өзгерсе де, көшпелілер сана-сезімі өзгермеген.

Олар жаңа дәуірмен көне замандардың түсінігімен сөйлесіп, исламның өзін шаманистік бағытта қабылдаған. Ол ойға көрнекті дәлел ретінде Шалкиіз жыраудың би Темірді қажылық сапарынан тоқтатуға айтқан толғауын келтіруге болады.

Қара бас құспен шалдырып,

Көк теңіздің үстінде

Көтеріп желкен аштырып.

Жүк тиедің кемеге,

Ниет еттің Тәңірінің үйі — Кебеге!

Жүк тиесең — кетерсің.

Жетсең, тәуап етерсің, —

Етектеп жиған көп халқың,

Сұлтан ием, кімге асмар етерсің?!

Бұл үзіндіден көп нәрсені байқауға болады. Біріншіден, жырау еш нәрсеге таң қалмайды. Ол бәрін де қабылдап отыр — кемені де, Кебені де, қажыға бару салтын да. Бірақ мұнын бәрі жыраудың көз алдыңдағы колоритті көрініс қана. Оның түсінбейтіні: "етектеп жиған көп халқын тастап, ел билеушісі қалай алыс сапарға аттанбақ, халқын кімге тапсырмақ? "Бұл таза аталық қоғамның түсінігі. Сонымен қатар, Шалкиіздің өнер таңбасында феодалдық нышандар да кездеседі. Ол — өзінің билеушісіне бас ию, соған мүлтіксіз қызмет етуді өзіне дәреже санау. Бұл жоғарыда айтылған таң ірі адамды қастерлеу дәстүрінің феодалдық бнлеушіге қызмет ету машығымен ұштасуы еді.

Тіленшұлы Шалкиіз,

Иесі би Темірдің тұсында,

Бұлтқа жете жазды бұ мүйіз.

Иесі би Темірден соңыратын,

Тұқылдықтан сартылдап.

Үзілер болғай сол мүйіз.

Немесе:

Сен алтынсың, мен пұлмын,

Сен жібексің, мен жүнмін,

Сен сұңқарсың, мен қумын.

Жемсауыңа келгенде,

Сұлтан нем, сом жүрегім аяман!

Бұдан біз көшпенділер дәстүрінің дүниетанымының аса кең және икемді екенін көреміз. Мысалы, монғолдардың өз империясындағы ешбір дінге қол көтермегені белгілі. Сол сияқты, басқа халықтардың әдет-ғұрпына да қол сұқпаған. Сондықтан көшпенділердің суырыпсалма-синкретикалық мәдениеті — мысыр пирамидалары сияқты - ауа қысымы өзгермейтін, басқа түскен құбылыстарды сол қалпында суретке түсіретін, өзінің ғасырлар бойы қалыптасқан еске сақтау дәстүрі мықты, басқа замандарға тек тікелей буын алмасу арқылы тана жететін, аталық қоғамда қалыптасқан "мәңгілік" идеясының көрінісі...

Синкретикалық дегеніміз — көп қосынды деген. Мысалы, сахара далада көл де, қамыс та, дара ағаштар да сағымға араласып, жылжып бара жатқан керуен де кездеседі. Және олар бір-біріне кедергі жасамайды, бейбіт жарастыққа көрінеді. Синкретикалық мәдениет те сондай. Ол ешнәрсені өзгертіп, басқа түрте ауыстырмайды. Сол қалпында қабылдай береді. Мінеки, Алтын Орданың ыдырауынан бастап, кең-байтақ сахарада осындай op торапты мәдениет пайда болған. Өйткені, ол кезде феодализм онша орныға алмай, сайын дала көбінесе аталық қоғам дүниетанымының ықпалында болған. Мінеки, осындай ары тарт та бері тарт тепе-тендік барысында ауызекі дәстүрлі әдебиеттің классикалық үлгілері жасалды. Сондықтан жыраулар поэзиясы — далалық суырып-салма-синкретикалық мәдениеттің көрінісі. Шынында да, жыраулар поэзиясын жарату үшін коп компоненттер қажет болған. Олар, біріншіден, бүкіл елдік маңызы бар келелі оқиға. Мәселенки, Темір бидің қажылыққа жиналуы, Жиембеттің өз інісін хан Есімнің алдында қорғауы...; екіншіден, сол оқиғаға байланысты жырау толғауын тыңдайтын белгілі орта; үшіншіден, жыраудың музыкалық аспап арқылы (ол алғашқы кезде қобыз, кейін домбыра болды) немесе өз пірінің қолдауымен аруақтануы.

Демек, жырау поэзиясын таза жеке тұлғалық деуге де болмайды. Себебі, ол қайткенмен де көшпенділерге тон дәстүрлі дүниетанымнан аса алмайды. Бірақ оның эпостан айырмашылығы, өткен заман қаһармандарына емес, қазіргі нақты оқиғаға негізделеді, сол оқиғаның жеке тұлғаның санасында нақты көрініс табуына ұмтылады. Жыраулар құбылысын әдеби болмысқа жатқызатынымыз, онда таза әдеби қасиеттердің молшылығынан және салиқалығынан. Жырау сөзі белгілі оқиғаға байланысты айтылғанымен, ол — жай немесе ресми сөз емес — бейнелі сөз. Жырау оқиғаны жай баяндай бермейді, ол оны суреттейді. Дыбыс үндестігіне, басқа тәсілдерге салын әшекейлейді. Онымен қоймай, ол ашынады, күйінеді, тамсанады. Сол арқылы өзінің оқиғаға қатынасын білдіреді. Демек, жырау толғауында сөз тек қана хабарлама болып қоймайды, ол пәлсапаға қол артады, тіпті кейде болашаққа жөн сілтеп, уағызшылдық рөл де атқарады.

Ерекше сипаттарына келсек, жырау шығармасы толғау түрінде айтылады. Толғау дегеніміз — айтушының ой-қиялына ешбір шектеу қоймайтын, музыкадағы төкпе күй сияқты, эпикалық үрдістегі шұбыртпалы еркін өлшем. Ол көбінесе ұйқас қуаласа, кейде ұйқассыз төгілуі де мүмкін, бірақ ырғақ тәртібі қатаң сақталады. 7-8 буыннан аспау керек.

Толғау бөлшектері нақты ой түйсіне құрылған тоқтаусыз бір сөйлем ретінде кездеседі.

... ағарып атқан таңдай деп,

Шолпанды шыққан күндей деп,

Май қаңбақта ағалардың аты жусап жатыр деп,

Ақ шаңдақты құрып қойған шатыр деп,

Жазыда көп-ақ жортқан екенбіз,

Арғымақтың талдай мойнын талдырып,

Үйде қалған арудың,

Ақ кіндігін талдырып...

Доспамбет (XVI ғ.)

Кейде толғау түгелімен бір сөйлемге сыйып кетіп отырған. Мысалы, Махамбеттің "Ереуіл атқа ер салмай" толғауын алып қараңыз. Мұнан біз толғау өлшемінің тек ауызекі дәстүрлі әдебиетте кездесетін ерекше өлшем екенін көреміз.

Сонымен катар, толғау афоризмдер тізбегі боп кездеседі.

Биік тауға жарасар

Ығынан тиген панасы.

Терең сайға жарасар

Тобылғылы саласы.

Ер жігітке жарасар

Қолына алған найзасы...

Бұқар (XVIII ғ.)

Көбінесе толғау үзінділері салыстырмалылық "параллелизм" әдісіне құрылады. Жалпы, бұл эпикалық үрдісте көп қолданатын тәсіл.

Аспанды бұлт құрсайды,

Күн жауарға ұқсайды.

Көлдерде қулар шулайды,

Көкшілден ол айуан

Соққы жегенге ұқсайды.

Көп ішінде бір жалғыз

Көп мұңайып жылайды.

Күйбеңдеген көп жаман

Сөзі тигенге ұқсайды.

Шалкиіз, (XVI ғ.)

Кейіпкерінің нашар көңіл күйін көрсету үшін жырау көңілсіз құбылыстардың суретін тізіп, көз алдымызға жайып тастайды.

Жыраулар поэзиясында әдебиеттің ең басты қасиеті бар, ол ұқсамайтын құбылыстарды ұқсастыру, бір ойды басқа ой арқылы жаңғырту, бейне мен бейнені табыстырып, түйіскен жерінен жаңа мағына тудыру. Бұл нағыз биік парасатты поэзияның үрдісі емес пе?

С.Аверинцевтің пайымдауынша, ("Типология и взаимо-связи литератур древнего мира", М., 1971), көне грек әдебиетінің басты айырмашылығы "экфрасис", яғни "суреттеу, тамашалау" принципінде болған. Егерде Шығыс және Таяу Шығыс әдебиеттері ақыл айту мен баяндау үрдісінде болса, көне гректер Гомерден бастап, тек суреттеу тәсілін дамыта берген. Әсіресе, бұл машық "Илиаданың" Ахиллдың қалқанын суреттейтін 18-тарауында анық байқалатыны сонша, бүкіл болмыс мүсінденіп кеткендей көрінеді.

Мінеки, осы суреттеу немесе тамашалау принципі біздің эпоста да (мысалы, Төлегеннің Қыз Жібекті керуен кезіп іздеуі), жыраулар поэзиясында да жарқын көрініс тапқан. Қазтуғанның "Мадақ жырын" алып қарасақ, мұнда экфрасис принципінің гиперболизация (әсірелеу) тәсілімен ұштасқанын байқаймыз.

Бұдырайған екі шекелі,

Мұздай үлкен көбелі;

Қары ұғымы сұлтаңдайын жүрісті,

Адырнасы шайы жібек оққа кірісті;

Айдаса, қойдың көсемі,

Сөйлесе, қызыл тілдің шешені;

Ұстаса, қашағанның ұзын құрығы,

Қалайылаған қасты орданың сырығы;

Билер өтті, би соңы, Би ұлының кенжесі;

Буыршынның бұта шайнар азуы,

Бидайықтың кел жайқаған жалғызы;

Бұлт болған Айды ашқан,

Мұнар болған Күнді ашқан,

Мұсылман мен кәуірдің

Арасын етіп бұзып, дінді ашқан,

Сүйінішұлы Қазтуған!

Мүсіндік жағынан мінсіз сурет емес пе? Және бұл жай сурет емес, семиотикалық сурет. Бұл суретті тек көшпенділер өмір салтының құндылықтарына жетік адам тана бағалай алады. Ол бірінші жолынан-ақ бұл сурет кейіпкерінің шықшыты шығыңқы түркі тайпасына жататынын, тегеурінді күш, салауатты орда мұрагері екенін және өзін "мұсылман мен кәуірден" жоғары санайтын бишілік дәстүрінің аса әділ майталманы ретінде таныстыруын бірден байқайды. Демек, жыраулар өз толғауларының көркемдеуші құралы ретінде емеурін тәсілін де кеңінен қолданған.

Қойға қошқар құт болса,

Қойы құрттап өлмейді;

Қой бітерде қотаншы ит,

Бөріге қой бермейді;

Ауылда адам бар болса,

Ауыл ала болмайды;

Ел иесі құт болса,

Халқы ала болмайды;

Үлгісіз сөз болмайды,

Матасыз без болмайды.

Мінеки, бұл жолдардың бәрі де бір ойға негізделген алуан астарлы емеурін. Сондағы айтайын дегені:

Сөз ұғарлық ер болса,

Айтылмас шын сөз болмайды.

Сонымен, жыраулар поэзиясы дегеніміз,— көшпенділер өркениеті дүниетанымындағы суырыпсалма-синкретикалық мәдениеттің көрінісі, ауызекі дәстүрлі әдебиеттің классикалық үлгісі, бишілік және сыншылық өнерімен тамырлас, "елдік пен ерлік" бағытыңдағы, діншілдіктен ада, азаматтық құбылыс.

Ал енді оның көшпенділер ортасындағы атқаратын міндетін қарасақ, ол бүкіл ел азаматын аталық қоғам дүниетанымында тәрбиеледі. Бұл тұрғыда оның пәлсапалық, танымдық маңызы да зор. Біз бұдан феодализм заманына дейін жетіп, сол уақыт құндылықтарымен кездескен аталық қоғамның ой-өрісі тек азаматтық бағытыңда дамығанын көреміз. Сондықтан жыраулар поэзиясы, баста айтылғандай, елдік пен ерлік жолындагы тәңірідей тұлғалар тәрбиелеуші, эпикалық дәстүрдегі жеке лирикалық поэзия болды. Оның басты мақсаты — көшпелілер қоғамының елдігі жолында ғаламат күш-қайрат, ақылды әрекет, жоғары азаматтық, тіпті, керек жерде жүрек қылына тиетін жан нәзіктігін көрсететін көшпелілер рыцары — "ерлер" бейнесін жасау еді. Еуропалық рыцарлар өз феодалдық билеушісі мен табына дәріптеу күтетін бикешке қызмет етсе, ноғай-Қазақ ерлері елі мен жеріне, алыстап бара жатқан Көк тәңірі мен Ұмай-анаға, болашақ ұрпағына қызмет етті. Жоғарыда келтірілген Қазтуғанның "Мадақ жыры"— біз айтып отырған "ер" бейнесінің классикалық үлгісі. Бұдан байқалатын "ердің" ең басты қасиеті - тектілік: "Бұдырайған екі шекелі", "Қалайылаған қасты орданың сырығы", "Адырнасы шайы жібек оққа кірісті". Шалкиіз "жаман" мен "жақсы" ұғымы туралы коп толғанса, оны да тектілік пен тексіздік текетіресінің көрінісі ретінде түсінген жөн. Жырауларда көп кездесетін "жалғыздық" тақырыбы да осы тектілік пен тексіздікке байланысты. Көшпенділер түсінігінде текті адам ешқашанда жалғыз болмайды, оны әрдайым туған-туысқан, ру, тайпа, қалың елі қоршап отырады. Сондықтан туыссыз, елсіз, немесе түрлі жағдайдан жалғыздыққа ұшыраған азаматтар аянышты.

Атадан алтау туғанның

Жүрегінің бастары

Алтын менен бу болар.

Атадан жалғыз туғанның

Жүрегінің бастары

Сары да жалқын су болар,

Жалғыздық, сені қайтейін...

(Ақтамберді жырау, XVII ғ.)

Біз бұдан жыраулар поэзиясында кездесетін этикалық түсініктердің өзі аталық қоғам құндылықтарынан туындайтынын көреміз.

Түрік философиясы

Түрік философиясы туралы әңгімені бастамас бұрын түрікшілдік ағымына тоқталуға тиіспіз. Бұл ағым тарихи тұрғыда Жапонияның 1905 жылғы соғыста Ресейді жеңуі және XX ғасырдың 20-жылдарындагы кемалистік Түркияның дербес мемлекет болуына байланысты. Сонымен қатар осы ағымның қайнар көзі ретінде татар ағартушысы М. Гаспринскийдың "Тәржіме " басылымын атап кеткеніміз жөн. Егер түрікшілдік ғылыми негізі ретінде орыс, француз, неміс тюркологиясына сүйенсе, оның ең түпкі философиялық бастауы ретінде Зия Гокалптың Түрікшілдік негіздерін атағанымыз абзал. Осындай жағдайда біз түрік философиясының бүкіләлемдік гуманитарлы ғылым жүйесінен туындап, қазір объективті шынайылыққа айналғанын байқаймыз. Ең ғажабы, түрік философиясының элементтері көбінесе түрік емес ғалымдар арқылы жасалып, өзгеше ныспымен жан-жаққа бытырап кеткен түрік халықтарына XX ғ. басында ілім ретінде қайта оралды. Бұл дәйектің өзі түрік философиясының өміршеңдігін, оның тамырының тереңдігін және таралу аймағының аса кең екенін дәлелдейді.

Сонымен, түрік философиясы дегеніміз не?

Түрік философиясы дегеніміз — қазіргі батыс өркениетінің озық тәсілдеріне сүйенген, түркілік дәстүрлі дүниетанымды жаңаша зерделеуге талпынған герменевтикалық философия.

Егер батыс классикалық философиясы әp философтың жеке дүниетанымына байланысты жаңа рухани кеңістік ашып, осы кеңістіктер кезегімен бір-бірін жойып отырса, түрік философиясы әлдеқашан Сфинксше қатып қалған дәстүрлі түсініктер мен тұлғаларға жаңа нәр беріп, жаңа сұхбатқа шақырады. Түрік философиясының міндеті бұрынғы кеңістіктерді жою емес, қайтадан ашу.

Егер түрік философиясының мазмұндық болмысына тоқталсақ, түрік философиясы ақиқат іздеу, білім мен таным мәселелерінен гөрі белгілі құндылықтар жүйесін дәріптеуге бейім. Демек, түрік философиясында таза пәлсапалықтан гөрі біз және өзгелер теке тіресіне негізделген идеологиялық ұстаным басым.

Түрік ой дәстүрінің тарихына үңілсек, Зия Гөкалптың айтуынша, бұл ой машығының дамуының алғашқы кезеңі монғол, тұңғыс, қытай халықтары қалыптастырған Қиыр Шығыс өркениетіне қатысты, екінші кезеңі исламдық Шығыс өркениетіне, үшінші кезеңі қазіргі Батыс өркениетіне байланысты.

Бұл өте орынды пікір, себебі, алғашқы түріктер, Ашина түріктері, монғол тайпаларынан бөлініп шығып, Алтай тауларына көшуінің нәтижесінде, ескі тілін ұмытып, жаңа тілде сөйлей бастайды. Бірақ жаңа тілде сөйлегенімен, Қиыр Шығыстық ой дәстүрінің өкілдері ретінде қала береді.

Он екі жылдық жануар күнтізбесі, қытайлық Дао іліміне ұқсас Жол идеясы, төр, төре туралы ұғымдары — бәрі де Қиыр Шығыс өркениетінде жасалған.

Түрік философиясының екінші кезеңі исламдық Шығыс өркениетіне байланысты дейді Гөкалп. Бұл белгілі мөлшерде дұрыс тұжырым, бірақ Шығыс өркениеті тек ислам мәдениетімен шектелмейді. Шығыс өркениетіне иран, үнді, қытай, түрік мәдениеті де кіреді. Ең ғажабы үндіирандықтардың арийлар заманындағы бірлігінде, Шығыс өркениетінің көп элементтері Орталық және Орта Азия кеңістігінде пайда болған. Олардың қатарына көп құдайлық, батырлық эпос, шамандарды құдайдан биік қою, магия және ритуал астамшылығы, музыкалық аспаптарды сиқыр мен арбау мақсатына қолдану, пайғамбарларға немқұрайдылық жатады.

Бұл кеңістікке VIII-IX ғасырларда бір Алланы және пайғамбарды дәріптеуші семиттік ислам өркениеті келгенде, ол алғашқы кезде тегеурінді тойтарысқа ұшырап, кейін Караханидтер заманында мемлекеттік дін деңгейіне көтеріледі. Мұндай дәрежеге жету үшін ислам өркениетіне коп жергілікті мәдени-сакральдық құндылықтарды қабылдауға тура келеді. Міне, осындай семиттік, үнді-иран, түрік мәдениеттерінің кірігуінен Шығыс өркениеті деген ұғым туындап, қазір көбінесе жалпылама түрде қолданылады.

Түріктердің табиғи батысшылдығы жөнінде ең алғаш айтқан поляк Константин Божецкий, кейінгі мұсылманша аты Джелалетдин-Мустафа-паша. Белгілі түріктанушы Акчур өзінің Түрікшілдік тарихында К. Божецкийдің "Les Tures anciens et modernes" деген кітабынан үзінді келтіреді. Осы кітапта баяндалған Мұстафа-пашаның "Touro Ariennisma" ілімі бойынша, Еуропа және түрік халықтары бір нәсілдің өкілі. Сондықтан тұрандық-ариандардың ойлау қабілетінің жемісі. Басқаша айтқанда, тұрандықтардың Еуропа мәдениетінің жасалуында өз үлесі бар. Бірақ тұрандықтардың бір бөлігі исламды қабылдап, семиттік мәдениетке кірігіп кеткен. Түріктер батыс мәдениетін қабылдағанда, өзінің бұрынғы мәдениетінің аясына қайта оралады.

Түрік философиясының Батыс өркениетіне кірігуі XIX ғасырдан басталады. Осы кезенде Түркияда танзиматшылар ағымы пайда болып, Ресейдегі түрік халықтары арасында джадидизм, немесе, жаңа исламшылдар қозғалысы тірлік ете бастайды.

Бұл қозғалыстың басталуы мектептер мен медреселерде бұрынғы буыңдық тәсілдің орнына усул-и джадид, немесе, жаңа тәсіл атанған дауыстық тәсілдің енгізілуіне байланысты. Қозғалыстың жәдидшілдік, яғни, жадидизм аталуының себебі — ол кадимизге қарсы еді (кадим — ескі). XIX ғасырдың 80-ші жылдарында джадидизм тегеурінді қоғамдық-саяси қозғалысқа айналады. Жәдитшілер діни фанатизмді сынап, көне діни мектептерді ұлттық діни емес мектептерге ауыстыруды талап еткен, ғылым мен мәдениеттің дамуын қолдаған, ана тілдерінде газет шығару ісіне кіріскен, мәдени-ағарту орындарын ашқан. Мұның бәрі ислам аясында жасалған дүниелер болса да, батыс өркениетіне кірігудің батыл қадамдары еді. Қазақ топырағында осы жаңару бағытымен сарындас болған ойшылдар Абай, Шәкәрім және Алашорда дәуірінің өкілдері.

Егер жоғарыда айтылған жағдайлардың бәрін пайымдауға көшсек, түріктер үш өркениеттік ситуацияның үшеуінде де елгезек, еті тірі халық ретінде өркениет иелерімен тең дәрежелі ғұмыр кешкенін көреміз. Бұл ненің белгісі? Бұл түріктердің өркениет үстіндегі өркениет екенінің дәлелі. Бар жұмбақтың шешуі түріктердің көшпенділігінде жатыр. Көшпенділер бір шеңберде тұрмайды. Оларды ноқталау, шектеу мүмкін емес. Олардың мақсаты мейлінше кең тарап, дүниені мейлінше кең игеру. Дүние үлкен отар болса, көшпенділер сол отардың бақташылары, Қазтуғанша айтсақ, "қой көсемі". Сондықтан олар піскен өркениетті дайын түрде жаулап алады. Төрт түлік малдың өнімін қалай пайдаланса, өркениет жемістерін де солай пайдалана береді. Түріктер үшін өркениет жой ғана өмір сүру құралы. Осы қарабайыр тұтынушылық бағыты көне түріктерді қазіргі батыс өркениетімен керемет жақындастырады. Мұндай жақындастық шынымен де тек түп-тамыры, мақсат-талпынысы о баста бір мәдениеттерде ғана болады.

Көшпенділер кеңістікте бөлінсе, отырықшылар кеңістікті бөліп, иемденеді. Көшпенділердің құдайы Көкте болса, отырықшылар оны шіркеуге қамайды. Көшпенділер ауыз екі сөзге, суырыпсалма әрекетке сүйенсе, отырықшылар кітапқа, танымдық ой дәстүріне сүйенеді. Сөйтіп, көшпенділерге байланысты өркениет, цивилизация түсінігі пайда болады.

Римдіктердің civiiis сөзі арабтардың мәдениет сөзі сияқты қалалық, мемлекеттік деген мағына береді. Қалалық дегеніміз даладан, табиғаттан ажыраған деген сөз. Бұл тұрғыда көшпенділер — табиғаттың, космостың көзі мен құлаты, тілі мен ділі іспетті, космос пен қала арасындағы дәнекер. Еуропалықтар Атилла мен Шыңғысханды "Тәңірінің қамшысы" деп бекер атамаған. Көшпенділер шынымен қалалық тірлікті қамшылап, ішкі бірлігін нығайтып, өзгеше болмыс ретінде қалыптастырған. Осындай қарым-қатынастар барысында көшпенділер әртүрлі географиялық аймақтардағы өркениеттердің тірлігінен хабардар болған, адамзаттың білім-танымын "дайын түрде" қабылдаған. Осы тұжырымның көрнекті дәлелі ретінде көшпенділердің дін сынау дәстүрін келтіруге болады. Ол тіпті Қазтуған жыраудың заманына (XV ғ.) дейін жетіп, жыраулық поэзиясының саф алтын үлгісіне айналған ғажайып толғау тудырған.

Бұлт болған Айды ашқан,

Мұнар болған Күнді ашқан,

Мұсылман мен кәуірдің

Арасын өтіп бұзып,

Дінді ашқан,

Сүйінішұлы Қазтуған!

Бұл жолдарында жырау өзін мұсылман мен кәуірден биік қойып, өзгеше дүниетаным иесі ретінде әйгілейді. Және ол өзін ең ежелгі, табиғи, "дұрыс" дүниетанымның өкілі ретінде сезінеді. Себебі ол Күнді де, Айды да ашады, яғни, мұнар мен бұлттан құтқарады. Сол сияқты дінді де ғасырлар бойы қордаланған мұнар мен бұлттан ашып отыру керек. Міне, осындай түсініктер негізінде түрік қағандары сарайында дін сынау дәстүрі пайда болған.

Қағанаттың күшті кезінде түріктердің төл діні Тәңірі бәрінен де биік болған. Қағанат тым отырықшыланып кеткен кездерде Мани, Будда, Ислам догмалары жеңе бастаған.

Мысалы, VIII тасырда Тоныкөк түріктерге Будда ілімін қабылдатпай қойса, одан кейінгі Ұйғыр қағанатыңда Мани ілімі қабылданып, кейін, тіпті, мемлекеттік дінге айналды. Осы кезде біраз буддалық, христиандық, манихейлік мәтіндер түрік тіліне аударылады. Дәл осы кезде түріктерде білік пен бітім ұғымдары пайда болады.

Білік дегеніміз — түріктердің жеке ұлттық тәжірибесінен және өзге халықтармен араласуына байланысты туындаған сиқыр мен арбауға, болашақты болжауға һәм йад тасы арқылы ауа райы ахуалына ықпал етуге талпынған магикалық білім.

Магикалық білімнің ерекшелігі, ол концепттер мен перцепттердің (К. Леви-Строс) ортасынан орын тепкен үрдіс. Егер концепт — ой өлшемінің бөлшегі болса, перцепт -қабылдау өлшемінің бөлшегі. Таратып айтқанда, магикалық білім әлі ілімдік, танымдық деңгейге көтерілмеген, бар мазмұнын бейнелеу, таңбалау арқылы жеткізетін символикалық-иероглифтік білім. Еуропалық танымдық білімнің ерекшелігі, ол зейініне түскен затты қабылдаумен шектелмей, отан әртүрлі қатынас жасап (рефлексия), мазмұнын өзгертіп жібереді. Сондықтан еуропалық эллинистік һәм семит мәдениетінен құралған танымның құралы — кітап, ал түркілік иероглифтік зерденің құралы — таңба. Егер әріптер бір-біріне қосып оқығанды қажет етсе, таңба — жалқы және ерекше. Тілін білмеген адам таңбаны оқи алмайды. Осыдан таңбалы мәдениеттің құпиялылығы туындайды. Осы құпиялылық, белгілі білімді сыртқа шашпай, іште сақтап қалу әдеті түрік ұлтының менталдық ерекшелігін қалыптастырған. Түрік сөйлегенде мақалдап, жұмбақтап сөйлейді. Мақалдап сөйлейтіні, ол өзін алдын ала ақтап алады. Себебі мақал әрқашанда дәстүрдің беделіне сүйенеді. Ал түріктің жұмбақтайтыны, бұл тәсіл арқылы ол ашықтан-ашық жатқан дүниені құпиялылықпен бүркеп, тағы да дәстүр аясына кіргізеді. Сонымен, мақал мен жұмбақ — дәстүрдің, дәстерлеудің құралы, дәстүрдің ауызша кітабы мен философиясы. Біздің осы ойымызды Тәңірі — таңу — таңба үштігінен құрылған омонимдік сөзтізбегі де растайды. Тәңірі түрік санасын менталдық ерекшелікке таңушы, осы ерекшелік белгісімен бүкіл дүниені таңбалаушы. Сондықтан ол жәй Тәңірі емес, түрік Тәңірісі деп аталады.

Орхон ескерткіштерінде түрік қағаны былай дейді: "Түрік ұлты жоқ болмасын деп, Түрік Тәңірісі менің ата-бабаларымды және мені жіберді. Мен қаған болғаннан кейін күндіз отырмадым, түнде ұйықтамадым. Түрік ұлты аш еді, тойындырдым, жалаңаш еді, киіндірдім, кедей еді, бай қылдым".

Түрік ұлты да қағанынан айырылған сәттерде: "Дәулетті ұлт едім. Дәулетім, қуатым көне? Қағаны бар ұлт едім, қағаным кәне? Қай қағанға жұмысымды, шаруамды сеніп, тапсырамын?" деп қайғыратын. Ұлт пен қаған арасындағы қатынастың қаншалықты сенімді екені осы сөйлемдерден түсінікті болса керек. Міне, ежелгі түріктерде отансүйгіштік сезімі осыншама биік деңгейде болатын. Ешқандай түрік өз елі, яғни, ұлты үшін өмірін және сүйікті нәрселерін пида етуден тартынбайтын. "Өйткені ил (ел) Көктәңірінің жер бетіндегі көлеңкесі болатын. Көктәңірі, түріктердің пікірінше, өте қасиетті болатын. Махаббат түнінде жер бетіне түсіп, бір бойдақ қызды, немесе, аташты жүкті етіп, осы құтты-берекелі елдің өрбуіне себеп болыпты"4.

Біздің бұдан байқайтынымыз — ежелгі түріктерде жарату идеясынан гөрі тұқым өрбіту идеясы басым болған. Түркілік құдай сондықтан тана түрік Тәңірісі деп аталады. Біз бұдан түріктердегі құдай түсінігі тотемизмнен дамығанын байқаймыз. Себебі бұрын түріктер өздерін бірде Көк бөріден, бірде Бәрі-анадан өрбіткен. Монғолдың құпия шежіресінде Бодончардың анасы шаңырақтан кірген Көк бөріден жүкті болса, түрік аңызы бойынша бөрінің қаншығы қолы-аяғы жоқ баланы асырап алып, содан түріктер пайда болады. Оғызнамеде Көк бөрі Отыз қағанның қолын бастаушы. Осы мысалдардың бәрінде Көк бөрі адамзат пен Көкті, космосты біріктіруші киелі ата, тотем. Өсе келе түріктер жабайы тотемистік көзқарастардан бас тартып, абстракты құдай ұғымына дейін көтерілген. Осының нақты дәлелі ретінде "Иттің иесі болса, бөрінің Тәңірісі бар" деген қазақтың мақалын келтіруге болады. Мұнда ит адамнан қорықса, бөрі Тәңіріден именеді. Тәңірі барлық дүниені ымыраға келтіруші, хұзырында ұстаушы орасан кең ауқымдағы құдірет.

Тұқым өрбіту мен қатар түрік Тәңірісінің міндеті ырыс беру, молшылықтың кепілі болу. 3. Гөкалптың айтуынша,

Тәңіріде жазалау функциясы болмаған. Бұл қасиеті де түрік Тәңірісінің өзінің ұрпағына деген зор сүйіспеншілігінің мүлтіксіз айғағындай. Сонымен бірге, түрік Тәңірісі дүние тек түрікше таңбаланса екен дейді, түрік болмысына қарсы өзгерістерді қаламайды. Ондай жағдайда Тәңірінің қаһарлануы да мүмкін. Күлтегіннің үлкен жазуында ол былайша суреттеледі.

Биіктен Тәңірі баспаса,

Төменде Жер айырылмаса,

Түрк халқы, ел-жұртыңды кім қорлайды?

Тәңірлік ұстанымы бұзылған қатерлі замандарда түрік азаматтары жағдайды түзетіп, қалпына келтіру керек. Өлімнен намыс күшті — бұл түрік жауынгерлерінің бұлжымас қағидасы. Түріктерде намыс ұғымы ажал ұғымынан басым болған. Бұл тұжырымды растайтын мысалды жыраулар поэзиясынан да келтіруге болады.

Жалаңаш барып, жауға ти,

Тәңірі өзі біледі,

Ажалымыз Қайдан-ды...

Бұл жолдар Күлтегін ескерткішіндегі "Уақытты Тәңірі жасар, Адам баласы бәрі өлгелі туған" деген мізбақпас ой нұсқасымен керемет сәйкестікте7?.

Егер түрік философиясының стилистикасы мен эстетикасына көшсек, бұл құбылыс таңбалық мәдениетке жататын болғасын, онда ішкі монологтан сыртқы таңба, автордан — өнер туындысы басым. Мысалы, Йоллыг-тегіннің жазулары кейіпкерлерінің атыңда, Қорқыт - Қорқыт туралы аңыз арқылы әйгіленеді, Қазтуған танымал Мадақ жырында өзі емес өзге біреуді суреттеп отырғандай. Бұл субъектісі мен объектісі жоқ таңбалық мәдениеттің қасиеті. Жалпы айтқанда түрік философиясында Меннен гөрі Ол басым. Және бұл Олда ешбір әйелдік, немесе еркектік қасиеті жоқ, ешбір нақты бедер-болмысы жоқ, жой тана нұсқау түріндегі Ол. Бірақ осы Ол арқылы зейіндеуші, немесе, субъект өзінің ойын өзінен және өзге формадан ажыратып, объективті (зейінденуші) қалыпқа түсіреді. Бірақ оған бұл ерліктің күшке түсетіні сонша, осы зейінденуші нұсқада өзі жоғалып кетеді. Сондықтан түрік мәдениетінен үйреншікті еуропалық нұсқадағы авторлықты күтудің қажеті жоқ. Мұндағы таңбалаушы нәрсе — авторлық емес, стиль, мәдениет нұсқасы.

Міне, осы тұрғыдан келетін болсақ, Білге қаған, Күлтегін, Тоныкөк туралы жазулар — түрік мәдениетінің дәуірлеу шағыңда жасалған империялық мәдениеттің нұсқасы. Сондықтан мұнда халықшылдықтан гөрі дегдарлық, жыраулық, эпостық поэзиядан төрі тарихи хроника басым. Шынында да бұл жазулар ауыз әдебиеті туындысы емес, таста қашалып, буындық сынтас әрібімен жазылған. Ал таста қашалған әріптер Хаммурапи заманынан бері империялық мәдениеттің белгісі. Бұл рәсімде, әрине, көрші Қытайдың да ықпалы бар. Бірақ бұл арада түрік қатаңдарының ауызекі дәстүрді місе тұтпай, кітаби дәстүрге көшуі, үлкен империялық мәдениетке талпынуы қайран қалдырады.

Бұдан кейінгі дәуір Ұйғыр қағанаты кезіндегі аударма әдебиет дәуірі. Бұл бір жағынан көшпенділік құндылықтарынан айырылу заманы болса, екінші жағынан үндіирандық және ислам мәдениетіне нақты ену, рәсімдік емес, философиялық діндерді игеру заманы еді. Бұл кезеңнің ғажайып мұрасы: діни һәм философиялық терминология. Түрік тіліне ол кезде буддалық Алтын жарық, Әмірзада мен жолбарыс, манихейлік Хуастуанифт, Рабгузи жазған пайғамбарлар тарихы аударылған.

Бұл арада олардың бәрін талдауға орын жоқ, бірақ философиялық терминологиясын шолып шығуға болады. Мысалы, буддалық ой машығында қалыптасқан мынандай атаулар бар. Adra atlig bilig (айыру атты білім) — айыру ұғымы, bilga bilig (білімді білім) — жоғарғы ақиқатты тану, kongul bilig (көңілдегі білім) — сана-сезім, tugmas batmaz bilig (тумас-бітпестің білімі) — туылмау мен жойылмауды ұғыну, tujmak bilig (түйінді білім) — үздік білімге жету, agiliq kojmso bilig (білім қоймасы) — абсолюттік білім. Мұнда белгілі түрік сөз тіркестерінен жаңаша буддашыл мағына шығарылады.

Болмыс ұғымын көне түріктер bolmak, bolug (болу, осу, тірлік ету) ұғымдары арқылы берген. Tin — тыныс, pyx, tinlig — тірі жан, tinsiz — тірі емес. Мысалы, тынлыг тынсыз ікі турлуг йіртінчулар (екі түрлі әлем — тірі және тірі емес)8.

Осы азғантай мысалдардың өзі түрік тілінің ерте замандардан бері абстракты философияға бейім екенін көрсетеді.

Келесі дәуірді түркілік ақырзаман дәуірі деп атауға болады. Бұл кезенде түрік әлемінің тарылғаны сонша, ол өлімнен қашқан Қорқыт туралы аңыз шығарады. Бірақ мәселе Қорқыттың өлімінде емес, түрік әлемінің күйреуінде еді. Ескі түрік дүниетанымында ажал туралы түсінік болмайтын. Исламдағы ажал ұғымы Аллаға деген адалдыққа байланысты болған. Алланы танымайтын кәпірлер және күнәһарлар жаһаннамда жанады деп сенген мұсылмандар. Ал түріктерде олай емес еді. Түрік азаматының Тәңірінің алдында күнаһар болуы мүмкін емес. Ол туғаннан Тәңіріге қызмет етеді де, өлгесін әруақ ретінде өзі де Тәңіріге айналады. Сондықтан түрік әлемінің күші ешқашан кемімейді, түріктер тек дәуірлей беруге жаралған. Будда, христиан, ислам әлемдік діндерінің экспансиясына байланысты,Ұлы түрік қағанатыңда жасалған осы концепция бордай тозып, ақыры Қорқыт туралы аңызды тудырады.

Бұл арада тарихи Қорқыт туралы әңгіме бөлек арнайы зерттеуді талап ететін әңгіме. Біздің бұған қосарымыз, ортаазиялық әфсаналарда Қорқыттан басталатын сопылық силсила (мұрагерлер тізбегі) бар. Демек, Қорқыт — ислам мәдениеті аясында қызмет еткен түрік әулиесі. Бұл тұжырымды Қорқытқа Навоидің беретін анықтамасы да растайды. Сондықтан Қорқыт туралы аңызды халық ауыз әдебиетінде жаңғырған Қорқыттың тол шығармасы деп қабылдау керек. Бұл шығармасында Қорқыт дағдылы түрік нанымынан да, исламдық ажал ұғымынан да биік тұрады. Кейіпкерінің ажалдан қашуы арқылы ол түрік дүниетанымының аңғалдығын, күрделенген дүниенің алдындағы қауқарсыздығын көрсетеді. Себебі ажалдан үйде де, түзде де, тіпті, дүниенің төртбұрышын шарласаң да, қашып құтылу жоқ. Осы тұжырымға байланысты Қорқыт түркілік дүниетанымындағы киелі, киесіз жер туралы ұғымдарды жоққа шығарады. Өлімнен ешбір кие, ешбір құдірет құтқармайды. Сондықтан Қайда барсаң да, Қорқыттың көрі, азу, құру, жойылу, ұшы-қиыры жоқ азап. Шығарманың осы тұсы Қорқыт туралы аңызды буддалық дәстүрдегі Сиддхартха аңызымен, ал трек топырағында тағдырға қарсы шыққан Эдип трагедиясымен біріктіреді. Қорқыт шығармасының исламдық түсініктен биік болатыны Қорқыт та Эдип сияқты тағдырға, ажалға мойынсұнбайды. Оларға адам рухының, сол рухқа негізделген өнер кеңістігінің құпия мүмкіншілігін қарсы қояды. Қобыз бейнесі арқылы өнерді дәріптеу мотивін енгізіп, Қорқыт дін аясынан мүлде шығып кетеді. Өнерді діннен биік қояды. Осы ірі қадам арқылы ол өзінен кейінгі жыраулық поэзияға, сал-серілер дәстүріне жол ашып береді. Соның нәтижесінде қобыз бен домбыра ритуалдық мәнін жоғалтып, таза өнер инструментіне айналады. Сонымен қатар түрік фольклоры, ауыз әдебиеті, мәдени дәстүрі діни һәм дүниетанымдық роль атқарушы бірден-бір құралға айналады.

Бұл дәуірдің тағы бір ерекшелігі, осы заманнан бері түріктерде исламдық кітаби дәстүр қалыптасып, ауызекі дәстүрмен қатар тірлік етеді. Бұл жағдаят фольклорда жаңғырған көне түрік дәстүріне және исламға негізделген қос нанымды — халықшыл және зердеуи мәдениетті туындатады. Түрік кеңістігінде исламдық элитарлы мәдениеттің өкілі ретінде Юсуф Баласағұнды, Махмуд Қашғариді, Ахмет Яссауиді, Сүлеймен Бақырғаниді, Ахмет Югнекиді, Аллаяр сопыны атауға болады. Бұл кісілер ықпал етуші ислам мәдениеті негізінде түрік ұлтының құндылықтарын жаңғыртуға тырысқан бірінші маргиналдар.

Егер осы ситуациядан әл Фарабидің айырмашылығына келсек, ол ислам философиясының дүниетанымына түгелдей көшіп, ислам әлемінің алдыңғы қатарлы философына айналады. Әл-Фарабиді түрік топырағының әлемге берген сыйы, түрік ой-қабілетінің шексіз мүмкіндігінің айғағы деп атауға болады.

Кейінгі сопылар әл-Фарабидің жүрек туралы ілімін дамытып, оны руханиліктің, Алланы сезінудің жалғыз құралы деп табады.

Орта Азияда өте ықпалды болған сопылық дүниетаным екі ағымға бөлінген — яссауиа және накшбандийа ағымдарына. Егер яссауиа ағымы таза діни, риясыз сенім сипатыңда болса (оның халықшыл болуы да осыдан еді), накшбандийалықтар діни ағымнан гөрі саяси ұйымға ұқсайды. Олар құдайға құр жалбарынумен шектелмей, нақты шаруамен, қол өнерімен айналысқан әрекетшіл адамдарды қолдаған, хан мен уәзірлердің шешіміне саяси ықпал жасауға тырысқан.

Егер түрік философиясының халықшыл қанатына келсек, оның ең көрнекті өкілдері — XV ғасырдан бері бүкіл Дешті Қыпшаққа атышулы ноғайлы-қазақ жыраулары. Ал бұл поэзияның шығу тегіне тоқталсақ, жыраулар поэзиясы ноғайлы мен қазақ айырылысып, Қазақ хандығы құрылған заманда басталады. Қазақ хандығының құрылу себебінің өзі көшпенділер дүниетанымының қайта жаңғыруында еді. Сондықтан жыраулар поэзиясы отырықшы тұрмысқа, ислам мәдениетіне қарсы теке тіресте дамыды. Бір ғажабы, мұнда ежелгі түрік философиясына тән құндылықтар — отансүйгіштік, дегдарлылық, Тәңіріден өзге діндерді мойындамаушылық — қайта жанданады. Сонымен қатар, жыраулық поэзия да қазақ ұлтының тарихымен бірге дамып отырады. Алғашқы кезеңінде онда отансүйгіштік, өмірсүйгіштік, гедонизм сарындары басым болса, кейін ислам мен отырықшылық ықпалы күшейе береді. Тек, Зар заман аталған XIX ғасырда ғана қазақтар отаршыл Ресей әлемімен кездесіп, отырықшылық құндылықтарынан үзілді-кесілді бас тартып, көзінен қанды жас ағыза, қазақтығын, көшпенділігін, еркіндігін сақтап қалуға тырысады.

Бірақ, келесі кезенде, Ресейдің отарлық жүйесі нығыз орныққан заманда, қазақ даласында батыс өркениетіне сіңісу, әлемдік өркениетке кіру процессі басталады. Бұл дүниетанымдық модернизацияның басында Абай Құнанбайұлының күрделі шығармашылығы тұрады. Абайдың түсінігінше, ұлт тек қандастар қауымдастығы емес, әрдайым жетілу барысындағы рухани организм. Әрбір тірі дүниенің осу барысында кемшіліктері болады, бірақ кемшіліктен құтылуға тырысу керек. Сөйтіп, ол қазақты дала мен қаланың арасына қойып, қалалық өркениетті жақтайды. Абайдың шығармашылығында түрік ой дәстүрі таңбалы мәдениеттен рухани мәдениетке айналады. Себебі Абай бүкіл қазақ ой дәстүрлі қайта қарап, жаңа бағыттарға жетелейді. Әрине, қазақ ойшылының мұндай ой ұстанымға келуіне еуропалықтар үстемдігіндегі позитивистік-прогрессшіл XIX ғасырдың құндылықтары да зор ықпал етеді.

Абайдың сыншыл реформалық бағытын Шәкәрім Құдайбердіұлы жалғастырады. Ең ғажабы, Шәкәрім шығармашылығында түріктердің ежелгі дін сынау дәстүрі қайта жанданады. Үш анық кітабында Шәкәрім сол кездегі коп еуропалық ағымдардан деректер келтіре отырып, өзі этикалық максимализмге негізделген Ар-Ұятты дәріптеу ілімін жасайды. Міне, осы арада ол Құдай бір де, дін коп, бірақ осы жалған айырмашылыққа алданбай, тура Құдайды іздеу керек деген түріктердің дін сынау дәстүрін тағы бір сатыға көтереді. Тура дінді іздеу — ұлттың әлемдік ойға ой қосуының кепілі. Тіпті, алға озудың бірден-бір шарты.

Хақиқаттың тарауы

Түгел жетпей қалмайды.

Әр түрлі боп қарауы

Көбі анықтай алмайды.

Жердің жүзін дәл тауып,

Ешбір дін жоқ орныққан.

Бәрін де де бар қауіп,

Дін көбейді сондықтан.

Шәкәрімнің Абайдан бөлек ерекшелігі, ол қазақ топырағына түрікшілдік ағымын әкеліп, Абай мен Алашорда дәуірі арасындағы дәнекер болады. Бірақ рухани ауқымдылығы жағынан Шәкәрім әлі де жалқы да дара тұрады.

Ресей отаршылығына қарсы ұйымдасқан Алашорда дәуірінде түрік философиясында панисламизммен ұштасқан түрікшілдік ағымы басым болады. Ұлттық сана-сезім тарихқа бойлаумен қатар, конституциялық демократия құндылықтарын үлгі тұтады. "Қазақ", "Айқап"деген басылымдар ұйымдастырылып, қазақ тілі, тарихы, мәдениеті жөніндегі алғаш төлтума теоретикалық еңбектер жарыққа шытады. Алашорда өкілдері ежелгі түрік дүниетанымын қайта жаңғыртуға көп жігер жұмсайды. Сонымен қатар олар тар ұлттық шеңберден шығып, отаршылдыққа қарсы бүкілшығыстық қозғалысқа қатысады. Бұл және заңды да. Өйткені Абай заманында Еуропа мәдениеті дәуірлеп тұрса, алашордашылар тұсында құлдырай бастайды. Түркия және басқа да шығыс елдерінің маңызы арта бастады. О. Шпенглердің "Батыстың ақыры "атты әйгілі еңбегі шықты. Отаршылдыққа қарсы ұлт-азаттық күрес жанданып, алашордашылар осы күрестің көшбасшысы болды. Егер Ақпан революциясына дейін көсемшілік салмағы Әлихан Бөкейхановқа, Ахмет Байтұрсыновқа, Міржақып Дулатовқа түссе, төңкерістен кейін Қоқан автономиясын көздеген Мұстафа Шоқайдың ықпалы күшті болады. Егер Қазан төңкерісінің жеңісінен кейін Алашорда қайраткерлерінің көбісі Кеңес үкіметімен ымыраға келуді жөн деп тапса, М. Шоқай шет елге кетіп, қазақтың алғашқы саяси эмиграциясын қалыптастырады

Бірақ алашордашылардың Кеңес үкіметімен ымыраға келуі түрікшілдіктен бас тартқандықтан емес, жаңа жүйені пайдаланып, бұрынғы түрік ынтымағының идеясын қайта жандандыруда еді. Осы мақсатта сол кездегі Кеңес Үкіметінің майталман қайраткерлері Т. Рысқұлов, С. Қожанов және т.б. бүкіл ортаазиялық түріктерді бір мемлекетке біріктіретін Түркістан идеясын жүзеге асырмақшы болады. Бірақ Мәскеудегі орталық түрік халықтарының күшейгенін қолдамай, бұл жарқын мақсатқа қарсы болады.

Егер Алашорданың мәдениетіне келсек, мұнда, мысалы, Мағжан Жұмабаевтың шығармашылығында түрікшілдік шығысшылдыққа дейін көтеріледі. Мінеки, бұл — Батыс өркениетінен жирену, Шығыс мәдениетінің болашағына сену, тіпті, тарихтың алдында Батысты Шығыспен емдеу мәселесін қою.

Егер Жүсіпбек Аймауытов пен Мұхтар Әуезовке тоқталсақ, оларда қалалық өркениетке, революцияға құрбан болған далалық мәдениетті жоқтау басым. Сонымен қатар, олар келе жатқан өзгерістерді батыл қабылдап, үлкен көрегендік, елгезектік танытады.

Сонымен Алашорда қозғалысы қазақ халқының саяси оянуының, отаршылыққа қарсы саяси күрестің дербес көрінісі болды.

Бұл заманның ерекшелігі — орыс тілді қазақтардың әдебиеті пайда болды. Ал Мұрат Әуезовтің айтуынша, империя типтес үлкен мемлекеттік құрылымдарда көптілді мәдениет пайда болады. Көптілділік жағдайында олар бір-біріне ықпал етеді. Соның нәтижесінде бірі — ықпал етуші, бірі — ықпал қабылдаушы мәдениетке айналады. Бірақ әрбір мәдениет уақыты келгенде күшейеді. Күшейгесін, ол ықпалдан босанып, дербес мәдениет түрінде тірлік етеді. Осы жобаны орыс мәдениетінің ықпалында қалған қазақ мәдениетіне таратсақ, бұл тәуелділік уақытша, орыс тілі арқылы әлемдік мәдениетке қол жеткізіп, кейін осы молшылықты қазақ тілінде жаңғыртуға болады. М.Әуезов бұл процесті Гегельдің терминологиясына сүйеніп, жат болмыс деп атайды10.

Себебі, жат болмыстан кейін нағыз болмыс туындауға тиіс.

Түрік философиясының қазіргі кезеңін отаршылдықтың салдарынан құтылу, немесе, деколонизация деп атауға болады. Мұндай шешуші кезенде егемендік алған елдер тарихи сана-сезімнен гөрі философияға зәру болады. Себебі дамудағы ел болғаннан соң, олар қазіргі шақты игеруі керек.

Сөйтсе де әрбір ұлттың дүниені түйсіну тәжірибесі бөлек болғандықтан, ұлттық философиялық құндылықтарды ілімге айналдыру мәселесі шығады. Осы тұрғыда қазіргі егеменді Қазақстан алдында түрік философиясының мәнді бөлігі қазақ философиясын жүйелі жолға қою мәселесі түр.

Сілтемелерге түсініктер:

1 Зия Гөкалп. Түрікшілдіктің негіздері. — Алматы, Мерей, 2000 ж.,46б.

2 Интернеттен алынған.

3 Бес ғасыр жырлайды. Бірінші том. — Алматы, Жазушы, 1989, 28 б.

4 Зия Ккалып. Түрікшілдіктің негіздері. - Алматы, Мерей, 2000 ж., 102-104 б.

5 Ертедегі қазақ әдебиет хрестоматиясы. — Алматы, Мектеп, 1967, 37 б.

6 Бес ғасыр жырлайды. Бірінші том. — Алматы, Жазушы, 1989, 36 б.

7 Ертедегі қазақ әдебиет хрестоматиясы. — Алматы, Мектеп, 1967, 45 б.

8 Древнетюркский словарь. — JI., 1969.

9 Шәкәрім. Шығармалары. — Алматы, Жазушы, 1988, 264 б.

10 Мұрат Ауэзов. Времен связующая нить. — А., 1971, с. 23.

Ұлттық элита (озық ойлы кауым): қандай және ол қай сапада?

Орыс сөз қорына француз тілінен кірген "элита" деген сөздің мағынасы — үздік, таңдаулы. Кезінде француздардың ең батыр жауынгерлері осылай аталған. Қазір мәдениетті елдерде қоғамның немесе белгілі құбылыстың ең үздік, таңдаулы, дегдар көрінісін осылай атайды.

Қазақта "Бес саусақ бірдей емес" деген мақал бар. Құранда да Жаратқан иеміз пенделерінің дәрежесі тең еместігін айтады. Міне, элита, үздік топ туралы ілім де "адамның ежелден бір-біріне деңгейлес, теңбе тең болуы мүмкін емес" деген қағидаға сүйенеді. Бұл Платон, Карлейль, Ницшелерден келе жатқан үрдіс. Көне грек философиясымен сусындап өскен ислам хакимдері де бұл ілімді мойындаған. Бұл үрдіс өкілдерінің тұқыртып айтуынша, әрбір халық екі бөлектен тұрады: ой-тұжырымға қабілетті үздік топ және осыған қабілетсіз қара тобыр. Олай болса үздік топ қалай да билікке ие болып, қалған қара тобырды басқаруы керек.

XX тасырда итальяндық ойшылдар Парето мен Моска да бұл идеяны барынша ұштап бақты.

Паретоның пайымдауынша, қоғам дегеніміз осы элитаның алмасуынан тұратын жылжымалы тұтастық, ал, тарих осы билікке таласқан үздік топтардың айнымас сахнасы.

Егер Парето үздік топ пен қара тобыр арақатынасын таза саяси төңіректе түсінсе, испан ойшылы Ортега-и-Гассет бұл мәселені рухани құбылысқа айналдырып жібереді. Парето мемлекетке сүйенсе, Ортеға қоғамға сүйенеді. Яши, "Адамзат қоғамы, ол мұны қаласа да, қаламаса да, түпкілікті негізі бойынша дегдар болып келеді. Дегдарлықтан айрылғанда ол қоғам болудан қалады. Әрине, мен бұл жерде мемлекет емес, қоғам туралы айтып отырмын".

Ендеше біз өз-өзімізге мына бір сұрақтарды қадап қоюымыз керек-ақ: қазіргі қазақ қоғамының рухани деңгейі қалай, оның құрылымы мен бағыты не, парасатты, дегдар топтың толыққанды тіршілігі бар ма, жоқ па?

Ашып айтайық, көңілге медеу тұтатын нышандар жоқтың қасы.

Біз қазір бұрынғы көшіп-қонып жүрген, эпикалық дәстүрге суарылған аңыз, ертегі көзқарасындағы халық емеспіз. Біз 300 жылға созылған отаршылардың езгісінен енді босап, ес жиып жатқан халықпыз. 300 жылда коп табиғи қасиетімізді жоғалтып, оның есесіне өзімізге, табиғатымызға жат, ежелгі құрқылтайымызда жоқ көптеген ауру-дерттер жұқтырып алдық. Өтірік айту, ішімдікке салыну, апиын шегу, уәдеде тұрмау, т. б. өз алдына, ең жаманы — еркін ойлау, өзгеше пайымдау, жанкешті зерделеуге қауқарсыз едендігіміз, әйтпесе тіптен бұған жоқтығымыз қынжылтады.

Неге десеңіз, соңғы 70 жылда тегеурінді үстемдік құрған кеңес үкіметіне ойлы, зерделі, пікірлі азаматтардың қажеті болған жоқ. Оған қарабайыр идеологиясын мойындайтын және марапаттайтын можантопай пысықсымақтар ғана керек болды. Осы пысықайлар Брежнев заманында, қай республикада болмасын, "әр сіңліге бір сырға" дегендей, жалпақ-шешей, екі жүзді саясат ұстанды. Бұл уатқыш машина құмнан алтын жасамақ болды, ал, нағыз саф алтынды, таланттарды құм етіп, талқандап, желге шашып жіберді. "Бас кеспек болса да, тіл кеспек жоқ!" деген басты қағидамыз жайына қалды. Соның нәтижесінде "алтын да тас, тас та тас" саналып, лауазым иесі таланттарды тепкіге салып, біз қазір тумысынан өлі мәдениеттің өлімтік тұлғаларының өлімші қимылдарын тамашалаудамыз.

Сөйтіп, қазір бізде элита санатындағы адамдар жоқ емес, бар, бірақ ол антиэлита, яғни оның атын жамылған жарым жанды, жарты санды біреулер... 1917 жылғы Қазан төңкерісінен бастап, Ресейде үкімет басына кейбіреуінің тіпті орта білімі жоқ қарабайыр көпшілік келді де, кеңестік тарих бағыты күрт өзгеріп, тұлғалық, зердеуи қасиетін жоғалта бастады, әкімшіл-зорлықшыл жүйе "жақсы" мен "жаманның" орнын ауыстырып, қоғамның әрбір мүшесін қырағы бақылауға алды. Осы кезеңнен бері ең құнды қасиет ретінде акыл-ой терендігі, еркін ойлау қабілеті емес, керісінше, жүйеге ес-түссіз берілгендік қана дәріптелетін болды. Адамның өзіндік құндылығы жойылып, ол түрлі саяси есептердің бас-көзсіз, түр-түссіз қуыршағына айналды. Ғылым мен өнердің түрлі саласындағы жаңалықтар өзінің шын иесіне бұйырмай, лауазымы жоғары пысықайлардың атымен жариялана берді. Сөйтіп, бұрынғы Кеңес Одағының орасан зор кеңістігінде жалған ғалым, жалған өнер, жалған мәдениет жасалды. Ешкімге қажеті жоқ диссертациялар қорғалды, ешбір эстетикалық құны жоқ шығармалар жазылды. Бүкіл жарық дүниеден қараңғы темір тормен көлегейленген жер шарының алтыдан бір бөлігінде "кеңес халқы" деген кәрі тарихтың дегбірін қашырған дүбәрә қоғам пайда болды. Міне, біз осы қараңғы қоғамның жансыз жатырынан шыққан жартылай робот, жартылай адам іспетті зомбилік түлектерміз. Осы екі қосындының қай жаты жеңеді — біздің болашағымыз осыған байланысты.

Әзірше, амал не, роботтық жасанды дүниелер басым боп тұр. Себебі, біздің мәдениет — саясаттанған мәдениет және осы жандайшап, қолбала тұрқынан тіптен айнитын түрі жоқ. Бұрын "өскелең советтік дәуірін" жырлаған адамдар қазір ұлттық топырақ, ұлттық намыс, ұлттық тарих жанкүйерлері боп шыға келді. Әрине, әрбір қазақтың "қазақ идеясына" үн қосқанына не жетсін, бірақ, сан мен салмақ, қабілеттілік, қабілетсіздік туралы ойланған да артық емес қой.

"Біз осы ұлттық идея мәселесін көтеруге дайынбыз ба?" деп басын қатырған азаматтарды мен өзім кездестірген емеспін. Әліптің арты орынсыз әлімжеттілікке айналып, жоғарыдан нұсқау келсе, кез келген шыңырауға гүмп беруге дайын жағдайдамыз. Әлі де бір аяғымызбен өткен заманда, ескі түсінік, ескі ұғым шырмауында тұрмыз. Бұдан қандай қорытынды шығады? Егер де елімізде жаңа рухани орта қалыптасса, ол қазіргі элита саналып жүрген қариялар тобына қарама-қайшы негіздерде тірлік етеді. Ақсақалдарымызды қанша сыйласақ та, басқа жол жоқ. Өзге жолдардың бәрі бұрынғыны қайталауға әкеледі, ескі дертті қайтадан қоздырады. Ол қандай дерттер десеңіз, оның ең біріншісі, төл мәдениетіміздің саясаттануы, екіншісі, орыс мәдениетіне тәуелділік, үшіншісі, осының бәрінен туындайтын томаға-тұйықтық, шала-шарпылық, жүйесіздік.

Біздің саясаттанған мәдениетке қарсы болатын себебіміз, саясат пен мәдениет — түп негізінде үш қайнаса сорпасы қосылмайтын құбылыстар.

Егер мәдениет дегеніміз саналы тірлік, жемісті тіршілік болса, саясат — керісінше, тірлік пен тіршілік атаулыға қарсы, тек кезекті көсемнің ғана мүддесін көксейтін, демагогия мен жалған авторитеттерге сүйенген, ешқашан да ешбір мәселені шешпейтін, шешім мерзімін шектен тыс уақытқа соза беретін, жақ пен тілдің ғана қышуын қандыратын сағыз.

Осы құбылыстарды жан-жақты зерттеген Ортега-и-Гассет оны былай деп анықтапты: "... Үкімет басында — көпшілік өкілдері. Олардың мықтылығы соншалықты, тіпті, қазір ешбір оппозиция құруға мүмкіндік жоқ. Бұлар нақты ел иелері және тарихта мұндай құдіретті биліктің үлгісін табу қиын. Соған қарамастан, мемлекет, үкімет тек бүгінгі күнмен ғана өмір сүреді. Олар болашаққа есігін айқара ашып қоймайды, ол туралы анық түсінігі де жоқ, жақын арада сұлбасы көрінетін ең жаңа бастамаға жол ашпайды. Бір сөзбен айтқанда, олар өмірлік бағдарламасыз күн кешіп жатады. Қайда бара жатқанын білмейді. Себебі, ешбір жол таңдай алмайтын болғасын, ешқайда бара жатқан жоқ. Мұндайлар өз-өзін ақтағысы келгенде, ертеңгі күннің құлағын шулатып әуре болмайды, керісінше, бүгінгі күнге шұқшиып, таң ғажайып турашылдықпен: "Біз төтенше жағдайдан туған төтенше үкіметпіз" дейді. Яғни, олар алдағы келешек емес, бүгінгі күн қажеттілігінен туындаған. Сондықтан олардың билік тәсілі ретінде мәселені түбегейлі шешпей, оны тіпті шешілмейтін жағдайға жеткізеді де, тек сытылып шығуды көздейді. Таза көпшіліктің билігі әрқашан да осындай болмыс: "құдіретті және баянсыз".

Бұл не? Мұны кез-келген мәдениет, әсіресе, ұйқыдан жаңа оянған елдің балаң, өспірім мәдениеті өзін саясаттың өзімшіл, қасаң мүддесінен аулақ ұстап, ешбір басқа құбылыстарға алаңдамайтын ерекше мәдени кеңістік жасай білгені жөн деп бұлталақсыз ұққанымыз дұрыс.

Себебі, бізді орыс мәдениеті тәрбиеледі, жетілдірді, жүйеге салды, әлем мәдениетімен жанастырды. Былайша айтқанда, "көзімізді ашты". Бірақ бір ашылған көз сол қалпында бақырайып тұра берсе, бұл оның жансыздана бастағанының белгісі. Сөйтіп, ол бірте:бірте соқырлардың сәнге ғана салынатын шыны көзіне айналады.

Абай айтқан ғой: "Үйрен де, жирен" деп. Бұл қысқа тұжырымда орасан зор мағына жатыр. Әбекеңнің меңзеп отырғаны — таным шексіздігі. "Осы шексіздікті шектеулі нәрсеге бауыр басып, тең із орнына шалшықпен шектеліп қалма" дейді. Әрине, орыс мәдениеті шалшық емес, бірақ оның өзі әлемдік мәдениеттің белгілі бір жаңғырығы ғана емес пе? Сонда біз кім боламыз — жаңғырықтың жаңғырығы ма?

Әрбір ұлттың өз қажеттілігі болады. Сол қажет нәрсемізді орыс аудармаларына үңіле бермей, түп нұсқасынан алғанымыз жөн. Өкінішке қарай, біздің назарымыздан көне өркениеттер Тәжірибесі де, қазіргі Африка, Азия, Латын Америкасы елдерінің даму нұсқалары да тыс қалып отыр. Өйткені, Кеңес үшін бұл үлгілер "итке темір не керек" еді, сол себептен ол жақтан келетін мағлұматтардың алдына "темір шымылдықтарын" құрып тастады.

Үшінші дертіміз — томаға тұйықтық пен жүйесіздік. Білім, хабар, ақпаратқа қол жеткізбей жетілу қиын. Білім — құдірет! Білімді адам ешнәрсені жатсынбайды, оған бәрі таныс, жақын, қымбат. Керісінше, білімсізге бәрі жат, түсініксіз, қауіпті, дүдәмал. Сосын, түпнұсқадан оқыған адам, өз пікіріне темірдей берік болады. Ал, кейбір әріптестеріміз ауызекі дақпыртқа қанағаттанады да, аржағын қаза бермейді. Осы табансыздығына байланысты белгілі бір ортаның көзқарасынан аса алмайды. Сөйтіп, олар үшін әртүрлі Қақаң мен Бәкеңнің пікірі замана шаңынан зорға бұлдырап тұрған Абай мен Мағжан, Пушкин мен Шекспир көзқарасынан құндырақ көріне бастайды. Сөйте-сөйте, қырықтан аспай жатып, "қыр аса алмас", көрші-қоңсы арасындағы өсек-аяңынан ұзай алмас халге жетеді.

Әрине, мұндай әріптестерімізден жүйелі қимыл, жан-жақты жетілген шығарма күту қиын. Top ішінде зыр жүгірген бейшара тиын той олар... тиын шіркін бір қадам алға жылжымаса да, алға шауып бара жатырмын деп ойлайды.

Себебі, әлемдік мәдениеттің тетіктеріне еш жанаспай, бос кеңістікте айналып тұр.

Мұндай жағдайда толыққанды рухани элитаның тірлік етуі мүмкін бе? Бұл қиын сауал. "Мүмкін емес" десек, тығырыққа тірелгеніміз, "мүмкін" десек, өз-өзімізді алдағанымыз.

Кезінде Еуропадағы романтизм, символизм ағымдарын, орыс әдебиетінің "күміс ғасырын", сол елдердің рухани элитасы тудырған. Ойлап қарасаңыз, осы ағымдардың бәрі өз елдерінің рулық, ұлттық, таптық, нәсілдік болмысына қарсы құбылыс.

Себебі, ол замандардың басты стратегиясы — тұлғалық сана қалыптастырып, жеке тұлғаны әртүрлі табиғи, қоғами тәуелділіктерден азат ету еді. Егер бұрын жеке тұлға өзінің шығу тегіне, қоғамдық дәрежесіне, айналысатын кәсібіне тәуелді болса, философиядағы Декарт дәуірінен бастап, ол зердеші ретінде ғана дәріптелінеді. Адамның ақыл-ойы табиғаттан да, қоғамнан да жоғары қойыла бастады.

Қазір заман басқа. Екі дүниежүзілік соғыс өткерген XX ғасырдың азалы Тәжірибесі коп нәрсеге көзімізді ашты. Ұлттық қозғалыстар да, әлеуметтік төңкерістер де фашизм мен социализм арқылы өзінің зорлықшыл бітімін көрсетіп, өз-өзін әшкерелеп тынды. Соншама үміт артқан зерде, парасатымыз екіұшты қару боп шықты. Рулық, ұлттық, таптық, нәсілдік қасиеттерден айырылған адам жыныс мүшелермен ғана ерекшеленген денеге айналды. Ницшенің "асқан тұлғасы да" да, Фрейдтің либидо туралы ілімі да ешкімді таңдандырмайтын болды. Осындай жаппай дағдарыс кезеңінде Клод Леви-Строс ежелгі қауым адамының табиғатына үңіле бастады. Осы кезеңнен бастап еуропалық елдер өз тарихын қайта қарап шықты. Бұл орасан зор жұмыс барысында олар өздерінің бұрынғы білімінің түгелдей жалған екеніне көз жеткізді. Бұрынғы көзқарас Гегельдің философиялық жүйесіне негізделген еді. Соңғы кісінің дәлелдеуінше, әлемдік тарихта ешбір кездейсоқтық жоқ. Адамзат болмысы — абсолюттік рухтың өз-өзін әйгілеп, ашып беруі. Сондықтан адам тіршілігін әр заман сайын жаңа сатыға көтерілуі, мән-мағынаға толы алға басуы деп ұқтық. Міне, осы анықтаманы жоққа шығарған еуропалықтар прогресс идеясынан бас тартып, тарихи циклдер іліміне көшті. Бұл ағым бойынша, адамзат тарихы — өрлеудің шексіз спиралі емес, керісінше, ол әрдайым өз-өзін қайталай беретін шеңбер. Сондықтан болашақты болжау үшін алдымен өткенді білу керек.

Сондықтан қазіргі уақыттың басты стратегиясы — бұрынғы жобалардан бас тартып, әрбір құбылыстың қайнар көзін, негізгі бастауын табу.

Таратып айтқанда, біздің жаңа рухани элитаға мейлінше қысқа мерзімде әлемдік мәдениетті игеріп, бірден бірнеше бағытта жұмыс жасауға тура келеді. Ол үшін бізге әлемдік рухани ілімдер институтын ашу керек. Бұл оқу орнында Азия, Еуропа, Америка, Африка, Латын Америкасы елдерінің тарихы мен ілімдері оқытылғаны жөн. Осы институтқа алғашқы жылы он шақты адам қабылданып оқытылғаны жөн. Оқытушылар құрамы одан екі-үш есе көп болса, құба-құп. Өйткені, элитаның ең басты қасиеті — сиректік, дарашылдық, ерен дарындылық. Міне, бұл тұрғыда өзін рухани әлемінде ерекше танытқан әріптестеріміз, қаншама жас, егде болса да, шетелге жіберіліп, білімін өсіріп тұрса, құптарлық нәрсе.

Ал, рухани элитамыздың қай бағытта дамығаны жөн?

Меніңше, оның ең басты бағыты, ғасырлар бойы жиналып, әлі күнге дейін сәулелі көзге түсе қоймаған ұлттық мұрамызды жаңаша тәсілдермен саралау, "Шығыс пен Батыс" пікірсайысына үн қосу, дамыған әлем алдында төл мәдениетімізді уағыздап, жат пікірлерге тойтарыс беру.

Тағы ескере кететін жәйт, біз аз уақытта көп нәрсеге қол созып отыруымыз керек, себебі, мәдениетіміз міндетті түрде көп қатпарлы болады. Мысалы, Мұхтар Әуезов Абай шығармашылығының үш қайнар көзін атаса, ол — кездейсоқ нәрсе емес, заман түлегі Абайдың күрделі, қатпар-қатпар болмысын тани білуден туындаған көрегенді тұжырым. Сол сияқты Мағжан да жәй пантюркист емес, ол — символист, романтик. Жұматай да жәй мұрт иесі емес, төрелер сән-салтанатының иегері еді. Тұлпар тектес Асекең, Асқар Сүлейменов те, Чаадаевтың сюртигін киіп, қазақы қара тобырға мойынсұна алмады.

Міне, көпқатпарлық дегеніміз адамға ерекше колорит беретін, түрлі мәдениет дорбасынан ең жақсы жемісті таңдай білетін, бір өзінде бірнеше дәуірді біріктірген, байсалды, ойнақы, кірпияз құбылыс болып табылады.

Мұндай жағдайдағы тұлға ұлттық және әлемдік мәдениеттер арасында үнемі жаңғыртып отырады.

Жаңа рухани озат қауымның бастапқы негіздеріне келетін болсақ, олар — мол дерек қорына қол жеткізу, барлық мәселеге әлемдік деңгеймен қарау, дайын пікірден қашу, ескірген жобаларды бұзу, бар нәрсені жоқ қылу, жоқ нәрсені бар қылу.

Міне, осы жоқ пен бардың арасын анықтай алсақ, біз озық ойлы қауым құратынымыз сөзсіз.





