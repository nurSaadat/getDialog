РЕСЕЙ ТАРИХИ ОЙЫ

ТАРИХ

Адамзат ақыл-ойының қазынасы

РЕСЕЙДІҢ ОТАНДЫҚ ТАРИХЫНЫҢ КЛАССИКТЕРІ

КАРАМЗИН НИКОЛАЙ МИХАЙЛОВИЧ

(1766-1826 жж.)

1766 ж. 1 желтоқсанда Симбирск губерниясының Михайловка деревнясында дүниеге келген. Балалық шағын әкесінің қожалық иелігінде өткізді. Симбирскідегі жеке пансионда, сосын мәскеулік профессор Шаденнің пансионында тәрбиеленді.

1782 ж. бастап гвардиялық Преображенск полкінде қызмет етті. 1780-ші жылдардың ортасында Мәскеуде тұрды, сатирик және баспагер И.Н. Новиковтың масондық үйірмесімен автор және аудармашы ретінде тығыз байланыс орнатты. Н.М. Карамзин төрт жылдан кейін Еуропаға ұзақ уақытқа саяхатқа шығады. Бұл жайлы ол өзінің «Орыс саяхатшысының Хатында» сипаттап жазған.

Ресейге қайтып оралған Н. М. Карамзин «Московский журнал» (1791-1792жж.) әдеби-көркем баспасын ұйымдастырады. Мұнда сол кездегі батыс еуропалық және ресейлік авторлардың шығармаларын жариялайды. Көпшіліктің ыстық ықыласын ол 1792 ж. шыққан «Бедная Лиза» атты повесі арқылы алды. Бірақ оның қызығушылығы әдебиеттен тарихқа ауыса бастады. Ол тарихи білімнің мәселелерін, тарихтың методологиясын қарастыра бастады. Н.М. Карамзин үшін алғашқыда тарихи оптимизм мен рухани және әлеуметтік прогрестің болмай қоймайтындығына деген сенім тән еді.

Бірақ, кейінірек Дж. Виконың тарихи айналым тұжырымдамасы мен И. Гердердің прогресстік моделін салыстыра келе, Карамзин автоматты прогресс идеясына күмән келтіріп, тарихты «ақиқат пен адасу, мейірімділік пен күнәһарлықтың мәңгі араласып келуі ретінде» қарастырады. Карамзиннің негізгі ұстанымдарының бірі: «тарихшы ол шежіреші емес», ол болған оқиғаның ішкі логикасын түсінуге ұмтылуға тиіс, «шыншыл» болуы керек және тарихи фактілерді бұрмалауларды ешбір құмартушылық пен білместік ақтауға тиісті емес.

1801 жылы I Александрдың таққа отыруынан кейін ол «Вестник Европы» (1802-1830) жаңа журналын шығара бастады. Журнал беттерінде Ресейдің өркениетті Батыстық тәжірибелерін, әсіресе жаңа еуропалық философтардың (Ф. Бэконнан, Р. Декарттан бастап, И. Кантқа Ж.Ж. Руссоға дейінгі) тәжірибелерін, игеруге шақырды.

1803 ж. Карамзин сарай тарихнамашысы деген арнайы атаққа ие болды. Осы уақыттан бастап өмірінің соңына дейін «Ресей мемлекетінің тарихы атты еңбегін жазумен шұғылданды. 1805-1808 жылдары еңбектің үш томы аяқталды, Карамзин I Александрға оның тарауларын оқып берді. А.С. Пушкин былай деп жазды: «Барлығы, тіпті текті әйелдердің өзі бұрын-соңды белгісіз болған ата-тектерінің тарихын оқуға ұмтылды. Бұл олар үшін жаңалық еді. Карамзиннің тапқан Ертедегі Ресейі Колумбтың Американы ашқанымен бірдей болды. Біраз уақытқа дейін басқа нәрселер туралы сөз қозғалмады».

Ол дәл сол кезде, I Александрға өзінің тағы бір «Саяси және азаматтық қатынастағы ежелгі және жаңа Ресей туралы жазбалар» еңбегін береді, онда ол ел тарихына шолу жасап, жаңа монархтың патшалық етуінің алғашқы жылдарына талдау жасайды. Осы еңбегі үшін оған статтық кеңесші шені берілді және бірінші дәрежелі қасиетті Анна орденімен марапатталады.

1818ж. «Тарихтың» алғашқы сегіз томы жарыққа шығады. 1821 ж. Иван Грозныйдың патшалық етуіне арналған 9-шы том шықты, 1824 - 10-шы және 11-ші томдар Федор Ивановичке және Борис Годуновқа арналды. 12-ші томды жазуына оның қайтыс болуы кедергі етті. Бұл 1926 ж. 22 майда (ескі жыл санақ бойынша) Петербургта болды. Н. М. Карамзин өзінің тарихи баяндауларын 17 ғасырдың басына дейін қамтып үлгерді.

Н.М. Карамзин өзінің «Тарихында» зерттеу жұмысында басшылыққа алған ұстанымдарды қалыптастырды: Отанға деген сүйіспеншілік, қанша ащы болса да тек тарихи шындыққа жүгіну, замандастық көзқарас тұрғысынан оқиғаның ішкі жағдайына үңіліп қарауға ұмтылушылық, елдің бүкіл тарихын қамту, тарихи процестің негізгі қозғаушы күші билік ету, мемлекет деп тану. Сонымен қатар «Тарихқа» бұрын белгісіз болған көптеген құнды құжаттарды енгізді, ол тарихи процесті, тарихты — суретші ретінде көрсете білді, одан ізбасарлары тарихи фактілерден көркем мағынаны көруді үйренді.

Н.М. КАРАМЗИН

РЕСЕЙ МЕМЛЕКЕТІНІҢ ТАРИХЫ

I тарау

Ежелден Ресейді мекендеген халықтар туралы.

Жалпы славяндар туралы

<Ресей туралы ежелгі мәліметтер>. Қазір Ресей деп аталатын Еуропа мен Азияның үлкен бөлігі оның қоңыр салқын ауа райымен ежелден жабайы адамдар қоныстанған өлке болды, ол халықтардың тарихи ескерткіштері сақталмаған. Біздің ежелгі отанымыз туралы мәліметтер тек гректер мен римдіктердің жазбаларында сақталған. «Аргонавтар саяхаты». Егер Христостың тууына дейінгі XII ғасырдағы Аргонавтардың Колхидаға атақты саяхатына қатысушы Орфейдің айтуына сенетін болсақ, біріншілері өте ерте Геллеспонт және Воспор Фракийский арқылы Қара теңізге жол ашты. «Таврлар мен Киммериандар». Бұл ежелгі өлеңдерде көне аңыздарда Кавказ, Фазис өзені, Меотис және Азов теңізі, Воспор, Каспий халықтары Таврлар мен Киммериандар аталған. Олар оңтүстік Ресейдің халықтары деп есептелген. Ақын Одиссей де соңғыларды: «Кимерлер деген халық және Киммериоп деген қала бар, бұл қаланы тұман мен бұлт басып тұрады, бұл жерге күннің жарығы түспей қараңғы болып тұрады», — деп жазады. Киммер елінің қараңғы болып тұруы жайлы аңыз да бар, Қара теңіздің атауы осыдан шықса керек. «Гипербореилер». Бұлар гректердің арманынан немесе қиялынан туған. Олар бұл халықтарды Эвксиндік Понттан солтүстікке қарай Рифей тауларының арғы жағында бақытты тыныштықта өмір сүрді, мұндағы адамдар гүлдердің шырынымен қоректенетін болғандықтан, неше ғасыр өмір сүреді, деген.

Енді аңыздардан шынайы тарихи танымдарға келейік. «Грек мекендері». Христ жыл санауынан бес ғасыр бұрын Қара теңіздің жағасында грек елді мекендері пайда болды. «Ольвия». Ольвияны Днепр сағасынан 40 шақырым жерде Мидий империясындағы атақты Милеттен шыққан адамдар тұрғызған. Өзінің байлығынан бақыттылар деп аталды және Рим империясы құлағанға дейін өмір сүрді. Трояндар дәуірінде білімді азаматтар Платонды оқуды жақсы көрді, Иллиаданы жатқа білді, шайқастарда Гомердің өлеңдерін айтты. «Пантикапея және Фанагория». Пантикапея және Фанагория — атақты Воспор патшалығының астанасы. Оны Киммер бұғазының жанында азиаттық гректер негіздеген. «Танаис, Херсон». Танаис қаласы қазіргі Азов теңізінде Воспор патшалығына қараған; бірақ Тавриалық Херсондар Матридаттар кезеңіне дейін өздерінің еркіндігін сақтаған. Сырттан келгендер осы жердегілермен сауда жасап және тығыз байланыста болып, бұларға оңтүстік Ресей туралы дұрыс географиялық мәліметтер берген және Геродот Христ жыл санауына дейінгі 445 ж. бұл атауларды өзінің еңбегінде де келтірген.

<Скифтер және басқа халықтар>. Киммериандар қазіргі Херсон және Екатеринослав губернияларының тұрғындары, Германдық Цимбрлармен рулас — Кир дәуірінен 100 жыл бұрын, Каспий теңізінің шығыс бөлігін мекендеп, кейін массагеттермен ығыстырылған. Скифтер немесе Сколотар Волгадан өтіп, оңтүстік Азияның үлкен бөлігін тонағаннан кейін, Истр мен Танаис аралығына қоныстанып, жергілікті халықты өз отандарынан қуған. Скифтер, әр түрлі атауға ие бола отырып, қырғыздар, қалмақтар сияқты, көшпелі өмір сүрді, ең жақсы көретіні бостандық болды. Грек елді мекендеріне қоныстанғаннан кейін олардың отырықшы өмірге үйреніп, Скиф патшасы Ольвийде өзіне сфинсктермен безендірілген үлкен үй салдырды. Каллипидтер жабайы Скифтер мен Гректердің қосындысы, Ольвий қаласына жақын батыс жағында өмір сүрді. Алазондар Гипанис немесе Буг жағалауында өмір сүрді. Егінші-скифтер солтүстікке қарай орналасты. Негізгі Орда немесе Патшалық шығыста Азов теңізіне, Таврлар мекендеген Дон және Қырымға көшіп жүрді. Геродот скиф тайпаларына жатпайтын басқа да көптеген тайпаларды келтіріп: Агафирстер Седмиград облысында немесе Трансильванияда, Неврлер Польшада, Андрофагтар және Меланхелдер Ресейде өмір сүрді деп жазады. Соңғылары Қара теңізден солтүстікке қарай 800 шақырым жерде, Андрофагтармен көрші тұрды дейді. Меланхлендер қара киім киіп жүргені үшін осылай аталды. Неврлер «жылына бірнеше айға қасқырларға айналып отырды», қыста қасқыр ішік киді. Доннан ары Астрахан жазығында сарматтар немесе савроматтар, одан әрі қалың орманда Будиндер, Гелондар, Ирктер, Фиссагеттер, ал олардан шығысқа қарай Алтын Ортадан қашқан скифтер өмір сүрді. Бұдан ары Геродоттың айтуы бойынша, Орал таулары және Агрипейлер елі басталады. Бұл жерлерден сауда керуендері жүретін болған, сондықтан да бір «отбасың сөзі» әртүрлі тілде айтатын халықтар да болған. Агрипейлер бізден кейін 6 ай ұйықтайтын халықтар өмір сүреді деп сендірді, Геродот бірақ бұған сенген жоқ, бізге түсініктісі солтүстік шұғыланың суық ауа райының ұзақ түндері бұл әңгімеге арқау болған. Агрипейлерден шығысқа қарай (Ұлы Татариада) Исседондар тұрды, олар бізге жақын жерден грифтер алтын алады деген, бұл оңтүстік Сібір кен орындарының қымбат тастары ежелден белгілі болды ма деген ойға жетелейді. Сібір ол кезде өзінің байлығымен немесе алтынның көптігімен атақты болды. Каспий теңізінен шығысқа қарай көшпелі өмір сүрген әр түрлі Ордалар туралы айта отырып, Геродот Кирді жеңген қазіргі Қырғыз жерінің ең негізгі, күшті халқы Массагеттер туралы айтады және олар киім киісі, салты жағынан Скифтерге келеді, басқа киетін дулығаларын, белдіктерін, ат әбзелдерін алтындайды, темірді, күмісті білмесе де найзаларын мыстан жасайды деп жазады.

<Скифияны суреттеу>. Ресей Скифиясына дейінгіге келетін болсақ, Геродоттың айтуынша, бұл жер шексіз дала болған, тек Таврило мен Днепрдің сағасында ғана ормандар болды. Ол жерлерде 8 ай қыс болған, ауа ол кезде ұшып жүрген құс жүніне, мамық қарға толы болған, Азов теңізі қатып қалған, тұрғындар шанамен жүрген, ал найзағай мен жайды олар жазда ғана көрген. «Гректерге белгілі өзендер». Көлден ағып шығатын Днепр, Буг және Доннан басқа бұл тарихшы Днестр, Прут, Серет өзендерін айтады және Скифия жалпы кемелер жүретін үлкен өзендерімен атақты деп айтады. Балыққа бай, шабындықпен қоршалған Днепр үлкендігі жағынан Ніл мен Дунайдан кейінгі орын алады, оның суы өте таза, тұщы. Сонымен, шөлмен қоршалған және тағылардың қатыгездігімен ерекшеленген шығыс Еуропаның солтүстігі тарих үшін құпия болып қала берді. Скифтер біздің отанымыздың оңтүстігін жайлағанымен; Андрофагтар, Меланхлендер т.б. солтүстіктегі халықтар, Геродот жазғандай, мүлде басқа тайпалардан болды. Бірақ Гректер қазіргі бүкіл Азиялық және Еуропалық Ресейді Скифия деп атады.

<Скифтердің өнегелері>. Білімді гректермен ұзақ уақыт араласқандарына қарамастан, Скифтер өз ата-бабаларының байырғы өнегелерін мақтан етті. Солонның оқушысы болған атақты философ Анахарис оларға Афины заңдарын үйретем деп бекер әуреленіп, өзі осы бақытсыз тәжірибенің құрбаны болды. Өздерінің сақтығына және көптігіне сене отырып, олар ешқандай жаудан қорықпады, өлтірген жауларының қанын ішіп, сылып алған терілерінен киім киіп, ал бас сүйектерін ыдыс орнына пайдаланып, соғыс құдайына табынды.

<Олардың шабуылдары>. Скифтердің қуаттылығы Филипп Македонский кезеңінен бастап әлсірей бастады. Ежелгі тарихшылардың бірінің айтуы бойынша, Филипп Македонский оларды батырлықпен емес, қулықпен жеңді, елден не алтын, не күміс ештеме тапқан жоқ.

<Митридат>. Митридат Эвпатор Қара теңіздің оңтүстік жағасында билік құрып және Босфор Патшалығын басып алып, Скифтерді ығыстырды, олардың соңғы күші Риммен соғыста сарқылған болатын.

<Геттер>. Геттер — Ұлы Александрдан Дунайда жеңілген Фракия халқы. Бұлар Беребис Храбрый патшалық құрған кезде Рим үшін өте қауіпті болды. Христ жыл санауынан бірнеше жыл бұрын Скифтерден Истр мен Борисфен, Дунай мен Днепр арасындағы бүкіл жерді тартып алды.

<Сарматтар>. Диодор Сицилийский жазғандай, Азияда Дон жағасын мекендеген сарматтар Скифияға келіп, ол жердегі халықты қырып салып, қалғандарын өз халықтарының құрамына қосты. Сөйтіп, тарих үшін Скифтердің ерекше тұрмысы жоғалып, олардың кең тараған аттары ғана қалды. Мұны білмеген Гректер мен Римдіктер алыс жақта тұратын аз танылған халықтардың барлығын Скифтер деп атады.

Сарматтар Христиан санауының бас кезінде, Римдіктер Фракияны басып алып, Дунай елдерін өздеріне бағынышты деп санай бастаған кезден белгілі бола бастады. Сол кезден бастап Рим тарихшылары Азов теңізінен Дунай жағалауына дейінгі аралықты мекендеген осы халық туралы үздіксіз айтуда болды. Онда негізгі екі тайпа: Роксоландар және Язигтер болды, бірақ географтар Азия мен Еуропаның бір жағы Қара теңіз бен Каспий теңізінен Германияға дейінгі, екінші жағы Сібірдің шетіне дейінгі ұлан-ғайыр жерді Сарматия деп атады. Роксоландар Азов және Қара теңіздің жағасын мекендеді, ал Язигтер Дакиядан өтіп, Тиса мен Дунайдың жағасына орналасты. Роксоландар Дакиядағы Римдік Когорттарды жеңді. Язигтер Мизияға шабуыл жасап отырды. Әскери өнер, сегіз ғасырға созылған жеңістерінің жемісі тағыларды тәрбиеледі.

<Аландар>. Язигтар мен Роксоландар бір мезгілде оңтүстік-шығыс Ресейдегі басқа халықтар Аландар, Каспий және Қара теңіздің аралығында өмір сүрген Массагеттер туралы біледі. Олар барлық Азиялық тағы халықтар сияқты жер өңдеген жоқ, өз үйлері болған жоқ, әйелдері мен балаларын арбаға тиеп, Азия далаларынан солтүстік Үндіге дейінгі алқапта Арменияны, Мидияны, ал Еуропада Азов және Қара теңіздің жағалауларын тонап, батырлықтарымен аты шықты. Осы көптеген халықтардың ішіне Аорстар мен Сирактар да кірді. Олар жайлы Христиан жыл санауының бірінші ғасырында әр түрлі тарихшылар жазды. Бұлар Кавказ бен Дон аралығында өмір сүріп, Римдіктердің бір жағынан одақтасы, екінші жағынан жауы болды. Аландар Сарматтарды оңтүстік-шығыс Ресейден ығыстырып, Тавриданы да алды.

<Готфтар>. Үшінші ғасырда Балтық теңізінен Қара теңізге жақындап, басқа халықтармен қосылып, Троян кезеңінен бері Рим провинциясы болып саналатын Дакияны басып алып, Империяның ең қауіпті жауына айналды. Азиядан кемемен жүзіп өтіп, бұлар Вифиния, Галатия, Каппадокия сияқты көптеген гүлденген қалаларды жермен-жексен етіп, Ефестегі атақты Диана шіркеуін, ал Еуропада Фракияны, Македонияны және Грецияны тонады. Олар Афинаны басып алып, бүкіл грек кітаптарын жоймақшы болды, бірақ бір саналы тайпаластарының: «Гректердің кітаптарын қалдырыңдар, олар кітаптарын оқи отырып, әскери өнерді ұмытса, бізге оларды жеңу жеңіл болады», — деген пікірін тыңдап, кітаптарын жойған жоқ. Осындай қатыгездікпен Готфтар өзінің күшті Империясын негіздеді, IV жүзжылдықта Патша Эрманарих тұсында Тавридадан бастап Қара теңіз бен Балтық теңізіне дейінгі аралыққа созылып, Еуропалық Ресейдің үлкен бөлігіне ие болды.

<Венедтер>. VI ғасырдағы готф тарихшысы Иорнанд Эраманарих көптеген халықтар сияқты венедтерді де жеңді, деп жазады. Олар Эста және Герулалармен, Балтық теңізі халықтарымен көршілес өмір сүріп, өздерінің сан жағынан көптігімен аты шықты. Иорнандтың айтуы бойынша, Венедтер Славяндардың тайпаластары болды. Өте көне кезде, Христиан жыл санауына дейінгі 450 ж. Еуропаның алыс елдерінде, Эриданның Солтүстік Мұзды мұхитқа құятын венедтер өмір сүріп жатқан жерде янтарь бар екендігі Грецияда белгілі болды. Еуропаны ашқан батыл теңізші Финикийліктер янтарьға бай қазіргі Пруссияның жағалауына дейін жүзіп жетіп, сонда Венедтерден янтарь сатып алса керек. Плиний мен Тацит кезінде немесе бірінші жүзжылдықта Венедтер Вислаға жақын жерде өмір сүріп оңтүстікте Дакиямен шекаралас болды. Астроном және географ Птоломей Балтық теңізінің шығыс жағалауы ежелден Венедтік деп аталды дейді. Славяндар мен Венедтер бір халықты құраса керек, сондықтан біздің ата-бабаларымыз Балтық теңізінің оңтүстігін мекендеп, Гректерге де, Римдіктерге де белгілі болды. Олар онда Азиядан келді ме және қай кезде келді, ол жағы бізге белгісіз. Біз Венедтіктерді Еуропалықтар деп есептейміз, өйткені Азия халықтарының үйлері болған, олар көшпелі өмір сүрді. Тацитер мен Венедтіктердің үйлері болды, отырықшы өмір сүрді.

<Ғұндар>. Төртінші ғасырдың аяғы атақты оқиғамен белгілі болды. Қытайдан шыққан көшпелі ғұндар алып даладан оңтүстік-шығыс Ресейге дейін келіп, 377 ж. Аландарға, Готфтарға, Рим империясына шабуыл жасап, бәрін от пен найзамен қырып-жояды. Қазіргі тарихшылар бұлардың шабуылының қатыгездігін суреттейтін сөз таба алмайды. Шығыс Готфтар олардың үстемдігін мойындауға мәжбүр болды, ал батыстағылар Фракиядан баспана іздеді. Римдіктер болса, бақытсыздықтарына қарай, оларға бас иді. Готфтар батыл Германдықтармен қосылып, Империяның үлкен бөлігін басып алды.

<Анттар>. Иорнандтың және Византия шежірешілерінің айтуы бойынша, Анттар Венедтіктермен бірге Славян халқына жатады. Готфт патшасы Эрманарихтың мұрагері Винитар ғұндарды алып, басқа халықтарды да бағындырғысы келіп, Қара теңіздің солтүстігін мекендеген Анттар елін басып алды, олардың князы Боксты және оның 70 белгілі боярларын бағындырды. Ғұн патшасы Баламбер Винитарды жеңіп, Готфтарды қанаудан босатты. Анттар мен Венттер ғұндардың билігін мойындады. Олар Волгадан Рейнге, Македониядан Балтық теңізіндегі аралдарға дейінгі барлық елдерді биледі. Орасан көп адамды өлтіріп, Дунай жағасындағы қалалар мен бекіністерді талқандап, ауылдарды өртеді. Аттила Дакияда патшалық құрып, Константинопольдан салық жинады, бірақ алтын мен байлыққа қызығушылық көрсетпеді. Ол әлемді түршіктіріп, Аспаннан түскен Құдайдың шыбығы атағын мақтаныш етті. 454 ж. осы ұлы адам қайтыс болғаннан кейін ғұндардың да атағы тоқтады. Аттила жаулап алған халықтар келіспеген ұлдарын жойды. Паннония немесе Венгриядан неміс-Гепидтардан қуылған ғұндар одан кейін біраз уақыт Днестр мен Дунай аралығын мекендеп, олардың елі Гуннивар деп аталды, қалғандары Империяның Дунай облысына таралып кетті. Сөйтіп, бұлар Азиядан шалғай жатқан Еуропаға келіп, қатыгездігімен атын шығарып, кейін өздері құрып кетті.

Шығыс Готфтардың үлкен бөлігі Паннонияға кетті. Шежірелерде Роксоландар туралы бұдан әрі бір сөз жоқ. Соған қарағанда, олар ғұндармен араласып сіңісіп, не сарматтар деген жалпы атаудың ішіне кіріп, Языктармен бірге Император Маркианның билігіндегі Иллирикке т.б. Рим провинцияларына қоныстанып, Готфтармен бірге бір ұлтты құрап, өз атын жоғалтса керек. Өйткені V ғасырдың аяғында тарихта Сарматтар туралы айтылмайды. Аландардың көпшілігі Неміс Вандалдарына және Свелерге қосылып, Рейннен, Пиреней тауларынан өтіп, Испанияға және Португалияға қоныстанды. «Угорлар мен Болгарлар». Гректердің айтуы бойынша, бұған дейін белгісіз болған, ғұндармен пікірлес Угорлар мен Болгарлар Волгаға жақын жердегі өздерінің ежелгі баспаналарын тастап, Азов, Қара теңіздің және Тавриданы басып алып, 474 жылдан бастап Мизияға, Фракияға, тіпті, Константинопольдің жағалауына шабуыл жасап отырды.

<Славяндар>. «Слава» сөзі — жауынгер және өжет дегенді білдіреді. Олар ҮІ ғасырдан бастап Еуропаның ауқымды бөлігін — Балтық теңізінен Эльба, Тиса және Қара теңізге дейінгі аймақты алып жатыр. Кейбір Эрманарих және Аттила қол астындағы славяндар олардың әскерінде қызмет етті, сондықтан олар сол жаулаушылардың басшылығымен батырлықты сезініп және Империяның бай облыстарынан тоналған байлықты көріп, отандастарының Грецияға жақындауына ықпал етсе керек. Уақыт жағдайы да бұған сәйкес келді. Германияның жауынгер халқы бақыт іздеп, оңтүстікке және батысқа қарай жылжып, Германия бос қалды. Қара теңіз жағалауында Днепр мен Дунай сағасында ғұндарды қолдаған Орда халықтары болды, олар ғұндар жойылғаннан кейін тарап, жергілікті халықтармен сіңісіп кетті. Дунай мен Алуттан бастап, Морав өзеніне дейін Лонгобард-немістер және гепидтар. Днепрден Каспий теңізі, Угар және Болгарияда, Эвксиндік Понттың солтүстігінде және Дунайда Антылар және Славяндар тұрды, басқа тайпалар Моравияны, Богемияны, Саксонияны мекендеп, кейбіреулері, Балтық теңізінің жағалауында қалды. Византиялық тарихшылар славяндардың қасиеттерін, өмір сүру ерекшеліктері мен соғыстары, тұрмыс-тіршілігі жайында айта бастаған кезде, олар бұл халық бұрын Ресейдің ішкері жағын, Польша, Литва, Пруссия т.б. жырақ аудандарды мекендеді деп жазады.

V ғасырдың соңында Византиялық шежірешілер Славяндарды 495 жылы Лонгобардтардан қазіргі Венгрия жерінде жеңіліс тауып, Балтық теңізіне қашқан Неміс-Герулдарды өз жерлерінен бейбіт өткізген достық көңілдегі халықтар ретінде айтады. Юстиан кезеңінің 527 ж. славяндар солтүстік Дакияға орналасып, Қара теңіз жағасын мекендеп, Болгарлармен шекаралас болған Угор тайпаларымен және өз бауырластары Анттармен бірігіп, Империяға қарсы әрекет ете бастайды. Сарматтар да, Готфтар да, Ғұндар да Империяға славяндардан күшті жау болған жоқ. Иллирия, Фракия, Греция, Херсонес т.б. Ионикалық бұғаздан Константинопольға дейінгі барлық елдер олардың құрбандары болды, тек Юстиандардың көсемі батыл Хильвуд қана оларға қарсы тұра алды, бірақ Славяндар Дунай жағасындағы шайқаста оны өлтіріп, өздерінің Грек облыстарына шайқастарын жалғастырды. Бақытсыз тұрғындардың қанына боялған Дунайдың оңтүстік жағалауы қаңырап бос қалды. <Олардың ерліктері>. Не қашуға мәжбүр болған Римдік Легиондар, не Царяградты тағылардан қорғау үшін салынған Анастасийлердің ұлы қабырғасы Славяндарды тоқтата алмады. Юстиан өзі, Жоғарғы Кеңес және атақты вельмождар астананы қоршаған Феодосиев қабырғасында қолдарына қару алып тұруы тиіс болды. Олар Империяда өз жерлеріндегідей билік жүргізіп, Дунай арқылы қауіпсіз өтетіндеріне сенімді болды, өйткені оның солтүстігінің көп бөлігін жайлаған Гепидтер оларға ылғи да кемелер дайындап отырды. Атақты Готфтар соғысының екінші жазында 536 ж. Валериан Италияға 1600 атты Славяндарды алып келді, Римдік қолбасшы Туллиан Анттардың Луканиді қорғайтынына сенімді болды, олар 547 ж. Готф королі Тотиланы жеңді.

Азия халқы жеңіспен және жаулап алумен өздеріне Қара теңізге жол ашқан кезде, Славяндардың Еуропаны билеп төстегеніне 30 жыл болған болатын. <Аварлар>. Аварлар Татар даласындағы қуаттылығымен аты шықты, бірақ VI ғасырда Түріктерден жеңіліп өз жерлеріне кетті. Қытай тарихшыларының айтуынша, «Түріктер» Қытай Империясының ежелгі көршісі ғұндардың қалдығы болды. Олар кейін басқа Ордалармен бірігіп барлық оңтүстік Сібірді жаулап алды. Оларды Византия шежірешілері Дизавулдар деп атады. Бұлар көптеген халықтарды бағындырып, Алтай тауларының арасында, жібек кілемдермен және көптеген алтын тостағандармен безендірілген шатырларда тұрды. Басшылары қымбат тастармен безендірілген тақта отырып, Византия елшілерін қабылдап, Юстиан сыйлықтарын алып, олармен одақ құрып, Парсылармен соғыс жүргізіп отырды. Кейіннен бұл жерлерге ие болған Ресейліктер, ол жерлердегі қорымдардан орасан көп қымбат заттар тапты, ол заттар ол кезде білімді елге айналып, Қытаймен, Персиямен, Грекиямен сауда жасап отырған Алтай Түріктерінікі болса керек.

<Огорлар>. Басқа Ордалармен бірге Дизавулдарға Қырғыздар және Огор-ғұндар бағынышты болды. Бұрын Аварларға бағынышты болып, Түріктердің қанауында болған Огорлар Волганың батыс жағалауына өтіп, Аварлардың атын жамылып, Византия Императорына одақтасуды ұсынды. Грек халқы олардың елшілеріне қорқынышпен қарады, бұл адамдардың киімдері Аттиладағы ғұндарды елестетті. Негізгі елші Юстианға Аварлар батыр және жеңілмес халық, достасуды қалап, олардан сыйлықтар, тұруға ыңғайлы жерлер талап етеді, деді. Император еш нәрседен бас тартпай тілектерін орындайтынын айтты. Угорлар, Болгарлар олардың билігін мойындады. Авар ханы оның қатігез Баян әскерлерін талқандап, олардың елшісі атақты князь Мезамирді өлтіріп, олардың жерін тонап, халқын тұтқынға алды, кейін ол чехтармен басқа да славян халықтары мекендеген Моравияны, Богемияны басып алып, Франктардың королі Сигебертті жеңіп, Лонгобардттар Гепидтармен кескілескен соғыс жүргізіп жатқан Дунайға қайтып оралды. Баян Логобардттармен қосылып, Гепидтердің державасын талқандап, Дакияның, Паннонияның немесе Венгрияның орасан бөлігін иемденді. 568 ж. Авар облыстары Волгадан Эльбаға дейін жетті. VII ғасырдың басында Дальмацияны басып алды. Түріктер Ертістің, Оралдың жағалауында билік құрып, Қытай мен Персияға шабуыл жасап 580 ж. Босфор, Херсонды алып, өз иеліктерін Тавридаға дейін жеткізгенімен, кейіннен Қара теңіз жағалауын аварларға тастап, Еуропаға жоғалып кетті.

Анттар, Богем Чехтары, Моравтар Ханға қызмет етіп, Дунай славяндары деген атқа ие болып, өздерінің тәуелсіздіктерін сақтады, 581 ж. саны көп әскер Империяның Фракия т.б. иеліктеріне шабуыл жасап, Эллада немесе Грекияға дейін барды. Тиверлер Константинопольде билік етті. Парсылармен соғыстан қорыққан олар Славяндарға қарсылық көрсете алмай, Баян ханды Славяндарға қарсы айдап салды. Ол Славяндарды бұрыннан жек көретін болғандықтан, бұлардың ұсынысын қабылдады. Қабылдау себебін Византия тарихшылары былай суреттейді. Анттарды бағындырған Баян хан Славяндардан оның билігін мойындауды талап етті, Лавритас т.б. көсемдер «кім бізді еркіндіктен айырады? Біз жауды мойындауға емес, жерді тартып алуға үйренгенбіз. Ылғи да осылай болады», - деп жауап берді. Бұлай қорлағанына намыстанған Баян 50 жыл бойы Империяны тонаған Славяндар жеріндегі орасан көп байлыққа ие болуды ойлады. Ол Славяндар жеріне 602 мыңдық таңдаулы атты әскермен басып кіріп, ауылдарын тонап, далаларын өртеп, тұрғындарын қыра бастады, қалған халық қалың ормандардан пана іздеді. Осы кезден бастап Славяндардың қуаты әлсіреп, Авар ханы Баян Дакияға ие болды. Авар ханы Баян Грециямен бейбіт келісімді бұзып, 626 ж. Константинопольға басып кірді, Славяндар олардың құрбаны болды. Өз ішіндегі сатқын оның құпия пиғылын Гректерге айтып қойды, алдын ала құлағдар болған гректер ерлікпен шайқасты, бірақ жеңіліс тапты.

Бірақ Висланың жағалауын, одан әрі солтүстікті мекендеген барлық Славян халықтары ханға бағынған жоқ. VI ғасырдың аяғында Балтық теңізінің жағалауында бейбіт және бақытты Славяндар тұрды, оларды Авар ханы Гректерге қарсы қаруландырғысы келді, бірақ славяндар бас тартты. Бұл жағдайды Византия тарихшылары былай сипаттайды: «Гректер 3 бейтаныс адамды тұтқынға алды, олардың қолында қарудың орнына гусли болды. Император бұлар кімдер? - деп сұрады. Олар: «Біз Славяндармыз, Батыс теңіздің (Балтық) теңізінің алыс аяқ жағында өмір сүреміз», — деп жауап берді. Авар ханы олардың старейшиналарына сыйлық жіберіп, Гректерге қарсы әрекет етуін талап етті. Старейшиналар сыйлықтарын алып, жердің қашықтығынан, оған көмектесе алмайтындарына кешірім сұрады. Елшілер жолда 15 ай жүрді. Хан оларды жібермеді. Гректердің байлығы мен достық пейілін естіп жіберілген елшілер Фракияға кетпекші болды. Біз қару ұстамаймыз, гусляда ғана ойнаймыз, деді олар. Император бұлардың мұндай мінездеріне таң қалып, оларды отандарына қайтарды». Мұндай бейбіт қасиет Балтық славяндарына тән. Византия тарихшыларының айтуына қарағанда, бұл суреттелген оқиға сол кездегі Солтүстіктегі жағдайды көрсетеді.

Богемдік славяндар Аварларды жеңіп, өз тәуелсіздіктерін алды. Шежірелерге қарағанда, Само атты батыл көсемді Славяндар патша етіп сайланған. Ол Франк королі Дагоберттермен соғысып, оның орасан көп әскерін талқандады, дейді.

Кейін Славян иеліктері жаңа жерлермен толықты, VI ғасырда олардың көпшілігі Венгрияға қоныстанды, басқалары 7 жүзжылдықтан бастап Константинопольмен одақ құрып, Иллирияға кіріп, ол жерден Аварларды қуып, Кроации, Славония, Сербия, Босния және Далмация сияқты жаңа облыстарды негіздеді. Императорлар бұлардың батылдығына, ержүректігіне қарап, басқа тағы халықтардың шабуылынан қорған болады деп, олардың Грек иеліктеріне қоныстануына рұқсат берді. VII ғасырда Славяндар Фракиядағы Стримон өзенінің жағасын, Фессалоник және Мизия жағалауын, қазіргі Болгария жерін мекендеді. Бір кездері бүкіл Пелопеннес олардың иеліктерінде болды.

<Аварлардың құлауы>. <Болгария>. Чехтар т.б. Славяндар еркін халық болып өмір сүріп жатты. Дунай жағалауы әлі де Аварлардың қол астында болды. Болгар князы Куврат, 635 ж. Аварлардың билігін құлатты. Өздерінің күштерін 9 ауқымды бекіністерге бөліп, олар ұзақ уақыт бойы Дакияда, Паннонияда билік құрып, Каринтиндегі Баварлықтармен және Славяндармен қатыгез соғыс жүргізіп, аяғында өздерінің атын жоғалтты. Римдіктердің досы, одақтасы Куврат Азов теңізінің жағалауында билік құрып, бірақ кейін оның ұлдары бөлініп кетті. Үлкені Ватвай Дон жағалауында қалды, екіншісі Котраг өзенінің екінші бетіне өтіп кетті, төртінші Паннонияға немесе Венгрия жағалауындағы Аварларға, бесіншісі Италияға, үшіншісі Аспарух басында Днестр мен Дунай аралығын мекендесе, кейін 679 ж. бүкіл Мизияны жаулап алып, онда Болгар хандығын құрды.

<Славян халықтарының тағдыры>. Оқырманды Славян халықтарының Балтық теңізінен Адриатикалық теңізге дейінгі, Эльбадан теңіздерге және Азияға дейінгі орналасуымен таныстыра отырып, олар санымен және батылдығымен Еуропаға ие болды, бірақ өзара келісімнің болмауынан тәуелсіздігінен айрылып отырды, деп айтқымыз келеді. Олардың кейбіреулері тұрмыстарын сақтап Германияда, ежелгі Иллирияда, Мизияда сырттан келген билеушілердің қол астында қалып, сол халықтарға сіңісіп кетті.

II тарау

Ресей мемлекетін құраған славян және басқа да

ұлттар туралы

<Ресей славяндарының шығу тегі>. Нестор: «Славяндар ежелден бері Дунай елдерін мекендеді, кейін Мизиядан Болгарлардың, Паннониядан Волохтардың ығыстыруымен Ресейге, Польшаға т.б. жерлерге кетті», — деп жазады. Біздің ата-бабаларымыздың алғашқы тұрақтары туралы мәліметтерді VI ғасырда Дунай жағалауын жақсы білген Византия шежірешілері жазды. Бірақ Нестор басқа жерде «Қасиетті Апостол Андрей — Скифияда қорғаушы деген атпен белгілі болып, бұл жер болашақта белгілі астана болады, деп әлі ешкім қоныстанбаған Киев тауларына кресін қойып, Ильмендерге дейін жетіп, ол жерден Славяндарды тапты», — деп баяндайды. Бұған қарағанда славяндар Ресейде бірінші жүзжылдықта өмір сүрген. Мизияда Болгарлар мекендегендіктен, славяндар Мизиядан өздерінің бұрынғы жерлестеріне қайтып келді. Соған қарағанда, Волохтар ежелгі геттердің және Дакия кезіндегі Римдік трояндардың ұрпағы болса керек. Ғұндар бұл жерлерді геттерге қалдырып, тауды паналап кетеді, кейін Аварлардың әлсіздігін байқап, Трансильванияны және Венгрияның бір бөлігін басып алды.

Мүмкін, Христиан жыл санауынан бірнеше ғасыр бұрын Балтық теңізінің шығыс жағалауында Венедтер атауымен белгілі болған Славяндар Ресейдің ішінде де өмір сүрген шығар, мүмкін, Геродоттағы Андрофагтар, Меланхлендер, Неврлер олардың көптеген тайпаларына жатқан шығар. Дакияның ежелгі тұрғындары Трояндар бағындырған геттер біздің ата-бабамыз болуы мүмкін, өйткені XII жүзжылдықтағы Русь ертегілерінде Трояндармен соғыс туралы айтылады. Ресей Славяндары өз жыл санауларын батыл Императордан бастаған. Бірақ тарихшы айтылғанның барлығын шындық деп қабылдамауы тиіс. Сонымен, Славяндар Ресейге қашан және қайдан келді? деген сұрақты қалдыра тұрып, олардың біздің Ресей мемлекеті пайда болғанға дейін қалай өмір сүргеніне тоқталайық.

<Поляндар>. Висла жағалауын мекендеген Лихалармен рулас көптеген славяндар Днепрге, Киев Губерниясына қоныстанып, ешкім қоныстанбаған таза далада өмір сүргендіктен, поляндар (далалықтар) деп аталды. Бұл атау ежелгі Русьте жоғалып кетті, бірақ Польша мемлекетінде негіздеген Лях деген атаумен қайта пайда болды. <Радимичтер және Вятичтер>. Славян тайпасында Радим және Вятка деген екі тайпа болды. Радимичтер мен Вятичтердің басшылары бірінші болып, Могилев губерниясындағы Сожа жағалауынан өздеріне тұрақ таңдады, екіншілері Калуга, Тула немесе Орлов облысындағы Окадан таңдады. <Древяндар. Дулебтер мен Бужандар. Лутичтер және Тивирлер. Хорваттар. Северяндар. Дреговичтер. Кривичтер. Полочандар. Новгородтық Славяндар>. Өз жерлерінің орманды болуынан осылай атанған ежелгілер Волынь Губерниясында, Буг өзенінің жағасындағы Дулебтер мен Бужандар Буг өзенінің Вислаға құятын жерінде, Лутичтер мен Тивирлер Днестрден теңізге дейін және Дунайда, Ақ Хорваттар Карпат тауларының жағалауында, Северяндар Поляндарға көрші болып, Деснаның жағалауында, Сем және Сулалар Чернигов және Полтава губернияларында, Минск мен Витебскіде, Дреговичтер Витебск, Псков, Тверь және Смоленск облыстарында, Кривичтер Двина, Днепр және Волга жағалауында, Полочандар Двинаның Полота құятын сағасында өмір сүрді. Ильмен көлінің жағалауын Славяндар мекендеді. Христиан жыл санауынан кейін олар Новгород қаласының негізін қалады.

<Киев>. Киевтің басталуын шежіреші мынадай жағдаймен келтіреді. «Ағайынды Кий, Щек және Хорив қарындастары Аққумен 3 таудағы шалғындар арасында өмір сүрді. Екі кіші інісі Щелковица және Хоревица тұрды, ал үлкен ағасы қазіргі Зворичев взвозда тұрды. Олар сол кездегі Днепрдің қалың орманынан аң аулады, қала тұрғызып, оны Үлкен ағасының атымен Киев деп атады. Кий өз руын басқарды, ол Константинопольге барып Ұлы Грек патшасының құрметті қабылдауында болды. Дунай жағалауын көріп, оған қызығып, қала тұрғызып, оған тұрғысы келді, бірақ Дунай тұрғындары оған тыныштық бермеді, ол жер қазір де Киев деп аталады. Ол Киевте екі бауыры, қарындасымен бірге қайтыс болды», — деп жазады. Нестор өз баяндауында жатталған ертегілерге сүйенеді. Мүмкін Кий және оның бауырлары өмірде болмаған шығар, ал ертегі адамдардың атынан шыққан шығар. Нестордың айтуында екі жағдай ерекше көңіл бөлуге тұрады: біріншісі, Киев Славяндарының ежелден бері Царемградпен байланысы болғаны; екіншісі, олардың Ресейліктердің Гректерге шабуылынан көп бұрын Дунай жағалауында қала тұрғызғаны. Дулебтер, Днепрлік Поляндар, Лутичтер және Тивирлар Славяндардың Дунай соғысына қатысуы мүмкін.

Шежіреші Ресейдегі ежелгі славян қалалары: Изборск, Полоцк, Смоленск, Любеч, Чернигов т.б. қалалардың салынған уақытын айтпайды, біздің білетініміз алғашқы 3 қаланы кривичтердің негіздегені және олардың IX ғасырда бар болғаны, соңғыларының X ғасырдың басында салынғаны.

<Ресейдегі Фин немесе Чуд халықтары>. Нестордың айтуы бойынша, славян халықтарынан басқа сол кезде Ресейде басқа да тайпалар өмір сүрді. Олар: Ростов жанын Мерийлер, Оканың Волга өзеніне құятын жеріндегі Муромдар, Мерияның оңтүстік шығысындағы Черемистер, Мещерлер, Мордвалар, Ливониядағы Ливтер, Эстонияның Ладога көлінің шығысындағы Чудтар, Нарвадағы Наров, Финляндиядағы Ямь немесе Емь, Ақ теңіздегі Весьтер, Пермь губерниясындағы Перімдіктер, Обь пен Сосведегі Югра немесе қазіргі Березовтік Остяктар, Печора өзеніндегі Печорлар. Бұл халықтардың кейбірі қазіргі кезде жоқ болып немесе Ресейліктермен араласып кетті. Лапландықтар, Зыряндықтар, Обтық Остяктар, Чуваштар, Вотяктар, басқа тайпалар Финдіктер деген жалпы атаумен белгілі болды. Бірінші жүз жылдықтағы Тациттер Еуропадағы ежелгі жартылай қараңғы Венедтермен көршілес Финдер болды. Лейбництік және кейінгі кездегі швед тарихшылары бұл тайпалар Норвегия мен Швецияда, Гроцияның пікірінше, тіпті, Данияда өмір сүргенімен келіседі. Балтық теңізінен Солтүстік Мұзды мұхитқа дейін, Еуропаның солтүстік түпкірінен шығысқа қарай Сібірге, Орал мен Волгаға дейін көптеген Фин тайпалары өмір сүрді. Олардың Ресейге қашан қоныстанғанын білмейміз, білетініміз — бұл халықтар өте ежелгі және сан жағынан көп болғаны, олардың Еуропа мен Азиядағы алып аймақта мекендеп, басқа жерлерді басып алумен айналыспаса да, өз жерлерін Швеция мен Норвегияда готтарға, Ресейде, мүмкін, славяндарға беріп қойып отырғаны, Тациттің айтуынша, үйсіз, атсыз, қарусыз, шөптермен қоректеніп, аң терілерін жамылып өмір сүргендігі. Тациттің ежелгі финдерді суреттеуінше, қазіргі Лапландықтар өз ата-бабаларынан кедейшілікті, дөрекі өнегені және бейбітшілікті мұра етіп қабылдаған. «Адамдардың тағылығынан, құдайдың қаһарынан қорықпай, олар әлемдегі ең сирек игілік — тағдырдан бақытты тәуелсіздікті алды», — деп жазады тарихшы.

Бірақ ресейлік финдер, біздің шежірешінің айтуынша, «Римдік тарихшы суреттегендей мұндай дөрекі, жабайы адамдар болған жоқ, олардың тек тұрақты үйлері ғана емес, Весттердің Бело озер, Мерилердің Ростов, Муромдардың Муром сияқты қалалары болды. Шежіреші IX ғасырдағы бұл қалалар жайлы айтқан кезде, олардың қашан салынғаны жайлы дерек келтірмейді. Скандинавия елдері (Дания, Норвегия, Швеция) тарихшылары Фин елдеріндегі екі ерекшелікті: еркін және тәуелсіз Кирилиандар мен Биармияларды айтады». Біріншілері Фин бұғазынан Ақ теңізге дейін созылып, қазіргі Финляндия, Олонецк және Архангельск губерниясының аймағын қамтып, шығыста Биармиямен шектесті. Оларға көршілес тайпалар шабуыл жасап отырды. Биармия деп Скандинавтықтар солтүстік Двинадан және Ақ теңізден Печора өзеніне дейінгі ауқымды аймақты айтады. Біздің Пермдіктер Архангельск, Вологодск, Вятск және Пермь губерниясын қамтыды. Исланд повестері осы ұлы Фин облыстары жөніндегі әңгімелерге толы. Біріншісі, Биарма шынайы тарихта болғандығын, олардың Норд-Капты айналып шығып, солтүстік Двина сағасына дейін жүзіп келіп, тұрғындардан көршілес елдер туралы көптеген мәліметтер жинаған Норвегиялық теңізші Отердің көптеген тарихи деректерінен көреміз. Ол Биарм халқы саны жағынан көп және бір тілде фин тілінде сөйлесетіні туралы хабарлайды.

<Латыш халықтары>. Ежелгі Ресейдің көршісі немесе тұрғыны болған бұл халықтарға Нестор (Ливан Латыштары) Летголдарды, (Семигалия) Зимголдарын, (Курляндиядағы) Корстарды және финдерге жатпайтын, бірақ ежелгі прусстармен бірге Латыш халқын құрағын Литваны жатқызады. Бұлардың тілдерінде көптеген славян, гот және фин сөздері кездеседі. Сондықтан тарихшылар бұларды осы халықтардан шыққан деп есептейді. Готтар Империядағы ата-бабаларының жерлеріне жылжыған кезде, Венедтер мен финдер Балтық теңізінің оңтүстік-шығыс жағалауына қоныстанып, сондағы алғашқы қауымдық тұрғындармен араласып, егіншілік үшін ормандарды отап, Латыштар немесе тазартылған жерді мекендеушілер деп аталды, өйткені «лата» сөзі Литва тілінде тазарту дегенді білдіреді. Олар VI ғасырдың жартысында Данцингтің жанында өмір сүрген және әр түрлі халықтардан құралған. Оларды Иорнанд Видивария деп атады. Латыштардың ежелгі аңыздары да осыған сәйкес келеді. Онда олар біздің бірінші билеуші Видвут Висла жағалауында патшалық құрып, онда өз халқын құрап, оны Литва, Пруссия, Курляндия және Летландияға қоныстандырды. Христиан сенімі енгенге дейін оларды Пруссия жеріндегі Ромовта өмір сүрген Крив дін басшысы солтүстік Далай-Лама басқарды делінген.

<Ресей славяндарының өзара соғысы>. Нестордың айтуынша, фин және латыш халықтарының көбісі Ресейдің салық төлеушілері болған. Мұнда шежіреші өзінің заманын, яғни XI ғасыр туралы айтып отыр, өйткені дәл сол кезде біздің ата-бабаларымыз бүкіл ресейлік Еуропаға ие болған. Рюрик және Олег заманына дейін, олар ұлы жаулап алушылар болған жоқ, бытыраңқы өмір сүріп, бір-біріне шабуыл жасап отырды. Нестор орманды мекендеуші Древляндықтардың т.б. маңайдағы славяндардың тыныш жатқан Поляндық Киевтіктерге шабуылдары туралы айтады. Дөрекі, жартылай жабайы адамдар пайданы баяу, бейбіт жолмен игергеннен гөрі, шабуыл жасап, тартып алуды жөн көреді. Мұндай өз арасындағы соғыстар Ресей славяндарын сыртқы жауларға құрбан жасап отырды.

<Оврлардың билігі және күйреуі>. Обрлар немесе Аварлар VI-VII ғасырларда Дакияда билік ете отырып, Буг өзенінің жағасын мекендеп, Дулебаларды да бағындырды. Денелері үлкен және саналары тәкәппар тағылар, біздің отанымыздан «Әлемдік жара» індетінен кейін жоғалды, - деп жазды Нестор. Олардың құрып кетуі орыс жерінде ұзақ уақыт мәтелге айналды. Кейін солтүстіктен Варягтар, оңтүстіктен Козарлар сияқты басқа жаулап алушылар пайда болды.

<Козарлар>. Козарлар немесе Хазарлар түрік тұқымдас ежелден бері Каспий теңізінің батыс жағалауын мекендеп, шығыс географиясында Хазарлар деп аталды. Үшінші жүзжылдықтан бастап олар туралы Армян шежірелерінде кездеседі, Еуропа олар туралы ғұндармен бірге IV ғасырда білді. Бұлар Каспий және Қара теңіз аралығында, Астрахан даласында өмір сүрді. Оларға Аттила билік етті, бірақ Хазарлар оңтүстік Азияға шабуыл жасап отырды. Парсы патшасы олардан қорғану үшін өз облыстарын биік қабырғалармен қоршады. Бұлар ежелгі жазбаларда Кавказдық деген атпен белгілі. VII ғасырда Византия жерінде қуатты ел ретінде белгілі болып, Императорға көмек ретінде орасан көп мөлшерде әскер берді. Император әскерінің құрамында Персияға екі рет шабуыл жасап, Угорларға, Болгарияға шабуыл жасап, Волга сағасынан Азов және Қара теңізге дейінгі жерді, Фанагорияны, Воспорды және Тавриданың үлкен бөлігін басып алып, бірнеше ғасыр өмір сүрген Хазарлар мемлекетін құрды. Әлсіз Греция жаңа жаулап алушыға соққы бере алмай, оларды паналап, қағандармен достық және туыстық қарым-қатынас іздеді. Оларға құрмет белгісі ретінде кейбір мейрамдарда хазар киімдерін киініп, өз сақшыларын Азиаттықтардан алды. Олар Константинопольге тиіспей, Арменияны, Иверияны, Мидияны тонап, Арабтармен қанды соғыстар жүргізді. Атақты Халифтарды бірнеше рет жеңді.

Бытыраңқы славян тайпалары бұларға қарсы тұра алмай, VII, VIII ғасырларда Днепр және Ока жағалауына көшті. Киев тұрғындары, Северяндар, Радимичтер және Вятичтер қағандар билігін мойындады. Нестор: «Киевтіктер өз жаулап алушыларына әр түтіннен бір семсерден берді, ақылды Козар қариялары: біз семсерінің 2 жағы да үшкір адамдардың алым-салық төлеушілері боламыз, өйткені біздің қылыштардың 1 жағы ғана өткір деді», — деп жазады. Жаулап алушылар семсер жинаумен ғана шектелмей, солтүстіктің суығында өте қажет аң терілерін салық ретінде енгізді. Славяндар ұзақ уақыт Дунайдың арғы жағындағы Грек иеліктерін тонаумен айналысқандықтан алтын мен күмістің құнын білді. Козарлар алтынды Азиядан іздеп, оны сый ретінде Императорлардан алып отырды, табиғи қазынаға бай Ресей тұрғындарының мойындағанын және аң аулау олжаларын місе тұтты. Мұның бәрі олардың азаматтық дәстүрі болғанын көрсетеді. Олардың хандары ежелден Балангиарда немесе Ателеде (Волга сағасына жақын жерде негізделген бай және көп халық тұратын астанада), кейіннен сауда дамыған Тавриде тұрды. Ғұндар, басқа да Азиаттық тағылар қалаларды бүлдіруді ұнатса, Козарлар Грек императоры Феофилден атақты сәулетшілерді талап етіп, Дон жағалауы, қазіргі Козаков жерінде көшпелі халықтардың шабуылынан қорғану үшін Саркел бекінісін салды. Харьковқа жақын қаған қалашығы, Воронежге жақын жердегі басқа да Хазарлак деп аталатын қалашықтар — ежелгі мәдениет ескерткіштері. Бас кезінде идолға табынған олар 8-ші 100 жылдықта Иудей сенімін, ал 858 ж. Христиан сенімін қабылдады.

Козарлар Ресейде Солтүстікте Окадан ары қарай билік жүргізген жоқ; Новгородтықтар, Кривичтер 859 жылдарға дейін еркін болды.

<Русьтегі Варягтар> Нестор: Варягтар деп аталатын Батыл және батыр жаулап алушылар Балтық теңізінің арғы жағынан келіп, Чудтарға, Ильмен Славяндарына, Кривичтерге, Мерлерге салық салды, бірақ 2 жылдан кейін қуылды, ішкі тартыстармен әлсіреген славяндар 812 ж. орыс тайпасынан шыққан 3 ағайынды Варягтардың билігін мойындады. Ресей тартысындағы бұл маңызды оқиға бізден ерекше көңіл бөлуді және барлық жағдайды қарауды талап етеді.

Ең алдымен, Нестордің Варягтар деп кімдерді айтқанын шешіп алайық. Біз Балтық теңізі Ресейде ежелден Варяг теңізі деп аталғанын білеміз. IX ғасырда оның суында кім билігін жүргізді? Скандинавтықтар ма, әлде Дания, Норвегия және Швецияның корольдігінің тұрғындары ма? Олар сол кезде Нормандықтар немесе Солтүстік адамдар деген жалпы атаумен Еуропаға шабуыл жасап отырды. Тацит Свеондар мен Шведтердің теңізде жүзгендігі жөнінде айтады. VI ғасырда Даттықтар Галия жағасына келді, VIII ғасырдың аяғында олардың даңқы көптеген жерге жайылды. Скандинав жалаулары Ұлы Карлдың көз алдында желбіреп, Монархтың тәкәппарлығын жеңдірді, ол нормандықтардың Ұлы Карлдың билігін және күшін жек көретіндігін көрсетті. ІХ ғасырда олар Шотландияны, Англияны, Францияны, Андалузияны, Италияны тонап, Ирландияда орнықты. 911 ж. Норманияны басып алып, Неаполитан Корольдігін негіздеп, батыл Вильгельмнің басқаруымен 1066 ж. Англияны бағындырды. Біз олардың ежелдегі Норд — Кандты немесе Солтүстік мысты айналып жүзіп өткендігін айтқан болатынбыз. Сондықтан да олардың Коломбадан 500 ж. бұрын жартылай қараңғы Американы ашып, оның тұрғындарымен сауда жасағанына күмән келтіруге болмайды. Осындай жырақтағы саяхатқа және жаулап алу соғыстарына шығып отырған нормандықтардың жақын орналасқан Финляндияны, Эстонияны, Ресейді тыныш қалдыруы мүмкін бе? Дат тарихшысы Саксон Грамматиканың билік етушілер біздің Отанымызда Христиан діні пайда болғанға дейін билік етіп, Скандинав Королдерімен туыстық одақтар құрды дегеніне сенуге болмайды, өйткені Саксондарда бұл ежелгі кезеңді терең сипаттайтын тарихи ескерткіштер болған жоқ, сонымен қатар Исландтың ежелгі Ресей туралы жаңа заманда құрастырылған әңгімесіне де сенуге болмайды. Швеция, Норвегия, Даниядан табылған Руникалық тастардағы (Girkia, Grikia немесе Россия) деген жазулар Нормандықтардың бұлармен бұрыннан байланысы болғанын көрсетеді. Нестор шежіресі бойынша, бұл кезде Варягтар Чуд, Славян, Кривич және Мерилердің жерлерін иеленгендіктен, Солтүстікте Балтық теңізінен Ростовқа дейін басып алатын күшті, батыл ел болған жоқ. Мына жағдайлар Варягтар екенін дәлелдеді:

I. Үш Варяг княздерінің аттары - Рюрик, Синеус, Трувер Нормандық аттар, Франк жазбаларында 850 ж. біріншісі - Дат көсемі, екіншісі — Норман королі, үшіншісі — Норман деп аталатын 3 Рюрик жайлы айтылады. Олар Фландрия, Рейн және Эльба жағалауын жаулап алды, Саксон Грамматикасында, Стурлезонда және Исланд шығармаларында Князь аттары мен Скандинав жиһанкездерінің арасында Рюрик, Рерик, Трувер, Трувр, Снио, Синия кездеседі.

II. Орыс славяндары Варяг княздарының қол астында бола отырып, Еуропада Нормандар деп аталады, мұны Х ғасырда Константинопольде 2 рет елші болған Лиутпранд, Кремон, Епископтарының «Русстарды нормандар деп атаймыз», деген деректері дәлелдейді.

III. Грек патшалары X ғасырда ерекше сақшыларын Варягтар деп атады, олардың көпшілігі нормандар болды. Vaere, Vara сөзі ежелгі Гот тілінде одақ дегенді білдіреді, Скандинав жиһанкездерінің тобы Ресейге және Грецияға бақыт іздеп барып, Одақтас деген мағынада өздерін Варяг деп атауы мүмкін.

IV. X ғасырда билік еткен Константин Багрянородный Империямен көршілес жерлерді суреттей отырып, Днепрліктер туралы айтқанда Славян тілдеріндегі аттарды хабарлады.

V. Варяг княздарының біздің мемлекетке берген заңдары, нормандардікіне ұқсайды. Тиун, Вират.б. сөздер Орыс Шындығында да кездеседі.

VI. Нестор өзі Варягтар - Балтық теңізінің батыс жағалауында тұратын Урмян, Сви, Англян, Гот сияқты әр түрлі тайпалардың қосындысы деп жазады. Бірінші ат — Норвегиялықтарды, екіншісі — Шведтерді білдіреді, Готтар деп — Нестор Швед Готтарын айтып отыр. Англяндықтар Варягтарға жатқызылды, олар Нормандармен бірге Константинопольдегі Варяг жасақтарын құрады. Біздің жеке шежірешінің жазбалары Варягтардың Скандинавтықтар болғанын дәлелдейді.

Бірақ бұл Даттықтардың, Норвегиялықтардың, Шведтіктердің жалпы атауы тарихшының қызығушылығын қанағаттандырмайды. Біздің қай халық Русь деп аталынып, біздің отанымызға және бірінші билеушілерге бұл атауды беріп, IX ғасырдың соңында Грек империясында қорқыныш туғызғандығын білгіміз келеді. Ежелгі Скандинав жазбаларынан біз бұған түсініктеме таба алмаймыз. Онда Рюриктер және оның ағалары туралы бір сөз жоқ. Алайда, тарихшылар Нестор т.б. Варяг Рустері Швед Корольдігінде өмір сүрді, оның теңіз жағасындағы облысы ежелден Русь деп аталғандығының негізделген себебін табуда. Оның тұрғындары VII, VIII және IX ғасырларда Готландықтар деген атаумен көрші елдерге белгілі болды. Нестор оларды Шведтерден бөліп көрсетеді. Рос — лагендерімен байланыста болған Финдер барлық тұрғындарын қазірге дейін Росстардеп атайды.

Дюшен шығарған Бертин жазбаларында 839 ж. жағдайлар арасында мына оқиға суреттелді. «Грек императоры Феофил Франк императоры Людовик Благонравныйға елшілер жіберді, олар өздерін Росстармыз, ал өз королін Хакан деп атап, Константинопольге Империямен достық одақ құруға келді. Феофил өз граммотасында Людовиктен олардың еліне қауіпсіз қайтарылуын өтінді. Людовик ол адамдардан сұрай отырып, олардың Швед халқына жататындығын білді», Қаған Швеция билеушілерінің бірі болды.

XVI ғасырдағы Дала кітабында т.б. жаңа заманда жазылған шежірелерде Рюрик ағаларымен ежелде Курск бұғазы деп аталған Пруссиядан шықты делінген. Варяг — Орыста. Олар мұнда Скандинавиядан, Швециядан, Рослагеннен қоныс аударуы мүмкін. Пруссияның ежелгі шежірешілерінің айтуынша, Ульмигандар немесе Ульмигерлер Скандинавиядан шыққандар. Оқитын және жаза алатындар. Латыштар арасында ұзақ өмір сүріп, олар славян тілін және Новгородтық славяндардың әдет-салтын үйренсе керек. Бұған Ежелгі Новгородтағы көп адам қоныстанған көшелердің бірінің Прусстік деп аталуы куә. VII ғасырда өмір сүрген Географ Равенский: «Висла өзенінің теңізге жақын жерінде Роксолан елі бар дейді. Бұл жерде ол Курск бұғазынан Висла сағасына дейін созылған Росстар туралы айтып отыр. Біз енді 839 ж. Швед халқы Варяг князі Новгород және Чуд жеріне келгенге дейін Константинопольде және Германияда Росс деп аталғанын білеміз».

Тәржімалаған: Назарбек Қанафияұлы,

филология ғылымының кандидаты





СОЛОВЬЕВ СЕРГЕЙ МИХАЙЛОВИЧ

(1820-1879 жж.)

1820 жылы 5 мамырда заңгер оқытушының және Мәскеу коммерциялық училищесі бастығының отбасында дүниеге келген. Ол діни училищеде, кейін Бірінші Мәскеу гимназиясында оқыды. Оның сүйікті пәндері тарих, орыс тілі және тіл дамыту болды. Мәскеу оқу округінің тәрбиешісі граф С.Г.Строгановқа дарынды ұл ұнады да, ол оны өз қамқорлығына алды.

1838 жылы күзде, Соловьев гимназиядағы бітіру емтихандарының қорытындысы бойынша, Мәскеу университеті философия факультетінің (тарихи-филология) бөлімшесіне қабылданды. Оның ұстаздары: профессор М.Т.Каченовскай, Д.Л.Крюков, Т.Н.Грановский, А.И.Чивилев және М.П.Погодиннің орыс тарихы кафедрасында істейтін С.П.Шевырев болды. Университетте С.М.Соловъевтің орыс тарихынан ғылыми мамандануға ұмтылысы анықталды.

Университетті бітіргеннен кейін, граф С.Г.Строгановтың ұсынысы бойынша, оның ағасының балаларының үйдегі мұғалімі ретінде шетелге кетті. С.М.Соловьев 1842-1844жж. С.М.Строгановтың отбасымен бірге Австро-Венгрияда, Германияда, Францияда, Бельгияда болып, Еуропадағы сол кездегі танымал философ Шеллингтің, географ Риттердің, тарихшы Неандердің, Берлиндегі Ранкенің, Гейделъбергтегі Шлоссердің, Париждегі Ленорман мен Мишленің дәрістерін тыңдауға мүмкіндік алды.

М.П.Погодиннің жұмыстан кеткендігі жөніндегі хабар Соловьевтің Мәскеуге қайтып келуін тездетті. Ол 1845 ж. қаңтарда магистрлікке емтихан тапсырып, ал қарашада «Новгородтың ұлы княздерге қатысы туралы: тарихи зерттеу» бойынша магистрлік диссертация қорғады. «Ежелгі Русь тарихын батыс еуропадан оқшаулап, жеке-жеке «варяждық» және «монғолдық» кезеңге бөліп көрсеткен М.П.Погодиннің диссертациясынан бұл диссертацияның айырмашылығы С.М.Соловьев рулық қатынастың бірте-бірте ұлттық мемлекеттікке ауысуынан көрініс тауып отыратын, ұлттық тарихи процестің ішкі байланыстарына қатты көңіл бөлді». Отандық тарихты Батыс Еуропамен салыстырған жас ғалым, Отандық тарихтың өзіндік ерекшелігін, Русьте рулық салттан мемлекеттікке ауысудың кешігіп жүзеге асуын көрді. Осы идеяны ол екі жылдан кейін «Рюрик үйіндегі орыс княздерінің арасындағы қарым-қатынастардың тарихы» атты докторлық диссертациясында одан әрі дамытты.

27 жасында Мәскеу университетінің орыс тарихы кафедрасын басқара отырып, С.М.Соловьев өзінің алдына Н. М. Карамзин зерттеген Ресей мемлекетінің тарихын жаңғырта толықтыра алмастыра алатын, Ежелгі кезеңнен XVIII ғасырға дейінгі Ресей тарихына жан-жақты зерттеу жасау мақсатын қойды. 1851 жылы ол «Ежелгі заманнан бергі Ресей тарихы» деп аталатын өзінің ғылыми еңбегінің бірінші томын бітірді. М.С.Соловьев ғылыми еңбегінің тек 29-ыншы томын ғана баспаға дайындап үлгермеді, бұл томы 1879 жылы өзі қайтыс болғаннан кейін жарық көрді.

Ресей тарихы — С.М.Соловьевтің ғылыми шығармашылығының шыңы, автордың басынан аяғына дейінгі өзіндік ғылыми жұмысының жемісі. Бұл еңбегінде автор өте көлемді жаңа құжаттық деректерді бірінші рет жан-жақты зерттеді. Бұл шығарманың негізгі идеясы — Ресей тарихын рулық қауымнан «құқықтық мемлекетке» және «еуропалық өркениетікке» қарай прогресті дамыған тұтас, заңды процес ретінде көрсету. Ресейдің тарихи даму процесінде ол саяси құрылымдардың пайда болуына басты көңіл бөлді. Оның пікірінше, мемлекет осы саяси құрылымдар негізінде қалыптасты.

Тарихшы 1879жылы 4 қазанда қайтыс болып, Новодевичье шіркеуінің зиратына жерленді.

С.М. СОЛОВЬЕВ

ШЫҒАРМАЛАР

ХАЛЫҚТАРДЫҢ ТАРИХИ ӨМІРІ ЖӨНІНДЕГІ БАЙҚАУЛАР

(Сочинения Сергея Михайловича Соловьева.

Спб.: Типография братьев Пантелеевых, 1882)

Тарих — алғашқы пайда болған кезінен бастап халықтың өзін-өзі тануы жөніндегі ғылым. Бірақ халық үшін өзін-өзі танудың ең жақсы тәсілі — басқа халықтарды танып білу және өзін солармен салыстыру. Ал басқа халықтарды олардың тарихын білу арқылы тануға болады. Таным ауқымды және нақты тақырып, танымның пәні ретінде неғұрлым көп халықтың тарихы алынса, адамдар да соғұрлым тарихи мінбеден ығыстырылған немесе әлі де өмір сүріп жатқан тұтас адамзат туралы салиқалы мағлұмат алады. Осылайша тарих тұтас адамзаттың өзін-өзі танып-білу ғылымына айналады. Жекелеген мемлекеттің немесе жалпы тарих деп аталатын тұтас адамзаттың тарихын оқып-білуде бәріне ортақ қиындықтар бар. Мысалы, өзін қоршаған сыртқы әлемді зерттеу бізге жеңіл: өйткені қуатты қарумен қаруланған біздер аспан әлеміне, теңізге және жер қазба байлықтарына терең бойлай аламыз. Телескоптың көмегімен біз өте шалғай қашықтықта тұрған денелерді жақындатып көре аламыз, микроскоптың көмегімен жай көзге көрінбейтін тірі ағзаны бақылай аламыз; бірақ адам өмірінің барлық құпиясын жасырып тұрған адамзат тіршілігі біз үшін бұлыңғыр. Өйткені тарихта біз құбылыстарды тікелей бақылай алмаймыз, біз оған бөгде көзбен қарауға мәжбүрміз. Сыртқы табиғатты тыңғылықты зерттеу бізге адамның, адамзат қоғамының өміріне, табиғаттың ықпалына қатысты көптеген мәліметтер ашып береді. Бірақ бұл істің тек бір жағы ғана, мұнымен шектеліп қалу ғылымға қауіпті. Тарихты зерттеу қиындығының басқа себебі оның біздің маңызды мүддемізге жақындығында болып табылады. Тарих келешекті түсіндіруші, сондықтан да өмірдің тәлімгері деген санадан құтылуға дәрменсіз бола отырып, адам осы тәлімгердің басшылығынан құтылу үшін бар күшін салуға тырысады. Бір сәттің мүддесіне бағына отырып, адам тарихи құбылыстарды бүркемелеуге, олардың заңдарын бұрмалауға, тарихтың маңыздылығын біле тұра, оған өз пікірін таңуға тырысады, сондықтан басқаларға көңіл аудармай тарихтан өзіне қажеттісін ғана көргісі келеді. Осыдан келіп зерттеудің біржақтылығы туады, ал оған өзі үшін ыңғайсыз істің екінші жағын көрсеткен кезде, бар күшімен бұл дәлелдерді теріске шығаруға, әлсіретуге тырысып, тарихты бұрмалап көрсетеді. Тарих — істің шешілу тағдыры соған байланысты болатын куәгер. Біз осы куәгерді сатып алуға, оны бізге қажеттісін ғана айтуға мәжбүрлейміз. Өстіп тарихты бұрмалауға ұмтылыстың өзінен оның маңыздылығы, қажеттігі көрінеді, бірақ бұл ғылым үшін тиімді емес.

Әр ұлттың тарихындағы бірінші мәселе: ол халықтың қайда тұратындығында, тұратын жерінің, оның табиғат жағдайларының бұл халықтың өміріне қандай ықпал ететіндігінде болып табылады. Бірақ біз бұл жерде біржақтылықтан сақтану қажеттігін ескертеміз. Егер халық, әсіресе өзінің жастық шағында өзі өмір сүріп жатқан жердегі табиғат жағдайларына бағынышты болса, ойының, рухани күшінің біртіндеп дамуына байланысты, халық өз қызметінің ықпалымен табиғат жағдайларын өзгертуге тырысады. Өте алмайтын жолдар өтуге жарамды, ыңғайсыз жолдар ыңғайлы болып, табиғат пен адамдар арасындағы кеңістік қысқарып, батпақтар кептіріліп, жаңа өсімдіктер, жануарлар пайда болып, адамдардың ықпалымен табиғат жағдайлары өзгереді. Халықтың сипатын, мінезін, салт-дәстүрін, халықтың айналысатын қызметін біз табиғат жағдайларының ықпалының көрінісі деп қараудан қауіптенер едік. Егер қалыптасқан және дамыған қоғамда адам қызметті өзінің жеке қабілетіне, жеке табиғатына қарай таңдайтын болса, онда осы жағдай тайпалар мен халықтардың жылжу кезінде де әрекет еткен болар еді. Бұрын таныс емес жер өзінің табиғи жағдайы арқылы, алдымен, оның тұрғындарының мінезін қалыптастырады, бірақ адамдар тіршілік ету үшін өзінің қабілеті мен мінезіне бұрыннан таныс жерлерді таңдайды. Өзінің бұрынғы тұрған жерінен көшуге мәжбүр болған халық көшпелі өмір сүруге бейімдейтін далаға кезігеді. Бірақ ол тек ішкі табиғатымен осындай өмірді қаласа ғана, көшпелі өмір сүреді, ал басқа жағдайда құлазыған дала арқылы өтіп, өзінің табиғи қабілетіне сәйкес келетін басқа елді мекен іздеуге тырысады. Бір халық теңіздің жағасында өмір сүреді, теңіз оған ешқандай ықпал етпейді, оны сауда қызметіне тартпайды; басқа халық теңіздің жақындығын пайдаланып жаңа жерлерді ашуға, өзі үшін жаңа базар ашуға тырысады. Демек, халықтың өз ішінде табиғатқа бағыну және бағынбау қабілеті болады, сондықтан да олардың арасындағы қарым-қатынас өзгеріп отырады.

Халықтың өз ішіндегі табиғатқа бағыну және бағынбау, қандай мөлшерде бағыну қабілеті, өзі тұрып жатқан елдің жағдайын жеңу үшін күресу қабілетінің ерте не кеш оянуы қайдан шығады? Біз белгілі бір тайпаларды дарынды, атақты, дамуға анағұрлым бейім халыққа жатқызамыз, басқа бір тайпаларды дамуы төменірек халыққа жатқызамыз. Тайпалар арасындағы мұндай айырмашылықтар қайдан шығады? Бұл мәселені шешу үшін біз тайпалардың шығу тегінен, олардың алғашқы тұрмысынан, аңыздардан күнделікті тәжірибеде дәлелдер табамыз. Патриарх Исаактың екі ұлы бар, олар егіздер, соған қарамастан мінездері қарама-қайшы болғандықтан, олардың арасында күрес басталып, бірге тұра алмайтын жағдайға жетеді де, екі жаққа кетіп, әр түрлі екі халықтың рубасылары болады. Еврей халқында, оның мінезінде, ұмтылысында, тарихи маңызында Авраам, Исаактың және Иаковтың ұрпақтарын мойындамауға болмайды. Халық өз рубасына дене бітімі, шығу тегіне байланысты тартқан жоқ, халық оның жеке табиғатын, көзқарасы мен қарым-қатынасын бейнелейтін аңыздары, өсиеттері арқылы тәрбиеленгендіктен тартып отыр. Мұндай қасиетті аңыздарды халық құрайды да, оны сақтау негізгі міндетіміз деп есептейді. Осылай халықтың бейнесі, елдің табиғаты құралып, онда халық тарихтағы өзінін орнын негіздейді, ал басқа көптеген жағдайлар, бұл құрылысты құруда халықтың қатысу дәрежесін анықтайды, бірақ бұл құруда табиғатты бейнелейтін, рубасылардың, аңыздардың ықпалы көрсетілмегенмен, болжануы тиіс. Халықтарға қатысты шындық, тұтас руларға қатысты шындық болуға тиісті. Біз халықтарды жалғандықпен өмір сүруге мәжбүр ететін әдетіміз болғандықтан, олар өз рубасыларының бейнелерін жасап, оның бойынан өздері мойындайтын сапаларды көруге тырысады деп айтамыз, осы арқылы біз атадан балаға беріліп, ұрпақтан ұрпаққа жалғасып отыратын қасиеттердің болатынын ұмытамыз.

Біз басында халықтың бейнесін жасауда жеке рубасының және елдің табиғатының ықпалынан басқа, барлық көптеген жағдайлар көп немесе аз мөлшерде ықпал ететіндігін айтқанбыз. Бұл жерде халық қозғалысқа түсті ме? Қуатты қозғалыстан кейін халық өзінің тарихи рөлін бастады ма, әлде тарих оны қозғалысқа онша ықыласты емес, белгілі елде ұзақ отырған қалпында көрді ме? Соған маңызды орын беріледі.

Қозғалыс халықтың қауіп пен кедергіні жеңуге деген күшін дамытып, халықтың бойында ержүректілікті қалыптастырып, оның көзқарасын кеңейтіп, жеке адам саяхатқа шыққандай ықпал етіп, әр түрлі елдер мен халықтарды таныстыру арқылы оның ақыл-парасаттық күшін дамытады. Бұл жерде қозғалыстың себебіне, сонан соң оның қалай өткендігіне, қай елге бағытталғандығына, бұл халықтың осы қозғалыс арқылы қандай халықпен кездескендігіне, бұл кездесудің қандай-себеп салдары болғандығына көңіл бөлу қажет.

Халық қозғалысының ішкі және сыртқы себебі болуы мүмкін. Ішкі себебі — басқа тайпалардың шабуылы, ол елде өмір сүру жағдайының жеткіліксіздігі, тұтас халықты немесе оның белгілі бір бөлігін өз жерінен кетіп, басқа тұрақ іздеуге мәжбүр етеді. Кей кезде бір халықтың өз ішіндегі ішкі тартыс та халықтың белгілі бір бөлігін Отанынан кетуге мәжбүр етеді. Қозғалыстың, қоныс аударудың қандай түрде болғаны тарихи бақылау жүргізуде өте маңызды.

Тарихты зерттеудің табыстылығы осы бақылауға зор көңіл бөлуге, көзқарастың жан-жақтылығына байланысты. Қателіктердің көбі көзқарастың дұрыс болмауынан емес, біздің қозғалысқа тек біржақты қарап, өз бақылауымыз бойынша қорытынды жасап, жалпы заңдылықтарды шығаруға асығып, істің екінші жағын жалған деп көрсетуге тырысуымыздан жіберіледі. Әділ көзқарас жан-жақты көзқарас болып табылады. Мұндай көзқарас өте жетілген тіршілікке, жаратушыға тән. Адам көзқарастың жан-жақтылығына таласа алмайды, бірақ қол жеткізе алатын жетілу мүмкіндігіне, зерттеудің жан-жақтылығына талпынуы тиіс. Кей кезде ғалымдар арасында, тұтас мектептер арасында ұзақ және бітіспес тартыс жүреді. Бұл тартыс біреулердің дұрыс қарамайтындығынан, ал кейбіреулердің құбылысты дұрыс түсінуінен болып отырған жоқ, бұл біреулердің құбылыстың бір жағынан, екінші біреулердің екінші жағынан қарау арқылы өз көзқарастарын біріктіріп, толықтыруды ойламауынан болып отыр. Ішкі табиғатқа қатысты құбылыстарды жан-жақты бақылау жеңілірек, ал оны тарихи құбылыстармен байланыста зерттеу өте қиын, өйткені тарихи құбылыстарға біз тікелей қатыса алмаймыз, тек бөгде адамның бақылауымен ғана шектелеміз.

Біздің тарихи зерттеуге қаншалықты дәрежеде зейін қойып, жан-жақты бақылау жасауға дағдыланғанымызды Бокльдің «Ағылшын өркениетінің тарихы» атты кітабы бәрінен жақсы көрсетеді. Автор тарих ғылымының тағдырын жоқтап, тарихты өзінің ұлы мақсаттарын шешуге қабілетсіз адамдар жазғандығына өкініш білдіре отырып, қажет материалдардың әлі күнге аз жиналғандығын айтады. Бізге пәннің маңыздылығы, білімнің жетістіктері және адамзаттың білімді тарату жолы туралы айтудың орнына, тарихшылардың көпшілігі өз шығармаларында қажетсіз бос ақпараттарды жан-жақты келтірумен, мемлекет басшылары жайлы мағлұматтармен, министрдің айтқан есепсіз хабарларымен, соғыс, шайқас, қорғаныс жайындағы ұзақ ақпараттармен толтырады. Бұл бізге пайдасыз, өйткені олар жаңа шындықты хабарлап, оны ашу құралын бермейді. Біздің саяси зерттеуді құрастырушыларымыз жеке тұлғалармен өте көп айналысады да, сол адамдар өмір сүрген уақыттың сипаты туралы өте қысқа деректер келтіреді. Оны жазушылар әрбір өркениетті елдің тарихы жеке дамудың тарихы екендігін түсінбейді, онда мемлекеттік адамдар және заң шығарушылар оқиғаның дамуын тездетудің орнына қайта баяулатады, өйткені олардың қуаты қандай күшті болғанмен, олардың барлығы өз уақытының кездейсоқ және толық емес рух өкілдері.

Бәрінен бұрын автор зерттеулері ертеде жазылғанын, халықтың интеллектуалды дамуы тарихи шығармаларда әлдеқашан өзінің лайықты орнын алғанын ескертеміз. Бокль бұл тұрғыда Ресейде не жасалғанын білген жоқ. Мұнда өте ұзақ уақыт: «орыс тарихы Ұлы Петрден басталады, өйткені орыстың ағарту тарихы да, тікелей даму тарихы да осы кезден басталады, ал Петрге дейінгі тарих ешқандай қызығушылық туғызбайды», — деп дәлелденген болатын. Бұл шеткерілік басқа шеткерілікті туғызды, қалай болғанда да Бокльдан көп бұрын бір елдің жағдайы айтарлықтай насихатталғаны ақиқат.

Өркениетті елдің тарихы - жекелей даму тарихы. Мұны үкімет дамытқанның орнына тежейді, міне, Бокльдің негізгі көзқарасы осы. Елдің интеллектуалдық дамуын бақылаудан бұрын бұл елді интеллектуалдық жағынан дамытуға қабілетті қылған не? Интеллектуалдық дамуға қажетті негіздерді қандай жағдайлар дайындады? Ненің әсерінен интеллектуалдық даму мұндай бағытта болғанын анықтау қажет. Мысалы, бізде интеллектуалдық даму Ұлы Петрден басталады. Неге ол кеш, тура осы уақыттан басталады? Неге ол Петрдің және оның мұрагерлерінің кезінде осындай түрде болды? Неге Ресей қазір интеллектуалдық мемлекеттік және қоғамдық дамудың белгілі деңгейіне енді жетті? Егер біз Петрге дейінгі ежелгі тарихты жан-жақты зерттемесек, Петрге дейінгі тарих жұмбақ күйінде қалады да, теория мен практикада көптеген қателіктерге жол беріледі. Енді Ресейді қалдыра тұрып, батыс мемлекеттерінен өркениеттің ең дұрыс дамуын көріп отырған Бокльдің ағылшын тарихына жүгінейік. Бокль XVI ғасырдағы ағылшын тарихын күмәндану туындамаған көне тайпалардың, қараңғылықтың, соқыр сенімнің билеген уақыты ретінде сипаттайды. Бокльдің пікірінше, сезіктену жоқ жерде ілгері жылжу мүмкін емес. Онда ағылшындардың XVI ғасырға дейінгі тарихы қайда? Ал ағылшын тарихының, ағылшын мемлекетінің және халық тұрмысының ерекшелік сипатының мықты негізі XVI ғасырда қалыптасып, интеллектуалдық дамуға ықпал етті.

Бокльдің өзі Испанияның тоқырауын түсіндіруді V ғасырдың басынан бастайды. Онда өркениетті халықтың тарихы интеллектуалдық даму басталмай, күмәндану туындамай тұрған кезде де ерекше орын алып, белгілі қарым-қатынастар интеллектуалдық дамусыз да маңызды рөл атқарғаны, ал интеллектуалдық дамудың пайда болуы бұл қарым-қатынастарға жаңа серпін беріп, басқа қатынастарға қуатты әсер етіп, өзі де басқа қарым-қатынастардың ықпалына түскені айтылады.

Енді үкімет деген не? дейтін басқа мәселеге тоқталайық. Үкімет - белгілі бір халықтың тарихи өміріндегі белгілі бір түрдегі туынды. Бұл — халық өмірінің ең жақсы тексерушісі. Белгілі бір уақытта халық өмірінің қажеттілігін қамтамасыз ете алмаған кезде үкіметтік түр халықтың тіршілігіне аз немесе көп сілкіністер әкеле отырып, өзгереді. Кейбір халықтарда үкімет халықтың наразылығына қарамастан билік жүргізетін болса, ол бұл халықтың өз тарихында үкіметтің нақ осы түрін талап ететін жағдай жасағандығын білдіреді. Үкімет қандай түрде болса да, халықтың өмірін бейнелейді, сондықтан да ол тарихшы үшін барлық кезде бірінші кезекте болды және бола береді. Тарих қозғалыста, іс-әрекетте болып, өзі туралы хабар беретін нәрселермен істес болады, өйткені тарихтың қалың бұқарамен істес болуға мүмкіндігі жоқ, ол тек халық өкілдерімен ғана істес болады, халық қозғалыста болғанның өзінде осы қозғалысты бағыттаушы көсемдер бірінші кезекте болады. Бұл адамдардың бейбіт кездегі әрекеттері, нұсқаулары, оның сәтті шаралары мен қателері халық өмірінің дамуына ықпал етіп немесе бөгет жасайды, көпшілікке немесе азшылыққа жақсылық не апат әкеледі. Міне, сондықтан үкімет адамдарының мінездері тарихшы үшін маңызды болғандықтан, ол шектеусіз монарх, не осы монархтың сүйіктісі, сөз шешені, салиқалы жиналыстардағы таныстырған партия көсемі, не республика президенті болса да мұқият зерттеледі. Сондықтан да мемлекет басшылары туралы тараған анекдоттар, бір министрдің айтқан сөздері, екінші министрдің берген жауабы тарихшы үшін әрқашан маңызды, өйткені тұтас халықтың, не көптеген халықтардың тағдыры осы сөздерге, осы ойларға байланысты. Бокль мемлекеттік тұлғалардың мінезі зерттелмеуге тиіс дей отырып, өз кітабының үлкен бөлімдерін француз Генрих IV-тің және кардинал Ришельенің қызметіне арнап, олардың қызметтерінің француз халқының интеллектуалдық дамуына қандай қуатты ықпал еткенін көрсетеді. Бұл Бокльдің кітабындағы бір ғана қайшылық емес, бұл еңбек оның барлық қоғамдық қызметтен бас тартып, оқшауланған жабық өмірінің нәтижесі, сондықтан да өзінің біржақтылығымен таң қалдырады.

Бокль билеушілер, мемлекеттік адамдар және заң шығарушылар өз уақытының кездейсоқ және дайындықсыз рух өкілдері деп дәлелдейді. Тарих ғылымы оларды әлдеқашан, өз уақытының рухын бейнелейтін кездейсоқ рух өкілдері деп таныған. «Кездейсоқ өкілдер» деген ұғымға келетін болсақ, оны үлкен сақтықпен қолданған жөн. Қандай да болсын халық өміріндегі құбылыстар кездейсоқ болуы мүмкін, сондықтан да ол тарихта халық өмірінің ішкі жағдайларына байланысты қаралып, түсіндірілуі тиіс. Мысалы, тарихшы белгілі бір халыққа, екінші бір халықтың басып кіру оқиғасын, жаулап алынған халықтың ішкі күшін, даму деңгейін, жеңілу себебін, бұл құбылыстың елдің қай бөлігінде болғандығын; жаулап алушылардың билігін халық қалай мойындағанын, жаулап алушылар мен қол астындағы халық арасында қандай қатынастар орнағанын тексеру үшін пайдаланады. Бұл мәселелерді талдау үшін халықтың бұған дейінгі барлық тарихы зерттелетіні түсінікті.

Мемлекеттік атақты адамдардың мінезі де халықтың ішкі жағдайын, даму деңгейін тексеруге қызмет етеді. Мұндағы мәселе мемлекеттік адамның мінезінің халық өміріне қатысы болып табылады. Белгілі мінезге байланысты, белгілі қызмет бір халықта бір қырынан, екінші халықта екінші қырынан, үшінші халықта одан да басқа қырынан көрінеді. Халық өмірінің ішкі жағдайлары мемлекеттік адамның белгілі бір уақыттағы мемлекеттік қызметінің бейнесін жасайды. Барлық тарихи қызметкерлердің мұндай бейнелері халық өмірін зерттеудің ең жақсы түрі болып табылады. Бұл біздің мемлекеттік адамдардың өмірлерін зерттеуге тиіс екендігімізді білдіреді, бұдан халық өмірі жайлы ең жақсы, ең бай материалдарды табуға болады, өйткені үкімет адамдары халықтың кездейсоқ өкілдері емес. Екінші жағынан, мемлекеттік адамдардың қызметі қоғамның белгілі бір жағдайымен сәйкес келе отырып, қоғамның одан әрі дамуына зор ықпалын тигізеді де, өзіне тарихтың ерекше көңіл бөлуін қажет етеді. Алдыңғы қатарлы көрнекті мемлекеттік адамдардың қызметін зерттемей уақыт сипатын есептеудің мүмкіндігі қандай? Рим республикасын Цезарь құлатқан жоқ, республикадағы халық өмірі Цезарьдың уақытында өз ойындағысын істеуге мүмкіндік берді. Бірақ Цезарьдың қызметін зерттемей тұрып, біз бұл жағдайларды, бұл уақыттың сипатын оның адамдармен, халықтың әр түрлі бөлігімен қарым-қатынасын түсіне алмаймыз. Алғашқы императордың сенатпен қарым-қатынасының сипатын білмей тұрып, біз Рим империясының алғашқы даму кезеңінің сипатын қалай білеміз?

Бокль тарихшыларды олар өз шығармаларын, соғыс, шайқас, тойтарыс туралы жаңалықтармен толықтырып, бізге шын мәніндегі жаңалықтар жайлы жаңа ақпараттар бермейді деп шағымданады. Біз тарих бір немесе бірнеше халықтың өмірі жайлы шындықты ашуы тиіс деп ойлаймыз. Соғыс тарихының маңызы туралы айтқанда біз жалпы сыртқы тарих туралы пікір білдіруді ұмытпауымыз керек, өйткені кейбіреулер сыртқы соғыс тарихының маңызын ішкі соғыс тарихынан төмен қояды. Жеке адамның өмірін біз үйдегі және қоғамдық өмір деп бөлеміз. Біз адамсыз қоғам болмайтынын жақсы білеміз, басқа адамдармен қақтығысудан, жалпы қызметтен адамның ұғымы анықталып, ақыл-парасаттық және өнегелік күштері дамиды. Тұтас ұлттардың өмірінде де осылай, олар да үй және қоғамның ішкі өмірімен өмір сүреді. Бөтен ұлттардың қоғамында өмір сүрген басқа ұлттың жағдайы белгілі. Тоқырау - халықтар еншісі. Бір халық басқа халықтың коғамында өмір сүру арқылы өзінің күшін дамытып, өз-өзін тани алады. Еврей халқы бәріне ортақ өмір сүруі арқылы ұлы маңыздылығын сақтағаны белгілі. Мұндай халықтың ішкі немесе үй өмірінің мәнділігі ерекше. Халықтың ішкі өмірі де өз кезегінде халықтардың жалпы өмірге қатысу сипатының және дәрежесінің күшті ықпалын анықтайды. Сол сияқты адамның үйдегі қарым-қатынас шеңбері, үйдегі тәрбиесі оның қоғамдағы мінезіне және қоғамдық қызметіне де әсер етеді. Бірақ халықтың ішкі және сыртқы өмірі арасындағы тығыз байланысты мойындау керек. Біреуінің өміріне, екіншісіне қарағанда, артықшылық беруге болмайды. Тарихшы дипломатиялық қарым-қатынастарға ұзақ тоқталмай өте алмайды, өйткені одан әр халықтың өмірі, өз мүддесі, тарихи құқықтары мен ерекшеліктері, қоғамдық өмірі, соңында оларды жүргізу сипатынан халық маңызының күшеюі немесе кемуі, халықтың соғыс немесе бейбіт кездегі өмірі көрінеді. Соғыс — халықтық, материалдық және парасаттық күштерінің өлшемі. Ішкі қауіпсіздік деңгейінің халық өміріндегі маңызын еске түсірейік. Халық жайында айтып отырып, одан алыстамай, халық үшін соғыс және бейбітшілік дегеннің не екендігіне көңіл бөлейік. Өткенді талқылай отырып, еткенді түсінуге көмектесетін келешек туралы, соғыс пен бейбітшілік мәселесі туралы, ішкі маңызды істердің сыртқы үрейлі соғыс мәселесінің шешілуін күтіп қалатыны туралы ұмытпайық. Ағылшын тарихының белгілі толқыны басқа континентальды елдермен салыстырғандағы оның басты сыртқы кауіпсіздігін қамтамасыз ететін негізгі жағдайына байланысты болды. Бұдан кейін біз халық күшін қоздырып немесе титықтататын, халықта маңызды орын алатын, басқа халықтардың арасындағы алатын орнына, оның қызмет саласын кеңейтетін, тарихының жүрісін бұратын соғыс тарихының маңызына қалай үлкен мән бермейміз. Әскери іс-қимылдарды толық баяндау басқа жағдай, ол бір немесе барлық халықтың жалпы тарихына енбейтін арнайы әскери тарихтың мазмұнын құрайды және тек арнайы мамандар үшін қол жеткізе алатын пайдалы, қызықты болуы тиіс.

Тарихи жазушыларымыздың және біздің кейбір мұғалімдеріміздің басында болатын халықты мемлекеттен заңсыз ажырату ақылға сыймайды. Мемлекеттің халық үшін қажетті нысан екендігін ұмытып, қандай да бір мемлекеттік атақты оқиғаларға тоқталмаймыз деп хабарлау, оның халық тұрмысына парасатты ықпалы мен тәрбиесін қаншалықты талап ететінін, халықтан шыққан адамның өмірбаяны алдында бас имесе, онда бұл адамдар халықты артынан ерткені үшін, халық олардың дарынын сипаттағаны үшін ғана маңызды болып, ешқандай заңдардың, мекемелердің маңыздылығы көрсетілмей тек халық тұрмысына қосымша ретінде қарап, ешқандай әдеби ескерткіштерге тоқталмаса, онда халық ойы, осы ойды тудыратын күш көрініс таппаса, мұндай зерттеуден халық әндері, бірінші зерттеу пәні ретінде мемлекеттік өмірді бірінші жоспарға қоятын тарихшы зерттеуінен келтірілген шежіренің халықты қиналуға мәжбүр еткен қуаңшылық, топан су, өрт т.б. келтірген көзқарастардан мемлекет пен халық арасындағы тығыз байланысы, нысанның мазмұнымен байланысын түсінбеушілік көрінеді.

Мысалы, мемлекеттік белгілі оқиғаны халық тұрмысына және тәрбиесіне ықпал ету жағынан алып қарау нені білдіреді? Бұл оқиға неліктен белгілі? Тарихшы мұндай жағдайлармен кездескенде, бәрінен бұрын бұл оқиға белгілі халықтың өмірінде қалай пайда болғанын, ішкі және сыртқы өмірді халық өмірі ретінде қарай отырып, көрсетуі керек. Халықтан шыққан адамдардың маңыздылығына келетін болсақ, оның халыққа қызмет ету кезіндегі істеген пайдалы істерінің деңгейімен анықталғанына ешкім таласа алмайды. Мұнда тарихшы тікелей халықпен араласып кете алмайды, ол халықпен олардың өкілдері, тарихи қайраткерлері арқылы араласады, өйткені халық өзі туралы ештеме айтпайды, бірақ ол қозғалыста болып, қобалжыған кезде — оның көсемдері, өкілдері бірінші кезекке жылжытылып, олардың жасаған іс-әрекеттері және сөздері қалады, осы арқылы тарихшы осы кезеңдегі халықтың өмірінен мағлұмат алады. Егер белгілі заң немесе мекеме халықтың тұрмысымен байланыста қаралмаса, онда ол зиян, қиындық, ыңғайсыздық әкеледі, тарихшы әр құбылыстың себебіне үңілуі қажет, өйткені мұнда халық өмірі тексеріледі. Тарихшы маңызды әдеби ескерткіштерге тоқталуға міндетті. Мұндай ескерткіштер қоғам өмірінде белгілі бір із қалдырады. Мемлекеттік өмірді бірінші кезекке қойған тарихшы халық өмірін де осы деңгейге қоюы керек, оларды бір-бірінен бөліп қарауға болмайды. Халық апаттары ол үшін маңызды ерекшелік, сондықтан ол мемлекеттік шығындарға шешуші ықпал етіп, оларды қиындатып, мемлекеттік машинаның қобалжу себебіне айналып, халық өміріне зиянды ықпал етеді. Бірақ халықты құрметтейтін тарихшы халық санасында үрей тудыратын күннің тұтылуы мен кометаларды халық апатымен қатар қоймайды, бұл құбылыстарға өзінше мән беріп қарайды.

Біз қосымша ескертпелер айта отырып, халықтың тарихи өмірінен байқағандарымызды баяндауға көшеміз, бұл байқауларымыз дұрыс болу үшін бәрін басынан бастаймыз.

ЕЖЕЛГІ ЗАМАННАН БЕРГІ РЕСЕЙ ТАРИХЫ

(Сочинения. Кн. 1. История России с древнейших времен.

ТТ. 1-2. - Москва: Мысль, 1988).

Бірінші тарау

Біздің жыл санауымыздан көп бұрын «тарих атасы» деп аталған атақты грек Қара теңіздің жағасына келіп елге, осында қоныстанған тайпаларға сенімді көзқараспен қарады да, өзінің өлмес кітабына: «Бұл тайпалар табиғаттың өзі нұсқаған бейнесімен өмір сүреді», — деп жазды. Көп ғасыр өтті, бірнеше тайпалар бірін-бірі ауыстырды, қуатты мемлекет пайда болды, бірақ Геродот байқаған оқиғалар барысы үнемі табиғат жағдайларына бағынады деген құбылыс сол қалпы өз күшінде қалды.

Біздің алдымызда кең байтақ жазық дала: Ақ теңізден Қара теңізге дейінгі және Балтық теңізінен Каспий теңізіне дейінгі орасан зор қашықтықта саяхатшы бірде-бір қыратты, не болмаса кенет ауысуды кездестірмейді. Табиғат нысанының біркелкілігі облыстық тануды жоққа шығарып, халықты біркелкі кәсіппен шұғылдануға әкеледі, кәсіптерінің әркелкілігі әдет-ғұрыптарының, нанымдарының біркелкілігіне әкеледі, әдет-ғұрып, сенім-нанымдарының біркелкілігі жауласушылық қақтығысуларды жоққа шығарады, бірдей қажеттілік оны қанағаттандырудың біркелкі құралдарын көрсетеді, жазық дала кең байтақ болғандықтан, бас кезінде оған қоныстанған халық әр тайпадан болса да, ерте ме, кеш пе, бір мемлекеттің аумағына айналады. Сондықтанда, байқағанымыздай, Русь мемлекеттік аумағының кең байтақтығы, бөліктерінің біркелкілігі және олардың арасындағы мықты байланыстың себептері түсінікті.

Ұлы жазықтық оңтүстік-шығыста Орта Азияның жазық даласымен ашық түйісіп жатыр, көшпелі халықтардың топтары ықылым заманнан Орал жотасы мен Каспий теңізінің ортасындағы кең қақпадан өтіп, Волганың, Донның, Днепрдің жағалауларындағы өздеріне ұнаған жерлерге қоныстанды, ежелгі тарих бұларды мұнда үнемі билік жүргізушілер ретінде көреді: Геродот елдің ерекшелігі ретінде бұл мемлекеттердің себептерін түсіндіреді, сонымен бірге Геродот Днепр жағалауы өзінің ерекше құнарлылығымен жер өңдеумен айналысатын тайпаларды да асырауға қабілетті екендігіне тоқталады, аңыздар Батыстан көшпелі ордаларға қарсы жылжыған халық қозғалысы жөнінде айтады; Днепр жағалауына және оның ағыстарына, шығысына және батысына еуропалық сипаттағы жер өңдеуші тайпалар қоныстанады, олар шығысқа қарай жылжиды, бірақ көшпелі тайпалар өздерінің еркін даласын оңайлықпен бере қоймайды. Азия бұларға қарсы қарулы жасақтарын жібереді, сондықтан отырықшы тайпалардың негізгі құбылыстарының бірі дала жасақшыларымен үнемі күреске түседі. Бұл күрес кезеңі орыс тарихында былайша бейнеленеді: «IX ғасырдың екінші жартысынан XIII ғасырдың 40-шы жылдарына дейін көшпелілер жағынан да, Русь атауымен біріккен славян тайпалары жағынан да басымдылық болған жоқ; печенегтер, олардан кейін половтықтар Днепр жағалауына күшті шабуылдар жасап отырды, оның есесіне орыс княздары көшпелілердің ішіне еніп алып, көсемдерін тұтқындады. XIII ғасырдың 40-шы жылдарынан XIV ғасырдың аяғына дейін монғолдық азиялықтар басымдылық танытты, ХІҮ ғасырдың аяғынан бастап Ресей бастаған Еуропа, Ұлы жазықтың солтүстік-батыс, Еуропа бөлігі оңтүстік шығысқа, Азияға қарай тарай бастады. Бірақ елдің тарихы мемлекет үшін көшпелілерден басқа күресті шарттастырады; бір мемлекет басқа мемлекетпен және теңізбен шектеспей кең жазық даламен шектескен кезде әртүрлі себептермен қоғамда қалғысы келмеген немесе оны тастап кетуге мәжбүр болған адамдар үшін мемлекеттен шығу жолы және далада еркін өмір сүру келешегі ашылады. Осының салдарынан Ресейдің оңтүстік жазық бөлігі үлкен өзендердің ағысын ежелден қазақ тобырымен қоныстандырды, олар бір жағынан, мемлекеттің көшпенді даланың көне тайпаларына қарсы шекаралық күзетшісі болса, екінші жағынан, мемлекетке тәуелділіктерін сөз жүзінде ғана мойындап, мемлекетпен жиі алауыздықта болып, кейде көшпелі ордалардан да қауіпті болды. Сөйтіп, Ресей өзінің географиялық жағдайына байланысты мемлекеттік дене ретінде өзі нығайғанша және даланы азаматтық баспанаға айналдырғанша дала тұрғындарымен, көшпенді азияттық тайпалармен және қазақтармен күрес жүргізуге тиіс болды».

Еуропаның шығыс бөлігін құрай отырып және қатал ауа райымен ерекшелене отырып, оңтүстік-шығыстан Азияға жылжуға талпынып, бірін-бірі алмастыра алатын көшпелі тайпалар мен солтүстік-батысы толып жатқан өзен, көлдер мен саздарға толы ұлы жазықтықта халық саны тез өсе қойған жоқ. Славян тайпалары ұлан-ғайыр кеңістікте, үлкен өзендердің жағасына дейін созылып, оңтүстіктен солтүстікке жылжыған кезде фин тайпаларымен кездесті, бірақ олардың арасындағы қақтығыстар туралы аңыздар сақталмаған. Осыдан тайпалардың жер үшін таласпағанын байқауға болады, өйткені ұшан-теңіз жерде бір-біріне зиян келтірмей-ақ өмір сүруге болатын еді.

Елдің табиғаты халықтың мінезіне тигізетін әсері арқылы тарихта маңызды орын алады. Табиғат байлығы және адамның әлсіз еңбегі адамның дене қызметіне де, ой қызметіне де әсер етпей қоймайды. Адам бойында оянған құштарлық, әсіресе дене күші ерліктерге жетелеп, небір кереметтерді жасауға ықпал етеді, бірақ мұндай күш кернеуі ұзаққа созылмайды. Табиғат өз сыйына сараң, сондықтан адамдар тарапынан ол ұзақ және ауыр еңбекті талап етіп, адамды үнемі құлшындандыру жағдайында ұстайды, оның қызметі санамен жұмыс істеп, үнемі өз мақсатына ұмтылуды талап етеді, мұндай мінезді халық жоғары дәрежеде өз ішінде мемлекеттік тұрмыстың мықты негіздерін қалайтыны, мінездері қарама-қайшы тайпаларды өз ықпалына бағындыратыны түсінікті. Екінші жағынан, өсімдіктерге бай, жомарт табиғат, қолайлы ауа райы халықтың сұлулық сезімін дамытып, өнерге, поэзияға, қоғамдық көңілді кештерге ұмтылдырады, бұл екі жыныстың қарым-қатынасына да қуатты әсер етеді, сұлулық сезімі дамыған халықта өнерге, көңілді қоғамдық кештерге ұмтылыс күшейіп, әйелдер еркектердің қоғамынан аластатылмайды. Табиғаты көркем емес, біркелкі көңілсіз ауа райында халық үнемі қоғамдық қызметте болады да сұлулыққа деген ұмтылысы, құштарлығы онша дамымайды, мұндай жағдайларда халықтың мінезі қатал, пайдасыз әр нәрсеге бейім болып, өнерге деген ынтасы әлсіз, ләззаттан гөрі, өмірдің материалдық жағына көбірек көңіл бөледі, осының салдарынан сырттың ықпалынсыз-ақ, әйелдің ерлер қоғамынан шеттетілуі, ерлердің мінез-құлқында қаталдықтың үстемдік алуы байқалады. <...>.

Екінші тарау

<...>. Гомердің кезінде грек кемелерінің Қара теңізде жүзуге құқы болған жоқ. Олар бұл теңізге мұхит ретінде қарап, оны тіршілік ететін жердің шекарасы, теңіздердің ішіндегі ең үлкені деп ойлаған, сондықтан да оған артықшылығы бар теңіз дегенді білдіретін «Понт» деген ат берген. Ұзақ уақыт бойы Понт жағалауы онда қоныстанған халықтың қатыгездігінен мейірімсіз болып есептелді, теңіз аксинос (қонақжай емес) деген ат алды. (X ғ. 750 ж.) ионикалық отарлар бұл атты евксинос (қонақжай) деп ауыстыруға мәжбүр етті. Гесиод кезінде гректер жөніндегі мәліметтер: Понттың солтүстік жағалауы тұман басқан алыс жақтарға жылжыды. Ежелгі тайпалар бұларды әр түрлі бейнеде елестетті — біресе қымбат заттар сақталатын қойма, таңқаларлық тіршілік иелерінің мекені деп ойлады. Ақындар жақын орналасқан теңіз жағалаулары туралы аңыздар құрастырды. Солардың бірі — Аристей жұмбақ жағалауды өзі барып көргісі келді, оның поэмалары, соның атынан жазылған поэмалар ежелгі географиялық мәліметтерді таратты. Аристейдің айтуы бойынша, ол Понт жағалауындағы — киммерияндықтар тұрған, олардан солтүстікке қарай скифтер, Аристей скифтерден кейін болған соларға, исседондарға дейін барған. Одан кейінгі елдер туралы біздің новгородтық Гуряг Рогович сияқты балаша сеніп қалатын саяхатшылардың, саудагерлердің әңгімелері басталады. Исседоннан солтүстікке қарай жалғыз көзді адамдар аримаспалар, аримаспалардан кейін грифтер алтынды қорғаған, олардан солтүстікке қарай шаттанған гиперборейлер тұрған. Киммерияндықтар мен скифтердің Азияға жорық жасағаны туралы, парсы патшасы Дарий Гистаспаның X ғ. 513 ж. скифтерге жорығы туралы мәліметтер бар. Понттың солтүстік жағалауы ақындардың сүйікті елі болып қала берді, олар туралы мәліметтерді Эсхилдан, Софоклдан және Еврипидадан кездестіруге болады. Бұл мәліметтерді алуға отарларда сауданың кеңінен таралуы және Понттың солтүстік жағалауынан әкелінген құлдар саудасы мүмкіндік жасады, мұндай ақпарат көздері мәліметтерінің қаншалықты дәл және шын екендігі белгісіз. Сондықтан да біз үшін Геродоттың өзі куә болған мәліметтері өте құнды. Геродоттың скифтер қоныстанған жерлер туралы мәліметтері дәлірек, ал олардан солтүстікке қарай орналасқан елдер туралы мәліметтер одан да бұрынғы көне деректерге сәйкес келеді. Геродоттан кейін де бұл ел ойдан шығарылған ел болып қала берді. Аристотель афиндықтарды кешке дейін алаңға жиналып Фазистен (Рион) және Борисфеннен (Днепр) қайтқан адамдардың қияли әңгімелерін тыңдайды деп сынайды. Солтүстік және солтүстік-шығыс туралы айтқан кезде олар онда скифтер тұрады деп қосып айтқан, Дарий Гистаспадан кейін скифтермен Филипп Македонский жауласып қақтығысқа түсті. Ол скифтердің патшасы Атеасты жеңіп, Македонияға 20 000 адамды, еркектер мен әйелдерді алып кетті. Александр Македонскийдің жаулап алу соғыстары географияға маңызды қызмет көрсетіп, жаңа елдердің ашылуына және Оңтүстік Азияға бағытталған жолдың ашылуына ықпал етті. Еуропа жағында Македонскийдің жаулап алған жерлері Дунайдан аспады. Александр мұрагерлігі кезінде көп нәрсе істелді: Тимей скифтер және солтүстік жөнінде толық мағлұматтар берді; Аристотельдің шәкірті Клеарх скифтер туралы шығарма жазды, оған дейін солтүстік жөніндегі мәліметтерді Эратосфен жинақтады.

Осындай жағдайда гректер римдіктерге Қара теңіздің солтүстік жағалауы туралы географиялық танымдарын беріп отырды. Македондықтармен болған соғыс римдіктерге Дунай жағалауын көрсетті, Митридаттармен болған соғыс Понттың солтүстік жағалауына жол ашты. Митридат Римнің қуаттылығына қарсы өзінің ашынған әрекеттерінде Дунайдан Азов теңізіне дейінгі барлық көне тұрғындарды Италияға қарсы қаруландыруға тырысты. Цезарьдың кезінде Беребист Дунайдың жағалауында Геттердің қуатты иелігін негіздеді, кейін бұл иелік бөлінді де, әлсіреді. Томға жіберілген халықтарды Овидий қоршаған халықтар — геттер, скифтер, сарматтар, язычтар, бастарндар деп санап береді, Горацияда жиі кездесетін дақтар туралы айтылмайды. Ақындардың мәліметтерінде бір халықтан кейін екіншісі айтылады да, дәл деректер келтірілмейді. Понттың солтүстігінде орналасқан елдердің нақты зерттелмеу себебін Страбон келтіреді: «Танаистан (Донның) сағасынан жоғары азықтың және елдің кедейлігінің салдарынан көп мағлұмат біле алмайсыз, — дейді Страбон. — Етпен, сүтпен қоректенетін көшпелі елдер суық ауа райына төзімді, бірақ шетелдіктер оған шыдай алмайды, көне тайпалар көп сөйлемейді, қаһарлы және жабайы, өз жерлеріне шетелдіктерді кіргізбейді. Сондықтан да римдіктер үшін бұл елдер адамдар мен құдайлар тастап кеткен әлем болып қалды».

Кейіннен солтүстік көне тайпалар Рим провинцияларына шабуыл жасады. X ғ. 70 ж. роксоландықтар Мизияға басып кіріп, үлкен шығындармен кері қайтуға мәжбүр болды. Бұлардан кейін дактар Дунайдан ары өтіп, қайта кері шегінді. Дактар Долициан тұсында салық төлеуге гректерді мәжбүр еткен бірінші көне тайпа, Троян олардың басшысы Децебалмен қанды соғыс жүргізуге тиіс болды, император Дакияны Рим провинциясына айналдыруға қол жеткізді, дактардың көпшілігі елден қуылып, қалғандары латындарға қосылып кетті. Тацит германдықтардың шығыстағы көршісіне дактар мен сарматтарды, певциндерді, венедтерді және финдерді германдықтарға не сарматтарға жатқыза алмай күдіктенеді. Көне тайпалармен жиі қақтығыстың нәтижесінде алыстағы елдер туралы мәліметтер көбейіп отырды, бірақ бұл мәліметтерді жауынгерлер, саудагерлер жеткізді; осы әңгімелерден ғылыми мәлімет жинағысы келген адамдар бөгде ақпараттарды өздері тексере алмады, сондықтан да жорамалдап жазды, бұған Птоломейдің шығармалары дәлел.

Понттың солтүстігіндегі елдер туралы мәліметтерді айтпас бұрын осы жердегі жергілікті елдердің, ежелгілердің тұрмысы туралы жан-жақты айта кетейік. Бұл жерде қоныстанған тайпалардың аттары скифтер мен сарматтар болған, сондықтан бұларды скифтер елі деп атаған, ал римдіктер сарматтар елі деп атағанын білеміз. Бірақ скиф, сармат т.б. көрші елдердің шығу тегі жөнінде ежелгі жазушылардың мәліметтері аз болғандықтан, біз нақты ештеме айта алмаймыз. Тайпалардың өмірлері алғашқы тұрмысқа жақын саналғандықтан, олардың әдет-ғұрпы, түсініктері бір-біріне ұқсас болады, сондықтан да әдет-ғұрыптарының, нанымдарының кейбір ерекшеліктері бойынша, оларды қандай тайпаға болса да жатқызуға болады, өйткені өз тілдерінен қалған бірнеше сөз бізді нақты қорытындыға келтіре алмайды, кейбір заттарды айтуда барлық тайпаларға ортақ дыбыстар кездеседі. Біз скифтер және т.б. тайпалар туралы аңыздарға олардың басқа құбылыстармен байланысы арқылы кіріп, түсіндіре аламыз.

Геродот жазған скифтердің жағдайлары туралы көптеген қарама-қайшы мәліметтерді қалдыра тұрып, біз оның әңгімесінен мынадай бұлтартпас қорытындылар жасай аламыз: Днепрден батысқа қарай Днестрге дейін, шығыста жағалаудан өте аз қашықтықта жер өңдеумен айналысқан отырықшы немесе далалық әдет-ғұрыптан арылмаған, нан жеуге үйренбеген, бірақ оны өз пайдасы үшін сатуға егетін ауыспалы тайпалар тұрды. Днепр жағалауының жомарт табиғаты көшпеліні отырықшы болуға немесе отырықшы Еуропа адамына қызмет етуге әкелді, бірақ Днепрдің шығыс жағалауына жақын қашықтықта таза көшпелілердің тұрақтары басталып, Донға дейін жетеді, бұл өзеннен әрі қарай таза көшпелілер Днестрге және батыста Дунайға дейін билік құрған, бұлардан кейін шығысқа қарай Донның арғы жағындағы иен далада Днепр жағалауын шабуылдап қауіп тудырып отыратын қаһарлы көшпелі тайпалар өмір сүрді. Сөйтіп, шығыстың далалық тайпалары өз аймағында еш кедергісіз билік құрды. Оларға Еуропа тарапынан солтүстіктен де, оңтүстіктен де, батыстан да ешқандай қарсы қозғалыс көрсетілген жоқ, тек шығыстан ғана көшпелі бір тайпалар екіншісін шабуылдап қауіп төндірді. Понт жағалауында, үлкен өзендердің сағасында көне тайпалармен тиімді сауда жасау үшін грек қалалары өздерінің отарларын салды, мүмкін, осы азаматтық баспаналар көне тайпалар өміріне өте баяу болса да айтарлықтай ықпал еткен болар, тарих патша тегінен шыққан грек әйелдерінің сұлулығына және грек өркениетінің жетістіктеріне еріксіз қызыққан скифтердің грек отарларында өздеріне мрамордан әсем сарайлар салғанын, тіпті Грекияға оқуға барғанын, бірақ ұлттық салт-дәстүрді бұзушылар ретінде бір нанымдағылардың қолынан қаза болғандығын көрсетеді. Понт жағалауын тағылық жайлады, грек көпестері бұлармен күрес жүргізе алмады, ол үшін үлкен материалдық күш, мыңдаған мықты жасақтар және ғасырлар бойы қалыптасқан тұрақты қозғалыс қажет болды. Грек отарларының маңайында аралас халықтар жартылай эллиндер және жартылай скифтер тұрды. Бұлар грек болып кеткен скифтер ме, әлде франк тайпаларының ұрпақтары ма? Бұл сауалдарға ежелгі заман жауап бермейді.

Бірақ скифтер туралы көптеген толық мәліметтер бар. Геродоттың айғақтары бойынша, скифтер өздерін халықтардың кішісі және өз жеріндегі байырғы тұрғындармыз деп есептеген, Геродоттың айтуы бойынша, Зевстің жоғары тәңір Борисфен өзенінің қызымен некелесуінен құмды аймақта адам Таригитавс дүниеге келген. Оның Лейпоксаис, Арпоксаис және Колаксаис атты үш ұлы болған. Солардың кезінде аспаннан соқа, өгіз бұғау, жебе және тостақан түскен — барлығы алтыннан жасалған. Екі үлкен ағасы бұл заттарды қолымен ұстап көрмекші болғанда, олар жалынға айналып кеткен, тек кіші інісі ғана оны қолымен ұстап, өз үйіне алып келіп, ағаларын жалыннан құтқарған, сөйтіп, ағалары патшалық атақты інілеріне берген. Ағайынды үшеуінен әр түрлі скиф тайпалары тараған: үлкенінен — авхаттар; ортаншысынан — катиарлар мен траопилер; кішісінен патшалықтар немесе паралаттар тараған, олардың барлығын бірге сколоттар деп атаған, гректер оларды скифтер деп атаған. Скифтердің сол кездегі халықтардың кішісі болғандығы жөніндегі аңыздар олардың Понт жағалауында кейін пайда болғанын көрсетеді. Бұлар қайдан келді деген сұраққа жауапты скифтердің Днепр жағалауында пайда болуы туралы басқа аңыздардан іздеуге болады. Өз жағалауындағы барлық тіршілікке ұрық беруші — Днепр адамзаттың шығуына да қатысқан, ол - скифтердің әкесі, анасы жағынан да арғы аталары; егер аспан арғы аталарының пайда болуына тікелей қатысса, онда ол оның балаларын да тікелей өмір сүру тәсілдеріне үйретті; аспаннан алғашқы адамның жерді өңдеу, малмен айналысу, шарап жасау және аң аулау сияқты төрт кәсібін бейнелейтін құралдарын түсірген. Кіші бауыры оны өзіне алып, өзі басқарушы, өмір сүру құралдарын таратушы болған, үлкен ағалары оның қолынан билік пен бағыну белгісін көруі тиіс болды. Неге аңызда кіші інісінің үлесіне билік, ал үлкендеріне — бағыну тиген. Ол тарихи дәйектерге сүйеніп, патшалық билік жүргізуші скифтер паралаттардың өмір сүрген орнымен түсіндіріледі. Тарихи дәйек, ол - паралаттардың басқаларды бағындыруы; паралаттардың кіші інісінен шыққаны тағы да, паралаттардың шығыстан кейінірек келіп, Дон жағалауында көшпелі болып қалып, бұрын батыстан келіп, Днепрдің бойында қалып қойған тайпаларды өздеріне бағындырғанын көрсетеді. Скиф аңыздары осы елдерде орын алған мынадай құбылыстармен - ұзақ ғасырлар бойы орданың шығысынан кейінірек келген тайпалардың осы жердегі тайпаларды өздеріне бағындырып, батыста қалып қойғандығымен түсіндіреді.

Понт гректерінде скифтердің шығуы туралы басқаша аңыз болған. Ол аңыз бойынша, Геркулес скифтерден кейін ел қоныстанған жерге келген. Осы жерде ол боранға және суыққа ұрынып, арыстанның терісіне оранып ұйықтап қалған. Оянған кезде Геркулес жайылуға қалдырылған жылқыларының жоқ екенін көрген, ол жылқыларын барлық жерден іздей бастайды. Понттың жанындағы Гюлэй орманды облысына келген кезде үңгірден үрейлі құбыжық тәрізді жылан денелі жартылай әйелді көрген. Геркулестің сұрағына жылан әйел жылқыларың менде, сен менімен байланыс жасасаң ғана жылқыларыңды қайтарамын деп жауап берген. Геркулес оның тілегін орындауға мәжбүр болған. Осы байланыстың нәтижесінде Агатирс, Гелон және Скиф атты үш ұл дүниеге келеді. Осылардың ішіндегі соңғысы Геркулестің ең лайықты ұлы ретінде елге ие болып, скиф патшаларының рубасшысына айналады. Бұл аңыз бірінші аңыздың өзгерген түрі. Грек қоныстанушылары өздерінің елді аралаушы жартылай құдай кейіпкерлері Понттың солтүстік жағалауына келгені туралы аңыз шығарған; Скифия Геркулес табаны қалдырған ізді өзінің кереметі ретінде мақтан еткен; Греция рухы мұнда қазір ғылым ашқан көптеген ғажап іздерін қалдырған. Скиф аңыздарында шел далада Геркулес Борисфеннің қызы құбыжықпен кездесуі керек болады, оның кейпінің Гюлэй үңгіріндегі құбыжықтікі сияқты болуы Понттың солтүстік жағалауының судың астынан енді шыққан алғашқы қоғамдық жағдайда болғанын көрсетеді, осы грек батырымен құбыжықтың түсініксіз некесінен жабайы және жартылай жабайы аралас халықтар — гелондар, Геродоттың айтуынша, будин арасына қоныстанған эллиндер пайда болған. Бұл аңызда будиннен тараған — агатирс, гелон және скифтер деп аталатын — үш халықтың жақындасуын көреміз.

Тарихшы зерттеу кезінде қиялдардан басқа аңыз-әңгімелерге де сүйенеді. Елдегі жағдайлар мен тарихтың жадында болған оқиғаларға көңіл аудара отырып, тарихшының бұл аңыздарды шындыққа балауы мүмкін. Понттың солтүстік жағалауы — Еуропа мен Азияның арасындағы ашық жол — сондықтан бастапқы кезден бастап халықтар қақтығысының орны болды, мұнда бір халық екіншісін ығыстырып, қалғандарын өзінің билігіне бағындырып отырды. Сөйтіп, Геродоттың дәлелдеуінше, Аристей Понттың солтүстік жағалауында киммериандар, олардан солтүстікке қарай скифтер, бұлардан кейін — исседондар, бұлардан кейін (жалғыз көзді) аримастар мен грифтер, ең соңында солтүстік мұхитта — гиперборейлер тұрған дейді. Соңғылары тыныш болды, бірақ солтүстік жағындағы тынышсыз тайпалар оларды оңтүстікке қарай ығыстырып отырды, сондықтан киммериандар мекен еткен жерін скифтерге қалдырып кетуге мәжбүр болды. Геродотта басқаша да аңыз-әңгімелер бар, онда көшпелі скифтер Аракстің оңтүстігіне қарай Азияда өмір сүрген, массагеттердің ығыстыруының нәтижесінде олар батысқа киммериандар жеріне жылжыған. Бұл аңыз-әңгіме де тарихшыға көптеген мәліметтер береді, өйткені көшпелі халықтардың қозғалысы үнемі шығыстан батысқа қарай болған, бұл аңыз Аристеевтің: массагеттерден қуылған скифтер солтүстік батысқа жылжып, алғашында киммериандардың солтүстігіндегі жерлерге қоныстанып, кейіннен исседондардың ығыстыруымен оңтүстікке қарай жылжыды деген аңызына сәйкес келеді.

Скифтердің сыртқы кейпін ежелгі жазушылар: беттері қызыл шырайлы, көздері көк, жұмсақ мінезді, ұзын, сирек қызғылт-сары шашты деп суреттейді. Скифтер бір-біріне өте ұқсас, толық болған, некелері көп ұрпақтығымен ерекшеленбеген, олардың мінездері — білуге құштар, ашушаң, жалқау болған; олардың әдет-ғұрыптары — Орта Азиядағы барлық көшпелі халықтарға тән, еркектер атқа мініп, әйелдер мен балалар өгіз арбаларға отырып, бір жерден екінші жерге көшіп жүрген, тамағы сүт пен ет болған. Барлық көне ұлттар сияқты, скифтер де иісті шөптердің түтініне мас болуды, кейіннен Грекиядан 4-389 әкелінген таза шарапты ішуді ұнатқан, әйелдер мен еркектер балды пайдаланған. Соғыста скифтер батылдығымен және қатыгездігімен ерекшеленген, өлген жауларының терісін сыдырған, олардың қаңқа сүйегімен шарап ішкен, скифтердің қатыгездігі туралы әңгімелер, олар адам жегіштер, олар, тіпті, өз балаларының да етін жеген деген сыбыс таратқан. Олар атты және жаяу болып шайқасқан, әсіресе жебелерінің ұшына у жағып ататын скиф аттыларының аты шыққан, оларда соғыс құрметті кәсіп болып есептелген, саудагерлердің беделі жауынгерлерден төмен болды, сөйтіп, скифтердің ішінде саудагерлер, жер өңдеушілер болды, біз үшін маңызды хабар — скифтердің жер өңдеумен айналысам деген басқа тайпалардың өз жерлеріне қоныстануына рұқсат етіп, оларға салық төлетіп тұрғандығы. Қол астындағы тайпалардың тұрмысымен ісі жоқ көшпелі тайпалар осылай істеген. Соңғылары салықты уақытында төлеп тұрса болды. Геродотта скифтер туралы олар егінді өздері пайдалану үшін емес, сатып пайдасын көру үшін еккен делінеді. Скифтер бір меншік иесіне бағынды ма, әлде көптеген иелері болды ма айту қиын, соғыстағы көсем бейбіт кезде би болды. Скифия аймақтарға бөлінді, әрбір аймақта ерекше басшы болды; веча деп аталатын жалпы жиналысқа ерекше мән берілді. Скифтерде ақсүйектер мен қаралар, байлар мен кедейлер арасында айырмашылықтар болды, оларда құлдар да болды. Дінге байланысты Геродот мынадай құдайларды: «Табити (Веста), Папайос (Зевс), Алия (Жер), Ойтосир (Аполлон), Артимпас (Афродита), Тамимасадас (Посейдон)» келтіреді. Бұлардан басқа, Геркулес және Марс еске алынады: Табити (Веста) отбасы, үй ошағының құдайы ерекше құрметке бөленді. Скифтер халықтың құдайына табынды. Үй құдайының атынан ант беру, ұлы ант беру, болып есептелді, бұл құдайды өтірік антқа қолдану, скифтердің пікірінше, басшыға ауру әкеледі. Көшпелі өмірде скифтерде құдайға құлшылық ету қоғамдық деңгейде дамыған жоқ, бұлардың діни орындары да болған жоқ; Марстың кескіні ретінде семсер пайдаланылды, құдайға жылдық құрбандықтар - жылқылар т.б. жануарлар әкелінді. Қолға түскен тұтқындардың жүзден бірі құрбандыққа шалынды. Абыздардың орнына скифтерде басқа да халықтардағы сияқты сиқыршылар, балгерлер болды, Понт жағалауындағы елдердің сиқыршылықпен аты шықты. Өз басшылары өлгеннен кейін скифтер олармен бірге әйелдерін, қызметшілерін, жылқыларын және т.б. өмірге қажетті заттарын жерледі. Скиф тұрмысының осы ерекшеліктері барлық жас тайпаларға тән болды. Ежелгі жазушылар мен кейінгі білімді халықтардағы жазушылар арасында көне тайпалар жөнінде кейде әр түрлі пікірлер болды: кейбір жазушылар көне тайпалардың тұрмыстарын нашар жағынан көрсетсе, басқалары көне тайпалардың дөрекі мінездерін айта отырып, олардың өте қарапайым және кінәсіз қылықтарын жазуды қалады. Осындай қарама-қайшы пікірлерді біз скифтер туралы жазған жазушылардан да кездестіреміз. Бұлардың қайсыбірі скифтердің дөрекілігін қара бояумен суреттеп, оларды өз балаларын жейтін адам жегіштер ретінде көрсетсе, енді біреулері олардың мінездерін бұзылмаған, таза жанды етіп көрсетіп, гректер мен римдіктерді азғындар деп санайды.

Скифтерден басқа тайпалардан скифтердің батысында өмір сүрген агатирстер жөнінде мәліметтер кездеседі. Геродот оларды жарқыраған әшекейлер тағатын әйелдер сияқты нәзік тайпалар деп атайды. Әйелдер бәріне ортақ болған. Қалған жағынан фракиялықтарға ұқсас. Скифтердің солтүстігінде өмір сүрген тайпалар — неврлер скифтер сияқты өмір сүреді, белгілі бір күнде невр қасқырға айналатын болған деген әңгіме тараған. Андрофагтар жабайылығымен ерекшеленді, меланхелердің мінезі скифтердікіндей болды. Будиндер туралы Геродотқа дейін бұлыңғыр әңгімелер ғана жеткен. Бір-бірімен жақын көрші екі ел — будиндер мен гелондар. Будиндер — көшпелілер, гелондар — отырықшы тайпалар болған, олардың ағаштан салынған үлкен қалалары болды. Геродот гелондарды Грекиядан қоныс аударушылар деп есептейді. Скифтерден оңтүстікке қарай қазіргі Қырым жерінде таврлар мекен еткен. Олар жабайы және мейірімсіз болған, тонаумен және соғыспен күнелткен, үйлерінің шатырында, пештерінің құбырларында тұтқындардың бастары шаншылған қадалар көрініп тұратын болған, бұл олжалар құдайдың құрбандығы ретінде үйді барлық жауыздықтан қорғайды деп ойлаған. Таврлар тұтқын гректерді деваларға тұтқындыққа әкелген, таврларда дева Орейлоха деп аталған. Гректерге олар кейде Ифигения, кейде Артемидо болып көрінген. Түбектің табиғат жағдайларына байланысты, таврлар скифтер сияқты, солтүстікте көшпелі және оңтүстікте отырықшы болып бөлінген.

Барлық тарихтың жадындағы сияқты, қазіргі Оңтүстік Ресейде бір көшпелі ұлттың билігі батысқа қарай орналасқан екінші көшпелі тайпаның билігімен ауысып отырған. Сол сияқты, ежелгі уақытта скифтердің билігі сарматтардың билігімен ауысып отырған, бұл ауысудан тарих ештеме ұтқан жоқ, аттары ғана ауысып, қарым-қатынастары сол қалпында қалды, өйткені бірін-бірі ауыстырған халықтардың тұрмысы бірдей болды, сарматтар да скифтер сияқты көшпелі және отырықшы, билеуші және бағынушы болып бөлінді. Ежелгі сарматтардың кейбір ерекшеліктері де байқалады. Негізгі ерекшелігі — әйелдердің үлкен күшке ие болғандығы, батылдығымен және еркектерді жаттықтыруымен ерекшеленгендігі: бұл сарматтар туралы — сарматтар скифтердің шабандоз әйелдерінің шатысынан туған деген ертегіге сылтау болды. Бірақ сарматтардың мидиядан шыққандығы туралы ежелгі жазушылар да, қазіргі ғылым да дәлелдеген аңыздар сақталған. Сарматтар — аққұба, түрлері қаһарлы болған, шаштары мен сақалдарын өсіріп, ұзын киім киген, киімдерін әр түрлі оюлармен безендірген, көшпелі өмір сүрген, жаяу соғыса алмайтын болған, ал ат үстінде батыл соғысқан, жабайылығымен және қатігездігімен ерекшеленіп, семсерге жүгінген, кейбір мәліметтер бойынша, отқа табынып, құрбандыққа жылқы шалған. Сармат тайпаларының ішіндегі күштісі батыстағы, қазіргі Бессарабия мен Валахия жерін, Венгрия бөлігін мекен еткен языгтар мен шығыстағы Дон мен Днепр арасын мекен еткен роксоландар болған, сарматтардан кейін Скифияның батыс шекарасы мен Германияның шығысын мекен еткен ерекше күшті халық бастарндар болды. Олар үш ұрпаққа: атмондарға, сидондарға және певциндарға бөлінді. Римнің бірінші императорының кезінде роксоландар Дунайдан өтіп, Империя облысына шабуыл жасаған, Адриан тұсында римдіктер оларға жыл сайын салық төлеп тұруға мәжбүр болған, кейіннен роксоландар мен языгтардың қуаты әлсіреп, гундар күшейеді. Христостың туған күніне аз уақыт қалғанда немесе бұдан кейінгі I ғасырда қазіргі Еуропалық Ресейде кавказ жағалауынан келген аландар пайда болған, римдіктер бұл қорқынышты жауларды готтармен бірге Дунайдан білетін, бірақ бұлардың құрамаларының бір бөлігі вандалдармен бірге батысқа шабуыл жасап, франктармен бірге Рейн арқылы өтіп, Галлияны тонап, Алансон бұлардан өзінің есімін алып, Италия, Сицилия, Грекияны шабуылдап, Испанияға, тіпті, Африкаға басып кірген. Тайпалардың басым бөлігі аяғына дейін Понт жағалауы елдерінде, IV ғасырдың аяғына дейін қалып, уақытша жеңушілері ғұндармен араласып кетті, бірақ VI ғасырда біз оларды Дон мен Волга арасында кездестіреміз, византиялық және араб жазушылары орта ғасырда олар туралы айтқан. Аландарды қай тайпаға жатқызу туралы зерттеушілер арасында әлі де талас бар. Оларды германдықтар деп есептеуге негіз бар. Аландар шығу тегі қандай болса да, тарихи қалыптасқан халыққа жатпайды, өйткені олардың қызметінің ізашарларының қызметінен айырмашылығы жоқ, іздері де сахарада жоғалып кеткен.

Біз Понттың солтүстік жағындағы грек отарлары туралы айтқан болатынбыз. Олардың ішіндегі ең маңыздысы X ғ. 655 Милезиялықтар (Милетополис) негіздеген Гипанистің немесе Бугтың сағасында орналасқан Ольвия (Борисфен, Милетополис) болды. Ескі қаланы X ғасырдың бірінші жартысында Геттер қиратқан болатын, кейін скифтердің қатысуымен Ольвия қайта қалпына келтірілді, бірақ бұрынғы байлығы мен әсемдігіне жетпеді. Геродоттың айтуынша, ескі қала жанында елді мекен, базар скиф патшасы Скюлестің сарайы болған, көне жазуларға қарағанда мұнда гимназия, нан сататын қойма, дүкен, балық базары, кеме жасайтын және жөндейтін орын болғаны көрінеді. Скифтер мұнда 7 тілмаш арқылы сауда жүргізген: Ольвияның грек қалаларынан Сицилияға дейін кең дамыған сауда байланысы болған. Негізгі шіркеу болып Юпитер Ольвиостың шіркеуі есептелген, мұнда азаматтар кеңестерге, жиналыстарға жиналған. Құдайлардың ішінде Ахиллес зор құрметке ие болған. Оның жаршысы Гомерге де ерекше құрмет көрсеткен. Көне тайпалар елінде Ольвия тұрғындары грек тілін таза сақтай алмады, олар қара түс басым болатын скифтердің киімін қабылдады. Грек отаршыларының тұрмысын қабылдады. Мұны домициандықтардың қуғынынан баспана іздеп келген Дион Хрисостомның әңгімесінен де байқауға болады. Ольвия тұрғындары теңіздің арғы жағынан келген шешен сөйлейтін адамды көрген кезде, оның сөзін гректер ашқарақтықпен ұйып тыңдады; ақсақалдар мен билеушілер Юпитер шіркеуінің баспалдақтарына жайғасса, халық зор ыждаһатпен тік тұрып тыңдады. Дион өз тыңдаушыларының көнелілігіне таң қалды, Гомер дәуіріндегі гректер сияқты бұлардың да шаштары мен сақалдары ұзын, бірақ барлығы қару асынып жүретін болған. Дион өз сөзін бастаған кезде, қала қақпалары жабылып, бекіністерге әскери жалаулар қойылды, көне тайпаларға қарсы шығу қажет болғанда, отаршылдардың арасында Ольвиопилиттердің түгелге жуығы жатқа білетін тақпақтар айтылды. Жаңа Ольвияның құлдырау кезеңін анықтау қиын. Ольвиядан басқа Грекияның маңызды қоныстарының бірі — Пантикапея (Керчь маңы) болды. Бұл Босфор патшаларының келетін жері еді, одан кейінгі қоныстанған жер Фанагония, мұның жағалауында көптеген сауда орындары болды. Көне тайпалар тарапынан тұрақты қауіп барлық қалаларды бір билеушінің басқаруына сенуге мәжбүр етті. Осыдан Босфор патшалығы пайда болды. Қорғану соғыстары Босфор иелерін шабуылдауға да жетелеп отырды, олар өз билігіне әр түрлі көне тайпаларды бағындырды. Грек қалаларының басшылары ретінде олар архонттар немесе игемондар деп аталды, көне тайпалардың иелері ретінде василевс немесе этнархам деп аталды. Сөйтіп, әр түрлі тайпалар мен әр түрлі дәстүрлі ұлттар түйісетін Понт жазығында, түсініксіз аралас иеліктер пайда болды, соның бірі — ежелгі Босфор хандығы, кейіннен Козар хандығы болды. Таврия жарты аралында (қазіргі Севастопольда) көптеген сауда дамыған мекендердің болуы сауданың кең дамығанын көрсетеді. Ежелгі кезде Понттың солтүстігінен тасылатын заттар — қазіргі сияқты нан, одан кейін балық, балауыз, бал, былғары, жүн, аң терісі, жылқы т.б. болды. Жоғарыда айтқанымыздай, Понт саудасының маңызды салаларының бірі құл саудасы болды. Мұнан әкетілген тауарлар — өңделген былғары, дайын киім, май, шарап, сияқты дайын өнім болып қайта оралды, өнер туындылары да әкелінді.

Біз Понт жағалауында әр түрлі ұлттардың түйісуіне, олардың қозғалысына қарамастан, бұл елдерде ежелгі тарихтың сабақтастығы үзілмегенін, халықтардың атаулары өзгергенімен тұрмыстары бірдей болып қалғанын байқаймыз. Тек бір рет бұл сахара әлемінің біркелкілігі, тарихы халықтың қозғалысымен, парсы патшасы Дарий Гистаспаның жорығымен бұзылды. Бұл жорықтың аңыздары тарихшы үшін қызықты, өйткені елдер мен халықтардың ерекшеліктері туралы ұғымдар береді. X ғ. 513 ж. 700 немесе 800 000 әскер және 600 кемемен парсы патшасы Фракияға шабуыл жасап, Босфордағы тамаша көпір арқылы Еуропаға өтіп, Скифияға келді. Скифтер парсы әскерлеріне қарсылық көрсетпей, елдің ішіне қарай кіргізіп, жолдарындағы құдықтарды жойып отырды. Сол тұста Дарий скиф патшасына адам жіберіп: «Қызық адамсың! Сен неге ары қаша бересің? Егер күшті болсаң менімен қарсылас, тоқта да соғыс, егер де әлсіз болсаң тоқта да өзіңнің жаулаушыңды мойындап, сыйлыққа жер, су беріп, онымен келісімге кел», — дейді. Скиф патшасы: «Ешқашанда ешбір адамнан қорқып қашқан емеспін, сенен де қашпаймын, мен қазір істегенімді, сол кезде де істеп үйренгенмін, сенімен соғыспау себебім: бізде қала да, егін алқаптары да жоқ, сондықтан да біз сендер оларды жаулап алады деп қорықпаймыз. Бірақ бізде әкелеріміздің бейіттері бар, оларды тонап көріңдер, біздің қалай қорғайтынымызды көресіңдер», — дейді. Парсылар бейіттер еліне келгенін көріп кері қайтты.

Парсылардың Скифияға кіруі оның тұрғындарының қозғалысын тездеткенімен, митридаттардың шығысты қызықтыруға талпынуы, көне тайпалардың Римге қарсы әлемі босқа қалды. Азия қозғалысы Понт елдерінің тарихи өміріне қозғалыс енгізе алмады. Бірақ батыстан Еуропадан жылжыған қарсы қозғалыс, елге тарих берген тайпалар қозғалысы жөнінде аңыздар таратты.

«ЕЖЕЛГІ ЗАМАННАН БЕРГІ РЕСЕЙ ТАРИХЫНА»

АЛҒЫСӨЗ

(Чтения и рассказы по истории России.

— Москва: Правда, 1990).

XIX ғасырдың екінші жартысында өз еңбегін ұсынған орыс тарихшыларына, оқушыларына тарихтың пайдасы туралы айтудың керегі жоқ, оның міндеті тек еңбектегі негізгі оймен оларды таныстыру.

Орыстың тарихын жеке бөлімдерге, кезеңдерге бөлудің де керегі жоқ, оларды біріктіріп, құбылыстың байланысын, түрлердің тікелей қабылдануын қадағалау, бір-бірімен байланыста қарастырып, әрбір құбылысты жалпы оқиғадан бөліп алмас бұрын, оның ішкі себебін түсіндіруге тырысу және сыртқы ықпалға бағындыру — міне, ұсынып отырған еңбектің авторының түсінігі бойынша, қазіргі кездегі тарихшының міндеті осындай.

Орыс тарихы — бірнеше тайпалар, рулық ерекше тұрмыстан шығу мүмкіндігін көре алмай, бөтен рудан шыққан князьді, руларды жалпы ортақ билікке шақырып, солтүстік тайпалардың күштерін біріктіріп, оны қазіргі орталық және оңтүстік Ресейдің қалған тайпаларын топтастыруға пайдалану құбылыстарымен ашылады. Мұндағы тарихшы үшін маңызды мәселе шақырылған үкіметтік биліктің басталуы мен билікті шақырып кейін өздері соның билігіне бағынышты болған тайпалар арасындағы қарым-қатынастардың қалай анықталатындығында, үкіметтік биліктің басталуының нәтижесінде бұл тайпалардың тұрмысындағы болған өзгерістерді, ішкі тәртіп орнату кезіндегі үкімет пен халық арасындағы қарым-қатынастарды анықтауға қалай әсер еткендігінде болып табылады. Нақ осы тұрмыстың, Византиядан христиан дінін қабылдаудың нәтижесінде енген грек-римнің күшті ықпалының құқық саласында ерекше болғанын байқаймыз. Гректерден басқа жаңа Русь мемлекеті еуропалық халықтар — нормандармен тығыз байланыста болды, олардан князьдер келіп алғашқы дружиналарды құрады, князь сарайларында қызмет көрсетіп, жалдамалы ретінде барлық жорықтарға қатысқанымен, бұлардың орыс халқына тигізген ықпалы шамалы болды. Нормандар билеуші тайпалар болған жоқ. Олар тек бөтен тайпалардың князьдеріне қызмет етті, көпшілігінің қызметі уақытша болды. Русьте қалған аз бөлігі басқа тайпалардың құрамына сіңісіп кетті. Орыс қоғамының бас кезінде нормандардың билігі, нормандық кезең туралы сөз де болған жоқ.

Жоғары тайпалардың тұрмысы, рулық тұрмыс үкіметтік басқару мен қалған халық арасындағы қарым-қатынасты анықтауда күшті әсер етті деп айтқан болатынбыз. Бұл тұрмыс жаңа бастаманың ықпалымен өзгерістерге ұшырағанымен әлі де күшті болды, князь отбасылары, Рюриковичтер отбасы көбейген кезде, олардың арасында рулық қатынастар үстемдік етті. Рюриктер руы үстемдік етуші ру ретінде басқа ешқандай бастамалардың ықпалына бағынбады. Князьдер бүкіл Русь жерін тұтас, өз руларының бөлінбейтін иелігі деп есептеді; рудағы үлкені ұлы князь жоғары үстелге отырды, қалған руластар өздерінің үлкендік деңгейлеріне қарай басқа үстелдерге отырды. Рудың үлкен және кіші рулары арасындағы байланыстар мемлекеттік емес, таза рулық болды. Ұлы князь қайтыс болған кезде оның құрметін негізгі үстелімен бірге оның үлкен баласына емес, князьдіктегі руластың жасы үлкеніне беру арқылы рудағы бірлік сақталып отырды. Билік жүргізушілер руындағы мұндай қатынастар, мұрагерліктің мұндай тәртібі князьдердің осындай ауысып отыруы Ежелгі Рустің қоғамдық тұрмысына, биліктік бастама мен дружинаның және руластардың арасындағы қатынастарды анықтауда күшті рөл атқарды.

Бұл тәртіптегі өзгерістерді біз XII ғасырдың екінші жартысында сахнаға Солтүстік Русь шыққан кезде байқаймыз. Солтүстіктегі жаңа бастамалар жаңа ережелер тәртібін енгізуді, жаңа құбылыстарды қажет етті. Үлкен князьдің кішілермен қатынасы, князь сызықтары арасындағы рулық байланыстардың әлсіреуі, бір-бірінен алыстауы салдарынан Русь жерінің бірлігі бұзылып, жеке князьдіктердің бір орталыққа, бір билеушінің қол астына бірігуіне дайындық жасап, жол ашып берді.

Князьдіктер арасындағы рулық байланыстардың әлсіреуінің бірінші салдары князь Всеволод III қайтыс болғаннан кейін Оңтүстік Русьтің Солтүстіктен уақытша бөлініп шығуынан көрінді. Татар шабуылынан кейін мемлекеттік тұрмыстың берік негізі болмады. Оңтүстік және Солтүстік Русь Литва князьдерінің билігіне бағынуға мәжбүр болды. Бұл жағдай Оңтүстік-Батыс облыстары үшін жойылып кететіндей қауіп төндірген жоқ, өйткені Литва жаулап алушылары орыс нанымын, орыс тілін қабылдаған болатын, сондықтан да барлығы бұрынғы қалпында қалды. Оңтүстік-Батыстағы орыс өмірі үшін қауіпті болғаны Польша тағына Литва князі Ягайланың отыруының нәтижесінде барлық литва-орыс иеліктерінің Польшамен бірігуі болды. Осы кезден бастап Оңтүстік-Батыс Русь өзінің ұлттық ерекшелігін сақтап қалу үшін Польшамен күрес бастады. Бұл күресте Оңтүстік-Батыс Русь өз алдына ұлттық ерекшелігін сақтай отырып, қуатты және дербес Солтүстік Руське қосылу мақсатын қойды.

Князь Всеволод III қайтыс болғаннан кейінгі Оңтүстік Русьтің Солтүстік Русьтен бөлініп шығуы Русь мемлекетін әлсіретті. Осы кезді пайдаланып татарлар Руське шабуыл жасап, үлкен бөлігін тонап, салықтар салып, князьдерді билік жүргізу үшін хандардан жарлық алуға мәжбүр етіп, жаңа тәртіп енгізді. Біз үшін ең бірінші маңыздысы ескі тәртіптің жаңамен ауыстырылуы, князьдік байланыстардың мемлекеттік байланысқа өтуі болатын, өйткені Русьтің бірлігі күшті мемлекетке айналуы, ішкі тәртіптегі өзгерістер осы жағдайларға байланысты солтүстікте жаңа тәртіптің басталуы татар шапқыншылығымен байланысты екендігін байқаймыз. Бірақ татарлар ықпалы шешуші және негізгі болған жоқ, өйткені татарлар шалғайда өмір сүрді. Русьтен салық қана жинап, ішкі істеріне араласқан жоқ, сондықтан да солтүстікте оларға дейін басталған жаңа қатынастар еркін дамыды. Хан жарлығы князь тағына қол сұқпауды бекіткен жоқ, ол тек осы облысты татар шапқыншылығынан қорғады, князьдер ішкі күресте татар жарлықтарына мән берген жоқ, олар Ордаға кім көп ақша апарса, сол жарлық болып саналатынын, көмекке әскер ала алатынын білді. Татарлардан тыс Солтүстікте жаңа тәртіпті білдіретін жаңа құбылыстар басталды. Ол рулық байланыстардың әлсіреуі, күшті князьдердің әлсіздерін шабуылдап, басқалардың есебінен өз князьдігін бекітуге тырысуынан байқалды. Бұл күресте татарлар құрал ғана болды, сондықтан да тарихшының XIII ғасырдың ортасынан басталған рулық князьдік қарым-қатынастан біртіндеп мемлекеттік қатынасқа ауысу оқиғаларының табиғи жібін үзіп, бірінші кезекке татарларды, татарлардың қарым-қатынасын қоюға құқы жоқ. Солтүстіктегі жекелеген князьдердің күресі Мәскеу князьдігінің әр түрлі жағдайларға байланысты, қалған барлық басқа княздіктерді өз билігіне бағындырып, орыс жерін өз қол астына жинаумен, біртіндеп рулық қатынастардың мемлекеттік қатынасқа орын беруімен, уделдік князьдердің өз құқықтарын жоғалтып, Иоанн IV өсиетінде уделдік князьдің, ұлы князьдің қол астына бағынуымен, Мәскеу князьдігіне патша атағының берілуімен аяқталды. Рулық қатынастардың мемлекетікке ауысуы — басқа құбылыстарды негіздеді. Солтүстіктегі орыс жерінің Мәскеу князьдігінің қол астына бірігуі, татарларды жеңіп, Азияға жаңа шабуыл бастауға, Польшаның билігіндегі Оңтүстік Русьті өзіне біріктіру мақсатымен Польша князьдігімен күресуге, ақырында Русьтің Оңтүстік және Солтүстік бөліктерін қол астына біріктіріп, державаға айналып, Еуропа мемлекеттерінің арасында өзіне орын дайындауға мүмкіндік берді.

XVI ғасырдың аяғында Русь осындай жағдайда болды. XVII ғасырдың басында жас мемлекет бірлігіне қауіп төндірген өте күшті бүліктер болды. Ескі байланысты аңсаған облыстардың үкіметпен рухани және материалдық байланыстарын үзіп, әр князьдік өз билігін күшейтуге тырысты. Мемлекет есебінен өмір сүргісі келген адамдар бұл жағдайды өз пайдасына асыруға ұмтылды. Бірақ күшті соққыларға, ішкі және сыртқы жауларға қарамастан, мемлекет құтқарылды; діни және азаматтық байланыстардың күшті болуы, әр түрлі қиындықтарға қарамастан ішкі және сыртқы жаудан тазартылып, мемлекеттің бір патшаның қол астына бірігуіне мүмкіндік берді.

Жаңа әулетпен бірге Ресейдің Еуропа державалары арасындағы мемлекеттік өмірін бейнелейтін тәртіптер енгізілді. Бірінші үш жаңа әулеттің билеушілері кезінде біз шетелде дайындықтан өткен тұрақты әскер, қоғамдық құрылыстағы өзгерістер, кеме құрылысының басталуы, жаңа тәртіп бойынша сауда жасауға ұмтылыс, шетелдіктерге фабрика, зауыт салуда артықшылықтар беру сияқты маңызды қайта құруларды көреміз. Ағарту жұмысын дамыту қажеттігі ерекше сезіліп, училищелер ашылып, сарайларда және адамдардың үйлерінде шіркеудің мемлекетке қатысын анықтайтын жаңа дәстүрлер пайда болды. Қайта құрушы жаңарту ұғымдарында тәрбиеленіп, ол қоғаммен бірге сызылған жол бойынша жүре бастағанды аяқтауға, шешілмегенді шешуге тәрбиеленді. XVII ғасырдың аяғы біздің тарихымызда XVIII ғасырдың басымен тығыз байланысты, оларды бөлуге болмайды. XVIII ғасырдың екінші жартысында біз Еуропа өркениетінің жемістерін тек материалдық жағдайын жақсарту мақсатында ғана қабылдаудың жеткіліксіздігі, рухани, парасаттық ағарту қажеттігі, сол кезеңнің жақсы адамдары айтқандай, дайындалған денеге жан бітіру қажеттігі сияқты жаңа бағыттарды байқаймыз. Біздің кезімізде ағарту саласы өзінің қажетті жемісін берді — оқу танып-білуді әкелді.

Орыс тарихының барысы, байқалған негізгі құбылыстардың байланысы осындай.

Тәржімалаған: Назарбек Қанафияұлы,

филология ғылымының кандидаты





КЛЮЧЕВСКИЙ ВАСИЛИЙ ОСИПОВИЧ

(1841-1911 жж.)

1841 жылы 16 қаңтарда Воскресенск селосында (Пенза маңында) шіркеу қызметкерінің отбасында дүниеге келді. Оның алғашқы ұстазы болып табылатын әкесі 1850 ж. тамызда қайғылы қазаға ұшырады. Осыдан соң отбасы Пензаға көшуге мәжбүр болды. Пензада болашақ тарихшы шіркеу діни училищесінде, содан кейін діни уездік училищеде және діни семинарияларда оқиды. Ол өзін ғылымға арнау үшін семинарияны тастап, университетке түсу үшін емтиханға өз бетінше дайындалады.

1861 ж. Мәскеу университетіне түскеннен кейін В.О. Ключевскийдің өмірінде жаңа кезең басталады. Оның ұстаздары Ф.И. Буслаев, Н.С. Тихонравов, П.М. Леонтьев, әсіресе С.М. Соловьев болды. Ключевскийдің білім алған кезеңі елдегі аса ірі оқиға — 1960 жылдардағы буржуазиялық реформаларға тұспа-тұс келеді. Ол үкіметтің қатал шараларына қарсы болды, бірақ студенттердің саяси қарсылықтарын да қолдамады. В.О. Ключевский университетті бітіру шығармасының тақырыбына Мәскеу университеті (1866 ж.) туралы шетелдіктер шежірелерінің 40-қа жуығын және XV-XVII ғасырлардағы Русь туралы шетелдіктердің жазбаларын жинастырып, зерттеді. Бітіру шығармасы үшін алтын белгімен марапатталып, кафедрада қалдырылды.

В.О. Ключевскийдің магистрлік диссертациясының — «Ертедегі орыс әулиелерінің өмірі тарихи дерек көзі ретінде» деген тақырыбын С.М. Соловьев белгіледі. Диссертацияны дайындау кезінде В.О. Ключевский өзіндік сипаттағы алты зерттеу жазды. Магистрлік диссертацияны қорғаған соң, Ключевский Жоғарғы оқу орындарында оқытушылық қызмет атқаруға құқық алды. Александровск әскери училищесінде жалпы тарих курсын, Мәскеу діни академиясында орыс тарихының курсын, Жоғарғы әйелдер курсында, көркемсурет училищесінде мүсіндеу мен сәулет өнерін оқиды.

С.М. Соловьевтің қайтыс болуына байланысты, 1879 жылдың бастап Мәскеу университетінің орыс тарихы кафедрасында оның орнына сабақ берді.

В.О. Ключевскийдің оқытушылық қызметі оған тиісті атақ даңқ әкелді. Өткеннің бейнесін дәл бере алатын, көркем сөздің шебері, өсиет сөздер мен көптеген эпиграмма, афоризмнің авторы, ғалым өз баяндамаларында тарихи тұлғалардың көптеген қырларын аша білетін қабілетімен тыңдаушылардың есінде көпке дейін қалатын. Жүйелі курстардан басқа бірнеше арнайы курстарды оқиды: «Орыс тарихының методологиясы», «Орыс тарихының терминологиясы», «Ресейдегі әлеуметтік топтардың тарихы», «Петрден кейінгі Ресейге батыстың әсері».

Докторлық диссертация — «Ертедегі Русьтің Боярлар думасы» 1880-1881 жылдарда «Русская мысль» журналының беттерінде жарияланды. 1900 ж. В.О. Ключевский Ғылым академиясының нақты мүшесі болып сайланды.

В.О. Ключевский «адами жеке тұлға, адамзат қоғамы және елдің табиғаты ... негізгі тарихи күштер» деген тұжырымға келді. Адамзат өмірі «оның дамуы және нәтижелері» — тарихи процестің мәні. Осы процесті тану халықтың тарихи және жеке тұлғалары арқылы ғана болуы мүмкін, деп есептеді. Тарихтың мәні — халықтың сана сезімінде.

В.О. Ключевский өзінің атақты еңбектерінің бірі — «Орыс тарихының курсын» жазуға отыз жылдай еңбектенді. Бұл шығарма тек ХХ ғ. Басында ғана жарыққа шықты. Орыс тарихының негізгі факторын, Ключевский оқиғалардың отаршылдық төңірегінде өрбуінде деп атап көрсетеді. В.О. Ключевскийдің тарихи тұжырымдарында маңызды орын табиғи факторларға, халықтың тарихи дамуындағы географиялық жағдайлардың алатын орнына берілген. Өткенді зерттеуде, экономикалық және әлеуметтік тарихтың маңыздылығын мойындауда марксистік көзқараспен қарауды қолдайды.

В.О. Ключевскийге рухы жағынан жақын деп «мемлекеттік мектептің» тарихшылары: К.Д. Кавелин, С.М. Соловьев, Б.Н. Чичериндерді айтуға болады.

В.О. Ключевский 1911 ж. 12майда Мәскеуде қайтыс болды.

В. О. КЛЮЧЕВСКИЙ

ЖЕРГІЛІКТІ ТАРИХТЫ ЗЕРТТЕУДІҢ ҒЫЛЫМИ МАҚСАТЫ

Ресей тарихын біздің жалпы тарих құрамынан бөліп алып зерттеудің себебі түсінікті, өйткені ол — біздің Отанымыздың тарихы. Бұл тәрбиелік, тәжірибелік қызығушылық оның ғылыми жағын жоққа шығармайды, қайта оған тек дидактикалық күш береді. Орыс тарихының ерекше курсын бастай отырып: «Бір елдің немесе жекелеген бір халықтың тарихын арнайы зерттеудің қандай ғылыми мақсаты бар?» — деген сұрақ қоюға болады. Бұл мақсат тарихи зерттеудің жалпы мақсатынан, жалпы адамзаттың тарихын зерттеу мақсатынан туындауы тиіс.

Тарихи үрдіс

Ғылыми тілде тарих екі мағынада қолданылады: 1) уақыт пен қозғалу үрдісі 2) және сол үрдісті танып білу. Сондықтан белгілі бір уақытта болып жататын үрдістердің барлығының өз тарихы бар. Ғылыми білімнің арнайы саласы, жеке ғылым ретіндегі тарихтың мазмұнын тарихи үрдістер, адамзат қоғамының барысы, жағдайлары мен жетістіктері немесе адамзат өмірінің дамуы мен нәтижесі құрайды. Адамзат қоғамы — бізді қоршаған табиғат өмірі сияқты — әлем тұрмысының фактісі. Бұл фактіні ғылыми тану — табиғат өмірін зерттеу сияқты, адамзат ойының айнымас қажеттігі. Адамзат қоғамы – пайда болатын және көбейетін, бір түрден екінші түрге ауысып отыратын, соңында табиғаттың органикалық денесі сияқты өмір сүріп және өліп, сөзбен бүлініп кететін тарихи дене деп аталатын адамдар одағынан көрініс табады. Бұл одақтардың пайда болуы, өсуі және ауысуы олардың барлық жағдайлары мен өмірінің салдары, біз айтып отырған тарихи үрдіс болып табылады.

Тарихи зерттеудің екі пәні

Тарихи үрдісте — ол туралы ақпараттар тарихи ескерткіштер мен тарихи ақпарат көздері сақтаған адамзат өмірінің құбылыстары айтылады. Мұндай құбылыстар өте алуан түрлі —халықаралық қатынастар, жекелеген халықтардың ішкі және сыртқы өмірі, халықтардың ішіндегі жекелеген адамдардың қызметі т.б. Бұл құбылыстардың барлығы алдына қойған мақсатқа ұмтылған кездегі адамзаттың ұлы өмірлік күресінен қалыптасады. Өзінің сипаты мен тәсілін үнемі өзгертіп отыратын бұл күрестен тұрақты бөлініп шығатын: ол — белгілі тұрмыстық тәртіп, адамдар қатынасының, мүдделерінің, түсініктерінің, сезімдерінің, өнегеліліктерінің құрылысы. Қалыптасқан тәртіпті, адамдар тарихи драманың үздіксіз қозғалысын басқасымен ауысқанша қолданады. Барлық осы өзгерістерде тарихшыны екі негізгі бағыт қызықтырады, ол тарихи өмірдің толқынды ағынында, оның деректерінде қалай бейнеленетіні: бір жағынан, білімнің, қажеттіктің, әдеттің тұрмыстық жағдайының жақсаруы; екінші жағынан, адамдар арасындағы қоғамдық қатынастарды орнататын және жетілдіретін, адамдардың және адамдар жатақханасының қалыптасуы — тарихи зерттеудің пәні. Белгілі бір халықтың қол жеткізген дәстүрлерінің деңгейін әдетте мәдениет немесе өркениет деп атайды. Тарихи зерттеудің деңгейін анықтайтын белгілері тарихи зерттеудің ерекше саласының мазмұнын, тарихи мәдениетті немесе өркениетті құрайды. Тарихи бақылаудың басқа пәні — адамзат қоғамын құрайтын тарихи күштердің іс-әрекеті мен табиғаты —қасиеттердің көмегімен кездейсоқ және әр түрлі сипаттағы адамдар қызметі ғасырлар бойы қалыптасқан өмір сүретін қоғам. Қоғам құрылысын адамдар одағы, ұйымдары, олардың жеке ұйымдарының дамуы — бір сөзбен айтқанда адамдар жатақханасын жасаушы және бағыттаушы күштердің қасиетін және іс-әрекетін тарихи зерттеу — тарихи білімнің, қоғам туралы ғылымның ерекше саласының мақсатын құрайды. Мұны жалпы тарихи дамудан — тарихи социология деп атап бөлуге болады. Мұның тарихи өркениеттен ерекшелігі, соңғысының мазмұнын тарихи үрдістін нәтижелері, ал біріншісінің мазмұнын оған қол жеткізудің күштері мен құралдарын қадағалау, оның кинетикасы құрайды. Бұл пәндердің айырмашылығы және зерттеу тәсілдері әр түрлі.

Жалпы және жергілікті тарихтың көзқарасы

және оларға қатынасы

Жалпы және жергілікті тарихтың бұл пәнді тануға қатынасы қандай? Тарихи зерттеудің екі пәні де, зерттеу үрдісіне қарағанда, білімді жіктеуде жеңіл ерекшеленеді. Жалпы және жергілікті тарихта қоғамның жетістіктері де, құрылысы да бір мезгілде зерттеледі, қоғамның жетістігіне қарап қоғамның табиғатын және оны құрған күштердің іс-әрекеті немесе керісінше, қоғамның құрылысы арқылы қоғамның жетістігі өлшенеді. Алайда жалпы және жергілікті тарихта екі пән тепе-теңдікте болмайды, біреуінде бір пән, екіншісінде екінші пән артығырақ болады. Жалпы және жергілікті тарих көлемінде тарихшының зерттеуі үшін көлемді мәлімет алу деңгейін салыстырып, алдына әлеуметтік сипаттағы мәселелер қойған тарихшыға қатысты өзімізге есеп берейік.

Жекелеген халықтардың аз немесе көп деңгейде пайдаланатын адамдар қоғамының жетістіктері, мәдениетке және өркениетке қол жеткізуі, олардың қызметінің ғана жемісі емес, барлық мәдени халықтардың біріккен күшінің жемісі, оларға қол жеткізу барысы жергілікті өркениеттің жалпы адамдықпен байланысын ғана көрсететін бір ғана жергілікті тарихтың көлемінде ғана емес, адамзаттың жалпы мәдени жұмысы барысында жинақталады. Сендер бұл жұмыстың барысымен, адамзат қоғамының жалпы дамуының көрінісімен таңдаңдар: халықтар мен ұрпақтардың ауысуымен қоғам тәртібі өзгерді, бірақ тарихи даму өзегі үзілген жоқ, халықтар мен ұрпақтар бірінен кейін бірі дүниеге келіп, біртіндеп белгілі мәдени қор жинақтап, ол ұзақ ғасырлық қордан бөлініп, бізге дейін жетіп, біздің өміріміздің құрамына енді, біз арқылы бізден кейінгі ұрпаққа беріледі. Бұл күрделі үрдіс жалпы тарихты зерттеудің негізгі пәніне айналады; хронологиялық тәртіптің және себептер мен салдардың байланысы қоғам дамуындағы халықтардың өміріндегі бірлескен күшпен қол жеткізген табыстарын бейнелейді. Құбылысты өте үлкен көлемде қарай отырып, жалпы тарих халықтардың қол жеткізген мәдени жетістіктеріне көңіл бөледі. Жекелеген халықтың тарихы ерекше зерттелетін болса, зерттеушінің көзқарасы зерттеу пәнімен ығыстырылады. Мәдени мәні, тарихи жалғастығы мұнда өркениеттің негізгі мезеттері, адамзат дамуының сатысы ретінде қаралмай, тек түрі өзгерген қоғам үрдісіндегі жекелеген этнографиялық және хронологиялық көлемде зерттеледі. Ой адамзат қоғамының құрылысына, осы құрылысты тудыратын құбылыстың себептік байланыстарына, тарихи күштердің қасиеттері мен әрекеттеріне терең бойлап, өмірдің басқа жақтарына үлкен көңіл бөлінбейді. Жергілікті тарихты зерттеу тарихи социология үшін дайын және көлемді материал береді.

Екі көзқарас

Сонымен екі тарихты зерттеудің айырмашылығы — көзқараста және олардың салыстырмалы жағдайында. Бұл көзқарастар бірін-бірі жоққа шығармайды, керісінше, толықтырып отырады. Тек жалпы және жеке тарих ғана емес, сонымен бірге тарихи зерттеушінің таңдауы бойынша жекелеген тарихи фактілер де зерттеу нысаны болады. Мәннің ежелгі құқығында және Фюстельде Куланжанның антикалық қалалық қоғамында зерттеу пәні бірдей — рулық одақ, бірақ бұл одақ соңғысында антикалық өркениет мезеті немесе грек-рим қоғамының негізгі кездейсоқтығы ретінде қаралады. Әрине, пәнді жан-жақты тану үшін тарихи зерттеуде екі көзқарас та тиімді қолданылғаны дұрыс. Бірақ түсініктің тұтас реті тарихшыны жергілікті зерттеуде социолог болуына түрткі болады.

Жергілікті тарихта әлеуметтік көзқарастың басымдылығы

Жалпы тарих белгілі бір уақытта қалыптасқан адамзат өмірінің жиынтығынан емес, еш жерде қайталанбайтын алуан түрлі жергілікті және уақытша күш пен жағдайларының ауысуынан құралады. Тарихи сахнадағы халықтардың мұндай үздіксіз ауысуы — бұл тарихи күштер мен жағдайлардың мәңгілік өзгерісі, ол тарихи өмірді жоспарлылықтан және заңдылықтан шектейді, белгілі бір елдің басқа жерде қайталанбайтын және болжай алмайтын тарихи шығармалары мен жағдайларын зерттеудің қажеттігі неде? Біз бұл шығармалар мен жағдайлардан басқа адамдармен қарым-қатынасында және қоршаған ортамен күресте адамның ішкі табиғатының қалай ашылғанын біліп, тарихи үрдістің мазмұнын құрайтын құбылыстарды, адамның жасырын күшін қалай пайдаланғанын көріп, бір сөзбен айтқанда, жоғалған ұрпақтың көз жетпес тізбегінің ізіне түсе отырып, біз ежелгі аракулдың өсиетін орындап, өзімізді, өзіміздің ішкі қасиеттеріміз бен күшімізді тану арқылы, өзіміздің жердегі өмірімізді құруымыз керек. Бірақ тұрмыстың жердегі жағдайларына байланысты, тұтас халықтарда да және жекелеген адамдарда да адамзат табиғаты кездейсоқ және тұтас ашылмайды, ол жердің және уақыттың жағдайларына бағынады. Бұл жағдайлар бойынша тарихи үрдісте көрнекті орын алған жекелеген халықтар адамзат табиғаты күшінің белгілі бір жақтарын ерекше ашты. Көптеген әлсіз қалаларға бөлінген гректер ерекше күшпен өздерінде әдеби шығармашылық пен философиялық ойлауды дамытты, ал өздері жаулап алған әлемде ерекше әскери империя негіздеген римдіктер, оған ерекше азаматтық құқық берді. Бұл екі халықтың жасағанынан олардың тарихи бейімділігі көрінеді. Бұлардың тағдырында қатерлі нәрсе болды ма? Грекияда сұлулық пен шындық идеясы, ал Италияда шындық болды ма? — деген сұраққа тарих жоқ, деп жауап береді. Ежелгі римдіктер еліктегіш-суретшілер болды. Бірақ өздерін бағындырған тайпалармен араласқан олардың ұрпақтары, кейін ежелгі грек өнерін қайта жандандырып, Италияны бүкіл Еуропадағы көркемдік шеберханасына айналдырды, ал Германия ормандарында қалған тайпалардың руластары, ғасырлар өткенде рим құқығын ерекше жандандырды. Тайпалардың шапқыншылығынан құлаған Римнің мұрагері, варварлардың қаптауынан жаңарған Византиямен бірге Грекия, Юстиниан кодексі мен София соборынан басқа өнерде де, құқықта да ескерткіш үлгісін қалдырған жоқ. Жаңа дәуірден мысал келтіретін болсақ, XVIII ғасырдың аяғы мен XX ғасырдың басында Еуропада немістерден өткен бейбітшіл, идиллистік, философиялық халық болған жоқ. Вертер пайда болғаннан кейін жүз жыл өткен соң, Иеннің бір ұрпағы болған бұл халық бүкіл жауынгер Францияны жаулап алып, халықаралық қатынастардың күші ретінде өз құқықтарын жариялап, Еуропа құрылығының барлық халықтарын қарумен бағындырды.

Әлеуметтік зерттеудің идеалды мақсаты

Тарихи үрдістің құпиясы елдер мен халықтарда емес, олардың ішкі ерекшеліктерінде, оның ішкі және сыртқы жағдайлары дамуының сәтті және сәтсіз сәйкессіздіктерінде болып табылады. Бұл сәйкестіктер тарихи социологияның негізгі пәні. Жергілікті ерекшелігі, оны ғылыми қызығушылықтан айырмайды — олардың ықпалына түскен қоғам арқылы, олар адамзаттың сыртқы және 5-389 т.б. қасиеттерін тудырып, оның табиғатын әр жағынан ашып көрсетті. Барлық тарихтағы ыдыраған қоғамдар — дамудың әр түрлі жағдайларының әр түрлі жердегі сәйкестігі. Біз мұндай сәйкестікті көп зерттеген сайын, бұл жағдайлардың қасиеттері мен іс әрекеттерін толығырақ білеміз. Осы жолмен капиталдың еңбек өнімділігін арттырмай, бостандығынан айыратындығы жөніндегі жалпы ережені түсінуге болар. Жергілікті тарихты зерттей отырып, біз адам қоғамының құрамымен, оның құраушы элементтердің құрамымен танысамыз. Адам қоғамының құрылысы жөніндегі ғылымнан — оның жалпы әлеуметтік бөлігі — адамзат қоғамы құрылысы жөніндегі жалпы заңдары — ғылымы қалыптасады.

Жергілікті тарихты зерттеген кезде мәдени-тарихи және әлеуметтік көзқарастардың арақатынасы қандай жағдайда болу керектігін анықтағаннан кейін біз адамзат қоғамының даму жағдайлары, бұл жағдайлардың арақатынасы жөніндегі мәселені жақын зерттеуге көшеміз.

Қоғамның негізгі күштері

Тарихи үрдіс, біздің анықтағанымыздай, жекелеген адамдарды қоғамдық одақтарға түйістіретін бірнеше күштердің біріккен жұмысынан құралады. Тәжірибелік немесе бақылаулық таным саласында біз адамдардың бірігіп өмір сүруін тудыратын және қозғалысқа келтіретін екі негізгі алғашқы күшті көреміз: ол — адам рухы және сыртқы табиғат. Бірақ тарих адамзат рухының жеке қызметіне бақылау жасамайды, ол — метафизиканың саласы. Адам өз-өзінен тарихи зерттеу пәні емес. Тарихи зерттеу пәні — адамдардың бірге өмір сүруі. Адамдардың бірігіп өмір сүруінің, адамзат рухының нақты түрлері мен нысандарына тарихи бақылау жасауға болады, бұл жеке адам және адамзат қоғамы мен қоғамда адамдардың бірігіп өмір сүруінің тарихи күшті фактісі ретінде бірге өмір сүрген кездегі адамдардың бір-біріне ықпалы қоғам құрылысында ерекше қасиетті, өзінің табиғаты, өзінің қызмет ету саласы бар ерекше кездейсоқтықты құрайды. Қоғам адамдардан құралады, бірақ қоғамды құрайтын адамдардың бір қасиеті ерекше көрінсе, кейбір қасиеттері жасырын ашылмай қалады, жеке күштерін қосу арқылы әрбір жеке қызметкердің күші жетпейтін әрекеттерді іске асырады. Адамдар қатынасында еліктеу, көре алмау, бәсекелестік қандай маңызды рол атқаратыны белгілі, бірақ қоғамның бұл қуатты серпілістері біздің жақын адамдармен қарым-қатынасымызда әрекет етіп, бізге қоғам арқылы таңылады. Тура осылай сыртқы табиғат барлық адамзатқа бірдей әсер етпейді. Оның әрекеті көптеген географиялық өзгерістерге тәуелді. Жер шарында орналасуына қарай, адамдардың әр түрлі бөлігіне ол жарықтың, жылудың, судың, аурудың, дарын мен қасіреттің әр түрлі көлемін жібереді, ал адамдардың жергілікті ерекшеліктері бұл әр түрліліктерге байланысты. Бұл жерде, жергілікті физикалық ықпалға байланысты емес белгілі антропологиялық қара, қоңыр нәсілдер туралы айтылып отырған жоқ, тек қоршаған табиғаттың ықпалымен адамдардың ұжымында қалыптасатын тұрмыстық жағдайлар мен рухани ерекшеліктер жөнінде айтылып отыр. Біз мұны халықтың қызуқандылығы деп атаймыз. Ол сыртқы тарихи өмірде белгілі адамдар қоғамы өмір сүретін, тұрмысқа және адамдардың рухына ықпал ететін елдің табиғаты ретінде көрінеді.

Оның элементтері

Жеке адам, адамдар қоғамы және елдің табиғаты — адамдар қоғамын құрайтын негізгі тарихи күш. Осылардың әрқайсысы қоғам құрамына өз элементтерінің қорын немесе байланысын енгізеді, осылар арқылы олардың қызметі көрінеді. Қоғам элементтері — бұл біздің табиғаттың физикалық және рухани қасиеті мен қажеттігі, немесе осы қасиеттер мен қажеттіліктерден ішкі табиғат т.б. адамдардың қатысуымен туындайтын қарым-қатынастар. Бұл элементтердің біреуі арқылы басқалары болуы мүмкін. Адамдардың негізгі қасиеті мен қажеттігіне қарай бұл элементтерді: физиологиялық — жынысы, жасы, туыстық қарым-қатынасы; экономикалық — еңбек, капитал, несие, құқықтық; саяси – үкімет, заң, құқық, міндеткерлік; рухани — дін, ғылым, өнер, өнегелік сезім, деп бөлуге болады.

Әлеуметтік тарихи үрдістің сызбасы

Қоғам өз элементтерінен құралып және қарым-қатынас пен сабақтастық қарым-қатынас мүмкін болу үшін, олардың арасында ортақ бір нәрсе болуы керек. Мұндай ортақтық екі жағдайда: бірінші, адамдар бір-бірін түсінген және екінші, бір-бірін қажетсініп, қажеттігін түсінген жағдайда мүмкін. Бұл жағдайлар екі жалпы қабілетпен: танымның жалпы қажеттігіне қарай, ойлаудың біркелкі заңымен және қажеттілікті қанағаттандыруға бағытталған әрекетке шақыратын еріктен құралады. Осылай адамдар арасындағы қарым-қатынас, әрекетті қабылдау және хабарлау мүмкіндігі қалыптасады. Осындай әрекеттермен ауысуда еркі мен жігері жоғары жекелеген адамдар жалпы істерді жүргізуге қабілетті болып, қоғаммен түйіседі. Жалпы ұғым мен мақсатсыз, барлығына ортақ сенімсіз және ұмтылыссыз адамдар берік қоғам құра алмайды, мұндай байланыстар көбейген сайын, қоғам да берік болады. Уақыт өте келе тұрақталып және нығайған бұл байланысты өнегелік пен дәстүрге айналдырады. Осы жағдайға байланысты тек жекелеген адамдар арасындағы қарым-қатынас қана емес, ауысып отыратын ұрпақтар арасындағы қарым-қатынас та мүмкін, бұл ұрпақтар арасындағы тарихи сабақтастық болып табылады. Ол бір ұрпақтың материалдық және рухани табыстары кейінгілерге берілуінен тұрады. Берілу құралы — тәрбие мен жалғастық. Уақыт бұл мұраны жаңа өнегелік байланыспен, тарихи тартумен бекітеді, ол ұрпақтан-ұрпаққа беріліп, әкелер мен аталардың өсиетін келесі ұрпаққа жеткізеді. Сөйтіп, жекелеген адамдардан тұрақты одақтар, күрделі тарихи типтер құралады. Ұрпақтардың берілу байланысынан одақтар тізбегі пайда болып, бұл одақтардың құрамына екінші білімнің жаңа элементтері кіруінен күрделеніп отырады. Тұқымдық байланыстың физиологиялық негізінен алғашқы отбасы құрылды. Бір туыстық байланыстан шыққан отбастар руды құрады, басқа қандас одақтарға діни және құқықтық элементтер: ру басын құрметтеу, ақсақалдар беделі, жалпы мүлік, өзін-өзі қорғау кірді. Руластар санының өсуі тайпаның пайда болуына алып келді, олардың тұқымдастық байланысы тілдерінің бірдейлігінде, аңыздары мен дәстүрлерінің бірдейлігінде болды. Этнографиялық қосылыстарға өнегелік, рухани бірлікті мойындау, ортақ өмірмен тәрбиелеу және қызметтер жиынтығы, тарихи тағдырлар мен мүдделердің ортақтығы қосылған кезде халық қалыптасты. Халықтың ұлттық бірлік сезімі саяси байланыстарда, жоғары билік пен заңда көрініс тапқан кезде мемлекет құрылды. Мемлекетте халық тек саяси ғана емес, ұлттық сипаттағы және өзінің әлемдік мәнін түсінетін тарихи тұлға болып табылады.

Қоғамның кейінгі өсуін көрсететін негізгі түрлері осындай. Қандас тығыз байланыстағы бір отбасынан басталған үрдіс күрделі мемлекеттік одақпен аяқталады. Мұнда әрбір алдындағы одақ, одан жақсы дамыған кейінгісіне беріліп отырды. Жоғары сатылы мемлекетте бұл одақтар араласып: отбасы қоғамдық ұйымының негізгі ағзасына айналды, тайпалар мен халықтар не құрамдық бөлініске жатқызылды, не өнегелік байланысы мен ортақ тарихи естеліктері бар қарапайым этнографиялық топтарға жатқызылды. Қандас туыстық одақтан қалыптасқан мемлекеттің қоғамдық құрамы әр түрлі жекелей материалдық және рухани мүдделер бойынша іштей бөлінген қайтарма үрдісіне ұшырады. Сөйтіп азаматтық қоғамның құрамына кіретін әр түрлі жекеше одақтар пайда болды.

Әр түрлі әлеуметтік сәйкестіктің ғылыми мүддесі

Мен сендерге әлеуметтік-тарихи үрдістің бұл белгілі жалпы сызбасын, оны жергілікті зерттеуде қандай құбылыстар байқалатынын көрсету үшін естеріңе салдым. Адамзат қоғамы құратын сансыз әр түрлі одақтар, қоғамның негізгі элементтері әр жерде, әр уақытта әр түрлі өтуінен пайда болды. Бұл сәйкестіктердің әр түрлілігі құрамдас бөліктерінің санымен емес, адамдар одағының күрделілігімен, біреуінің екіншісінен артықшылығымен ерекшеленеді. Бұл әр түрліліктің түпкі себебі тарихи күштердің қарым-қатынасының есепсіз өзгеруінде болып табылады. Бір рулық одақтарда бір элементтер әр түрлі әсер етеді, адамзат қоғамында отбасынан берік, біржақты ештеме жоқ сияқты. Бірақ христиандық және пұттық отбастары арасында қандай айырмашылықтар бар. Алғашқы пұттық отбасы құрамына байқалмайтын элементтердің кіруі одақтың сипатын өзгертті. Егер біз бір елде әр түрлі уақытта капитал біресе еңбекті қанап, біресе оның еркін қызметін дамытуға көмектесіп, өнімділігін арттырғанын, біресе құрмет көзі, байлықты құрметтеу көзі болып, біресе кедейлер тарапынан жек көрушілік құралы болғанын байқайтын болсақ, біз қоғамның әлеуметтік құрамы мен өнегелік көңіл-күйі ол елде терең өзгеріске ұшыраған, деп қорытынды жасай аламыз. Бір адамның өзі мүдделердің әр түрлілігінен әр түрлі одақтар құрып, ғалымдар, көркемдік жетекшілер немесе қайырымдылық қоғамдары арасында әр түрлі әрекет жасайды. Тағы бір мысал. Еңбек — өнегелік парыз және өнегелік тәртіптің негізі. Еңбектен еңбектің айырмашылығы бар. Еріксіз крепостниктік еңбек халықтың өнегелік және шаруашылық тұрғысында ерікті еңбек сияқты әрекет етпейді, ол адамның қуатын әлсіретіп, өнегелікті бұзып, адамдарды қалжыратады. Шаруаларды басыбайлықтан босатудың алдындағы он жылда, біз басыбайлы халықтың табиғи өсімі тоқтап, ауылдық Ресей тұрғындарының тұтас жартысы өше бастады, сондықтан басыбайлық құқықты жою әділдік мәселесіне емес, стихиялық қажеттілікке айналды.

Келтірілген мысалдардан біз, әр түрлі сәйкестіктегі қоғам құрамында оның құрамдас элементтері арасында біркелкі қарым-қатынас орнамайтынын, ара қатынастардың өзгеруіне байланысты бұл элементтер әр түрлі қасиетке ие болып әр түрлі әсер ететіндігін көреміз.

Жергілікті тарихты зерттеудің ортақ ғылыми мақсаты

Тарихи құбылыстардан қандай мәселелерді іздеу керектігін біле отырып, белгілі халықтың жалпы адамзат тарихын зерттеуге қатысының ғылыми мәнін анықтауға болады. Бұл мән екі түрлі болуы мүмкін. Ол, бір жағынан, халықтың даму қуатымен, осыған байланысты оның басқа халықтарға ықпал ету деңгейімен және адамзаттың жалпы дамуына ықпалымен анықталатын болса, екінші жағынан, белгілі халықтың жеке тарихы оның мәдени мәніне қатыссыз өзіндік ерекшелігімен маңызды. Мұнда зерттеушіге тарихи өмірдің механикасын ашу мүмкіндігі туады және онда тарихи күштер сирек қайталанатын әрекетте көрінеді. Бұл жағынан белгілі бір халықтың тарихының ғылыми мүддесі жергілікті сәйкестік санымен және қоғам элементтерінің ашылған қасиетімен анықталады.

Ресей тарихының әлеуметтік зерттеу үшін ыңғайлылығы

Ресей тарихының жекелеген әлеуметтік зерттеу үшін кейбір әдістемелік ыңғайлылығы бар. Бұл ыңғайлылықтар: 1) тарихи күштердің жұмысын анық байқауға көмектесетін ондағы билік етуші үрдістердің салыстырмалы қарапайымдылығы; 2) біздің тарихтағы халық өмірі жағдайларының өзіндік сәйкестігі. Біздің тарихи өміріміз құрылысының салыстырмалы қарапайымдылығы оның құрылымының ерекшелігіне бөгет болған жоқ. Мұнда басқа еуропалық қоғамдағы сияқты тарихи күштер мен элементтердің әрекетін байқаймыз, бірақ бізде бұл күштер біркелкі қысыммен қимылдамайды да, басқа елдерде жоқ қасиеттер пайда болады. Осының нәтижесінде қоғам өзіндік құрам мен сипат алып, халық өмірі қозғалысының ерекше жылдамдығына ие болып, ерекше жағдайларға тап болады. Бірнеше мысал келтірейік. Барлық елдерде өзен жүйесі саудаға бағыт берді, топырақтың ерекшелігіне байланысты өнеркәсіптің сипаты анықталды. Біздің тарихымыздың бірінші ғасырында, орыс тұрғындарының негізгі бөлігі орта Днепрдің қара топырақты облыстарына қоныстанған кезде оңтүстік Рустің маңызды өзендері орыс саудасын Қара теңіз, Азов және Волга-Каспий рыноктарына бағыттады. Бұл кезде бал, балауыз, терілерге — орман өнімдеріне сұраныс болды. Бұл ішкі сауданы орыс славяндарының халық шаруашылығында билік етуші күшке айналдырып, ағаш кәсібінің, аңшылықтың, ормандағы ара шаруашылығының дамуына ықпал етті. Кейін орыс сауда жолы басып өтетін жерлердегі сахара тұрғындарының қысымымен орыс халқының негізгі бөлігі Волганың жоғары ағысына жылжыды. Теңізге жақын рыноктан алыстау ішкі өндірісті әлсіретіп, орман шаруашылығын қысқартып, бұл егін өндірісінің халық шаруашылығының негізі болуына алып келді. Русь Днепр жағалауының қара топырағында орман байлығына билік етіп, сата бастады, ал жоғары Волганың сазды топырағында орманды өртеп, жер жырта бастады. Халықтың елде орналасуына ықпал еткен сыртқы халықтық қатынастар, ішкі географиялық ерекшеліктермен тұтасып кеткені сонша — халық еңбегі бір жағдайларға бағына отырып, басқасына сәйкес келмейтін бағыт алды. 1699 ж. Ұлы Петр орыс саудагерлерін, басқа мемлекеттердегі сияқты, өз капиталдарын салу арқылы сауда жасауды бұйырды. Жұмыс сенімнің жоқтығынан өте баяу жүрді. Бірақ Русь сауда серіктестігінің өз түрін жасады, онда капиталдар емес, туыстық негіздегі адамдар бірікті. Аға басқарушының көмегімен бөлінбейтін туыстар, қожайынның бағынышты агенті ретінде сауда ісін жүргізді. Бұл саудагер қожайын мен оның ағалары, інілерінен құралған сауда үйі болып табылды.

Кооперацияның бұл түрі ұжымдық қызмет қажеттігін қанағаттандыру құралын туыстық негізден іздегенін көрсетеді.

Осылай, біздің өткенімізден тарихшы саясаттанушылар адамзат қоғамының жан-жақтылық икемділігін көрсететін көптеген құбылыстарды, оның қажет жағдайға пайдалану қабілеттілігін және бұл құралдарды қажеттілікке қарай жұмылдыруды кездестіреді. Біз ежелгі Русьтің туыстық одақтан экономикалық қажеттіліктің ықпалымен сауда үйін ашу идеясының пайда болғанын көрдік.

Қазір өнегелік реттегі идеяның жергілікті жағдайлардың ықпалынан халықтың шаруашылық қажеттігін қанағаттандыратын құралға айналғанын көреміз. Христиандықпен бірге Руське Шығыстан христиандықты құтқарудың таза жолы ретінде әлемнен оқшаулау идеясы келді. Бұл ойдың орыс қоғамында әбден қалыптасқаны сонша, 100 жыл өткеннен кейін киевтік Печор монастыры инок ағымының жоғары үлгісін көрсетті. Үш, төрт ғасыр өткеннен кейін осы ой кейбір оқшауланушыларды солтүстік Волганың арғы бетіндегі қалың орманына әкелді. Уақыт өте келе оқшауланудың алғашқы идеясын жергілікті қажеттіліктерге байланысты өз мүдделерімен күрделендірді, кейін ормандарда оқшау пайда болған монастырьлар діни орындарының бөлігіне айналды, мұны жақын тұратын қарт адамдар паналады, жер иелері мен өнеркәсіптік қауымдастық оны тірек орын ретінде шаруаны отарлау қозғалысының қоныс аудару бекеттерінің бөлігіне айналдырды.

Қорытынды

Сонымен, құрылыстың салыстырмалы қарапайымдылығына қарамастан, біздің қоғам жергілікті жағдайлардың ықпалымен және халық өмірінің қажеттілігіне сәйкес өзіндік ерекшелікпен құрылды. Бұл жағдайды қарастыра отырып, Батыс Еуропадағы өте ерте кездегі салыстырмалы әрекеттерді пайдалану арқылы, қоғамдық құбылыстарды зерттеуді жеңілдететін біздің тарихымыздың ерекшелігінің алғашқы көзін табамыз. Барлық арийліктерге ортақ алғашқы қауымдық мәдениет қоры халықтар қоныстануы кезеңінде анағұрлым көбейді, шығыс славяндар Ресей аумағындағы алғашқы қадамдарынан-ақ географиялық және халықтық жағдайдың ортасына тап болды. Бұл тарихи кезең Батыс Еуропа бастаған арийлік руластармен, гер тайпаларының тап болған жағдайларына ұқсайды. Онда кезбе гер тайпалары өзінің орманда өмір сүрген әдетімен қирағандардың ортасында отырды. Шығыс славяндар керісінше, өздерін шексіз жазықтықта жиі қоныстануға бөгет жасаған өзендерде, шаруашылық жүргізуге бөгет болған өздерінің орман мен батпақтарында, шығу тегі және даму ерекшелігі жағынан ерекшеленетін өзгеше көршілердің қасында сезінді. Бұл көршілерден ештеме үйренген жоқ, олармен үнемі күресуге тура келді, бұлар өздерінің артында қорған түріндегі сансыз көп бейіттер қалдырды. Русь славяндарының осындай алғашқы өмір жағдайлары олардың баяу дамуына және қоғамдық құрылымының қарапайымдылығына ықпал етті.

Осы біздің тарихымыздың бастапқы мезетін жақсылап еске сақтап алайық. Ол бізге ең бастапқы жолды бағдарлауға көмектеседі.

Отарлау негізгі факт ретінде

Біздің дәуіріміздің басында шығыс еуропалық кең жазықта пайда болған орыс мемлекеті, кейінірек орыс халқы атанған славяндардың шығыс бұтағы әуелде Карпат тауларының оңтүстік-батыс жазығына қоныстанды. Ғасырлар бойы бұл жазықтыққа толық қоныстануға славян халқы жеткіліксіз болды. Өзінің тарихи және географиялық жағдайлары жағынан ол жазықтыққа халық санының өсуі арқылы тараған жоқ, бір жерден екінші жерге көшіп қоныстану арқылы тарады. Әрбір осылай көшкен сайын олар жаңа қоныстанған өлкенің физикалық ерекшеліктеріне және жаңа жердегі ішкі қарым-қатынастарының ықпалымен өзгеріске ұшырап отырды. Бұл жергілікті ерекшеліктер мен қарым-қатынастар бұлардың бағытынан, мінезінен хабар береді. Ресей тарихы — отарлау тарихы. Ол өзінің жер көлемін отарлау арқылы кеңейтіп отырды. Біресе төмендеп, біресе жоғарылап, бұл ғасырлық қозғалыс біздің күнімізге дейін жалғасуда. Ол басыбайлылық құқық жойылып, халық қара топырақты орталық губерниядан сыртқа жылжыған кезеңде күшейді. Осы тұста халық Новоресейге, Кавказға, Волганың арғы жағына, Каспий теңізінің, Оралдың арғы жағына, Сібірге, Тынық мұхитының жағалауына дейін қоныстанды. XIX ғасырдың екінші жартысында Түркістанда орыс отарлауы басталған кезде, оған 200 мың орыс көшірілді, оның 100 мыңға жуығы 150 деревняны құрады. Бұдан кейін Сібірге қоныстану қатты қарқын алды. 1880 жылға дейін Сібірге ресми қоныстану 2 мыңнан аспаса, өткен ғасырдың соңғы 10 жылында 50 мыңға, ал 1896 ж. Сібір темір жолының салынуына байланысты 200 мыңға жетсе, 1907 жылдан 1909 жылға дейінгі екі жыл ішінде Сібірге 2 миллиондай адам қоныстанды.

Орыс тарихының кезеңдері отарлаудың негізгі мезеті ретінде

Сөйтіп, халықтың қоныстануы мен елді отарлау барлық фактілермен байланысатын елдің тарихының негізгі фактісі болды. Әзірге оның шығу себебіне тоқталмай-ақ фактінің өзіне тоқталайық. Бұл факті орыс халқының заман ағысын өзгертіп, өзінің өзгерісімен қоғам құрылысының түрін алмастырып отырды. Мен біздің тарихты байқалған халық қозғалысына байланысты кезеңдерге бөлем. Біздің тарихтың кезеңдері — біздің халықтың табиғи өсім арқылы және басқа халықтарды қосып алу арқылы кең жазық далаға толық қоныстану кезеңі. Мен бұл кезеңдердің әрқайсысын билік етуші негізгі саяси және экономикалық факторлар арқылы атап көрсетіп бере отырып, орыс халқының сол кезеңдегі тарихты жасаған бөлігінің жинақталған облыстарын көрсетіп беремін.

Жуық мөлшермен біздің заманымыздың VIII ғасырында біз кең даладағы халқымыздың біртіндеп өсуін, сыртқы жағдай мен оның өмірінің ішкі құрылымын сеніммен бақылай аламыз. Сонымен, VIII ғасырдан XIII ғасырға дейін орыс халқының негізгі бөлігі Орта және жоғары Днепрде, оның ағыстарында — Ловать-Волховқа дейінгі жерде шоғырланды. Осы кезде Русь жекелеген облыстарға бөлінді. Олардың әрқайсысының саяси және шаруашылық орталығы үлкен сауда қалалары болды. Билік етуші саяси факті — қалалардың басшылығымен жердің саяси бөлшектенуі. Экономикалық өмірінің билік етуші фактісі — орман кәсібі, аңшылық және ормандағы бал өнімдері мен ішкі сауда болды. Бұл Русь Днепрлік, қалалық, саудалық жіктерге бөлінді.

XIII ғасырдан ХV ғасырдың ортасына дейін орыс халқының негізгі бөлігі жоғарғы Волгада, оның ағыстарында қоныстанды. Бұл жердің тұрғындары саяси жағынан қалалық облыстарға емес, князьдік уделдерге бөлінді. Удел — саяси тұрмыстың басқа фактісі. Бұл кезеңнің билік етуші саяси фактісі — жоғарғы Волга Русінің, князьдердің қол астына уделдік бөлінуі. Экономикалық өмірінің билік етуші фактісі — ерікті шаруа еңбегін қанау арқылы ауыл шаруашылығымен, егіншілікпен айналысу. Бұл жоғарғы Волгалық Русь уделдік-князьдік, ерікті-ауыл шаруашылық деңгейде болды.

ХV ғасырдың жартысынан XVII ғасырдың екінші он жылдығына дейін халықтың негізгі бөлігі жоғарғы Волгадан дондық және орта поволжьялық қара топырақты жердің оңтүстігіне және шығысына ағылып, елдің ерекше бұтағы — Ұлы орыс халқын құрады. Ол кейіннен қосылған халықпен бірге Жоғарғы Повольженің сыртына дейін кеңейді. Ұлы орыс тайпасы Мәскеу князьдігінің қол астына тұңғыш рет бір саяси тұтас таққа бірікті. Мәскеу князі өз мемлекетін бұрынғы уделдік князьдер мен уделдік боярлардан құралған боярлық аристократияның көмегімен басқарды. Сөйтіп, бұл кезеңнің билік етуші саяси фактісі — Ұлы Русьтің саяси бірігуі. Экономикалық өмірінің билік етуші фактісі ескі жоғары волгалық сазды топырақты ауыл шаруашылық және жаңа қоныстанған орта волгалық, сондай-ақ дондық қара топырақты жерлерді ерікті шаруа еңбегі арқылы өңдеуден өткізу болды, бірақ бұл ерікті шаруалардың еркіндігі жерге ие феодалдардың сыртқы қорғанысқа пайдаланылатын әскери таптың билігімен ығыстырыла бастады. Бұл Ұлы Мәскеулік патшалық-боярлық, әскери шаруашылықтық Русь болды.

XVII ғасырдың басынан XIX ғасырдың жартысына дейін орыс халқы Балтық, Ақ және Қара теңіздерге, Кавказ тауларына, Каспий және Оралға дейінгі бүкіл жазықтыққа таралып, Кавказ, Орал, Каспийдің оңтүстік және шығыс бөлігінен асып кетті. Саяси жағынан орыс халқы бір биліктің қол астына жинақталды, Ұлы Руське кіші Ресей, Беларусь және Новоресей қосылып, Жалпы Русь империясын құрды. Бірақ бұл жинақталған жалпыресейлік билік енді боярлық аристократияның көмегімен емес, өткен кезеңде әскери-қызмет табының негізінде құрылған дворяндардың көмегімен әрекет етті. Бұл Русь жерін саяси біріктіру, осы кезеңнің билік етуші фактісі болып табылады. Экономикалық өмірдің негізгі фактісі басыбайлылық ауыл шаруашылық еңбек болып қалды, кейін бұған өнеркәсіп, фабрика және зауыт қосылды. Бұл кезең бүкілресейлік, императорлық-дворяндық кезең болды. Мұнда басыбайлылық ауыл шаруашылық және фабрика-зауыттық шаруашылық дамыды.

Біздің тарихтың бастан өткен кезеңі осындай. Мұнда қоғамдық құрылыстың тарихи қалыптасқан ауысуы көрініс тапты. Орыс халқының әр уақыттағы шоғырлануын жазықтық облыстармен көрсете отырып, осы кезеңдердің ретін тағы келтірейік: 1) днепрлік; 2) жоғары волгалық; 3) ұлы орыстық; 4) бүкілрусьтік.

Фактілер мен идеялар

Мен идеядан азат қоғамды білмеймін. Қоғамның өзі — идея, өйткені қоғам адамдар оны мойындағаннан кейін ғана өмір сүре бастайды. Идеялар тарихи үрдіске қатыспайды деп ойлау мен үшін қиын. Нақ идеяның тарихи әрекеттілігі мәселесінен біз бір-бірімізді түсінбейміз бе деп қорқамын, сондықтан да мен бұл жөніндегі көзқарасымды алдын ала айтуға міндеттімін.

Бәрінен бұрын саяси және экономикалық фактілер идеядан өзінің шығу тегі мен түрі немесе пайда болу әдістерімен ерекшеленеді. Бұл фактілер қоғамдық мүдде мен қарым-қатынастың мәні, олардың пайда болу көзі — қоғамдағы адамдардың күш салу қызметінің жиынтығы. Олар жеке фактілерде емес, ұжымдық сипаттағы құқықтық актілерде, әртүрлі мекемелердің қызметінде, заңдық келісімдерде, өнеркәсіп мекемелерінде — үкіметтік, азаматтық, шаруашылық айналымдарда көрініс табады. Идеялар — жеке ойлар мен ар-ұяттың жеке қызметінің жеке шығармашылық жемісі ретінде өзінің алғашқы таза күйінде олар ғылым мен әдебиет ескерткіштерінде, суретшінің шеберханасынан шыққан шығармаларда немесе жақын адам үшін жасалған жеке қызметте көрініс табады. Сонымен, тәртіптің құбылыстарында біз тарихи күш — адам мен қоғамның әртүрлі қызметін байқаймыз.

Олардың арақатынастары

Бұл екі күш жеке адам мен қоғам арасындағы, жеке ой мен ұжымдық сана арасындағы үнемі қызмет пен ықпалдардың ауысуы болып табылады. Қоғамдық тәртіп жеке пайымдау мен сипатты тәрбиелеп, жеке көз жеткізудің өнегелік ереже мен сезімдердің, эстетикалық қозудың көзі ретінде қызмет етеді.

Идеялардың тарихи фактідегі даму жағдайлары

Сөйтіп, қоғамдық қарым-қатынастан идеялар кейінге қалдырылады, ал идеялар қоғамдық қарым-қатынастарда өңделеді. Бірақ тарихи зерттеуде оларды араластыруға болмайды, өйткені олар әртүрлі тәртіптегі құбылыстар. Тарих, жеке адаммен емес, адамдармен істес болып, адамдардың қарым-қатынасын қарастырып, жеке адамның қызметін басқаша зерттеуді басқа ғылымдарға береді. Жеке идея қоғамдық идеяға айналған кезде, ол тарихи фактіге айналады: бұл идея жеке өмір сүруін тоқтатып, ол жалпы, міндетті ережеге айналады. Жеке идея мұндай міндетті ережеге айналу үшін бұл әрекетті қолдайтын көптеген құралдар қажет, — ол қоғамдық көзқарас, заң талаптары. Идея табиғат күші арқылы тарихи үрдіске айналады. Найзағай пайда болғаннан кейін сан ғасыр өткен соң, адамдар электрлік ұшқынды ұстап, оған снаряд ойлап тауып, оның қуатын көшелер мен ғимараттарды жарықтандыруға, хаттарды жіберуге және ауыр затты тасуға пайдаланып, оны мәдени құралға айналдырды. Идеялар мәдени-тарихи факторға айналу үшін осындай өңдеуден өтуді қажет етеді. Өз уақытында өңдеуден өтпегендіктен және ұйымдастырудың жоқтығынан, жекелеген адамдарда пайда болған қаншама жақсы идеялар адамның пайдасына аспай жоғалуда. Мұндай өңделмеген шикі идеялар тарихтан емес, өмірбаяннан немесе философиядан орын алады.

Енді мен сіздерді курс бағдарламасына қайта оралуға шақырамын. Саяси және экономикалық фактілерді зерттей отырып, біз әрқайсысының негізінен қандайда бір идея табамыз. Сонымен, өмірдің өзі тарихи зерттеуге көмектесіп, идеяны іс жүзінде талдап береді.

Мен тарихи үрдістегі идеяның мәнін кемітуге тырысып отырған жоқпын. Мен тек идеяның барлығы бірдей өмірге ене бермейтіндігін ескертемін. Бастапқы кезде идея поэтикалық идеал, ғылыми жаңалық болып қана қалады, ол оны заңға, не дағдыға айналдыратын халықтың күшіне немесе капиталдың тәжірибелік билігіне ие болғаннан кейін ғана идея орындауға міндетті ережеге айналады.

Саяси және экономикалық фактілердің әдістемелік маңызы

Курсты түсіндіру жоспарынан кейбір әдістемелік қорытындылар келтірейік. Тарихи зерттеудің негізін саяси және экономикалық үрдістер құрайды деп ойлау арқылы, мен тарихи өмір тек осы үрдістерден тұрады деп айтқым келмейді. Белгілі бір қоғам өмірінің саяси және шаруашылық жақтарын зерттеуге кірісе отырып, біз жеке адамның ісі болудан шығып, жалпы барлық қоғамның игілігіне айналған ойлар мен өнегеліктерге кіреміз. Сондықтан да белгілі бір уақыттың экономикалық және саяси тәртібін оның ойы мен өнегелік өмірінің көрсеткіші деп тануға болады. Кей кездегі билік етуші таптың күшпен таңылған идеялары өміршең болмай кейіннен ұмытылып қалады. Мысалы, бізде XVIII ғасырда басыбайлылық құқықтың әділсіздігіне көп шағымданды, бірақ бұл шағымдарға ұзақ уақыт ешкім онша мән берген жоқ. Бірақ кейін басыбайлы ортаның сендіруімен, бұл шағымдар азаттық ісінің барысына қандай да бір жоғары жақтың тәртібіне қарағанда күштірек әсер етті.

Екі тәртіптің де фактілері және олардың қарым-қатынастары

Тарихи зерттеуге не беретінін көру үшін саяси және экономикалық фактілердің мәніне үңілейік. Саяси және экономикалық өмір тек біздің табиғаттың бұлжымас түйсіктері билік ететін адамдар өмірінің ерекше саласын құрамайды. Біріншіден, саяси және экономикалық өмір, бұл — мәні жағынан өзара сабақтас өмірдің әр түрлі салалары. Бұлардың арасында бір-біріне қарама-қарсы бастамалар бар: саяси салада — жалпы игілік, экономикалық салада — жеке материалдық мүдде билік етеді, бірінші бастама үнемі құрбандықтарды талап етеді, басқасы — тоймас өзімшілдікті сіңірген. Екіншіден, екі бастама да өз қызметіне қоғамда бар рухани құралдарды тартады. Адамдар қоғамы бір-бірімен мәңгі күресте болатын бастамалардың қарым-қатынасынан құралады. Мұндай қарым-қатынас жеке мүдденің ішінде оның өзімшілдігін ауыздықтайтын элементтердің болуынан мүмкін болып отыр. Билік пен бағынуға негізделген мемлекеттік тәртіптен айырмашылығы: экономикалық өмір — жеке еркіндік пен жеке бастаманың саласы. Экономикалық қызметті бағыттаушы бұл күштер рухани қызмет пен ойды құрайды. Жеке материалдық мүдде қуаты жеке сыртқы, ішкі, ой және өнегелік бостандықты қамтамасыз етуге ұмтылумен қозып, соңғысы өз дамуының жоғары сатысында жалпы мүдделер санасында және қоғам игілігіне қызмет етуге бағытталған өнегелік парыз сезімінде көрініс табады. Осы өнегелік негізде үнемі күрестегі бастамалар арасындағы келісім орнап, ол дамушы қоғамдық сана ретінде жеке мүддені жеңдіріп, барлық мүддені жалпы игілікке қызмет етуге бағыттайды. Саяси және экономикалық бастамалардың тепе-теңдігімен коғамның деңгейі өлшенеді, олардың арасындағы қарым-қатынас қоғамдық сана мен өнегелік парыз сезімінің даму деңгейімен анықталады. Бірақ қоғамның мұндай рухани элементтер күшінің көрсеткішін қандай жолмен және қандай белгілеріне қарап анықтауға болады? Біріншіден, саяси өмірдің оқиғалар барысындағы экономикалық өмір құбылыстарының байланысымен, екіншіден, құқық саласында, басқару ісінде және сотта, бұл оқиғалар мен құбылыстарға бақылау жасау арқылы тексеріледі. Ежелгі Русьте шіркеу тарапынан болған өнегелік ықпал құл иеленушіліктің күшеюіне қарсы әсер етіп, үкімет тарапынан қолдау тапты. Шіркеу мен мемлекеттің жеке мүддемен күресі, жағдайға байланысты ауыспалы жетістікпен жүріп отырды. Бұл құбылмалы қозғалыстар құқық және шаруашылық құжаттарында көрініс тауып адамгершілік идеяларының әсер ету күшін өлшеуге, осы арқылы сол кезеңдегі қоғамның өнегелік деңгейін өлшеуге көмектеседі. Осылай қоғамның өнегелік жағдайын біздің субъективтік көзқарасымызбен емес, әр түрлі мүдделердің іс жүзіндегі ара-қатынасының деңгейі, қоғамдағы элементтердің іс жүзіндегі ара қатынасы арқылы анықтауға мүмкіндік аламыз.

Тарихи зерттеу үшін олардың маңызы

Мен саяси және экономикалық фактілер олардың тарихи үрдістегі маңызына қарай емес, тек тарихи зерттелу арқылы курс негізіне кіреді деп ойлаймын. Мұның маңызы таза әдістемелік. Ой еңбегі және өнегелік ерлік қай кезде де қоғамның құрушылары, адам дамуының ең күшті қозғаушы күші болып қала береді. Олар адамның шынайы қажеттілігіне жауап беретін өмір сүру тәртібінің анағұрлым мықты негізін қалайды. Тарихи өмірдің жағдайына қарай бұл күштер ылғи да біркелкі әрекет етпейді, жалпы тарихи үрдіске олар тұрмыс тәртібіне ықпал ететін өз әрекеті арқылы кіреді және сол әрекеті арқылы зерттеледі. Зерттеу тәртібі өмір тәртібімен сәйкес келмейді, ол салдардан себепке, құбылыстан күшке қарай алмасады.

Біздің зерттеуіміздің негізгі пәні — мемлекет пен қоғам, олардың құрылысы және ара қатынасы, құрылысты басқарушы адамдар, ішкі, сыртқы, халықаралық жағдайлар, физикалық және өнегелік жағдайлар, ішкі күрестер, халықтың күйзелісі, халық шаруашылығын құрған өндірістік күштер, халықтың мемлекеттік және шаруашылық тұрмысы. Осылардың барлығы көп немесе аз мөлшерде зерттеу пәніне кіреді. Мүмкін, біздің қоғамның басынан өткен кейбір әлеуметтік және өнегелік терең өзгерістерге көбірек көңіл бөлуіміз керек болар. Менің бар тілегім — менің курсымнан сіздер екі негізгі үрдісті: біздің саяси және халықтық тұрмысымыздың негізі жөнінде сіздердің анық көзқарастарыңызды қалыптастыру. Бұл үрдістердің бірін зерттей отырып, біз өмір тәжірибесінде және халық санасында мемлекет жөніндегі түсініктің қалай қалыптасқанын және бүл түсініктің жоғары билік идеясы мен қызметінде қалай көрініс тапқанын, екінші үрдістен мемлекеттің өсуіне байланысты негізгі тізбектің қалай түйінделіп өрілгенін бақылай аламыз. Бұл өте тар бағдарлама дейсіз сіз. Мен оған таласа алмаймын, бірақ өз көзқарасымда қаламын. Тарих курсы — академиялық жылдың, оқу сағаттары мен минуттарының шеңберіндегі барлық тарих емес, курс халықтың тарихи өмірінің бүкіл тереңдігін және кеңдігін қамти алмайды. Бұл шекарада оқытушы өз тыңдаушыларымен өзі негізгі деп санайтын тарих ағысын ғана қадағалай алады. Егер сіздер оның кемшіліктеріне қарамастан, менің баяндамамнан орыс халқының тарихи тұлға ретіндегі жалпы сипаттамасын көре алсаңыздар, мен өз курсымның тарихи мақсатына қол жеткіздім, деп ойлаймын.

Отандық тарихты зерттеудің тәжірибелік мақсаты

Тарихи зерттеудің жалпы мәселесінен біз жергілікті тарихты зерттеудің ғылыми мақсатын таңдадық, ал бұл мақсат біздің курс жоспарын жасауымызға негіз болып, орыс тарихын зерттеудің реті мен әдісін көрсетіп берді. Бұл мақсатқа байланысты, жергілікті тарихты зерттеуден таза ғылыми нәтижеден басқа тағы қандай тәжірибелік нәтиже алуға болады? деген тағы бір мәселе шешіледі. Бұл мәселенің маңызы жергілікті тарих біздің отанның тарихы болуында. Осы жұмыс барысындағы ғылыми бақылаулар мен қорытындылар, таза білім саласында қалу керек пе, әлде олар ол деңгейден шығып, біздің ұмтылыстарымыз бен әрекеттерімізге әсер етуі керек пе? Отандық ғылыми тарих оның балаларына қолданбалы бөлік болуы керек пе? Мен керек деп ойлаймын, өйткені барлық білімнің бағасы оның біздің қажеттілігімізге, ұмтылыстарымыз бен әрекеттерімізге байланысымен анықталады. Әйтпесе, білім жадының жай ғана балансы болып қалады.

Мемлекет пен халықтық — курстың негізгі пәндері

Мен қазір халықтың тарихи жеке тұлғасы туралы айттым: бұл — тарихты зерттеудің негізгі пәні. Тарихи тұлға ретіндегі халықтың маңызы оның тарихи танылуында болып табылады, ал халықты тану әлемдік жағдайда көрініс табады. Әлемдегі өзінің рөлін ол тарихи тәрбиеде өзіне сіңірген күштерді дамыту арқылы орындайды. Халықты тарихи тәрбиелеудің идеалы — қоғамның барлық элементтерін толық және дұрыс дамытуда, әрбір элементтің қоғам құрылысындағы қалыпты деңгейде әрекет етіп дамуында болып табылады. Бұл тәрбие барысы тек тарихи зерттеу арқылы тексеріледі. Келешектің тікелей ісі — халық мәселесі мен құралдарының тепе-теңдігін қалпына келтіру. Сан ғасырлық күшпен және құрбандықтармен Ресей құрамы, көлемі және әлемдегі жағдайы жағынан Рим империясы құлағаннан кейін болмаған мемлекет құрды. Бірақ бұл мемлекетті құрған халық өзінің рухани және материалдық құралдары жағынан, басқа еуропалық халықтардың арасында алдыңғы қатарда тұрған жоқ. Қолайсыз тарихи жағдайға байланысты,оның ішкі өсімі халықаралық жағдайының деңгейімен қатар жүрген жоқ. Біз басқалармен не ғылыми, не қоғамдық-саяси, не басқа салаларда басқалармен бәсекелесе алмаймыз. Халықтың жеткен деңгейі, халықтың жинақталған құралдары — ол біздің ата-бабаларымыздың ұзақ жылғы еңбегінің жемісі. Біз олардың не істеуге үлгермегенін білуіміз керек — олар біздің, бізден кейінгі ұрпақтың мәселелері.

Қорытынды

Бұл мәселелердің шешілуі біздің тарихымыздың қоғамдық элементтерінің сәйкестігін шешуге қалай көмектесе алады. Адамдар кей кезде өз жағдайының ыңғайсыздығын, өздері өмір сүріп отырған қоғамдық тәртіптің ауыртпалығын сезінеді, бірақ бұл ауыртпалықпен ыңғайсыздықты анық түсіндіріп айта алмайды. Тарихи зерттеу адамдар ауыр сезінетін қоғамдағы сәйкессіздіктерді, оның шығу тегін ашады және бұзылған тепе-теңдікті қалпына келтірудің құралдарын ойлануға мүмкіндік береді. Егер біз, мысалы, біздің өткен тарихымызда бір қоғамдық элементтер басқаларының дамуына бөгет жасап, артық дамығанын байқасақ, бұл олқылықты жойып, қоғамдық құрылымды қалпына келтіру үшін біз артта қалған элементтің тепе-теңдікте дамуына ықпал етуіміз керек. Әрбір халыққа тарих екі жақты мәдени жұмыс береді — бірінші, өзі өмір сүрген елдің табиғатын және екінші, өзінің жеке табиғатын, өзінің рухани күштері мен қоғамдық қатынастарын дамыту. Егер біздің халыққа сан ғасырлар еліміздің ормандарымен, саздарымен күресу керек болса, біздің тіршіліктегі шыдамдылықты жоғалтпай, өзіміздің ой және өнегелік күштерімізді, өзіміздің қоғамдық қатынастарымызды дұрыс тәрбиелеуіміз қажет. Осылайша, біздің тарихты зерттеуіміз тәжірибелік қызметтегі алдағы мақсатымыз бен бағытымызды анықтауға көмектеседі. Әрбір ұрпақтың өз идеалдары болуы мүмкін, менің өз идеалым, сіздің басқа идеалыңыз бар, ал ешқандай идеалы жоқ ұрпақ аянышты. Идеалдарға жету үшін әрекет қуаты, әр нәрсеге көз жеткізу құштарлығы болу керек, ал оны жүзеге асыру үшін күрес, құрбандықтар қажет. Бұл мақсатқа жету үшін тек мықты жүйке мен қайсар мінез ғана емес және саналы ой қажет. Біздің идеалдар тек бізге ғана жатпайды, олар біздің ата-бабаларымыздан бері ұрпақтан ұрпаққа жалғасуда. Сол кездегі қоғамда олардың қайсысы және қандай мөлшерде қажет екенін білу үшін, осы қоғамдағы күш пен құралдың қорын зерттеу қажет, ал ол үшін тарихи тәжірибені, онда тәрбиеленген әдет-дағдыларды зерттеу қажет. Өзіңнің өткеніңді білу саналы қызметтің маңызды жағдайы.

Өз қызметіміздің мақсаты мен бағытын анықтау арқылы, біздің әр қайсымыз саналы және ар-ожданмен іс-әрекет ететін азамат болу үшін қандай жағдайда да аз-маз тарихшы болуға тиіспіз.

Тәржімалаған: Назарбек Қанафияұлы,

филология ғылымының кандидаты





ТҰЖЫРЫМДАУШЫ ТАРИХШЫЛАР

ТАТИЩЕВ ВАСИЛИЙ НИКИТИЧ

(1686-1750 жж.)

1686ж. 19 сәуірде Псковтегі атақты дворян отбасында дүниеге келді. Жеті жасында V Иван патшаның сарайына қызметке алынды. Оның сарайдағы «қызметі» 1696 ж. патша өлгенге дейін жалғасты, кейін Татищев сарайдан кетеді. 1704 ж. Азов драгун полкіне қабылданып, әскерде 16 жыл қызмет етті, оны шведтермен болған Солтүстік соғыстың аяқталуының қарсаңында тастап кетеді. Нарваны алу соғысына, Полтава шайқасына, түріктерге қарсы I Петрдің Прут жорығына қатысады.

1712 ж. аяғында В.Н. Татищев Германияға жіберіледі, онда екі жылдай үзілістермен, геология, геометрия, оптика, фортификация және артиллерия істерін меңгерді. 1716 ж. көктемде ол Ресейге оралып, артиллерия полкіне қабылданады, I Петрдің және орыс армиясының артиллерия бастығы Я.В. Брюстің арнайы тапсырмаларын орындады.

1720 ж. Оралға жіберіледі, онда тау-кен заводы өнеркәсібін ұйымдастырумен айналысады. 1724-1726 жылдары Швецияда орыс жеткіншектерін тау-кен ісіне оқытуды бақылап, экономика мен қаржы мәселесін меңгереді. Қайтып оралған соң, ол Монета конторының мүшесі, сосын бастығы (1727-1733) ретінде тағайындалып, алтын, күміс және мыс ақшаларды шығарумен айналысады.

В.Н. Татищев I Екатерина патшайымның атына жазған жазбалары мен ұсыныстарында Ресейде ондық өлшеу мен салмақ жүйесін енгізуді, ақша қатынасын реттеуді, өнеркәсіпті, сыртқы сауданы, экспортты күшейту арқылы қазынаның кірісін ұлғайтуды ұсынады. Осы кезде «Ғылым мен училищенің пайдасы туралы екі такистың әңгімесі» (1733 ж.) атты қоғамдық-саяси және философиялық шығармасын жазды.

1741 ж. В.Н. Татищев Астрахан губернаторы болды. Бірақ 1745 ж. ол қызметінен босатылып, Мәскеу губерниясының Болдино имениесіне жіберіліп, өмірінің соңына дейін үйдегі қамауда болды. Дәл осы кезде ол өзінің «Ресей тарихын» жазады. Монета конторының болашақ бастығы кезінде бастаған оны 1577 ж. аяқтайды.

Татищевтің Болдин кезеңіндегі өмірі — ғылыми тұрғыдан ең жемісті жылдар болды. Осында «Ресей тарихын» аяқтауына мүмкіндік туды. Ресей тарихын жазу барысында Татищев «Русская Правда», «Судебник Ивана Грозного», «Книга Большого Чертежа» секілді ғылымға қажетті құжаттық ескерткіштерді ашып, жылнамалық бай материалдарды жинады. В.Н. Татищевтің еңбегі Ресей тарихының ежелгі кезеңнен бастап 1577ж. Дейінгі хронологиялық оқиғаларын бірінен соң бірін баяндау түрінде жазылған. Баяндаудың басты нысанасына самодержавиені алады. Ресейдің қуатты және экономикалық гүлденген кезеңі әрдайым жеке-дара билікпен тұспа-тұс келеді, деп тұжырым жасайды автор.

Аристократия, феодалдық қырқысулар кезеңі Русьтің монғолдарға бағынуына, а XVII ғ. басындағы шектеулі патша билігі мемлекеттің ыдырауына және көп территориялардың шведтер мен поляктардың бөліп алуына алып келді.

«Тарихтың» 1 томының алғашқы екі бөлігі автор қайтыс болған соң, (В.Н. Татищев 1750 ж. 15 шілдеде қайтыс болды) Мәскеуде 1768-1769 жж. Г.Ф. Миллер жарыққа шығарды. II том — 1743 ж., IІІ — том 1774 ж., IV том — 1784ж., ал V— томды 1843ж. М.П. Погодин — өңдеп, 1848 ж. Ежелгі Ресей және тарих қоғамы шығарды.

В.Н. Татищевтің құнды еңбектерінен басқа, ол өзінің артынан Ресейдегі алғашқы энциклопедиялық сөздікті (Ресейлік тарихи, географиялық және саяси лексикон) қалдырды, ғылымға «Русская правда», «Судебник 1550 г.», «Книгу Большого Чертежа» секілді тарихи деректерді ашты. Көп жылдар бойы шежірелік материалдар жинады, өзінің жеке мұрағат қорын жасады. Хронология, генеалогия, геральдика секілді қосалқы тарихи пәндерге алғашқылардың бірі болып көңіл бөлді.

Біраз тарихшылар (Н.М. Карамзин) оны тарихи деректерге толық сыни тұрғыдан мән бермегені үшін айыптады. Дегенмен, С. М. Соловьевтің пікірінше, В.Н. Татищевтің тарих ғылымы үшін сіңірген еңбегі оның алғаш рет Ресейдегі тарихи зерттеуді ғылыми негізде бастағандығы.

В. С. ТАТИЩЕВ

РЕСЕЙЛІК ТАРИХ

Скиф атауы және олардың мекендері

1. Бұл атау египеттіктердің, финикиндіктердің гректердің т.б. елдердің барлығының жазушыларына өте ежелден бері таныс. Бірақ олардың мәнін ешкім ашып көрсетпеген. Оның халдей немесе көшіп-қонғанда жүргенде бірге алып жүретін қостарының атауын білдіретін еврейдің «скиний» сөзінен, не теріден киетін киіміне қарап айтқан гректердің «скинос» тері жамылғысы сөзінен шыққаны, не ежелгі көптеген көшпелі тайпаларға тән «номади» сөзінен шыққанын талдаудың себебі болмады. Егер орыс тарихында мұны талдағысы келген тайпалар болса, олар новгородтықтар.

2. Геродот өзінің айтуынша, олардың шығу тегі мен атауы Геркулестің ұлы Скифтің немересінің атымен байланысты, ол туралы 4-ші кітаптың 3-ші тарауында айтылған. Онда: «Скифтер өздері туралы жердегі кіші халықпыз. Сахара елінде Тарғытай деп аталған адам туған, оның ата-анасы Юпитер және Днепр өзенінің қызы. Оның 1) Липоксая; 2) Апроксая; 3) Колоксая атты 3 ұлы болған. Осы кезде аспаннан алтын соқа, арба және айбалта мен тостаған түскен. Осы жерде Скифиа пайда болған. Үлкен ағасы бұл заттарды жерден көтермекші болғанда, қолы күйіп ала алмаған. Ортаншысы барғанда да осылай болған. Кіші інілері келіп жерден алмақшы болғанда бұлар суып кеткен. Кіші інісі бұл заттарды үйіне алып келген. Мұны көрген ағалары інісіне жолдарын берген. Олардан 3 тайпа: Липоксаядан — аухетти, Апроксаядан — граспи және каспиори, кішісінен — паралатти тараған. Осыдан келіп, гректер «скифтер» деп атаған патшалар тайпасы пайда болған» — дейді. Бірінші патшасынан Дарийдің шабуылына дейін 100 жыл бұрын олар «скифтер» деп аталған.

3. Понт (Қырым) түбегінде тұрған гректер былай дейді: «Геркулес сиырларын Сахараға айдап, өзі ыстыққа шыдамай аттарын жіберіп, арыстанның терісіне оранып ұйықтап қалады. Оянса жылқылары жоқ болып шыққан. Аттарын іздеп жүріп, Гилиа деп аталған үңгірлерге кез болған, үңгірде басы адам, денесі жылан тәрізді құбыжықты кезіктіріп, жылқыларын сұраған кезде, ол жылқыларын менде, менімен байланысқа түссең қайтарып берем деген. Осы екеуінің қатынасынан үш ұл туған. Құбыжық Геркулестен: «Үш ұл туғаннан кейін енді балаларымды не істейсің?» — деп сұраған. Оған Геркулес: «Мен белдігімді қалдырып кетем, осының ішіндегі садақты тартып, белдікті байлай алатынына патшалықты билеткіз», — деген. Сөйтіп, садақ пен белдікті тастап кетіп қалған. Құбыжық кейпіндегі жас әйел үш ұл туып, туғаннан кейін біріншісін — Агафирс, екіншісін Гелон, үшіншісін Скиф деп атаған». Олар есейгеннен кейін шешесі Геркулестің айтуы бойынша ұлдарын сынап көрген. Үлкен екеуі садақты да тарта алмай, белдікті де байлай алмаған. Кішісі Скиф сынақтан сүрінбей өткендіктен оны өзінің қасына алып қалып, үлкендері Агафирс пен Гелонды қоя берген. Осы Скифтен патшалар әулеті тараған, осы кез ден бастап скифтерде тостағанды белдеріне байлап жүретін дәстүр қалыптасқан.

4. Геродоттың өзі скифтер туралы екі түрлі айтқан. Төртінші тарауда оларды Азиядан келген дейді. 12-тарауда бұларға скиф деген атауды гректер берген дейді. Бұл атаудың «скиния» немесе «скинос» деген сөздерден шыққанында күдік жоқ. Көне жазушыларды қоя тұрып, кейінгі жазушыларға жүгінетін болсақ, Страленберг «Ұлы татарлар» деген шығармасында әр тілдегі осындай сөздерді зерттеп, ол шиссен (ата білу), шиц (атқыш, деген сөзден шыққан дейді. Германия ғалымдары да мұны растайды. Египетте де, Финикия мен Грецияда да, татарларда да готикалық тілдің болғанын, болмағанын білмейміз, мұның шығуын одан әрі зерттеу күдік туғызады.

5. Новгородтағы епископ Иоаким бұл туралы ештеме айтпайды, ежелгі жазушылардың бірі бұл атауды славян тіліне жатқызып, скитание (көшпенді) сөзіне жатқызады, Страленберг оны жоққа шығарады. Бұл скитание (көшпенді) сөзінің ұқсастығы болғанымен ол славяндық емес, гректердің «скифогнамон» сөзі жабайы, оғаш, түсініксіз деген ұғымды білдіреді. Бірақ мұндай атау гректің түрік, моңғол, татар сөздерін гректің «тартар» сөзімен байланыстырғанына ұқсас. 18-тарауда скит немесе скитос сөзі шөлейт немесе оқшау дегенді білдіргенімен, гректерде скинос сөзі «былғары» немесе «тері» дегенді білдіреді. Көшпелілер былғары киім кигендіктен, гректер оларды скинос деп атауы мүмкін.

6. Поляктар: Вельский, Стрыковский, Кромер және Гвагвиннен «Новгородтық Степенной» еңбегінің алғы сөзінде бұл атаудың шығуын Афетовтардың ұлы князі Скифтің атымен байланыстырады. Бірақ Библияда Маккавейдің екінші кітабының 12-тарауындағы скифтер жөніндегі аз мәліметтен басқа кездеспейді. Скифтердің арғы атасы Афетонның немересі болғаны туралы жоғарыда 4-тарауда айтқанымыздай, Иоаким бірінші айтқан да, қалғандары оны қабылдаған. Геродоттың айтуынша, татарлардың өз патшасын Татархан, чехтардың Чеха, грузиндердің Картлос деп атағаны сияқты, скифтер өз аттарын шетелдіктерден естіп патшасын Скиф деп атаған. Иосиф Флавый ежелгі кездегі бірінші кітабының 6-тарауында: скифтер «магогтар» дегенді білдіреді, өйткені олар магогтардан шыққан дейді. Бержерон өз суреттеуінің бірінші тарауында скифтер мен скенидтер еврей тілінде немесе халдей тілінде скинос деп аталған, олар сахарада шатырларда немесе күркелерде тұрған, деп тұжырымдайды.

7. Көне дәуірден оларды іздеудің қажеті жоқ, олар да барлық халықтар сияқты ежелгі тайпалар. Бәрінің бастауы бір. Әркім өздерін басқаларынан бұрын пайда болған, атақты тайпа етіп көрсеткісі келеді. Скифтер Евтропийдің фригиттер туралы 2-ші кітабында жазғандарын тыңдағысы да келмеген. Скифтер елін барлық құдайлардың арғы атасы Уранус біздің бірінші патшамыз деп, өздеріне осындай артықшылықты талап еткен. Пиндарус пен Свидас барлық көне жазушылар мұндай құбылыстың әр елдегі көптеген тайпаларға тән екендігін жазады. Татар деген атау көптеген тайпаларға ортақ болғандықтан, қоғамда олар туралы ақиқат еш жерде кездеспейді. Скифтер кең сахарада көшіп жүргендіктен, олар жайлы қысқаша баяндау қиын.

8. Олар жерге байланысты африкандық, азияттық және еуропалық бөлікке бөлінеді. Африкандықтардың біріншісі Птоломей Нілдің оң жағындағы Египетке жақын жерді мекен еткен. Біреулері египеттіктер жауынгер болған десе, басқалары олар Нілдің солтүстік жағындағы скифтер болған, кейін Араб Каменистая мен Пустая курдтардың қалдықтары жабайы халыққа жатқызылды дейді. 2) Птоломей Идос өзенінің бойында Үнді скифтері болды дейді. 3) Азияда скифтер Имай тауларын мекен еткен дейді, бірақ ортақ пікір жоқ. Геродот скифтер таулы аймақта немесе Каспий тауларында өмір сүрген, олардан Үндістандағы Имаус шыққан, сондықтан скифтер деп түркімендер, дағыстандар мекен еткен бүкіл Парсы жеріндегі тайпалар аталады дейді. Птоломей олар Каспий теңізінің шығысын мекен еткен дейді. Арал теңізі және одан шығатын Әму, Құбақан және Сыр жөнінде ештеме айтылмайды. Бұл Каспий мен Арал теңізі арасында бұл кезде ешқандай тайпалардың өмір сүрмегендігімен түсіндірілсе керек. Сондықтан Имай таулары деп қазіргі Кіші тау немесе Алатау сілемдеріне жататын, Бұхарды түсіну қажет. 18 тарауда татар тарихындағы Әбілғазы Баһадурхан жайында айтылады. Бұл бөліктің халықтары тарихи лексиконда — аландар, яхсарттар және сақтар деп аталады, бірақ Геродот бұл жердегі негізгі халық сақтармен көршілес массагеттер, такождар және сакжиандар тұрған, сондықтан скифтер Имайдың ішінде Арал теңізінің оңтүстік шығысын Хиуаны, Бұхараны, Қарақытайды және Саблестан, Харосань, Астробат деп аталатын Парсы жерінің бір бөлігін және Қандағардың бір бөлігін мекен еткен, дейді.

9. Птоломей: «Тарихи лексиконында Сібірде Серіктің солтүстігінде, қазіргі Қытайда оңтүстікте Ямай мен Индияда иперборейлік скифтер мекен еткен. Батыста Азиялық сарматтардың белгілі қаласы Иседон орналасқан, 27-15 пен 25-21-тараулардағы Иседон қаласында аббилер, исседондар, осхардтар, отторокарлар т.б. өмір сүрген дегені қате. Қазір моңғолдар, жоңғарлар Тибет, Таңғыт т.б. жерлерді мекен етеді», — деп жазды.

10. Иперборейлік немесе солтүстік скифтер екі түрлі, біреулері Азияда, екіншілері Еуропада өмір сүрген. Біреулері Геродоттың және Плинийдің суреттеуі бойынша, Тобыл, Ертіс, Обь өзендерінің бойын жайлаған, бірақ бұлардың айтқаны өте бұлыңғыр, өйткені Иперборей таулары Орал мен Алтай деп аталған. Бұл таулар солтүстікте Вайгачтан басталып, Обь және Печора өзендерінің арасында орналасып, Жайықтың жоғары жағына дейін жайғасады. Орыстарда бұл тау Белдік немесе Ұлы Тас, татарларда Орал деп аталады, екеуі де бір таудың атауы. Бұл тау Еуропа мен Азияны, Сібірді Печорадан және Пиренейден бөліп тұр, Жайықтың жоғары ағысынан шығысқа қарай Тобылға, Қитық немесе Счербинге, Тобылдан Обьқа, ары қарай Саянға дейін созылып жатыр.

11. Еуропалық Скифия ежелгі жазушыларда өте түсініксіз жазылған. Геродот оның шекараларын шығыста Каспий теңізіне, кейде Дон өзеніне қарай, солтүстікте Солтүстік теңіз, батыста Ельба, оңтүстікте Дунайды мекендеді деп жазады. Бұл кеңістік Белгияны, Слезияны, Вандалияны, Марованы, Валахияны, Польшаны және Ресейді қамтиды, бұл кеңістікте сарматтар мен славяндар тұрғаны белгілі. Плиний скифтер мен сарматтардың әр түрлі екендігін айтса да, олардың шекарасын көрсетпейді. Мұның скиф деп кімдерді айтып отырғаны белгісіз, жағдайлардан бұл кезде ол елдерде татарлардың болмағаны немесе аз болғаны белгілі, сондықтан да ол түріктер мен славяндарды скиф деп атаған. Страбон 7 кітабының 13-тарауында мұнымен келіседі. Басқа жазушылар Скифияны батыста Дунайдың жоғары ағысына дейінгі, шығыста Днепр, Дон өзендеріне дейінгі кеңістікті алып жатты дейді. Бұған Германия, Британия немесе Англия, Скандинавия немесе Дания мен Швецияны қосқан. Мұны Страбон 1-ші және 2-ші кітаптарында; Диодор Сицилиский 2-ші кітабының 27 тарауында; Пиндар, Олимпиада 3. Плиний 4-кітабының 12-тарауында; Плютарх Марийде; Свидас Ипербории деген мақаласында жазған. Бірақ бұл бөлік Птоломейдің айтуы бойынша, Сармация немесе Славония деп аталуы тиіс, өйткені сарматтардың арасында славяндар аз болды. Осы бөлікте Понттық Скифия Қара теңіздің жағасында, Болгария, Серб жерінің бір бөлігінде мекен еткен дейді. Бірақ кейбіреулері Понт Скифия жері деп Колхид, Мигремияны, Кубанды, Кабарданы және Дағыстанның бір бөлігін атаған. Олар туралы Геродот Дельфикалық Апполонға құрбандыққа Германиядан қыздар мен бидай жіберіп отырған дейді. Бұл туралы Геродот 4-кітабының 6-тарауында, Плиний 4-кітабының 12-тарауында жазады.

12. Геродот скифтерді Геркулестен бастайды. IV кітабының 4 тарауында ол «Скифтер Азияда өмір сүріп, малдың етімен қоректенді, Аракс өзені арқылы олардың жеріне киммерлер келді. Киммерлер скифтердің санының көптігін көріп, бұл апаттан қалай құтылуға болады, деп қорықты. Халық скифтердің жерлерін тастап тыныш өмір сүретін жер іздеу керек пе? деп толқыды. Өйткені бұлармен соғысу өте қауіпті деп есептеді. Ал патшалар бұлардың жеріндегі ата-бабаларының табыттарымен санасуды талқылады. Сөйтіп, олар бір-бірімен келісімге келе алмай өзара ұрыс жүргізді. Өліктерді жерлегеннен кейін киммерлер скифтердің жерін тастап Херсонез түбегіне келіп, ұлы грек қаласы Синопты тұрғызды, ашуланған скифтер бұлардың соңынан Медияға дейін жетіп, олардың іздерін жоғалтып алды, өйткені киммерлер теңізді бойлап жүрсе, ал скифтер Кавказ тауларын жағалап жүрді» деген суреттеуімен келіспеймін, басқа көзқарас танытса мен онымен келісемін деді.

Түсініктеме

1. Геродот 1 кітабының, 49-тарауында массагеттерді Арал теңізінің жанындағы Аракс өзенін, қазіргі Аму өзенін мекендеп, осы жерде ұлы Кирді жеңді дейді. Мұнда скифтер Каспий теңізінен келуі мүмкін. Оғыз хан басқарған қырғын соғыс туралы жазған татар тарихшысы Әбілғазы мен Страленберг 16-тарауда, түріктер Түркістан қаласында Арал теңізінің жағасында тұрған ежелгі тайпалар деп суреттейді.

2. Аракс өзені Геродотта Волгаға құятын Аму деп аталған, ал басқаларда 4-кітаптың 7-тарауында Астарбат деп аталған.

3. 24-тарауда киммерлер жағдайларға қарай Дон мен Меотис теңізі жағалауын мекендеді делінеді.

4. Тирен өзені Геродоттың көптеген жазбаларында Днестр, Тирас, Тиран және Тирень деп аталады. 49-тарауда қазіргі Кубаньды Вардань деп атап, одан әрі Днепрге қарағанда Лидия мен Мидияға өту жақын делінеді.

5. Киммерлер Азияға кетті деп жазылады, одан әрі олардың қайда кеткені айтылмайды. Бұл атау Голштиндия мен Данияда, Балтық теңізі жағалауында кездеседі. Плиний 14-тарауда латындар кимбрий атандырған деп жазады. Олар Колхиске келіп, славяндардың Дунайға кетуіне себепші болған.

6. Беер Санкт-Петербург Академиясындағы түсініктемесінің 3-ші томында көптеген жағдайларға байланысты Геродотқа дейін бірнеше жүз жыл бұрын, олардың арғы атасы Крезов бұларды Азияға қуып жіберген деп жазады. Олардың тұрақтары Геродотқа дейін сақталды деген сәйкес келмейді. Геродот өз еңбегінде Аристеевтің сөздерін енгізуі мүмкін, деп жазады.

7. Синоп қаласы Херсонезде емес, Пафлагонияда, Қара теңіздің жағасында болды. Массагеттер қуғынға ұшыратқан скифтер оңтүстік Азияда түріктерге, кейбірі Дон мен Днепрге дейін келіп, сарматтарға сіңісіп кетуі мүмкін деп жазады. Диодор Сикилийский 19 тарауында скифтер, олардың дәрежелері мен жағдайлары туралы мен ежелгі авторлардан алдым, сондықтан ол тексеруді талап етеді, деп жазады.

8. 24-тарауда Беер скифтер Кавказ қақпалары, Дербент арқылы Донға Кавказ тауының сол жағымен өтіп, иен сахарада іздері жоғалды, ал киммерлер Кубань арқылы Колхисқа өтті дейді.

Геродот Иелиокарнасскидің скифтер, сарматтар т.б. туралы айтқандары

Геродот қазіргі Русь жерін мекендеген халықтар және скифтер туралы жазды. Ол Калвизияның жыл санауы бойынша 501 ж. жазда, Христ жыл санауына дейінгі 446 жылы Азияның Иелиокарнесс қаласында дүниеге келді. Тарихи өнерде Аристотельдің князі ретінде, ал Цицеронда аты шыққаннан кейін барлық тарихшылардың атасы ретінде танылды. Оның тарихы 9 кітаптан тұрады. Олимпиадалық ойындарда хабарлап және оқып тұратын болғандықтан, тез танымал болды, оның кітаптарына 1) Клио, 2) Евтерп, 3) Фалиа, 4) Мельпомен, 5) Терпсихор 6) Ерато, 7) Полимниа, 8) Ураниа, 9) Калиоп деген 9 музаның аты берілді. Шетел заңын, сот тәртібін және өзі жазған жерлердің жағдайын жақынырақ білу үшін, ол Египетке, Ассирияға және Финикияға барды.

Жолда Медиа, Лидиа және Персияға соғып, осы жерлердегі көзі ашық оқыған адамдармен пікірлесіп, сол жердің жағдайларымен жақын танысуға 10 жыл уақытын арнады, дейді ол туралы Плутарх. Біздің елге қатысты мәліметтерге келетін болсақ, бұл жайында оның өзімен бір жерде болғам жоқ. Крез заманындағы лидия ақынынан Аристейдің сақталған кітаптарынан парсының ұлы патшасы Кирден т.б. сол кезде осы елдерде өмір сүрген жазушылардың еңбегін жинап, әр түрлі кітаптарымда келтірдім, деп жазады. Оның жазбалары кейінгі тарихшылар мен географтар Страбон, Плиний, Птоломей т.б. еңбектеріне негіз болды. Император армиясының профессоры Сигфрид Беер І-ші және V-ші бөлімдерге жазған түсініктемесінде сол кездегі тендер туралы бізге көп бөлігі белгісіз латын тілінде жазған. Ол орыс тарихы мен география туралы аз білгендіктен, Геродоттың біздің ел туралы жазғанын алып, кейбір пікірлерінде қателесуі мүмкін.

Бас кезінде 1-ші кітабының 29-тарауында барлығын бір ел деп атайды, ал 4-кітабының 2-ші тарауында оларды қалақсай, паралати және сколоти деп 3 бөлікке бөледі. 11-12 тарауларда массагеттер оның реті бойынша 1-ші, скифтерді Арал теңізінің Аму өзені жағасын мекендеген Аракстер деп атаған.

Басқа халықтар мен жағдайлар туралы: IV кітабының 2-ші тарауында Геркулестің жоғарыда аталған 3 ұлы туралыi суреттей отырып, үлкен ағасының інісінен бөлінгені туралы; Липоксайдан — аухетилер, ортаншы Арпоксайдан — траспи мен котиари, ал кішісінен — паралати патшалары таралғаны туралы жазып, олардың барлығы билік етуші атымен сколоти деп аталғаны, ал гректер оларды скифтерii деп атаған деп айтады.

5-тарауда өлең жазатын Аристейiii исседондардаiv болып, исседондардан кейін жалғыз көзді аримаспи халқы, олардан кейін (солтүстік) иперборейлер мекен етеді деп жазады. Бұл халықтар көршілермен соғыса отырып, аримастар исседондарды ығыстырды, скиф исседондар баспаналарынан айырылдыv, Қара теңіздің жағасын мекендеген киммерлерді скифтер қуып жіберіп, жерін тартып алады. Аристеев бұл тайпалардан ары қарай мекендеген халықтар туралы исседондардан естуім бойынша жаздым дейді.

VI ғасырда көпес бористениттер (днепрліктер) қалаларынан кейін ортаңғы скифтерvi жатыр, олардан кейін каллипидтер, гректік скифтерvii орналасқан, бұлардан кейін басқа халық — алазониviii тұрады. Бұлар егін егеді, жуа, бұршақ өсіреді. Алазондардан кейін орател скифтер мекен етті, олардан солтүстікке қарай халық тұрмайтын шөл жер. Бұл халықтар Гипанис өзені бойында орналасқан. Бористендерден батысқа қарай Днепрден өтсең біріншіден Гилиаix жері, бұлардан кейін егіншілікпен айналысатын скифтер тұрады, гректер оларды бористендер десе, ал өздері олпиополотимыз дейді. Бұл егінші халықтың шығыстағы жерінің қашықтығы сондай Пантикапқаx дейін жүресің, олардың жері солтүстікте Днепрден қайықпен 11 күн жүретін жерді алып жатыр. Бұлардан кейін алып шөл орналасқан, онда андрофагтар өмір сүреді. Бұл халық скифтерге жатпайдыxi. Андрофагтардан кейін елсіз шөл орналасқан. Егінші скифтерден шығысқа қарай жүріп, Пантикап өзені арқылы өтсең скифтік парсылар (номадтар) мекен етеді. Олар егін екпейді, жер жыртпайды. Бұлардың жері шығыста Герроxii өзеніне дейін созылып жатыр. Герро өзенінен 14 күн жүрсең Базилия аталатын халықтың жері бар. Олар скифтерденxiii де ұлы. Өздерінен басқаны біздің құлымызxiv, деп есептейді. Бұлардың жері оңтүстікте Таурас тауларына дейін, шығыста соқыр құлдарға қаздырған шұңқырларға дейін созылып жатыр. Бұл халық Танаис (Дон) өзенінің жағасын мекен еткен. Патшалық скифтерден солтүстікке қарай меланхлендерxv өмір сүреді. Бұлардан кейін көлдерxvi мен шөл жерлер орналасқан. Доннан өткеннен кейін скифтер кездеспейді, бірақ лаксиорлар (молошниктер) саврематтарғаxvii жататын жерді мекен етеді. Олардың жері Меотис көлінен басталып 15 күн жүретін жерді алып жатыр. Бұл елдерде жабайы да, отырғызылған да ағаштарxviii кездеспейді. Бұлардан кейін будиндерxix мекен етеді, олар ағаштардыxx көптеп өсіреді. Будиндерден кейін 7 күншілік елсіз дала. Бұл жазық даладан шығысқа қарай фиссагеттер мекен етеді. Бұлар ерекше ұлы халық ауланған аңмен қоректенеді. Бұлардан кейін ирик халықтарыxxi орналасқан. Бұдан шығысқа қарай патшалық скифтерден тараған (апостаттар) осы жерде орналасқан. Бұлардың жері тегіс, олардан ары қарай тасты және таулы жерлер басталады, бұл жерлерде биік тауларды мекен ететінxxii адамдар өмір сүреді. Бұлар туралы еркектері де, әйелдері де туғаннан қасқа бас, имек мұрын, бет сүйегі шығыңқы деп айтады. Киімдері скифтердікіне ұқсайды, ал тілдері олардан бөлек. Бұларда понтик деп аталатын ағаш өседі, бұл ағаштағы жеміс бұршаққа ұқсайды, піскен кезде дәні жұп-жұмсақ болады. Бұл жемістен олар аш деп атайтын қара шырын бөлінеді. Бұл шырынды сүтпен араластырып ішеді, қою шырыннан нан пісіріп жейді, олардың малыxxiii көп емес, соғыс қаруларын ұстамайды, (ақ немесе ақшыл және ақылдыxxiv) дегенді білдіретін аргипей деп аталады. Бұларға скифтер, Бористен қаласынан, т.б. Понт қалаларынан саудагерлер аудармашыларыxxv келіп тұрады. Бұлардан ары кімдер тұратыны белгісіз, өйткені бұдан ары қарай ешкім басына шығып көрмегенxxvi биік таулар орналасқан. Қасқа бастар бұл тауларда аяқтары ешкінікіне ұқсайтын адамдар тұрады дейді. Мен оған сенбеймінxxvii, дейді Геродот. Белгілісі қасқа бастардан шығысқа қарай исседондарxxviii тұратыны, ал олардан солтүстікке қарай кімдер тұратыны белгісіз. Егер исседондар жалғыз көздіxxix адамдар туралы білетін болса, айтқан болар еді.

7- тарауда Понт Евксинскийдің (Қара теңіздің) төңірегіндегі тұрғындарды топас, аңқау дей алмаймын, ондағы бір ақылды адамдыxxx білемін, ол Анахарсисxxxi делінген.

8 - тарауда Скифиядағы белгілі өзендер: Истер (Дунай), Тирес (Днестр), Гипан (Бог), Бористен (Днепр), Пантикапа, Геррус (Донецк) және Танаис (Дон) деп аталады.

Истр Скифиядағыxxxii шығысқа қарай алып жатқан бірінші өзен. Ол басқа өзендердің құйылуымен көбейіп отырады. Олар: 1) Паратаxxxiii — оны гректер Перетон деп атайды, 2) Тирантос, 3) Арарос, 4) Напарис, 5) Ордисос; Агатирстерден Марис өзені ағып Дунайғаxxxiv құяды.

Тирес солтүстіктегі үлкен көлден бастау алады, ол Скифия мен Неуридияны бөліп жатыр. Бұл өзеннің жағасында гректер тұрады, оларды тиритиxxxv деп атайды. Гипанис Скифиядағы үлкен көлден бастау алады, бұл өзеннің ұзындығы кемемен жүргенде 5 күндік жер. Бұның суы қышқылxxxvi. Алазондар жері арқылы Тирас пен Гипан өзендері ағадыxxxvii.

Бористенес — Дунай бойындағы Египеттегі Нілxxxviii өзенінен кейінгі үлкен өзен. Жағасында қалың шабындық өседі, суында балықтың көптеген түрлері бар, суы өте мөлдір, тұздыxxxix келеді. Бұл өзенде антакей (белуга) деп аталатын алып киттер бар, бұлардың қабырғалары болмайды.

Днепрден Герро өзеніне дейін су арқылы жүргенде 40 күндікxl жер. Днепрдің басынан солтүстікке дейін де осындай қашықтық. Бұдан әрі 10 күндік жерде егінші скифтер тұрады. Днепр мен Нілдің қай жерден бастау алатыны маған белгісіз. Ол теңізге кеп құяды және Гипанға қосылады. Олардың арасында Ипполеер тауы орналасқан. Мұнда Перес кумирнасы салынған.

Пантикапа өзені де көлден солтүстікке қарай ағады. Бұл өзен мен Бористеннің арасында егінші скифтер өмір сүреді. Ол Гилия арқылы өтіп Днепргеxli құяды.

Иппокарис — Скифиядағы 6-шы өзен, бұл Карцинит қаласының жанынан ағып теңізге құяды. Гилия мен Бег Ахиллес сол жағындаxlii қалады.

Геррус — 7-ші өзен. Днепрден онша қашық емес. Бұл да теңізге құяды, пастырды базилейлерден бөліп ағып, Ипокариспенxliii қосылады.

Танаис — 8-ші өзен. Ол Меотиске құяды. Бұл батпақ, сазxliv базилейлерді саураматтардан бөледі, оған Дон және Ырғызxlv өзендері құяды.

13-тарауда Парсы патшасы Дарий Фракияға кіріп, Дунайға жақындап, геттерге шабуыл жасап, оларды бағындырғаны айтылады. 15 тарауда теңіздің жіңішкеріп Дунайға ағатын жерінде Скифия басталады, оңтүстікке қарай Карцинитxlvi қаласы бар. Осы қаладан Херсонезге дейін тауриктер тұрады. Восфорлық киммериандар батысқа қарай Меотистен, Дунай өзеніне дейін скифтер тұрады деп жазған.

4 бұрышты Скифияның 2-ші бөлігі ортаңғы Қара теңізге дейін созылып жатыр. Дунайдан Днепрге дейін 10 күндік жер және Меотистен скифтерден әрі қарай тұратын Меланхлендерге дейін 20 күндік жер. Бұл жерxlvii өте ауқымды.

Агафирстер - дөрекі адамдар, алтын тағып жүреді. Әйелдерді өзара бауырластықта өмір сүру үшін ортақ деп есептейді. Басқа жағынан скифтерге ұқсас.

Неурлердің салттары скифтердікіндейxlviii. Дарий басып кірерден бұрын бұлар жыланнан қорқып, баспаналарын тастап кетті. Өйткені мұнда жыландар көп. Бұларды жыландар қуып жіберді, бірақ олар — қатыгез адамдар.

Андрофагтар — әділеттіліктің не екенін білмейді, ешқандай заңдары жоқ. Малдың етімен қоректенеді, малдың терісінен киім киеді.

Меланхлендер — барлығы қара көйлек киеді, олардың атауы содан шыққан.

Будиндерxlix сан жағынан көп, кең ауқымды аймақты мекендейді. Көздері көк, беттері қызыл Ант бередіl. Гелионустерli — қалада ағаш үйлерде тұрады. Қала бекініс түрінде салынған қабырғалары биік. Грек құдайларының ғибадатханалары ағаш мүсіндермен безендірілген. Бұл адамдар 3 жыл сайын Бахуске 4 ондық деп аталатын сыйлықтар жібереді. Иелондар ежелден грек болған, бірақ өздерінің қалаларын тастап, будиндерге қосылды. Бұлардың тілдері будиндердікінен бөлек, олар грек және скиф тілінде сөйлейді. Будиндер мал ұстамайды, балықпен қоректенеді, сондықтан оларды пединкулдер деп атайды. Гелондар жер жыртып, егіншілікпен айналысады, бақша салады. Олардың түрі, түсі гректерден бөлек, бұларды будингелондар деп атайды. Бұлардың үлкен көлдері, батпақтары бар, онда қамыс өседі. Судан камшат және құндыз аулайды, делінген.

16-тарауда Амазондарды гректер адам өлтіргіштер деп атайды. Амазондар Фермодонтlii өзенінде гректерден жеңіліп, тұтқынға түскенде, гректер оларды кемеге отырғызып, Грецияға жіберді. Кеме теңіз жағасынан алыстаған кезде, амазондар босап алып, гректерді соққыға жығып өлтірді, өздері кемені жүргізе алмайтын болғандықтан, толқынның бағытымен кетіп, Таманск бұғазындағы Меотис төбелеріне келеді, бұл жерде еркін скифтер тұратын. Бұлар жағаға шыққаннан кейін скифтердің жылқыларын айдап әкетіп, оларды тонай бастайды. Скифтер бұлардың киіміне қарап қайдан келгенін білмей таңданадыliii. Бұлардың әйелдері жауынгер болған, скифтер ол әйелдерге бозбалаларды жіберіп отырды, бұлар бірінің тілін бірі білмесе де сезімдерін білдіріп, Доннан өтіп, өздерінің тұрақтарын негіздеді.

Бұлардың заңы бойынша, шайқасқа қатысып, өзінің қарсыласының бірін жеңбесе, қыздар күйеуге шықпайтын болғанliv.

19-тарауда Дарий әскерлері скифтердің соңына түскен кезде скифтер Доннан өтіп кетті. Дарий бұлардың соңына түсіп, саураматтардың жері арқылы өтті. Дарий ештеме таппайlv, Меотистен Ликус, Гоарус, Танаис және Сыргесlvi деп аталатын 4 өзен ағатын фассагеттер жеріне дейін келіп, скифтерді Гоарда бір-бірінен 10 шақырым қашықтықта қалдырып, 8 қала салды. Меланхлен, андрофаг және неур сияқты басқа халықтар гректермен соғысқысы келмей солтүстікке кеттіlvii, делінген.

22-тарауда Скиф патшалары Дарийдің елшісін қабылдап, парсы әскерлері көмекке өте мұқтаж деп ойлады. Патша Дарийге елші аттандырады, онымен бірге сыйға 1 құс, 1 тышқан, 1 бақа және 5 жебе жібереді. Дарий скифтер беріледі, деп ойлады. Бірақ уәзірлерінің бірі скифтердің бұл сыйы — егер біздің жерден кетпесең, аспанда да, жерде де, суда да біздің жебемізден құтылмайсың дегенді білдіреді, дейді. Сөйтіп, Дарий көп шығынмен Дунайға қайта оралды. Міне, мұның бәрі Геродоттың біздің еліміз, оның халықтары туралы жазбаларынан жеткізуге тұратындарын таңдағаным, қызықтағандарға мұны одан әрі зерттеу артық болмайды.

Түсініктеме

1. Сихтардың тууы туралы 2 және 3-бөлімдерде көрсетілген.

2. 11-тарауда скиф олардың өз атауы емес, гректердің солай деп атағаны көрсетілген.

3. Аристей жоғарыда Крез бен Ұлы Кир кезінде өмір сүрген деп көрсетілген. Бұл ақын аримаспехтер туралы өлеңдер, құдайлар туралы 3 кітап жазған. Бірақ көбі аңыз әңгімеге құралған, Геродот сияқты оның көп айтқандарына сенбедім. Ол туралы гректер көптеген аңыздар құраған.

4. Исседондар мен есседондар туралы барлық ежелгі жазушылар жазды. Оларды кейде әр түрлі екі халыққа, кейде бір халыққа жатқызады. Плиний IV кітабының 12-тарауында исседондар Волганың төменгі жағында өмір сүрді деп жазады, бірақ бұл өзен атауы еш жерде кездеспейді. Гардвин Исседон Ресейдің оңтүстік жағында тұратын есседондар, бұларды бір халық деп есептейді, деп жазады. Бірақ Плиний 17-тарауда есседондар бөлек халық, олар Кавказға жақын жерде өмір сүреді дейді. Птоломей VI кітабының 15-тарауында исседондарды Дауридегі Косогол көлінің жағасын мекен етті десе, ал Клюверий Плиниймен келісіп, есседондарды Волга мен Днепрдің ортасын мекен етті дейді. Мартиний есседондардың географиялық атауы анық емес және түсініксіз, мен бұл атауды бірінші рет қолданып отырмын, гректер бұл елдердің атауын аударып немесе өздері ат берген, бірақ грек лексиконынан бұл атауды таппадым, деп жазады. Сарматтарда иса — әке, исо — ұлы исаетон — жетім, иссойде — мырза дегенді білдіреді. Бұл жерде сарматтардың барлық «Д»-мен аяқталатын сөзі «Т» деп айтатынын есте ұстау қажет. Черемистер — исотон сөзін балықпен қоректенетін немесе балыққа бай мырзалар деп түсіндірген. Олар барлық бай саудагерлерді мырзалар деп атады. Кейінгі Ақтөбе қаласының үйіндісі мұнда сауда күшті дамыған, балықты кең пайдаланған қала болғанын дәлелдейді. Парсы мен Бұхарадан жібек маталарды қалай алып тұрғанын Птоломей жазған. Төменде Геродоттың айтуын келтірейін. Ол исседондар болғарлар мен аргипейлерден шығысқа қарай орналасқан. Әбілғазы бұл елді Дешті Қыпшақ немесе Қыпшақ даласы, ал орыстар Хвалис деп атайды. 25-тарауда және 14, 55, 26-тарауларда есседондар туралы айтылған.

5. Геродот бұрын скифтерді массагеттер деп атаса, 11-тарауда бұларды исседондар қуып жіберді, деп айтады. Бұл скифтер немесе түріктер Арал теңізі мен Аму немесе Араксис өзендеріне жақын аймақта өмір сүргенін көрсетеді. 1-кітабының 26-тарауында массагеттер скифтер келген жақтан Волга жағалауына жетіп, кейін исседондар Дон және Кубаньға қарай қуылды, деп жазады.

6. Геродот Бористен қаласы Днепрдің сағасындағы қазіргі Очаков. Милезиандар саудагерлер үшін салған, деп 13, 24, 14, 34, 36-тарауларда жазған. Географиялық атауы жағынан Олбиополмен бір жерге орналастырып, Мартини қателесіп отыр, өйткені Геродот: өздері олбиополиттерміз дейді деп айтады. Бұл атау Олбио қаласының атымен байланысты, ал жалпы Бористен немесе Днепр өзендерінің атауы дейді. Бористен қаласы Гипанисте жатыр деп жазған. Олбиополь Плинийдің 14-тарауында, Страбонның 13-тарауында айтылғандай Днепрден жоғары орналасқан, орыстар оны Белавеж деп атаған.

Бористен қаласының Скифияның ортасында Дунай мен Донның аралығында орналасқанымен Плиний де келіседі.

7. Каллипидтер — гректік скифтер. Оның ішінде тек славяндар мен сарматтар ғана емес, осы жерде тұратын гректерді де скифтер деп атаған. Плиний 14-тарауында: Скифтердің арасында өмір сүрген гректер саны аз болған жоқ, иелон, тирит т.б. Днепрдің жағасында орналасқан қалаларда өмір сүрген, деп дұрыс айтады.

8. Алазондар. Иоаким 4-тарауда славяндар грек тілінде де славяндар деп аталады дейді. Геродоттың айтуынша, олар Ыңғылдың жоғары ағысында, Днепрдің батыс жағында өмір сүрген, Амаксампей де осылай атайды. Географиялық атауларда алазондар, ализондар деп аталған, олар туралы қысқаша сипаттама 34-тарауда берілген.

9. Гилиа — Меотистің жанындағы Донға жақын Днепрдің шығыс жағындағы жазықтық, ал Ворскл немесе Самар мен Дон өзендерінен солтүстікке қарай, қазіргі Лиман деп аталатын бұғаз, сол кездегі Гилей теңізі. Грек тілінде бұл орманды дегенді білдіреді. Плиний мұны орманды ел деп айтқан. Ал мұнда ешқандай орман болмағаны бізге белгілі. Бұл сармат тілінде батыс немесе кешкі дегенді білдіреді, ол шығысқа қарай орналасқан елдің берген атауы шығар. Черемис деген шығыстың адамдары дегенді білдіреді. Сарматтар гилиа мен нерпаны жанып жатқан көмір деп атап, аспаннан түскен алтынмен байланыстырады. Нестор гили халқын Ворскл мен Орель өзенінің жағасына орналастырады, славяндар оларды Угль дейді.

10. Пантикапқа дейін өзенмен 3 күндік жер. Бұны әр түрлі атағандықтан қазіргі атауы белгісіз. Плиний 14-тарауда оларды Днепр ағысымен Олбиден төмен орналастырады. Страбон Птоломей сияқты Қырымға, Киммер бұғазындағы Пантикап қаласына орналастырады.

11. Антрофагтар — ерекше халық, олар скифтерге де, сарматтарға да жатпайды. Меля 3-кітабының 7-тарауында оларды скиф деп атаса да бұл жалпы атау.

12. Герро өзені. Жазушылар Геррус және Герх деп әр түрлі атайды. Плиний 14-тарауда Бугес көлінің немесе Шіріген (Гнилое) теңізінің ағысына орналастырса, 15-тарауда Птоломей де осылай дейді. Геродот төменірек теңіздің Гипаниске құйған жеріне орналастырады. Бұл өзен базилейлерді егіншілерден бөледі деп, базилейлердің Донның ар жағын мекендегенімен барлық жазушылар келіседі. Пеутингер табул аралында Каспий теңізінің жағасына орналасқан.

13. Базилейлер немесе патшалық скифтер. Бұлардың мекендеген жері туралы пікір әр түрлі. Геродот оларды Дон өзені немесе Иван көлінің солтүстігіне жатқызса, Птоломей 14-тарауда Ока мен Донның ортасына орналастырады. Геродот сарматтар Дон немесе Герро өзенінің бойындағы ерекше мемлекет болды дейді. Птоломей Донның солтүстік жағындағы халықтар сарматтар деп аталады, олар бүкіл Ақ Русьті мекендеп, өздерінің ерекше мемлекетін құрды, бұған Шуя қаласы дәлел дейді. Шуя сармат тілінде «астана» дегенді білдіреді.

14. Соқыр құлдар қазған шұңқырлар. Геродот IV кітабының 1-тарауында скифтер өз құлдарын бие сауу үшін соқыр қылған, оларды қашып кетпеу үшін ор қаздырған. Скифтер соғыстан қайтқанда қарумен емес, шыбықпен жеңдік деген аңыз таратқан. Скифтер қаздырған орлар туралы айтқанда Плиний Қырымдағы Перекопь туралы еске алса керек. 29-тарауда ор қазіргі Қырымдағы Перекопь екені кеңінен айтылған.

15. Меланхлендер немесе қаралар. Орыс тарихында Игорьдің көлінде қара атауы кездеседі. Бірақ бұл далалықтардың жалпы атауы. Пактар қаралар деп түріктерді, козарларды, берендейлер мен Рос өзені жағасындағыларды атаған. Қара Русь атауы осыдан шыққан болса керек.

16. Көл және шөл туралы. Қазір ол жерде Иваннан басқа көл жоқ, кейін ол жерді саз деп те атаған немесе қазіргі Ока өзенін де саз деп қате айтуы мүмкін.

17. Лаксиори сарматтарға жатады. Сарматтар шығу тегі және тіл жағынан скифтерден бөлек екені 14, 19-тарауларда көрсетілген. Бұл жерде Геродот сарматтарды Дон арқылы скифтерден дұрыс бөледі. Орыс тарихында да Волганың төменгі ағысындағы богардтарды орыстар болгарлар, мордва, черемис, чуваш т.б. деп бөледі. Кумада құмандар тұрғаны, олар тілдері жағынан сарматтар екені белгілі, қазір оларды татарлар деп атайды.

18. Ормансыз дала. Дон мен Волга аралығындағы Царицыннің төменгі жағында Кубань, Кум және Каспий теңізіне дейін ешқандай орман жоқ. Меотистен Волгаға дейін 15 күндік жер.

19. Будиндер. Плинийдің 14-тарауында бодини, дудини және бени, Птоломейдің еңбектерінде — бодини және бодени, Меляда — будиліктер деп көрсетіледі. Олардың мекені әр түрлі айтылады. Геродоттың өзі бұларды Доннан ары Волгаға немесе Днепр мен Ворсктағы гелондардың ар жағына әр түрлі орналастырады.

20. Лаксилер немесе лаксиорилер. Страбон мен Плиний Дунай жағалауындағы сүтпен қоректенетін көптеген халықтарды лаксиорлар деп атаған. Бұл өмір сүрген белгілі бір халықтың атауы емес.

21. Геттер олардың өз аты емес, оларды гректер солай атап кеткен. Гректің гейтон көрші деген сөзі. Геттер туралы 13, 14-тарауларда айтылған. Бұл атау әр түрлі халықтарға берілген. Нестор бұларды тирогеттер десе, Геродот массагеттер Арал теңізі мен Аму және Аракс өзендерінің жағалауын мекендеген татарлар немесе түріктер дейді. Нестор тирогеттерді днестрлік славяндар, Геродот пен Страбон тириттер немесе тирогеттер гректер болған дейді. Мүмкін олар тілдері жағынан ұқсас болған соң солай қабылдаған шығар.

22. Биік таулар. Ол Волганың оң жағасы, оны жай халық бурлактар деп атаған, ал сол жағы шалғындық деп аталған. Волга атауының кездеспеуі көптеген аудармашылардың шатастырып, көптеген белгілі өзендердің атауларын бермей, олардың жағалауын тау деп атағандығынан болар. Плиний Донды Риф тауының жағасы дегенде, ол Ока жағалауын айтып отыр. Птоломейдің 14-тарауында Дон амодак немесе алаундар тауы делінеді, бірақ бұл жерде жағалаудан басқа таулар жоқ. Бұл жер жағдайларға байланысты Волгалық Болгария аталып отыр.

23. Понтикум ағашы және бұршақ жемісі. Мұндай ағаш бұл елде жоқ. Бұл орман жаңғағы болуы мүмкін. Бұл жеміс Ақ Русьте көп. Мұндай атауларды ежелгі Русьте аңыз деп қабылдауға болады. Ондай Плинийде көп кездеседі.

24. Плешактар немесе аргипейлер жағдайларға байланысты Волга жағалауындағы атаулар. Боогарды қаласынын билилерін, орыстар болгарлар деп бұзып айтқандығы 16, 25-тарауларда берілген. Олардың ақылды болғанын, соғыспағанын тарихтың II бөлімі көрсетеді. Онда гректер олармен сауда жасады делінген. Бұл жерде олар болгарларды айтып отыр, өйткені басқа күшті сауда жасайтын көрші ел болмаған.

25. Жеті аудармашы. Мұнда әр түрлі тілдер болған жоқ. Бұл елдерде 3 тіл: сармат, славян және татар тілдері болған. Соңғы тіл әлі дәлелденбеген. Әр түрлі 7 диалектіні мордва, чуваш, черемистерде кездестіруге болады. Бұлардың бәрі 1 тілдес сарматтарға жатады.

26. Таулар. Мұнда Пермь мен Сібір аралығындағы Орал ежелгі Рифен тауын айтып отыр. Бұл жерде Павлин тасы, Благодать, Вольчья, Соколья таулары сияқты биік жоталар көп.

27. 6 ай ұйықтайтындар. Бұл аңыз таулар арқылы өту қиын болғандықтан, бұл елге келушілердің аз болғандығымен түсіндіріледі. Әсіресе қыста қар қалың болғандықтан, қыста бұл елге келушілер және бұл елден шығушылар болмаған. Сондықтан олардың бәрі ұйықтайды, деп ойлаған. Қалмақтардағы оңтүстік таудағы Сібірден Алтайға дейінгі жер Алты ай деп аталса керек.

28. Шығысқа қарай исседондар тұрады. Мұнда жоғарыда көрсетілгендей төменгі болгарлар туралы айтып отыр.

29. Аримаспилар — жалғыз көзділер. Бұл аңыз дұрыс емес. Сармат тілінде ари — шеткі немесе сыртқы, ма —жер, спу — белгісіз дегенді білдіреді. Вотяктар орыстың Вятка өзеніне байланысты айтылған, өздерін арилерміз деп есептейді, ал жерін Арима дейді. Мұндай жер Еуропада немесе болгар иелігінде бар. Клюиерий IV кітабының 17-тарауында аримаспиларды еседондарға жатқызады, V кітабының 13-тарауында Бұхар, Дионис Перигетте көзді жұмып тұрып садақпен ататын адамдар тұрады дейді. Мартиний оны аңыз деп дұрыс есептеген.

30. Понт жағалауындағы халық ақылсыз болған. Бұл Колхис — қазіргі Милитиниа. Бұлар екіжүзді, өтірікші атанған.

31. Анахарсис. Геродот ол туралы IV кітабының 11-тарауында скиф патшасы дейді. Плютархтың айтуы бойынша, Солон кезінде Афиныда оқып ақылды көп үйренген. Кемелерде құралдарды пайдалануды білген. Бірақ салтты бұзғаны үшін ағасы Саулианың қолынан қаза тапқан. Есфор оны 7 дананың ішіне кіргізеді.

32. Истр — Скифиядағы бірінші өзен. Плиний мен Страбон Мисии халықтарын Фракиядағы, Дунайдың оң жағалауындағы скифтерге жатқызады, ол өзенді Скифия шекарасынан ары оңтүстікке, оның жоғары жағына меңзейді.

33. Парата — қазіргі Прут өзені. Сармат тілінде порато, ал славян тілінде иілгіш және тез дегенді білдіреді. Бірақ гректер Пиретон деп атады. 16-тарау.

34. Сол кездегі Дунайға құятын өзендер қазірде белгілі. Олар: Прут, Сырень, Моничь, Феле және Дембровица. 15, 16-тараулар.

35. Гректердің тирити деп аталуы Тирас өзеніне байланысты. Страбон II, IV кітаптарында, Клюверий IV кітабының 13-тарауында тирогети деп атаса, Нестор өзен атауымен днестрліктер деп атады. II тарау.

36. Геродоттың Гипанис өзені деп отырғаны Бог өзені, ал басқалары да мұнымен келіседі, бірақ Плиний 14-тарауда оны әр жерге орналастырады және Аксиак өзенін Гипанистің орнына келтіреді. Геродоттың бұл жерде қышқыл туралы келтіруі аңыз. Ингуланы Амаксампей деп атайды, бұл өзен суынан қышқылды байқамаған, бірақ кіші саздарда күкірт және қышқылдар көп кездесетінін айтқан.

37. Алазонда Тирас және Гипан түйіседі. Бұл жерде қате болуы мүмкін, жоғарыда Геродот айтқандай, Ингула алазондардың шыңы болса, бұл жерде оның айтып отырғаны Ингула және Бог біріктіріліп, Днестрдің орнына Днепр айтылады.

38. Волганы Днепр мен Дунайдан, тіпті Нілден үлкен дейді де, бұлардан анағұрлым үлкен Сібірдегі Обь туралы айтылмайды. Волганы балығының көптігі жағынан Днепрмен салыстыруға келмейді.

39. Днепрдегі тұз туралы белгісіз, бірақ Шіріген (Гнилой) теңіздің жағасында және Балшықта жазда тұз көп жиналады.

40. Герро Днепр өзенінен 40 күндік жер. Днепр мен Дон теңіз сағасында қосылады.

41. Пантикапа өзені Гилиа арқылы Днепрден 3 күндік жер. Бұл Самар емес, Днепр. Бұл атауды аудармашылар грек тілінен талдаған. Мұның дұрыстығын білмеймін. Мүмкін скифтер бұлармен сауда жүргізген шығар. Татар тілінде Самар — тамақ ішетін ыдыс. Плиний бұл жөнінде барлық өзендер сияқты бұлыңғыр жазған. Страбон т.б. мұны Херсонезге жатқызады. II тарау.

42. Ипокарис атауы жағынан Кон суларымен ұқсас, бірақ ол Днепрдің шығыс жағынан ақса, Ипокарис теңізге құяды, бірақ бір-бірінен алыс емес деу қате пікір, өйткені Геррус өзені төменгі жағында Ипокариске қосылады. Басқа қайшылық — Карцинит қаласында делінуі. Бұл мүмкін емес, өйткені ол Қырымдағы Карцинит бұғазында орналасқан. Қазір ол Үлкен Балчиск деп аталады.

43. Геррус жоғарыда жазылғандай, Ипокариске қосылады деген пікірмен келісуге болмас, өйткені ол Донмен түйіседі.

44. 16-шы нөмірде көрсетілген көлді саз деп айтуға болады, мүмкін, бұрын үлкен болған шығар, қазір мүк басып кеткен. Ол үлкен өзен болмаса да, екі өзен де оңтүстікте Донға құяды, солтүстікте Ува өзені Окаға құяды. Бұл Ұлы Петрге желкен арқылы Окадан Донға өтуге мүмкіндік берген. Бұл жайлы Перий дұрыс жазбаған.

45. Ырғыз өзенінің Донға қалай құятыны белгісіз. Қазір бұл аттас 3 өзен бар. Біреуі Волгаға сол жағынан, екіншісі Жайыққа сол жағынан құяды. Донға үлкен өзендер Сосна, Ворона, Битюг, Хопер, Медведица және Маничь құяды.

46. Карцинит қала. Геродот бұл қаланы Фракияға жатқызған. Дунайдан оңтүстікке қарай немесе Дунай сағасында орналасқан дейді. Страбон мен Плиний бұл қала Херсонездегі Карцинит бұғазында деп дұрыс айтқан. н. 42-нің 14-тарауында н. 30, 31 және 15-тарауында Геродот Карцинит бұғазынан Херсонез қаласына дейін тауриктер тұрады деп түсіндіреді. Помпоний Меля бірінші кітабында мұны жоғары суреттеген. Пеутингер Каланча өзенін Карцина, ал қаланы Карцинит деп атайды.

47. Скифияның қуаттылығын Геродот 4 бұрыш деп атағанымен, оған оның шекарасы келмейтінін түсінді. Шекарасы солтүстікте Донның бас жағына дейін жетсе, ал шығыста және батыста қай жерге дейін жеткенін жазбайды, бірақ Птоломей 15 тарауда Дунайдан солтүстікке қарай Солтүстік мұзды мұхитына дейін жетті дейді.

48. Агафирстерді Геродот та әр түрлі 4 жерге орналастырып: оған 1) Трансильваниядағы Марис өзеніне, 2) Днепрдің батыс жағындағы Бог жағалауына, 3) Донның жоғары сағасына жатқызады. Бұған Плиний де келіседі. 4) Меотис жағалауында Марцелиннің, Мели мен Солиннің айтуы бойынша, олар Каргопольға жақын Помориеде, және Вологдада, Птоломей Балтық теңізінде, Клюверий IV кітабының 17-тарауында Днепрдің жоғары сағасын, Смоленск облысын мекен етті дейді. Мартиний географиялық атауда қызыл көктер деп аталады және олар Британия, сосын Францияға өтті деп жазады. Страленберг 166 бетте жіпті ыдыстың түбіне қаратып алып инемен бетіне, кеудесіне және қолдарына әр түрлі суреттер салады дегенде Сібірдегі якуттар мен тунгустар жайлы айтып отыр. Олар кімде осындай суреттер көп болса, соған мақтанатын. Страбон 7-кітабында және Плиний 49-тарауда басқа халықтар жайлы бірдей пікір білдірсе де, өнер және саясат ережесі жағынан келіспейді.

49. Неурлерді жыландар қуып жіберді. Мүмкін сол кезде Ворскл мен Қырымның арасында жыландар көбейген шығар, бірақ мұндай аңыз сарматтар мен татарларда барлық жерде белгілі, Страйленберг Сібірдегі аршындар туралы 86 бетте мен Сібір географиясы туралы кеңінен айтқанмын. Аты белгісіз Шыңғыспен туыс татар жазушысы, ежелгілердің айтуы бойынша алтын басты жыландар Болгарияға келіп үлкен шығын келтірген соң, олардың көбі солтүстікке Сібірге қарай қашып кетті дейді. Бірақ мұнда парсылар туралы айтылып отыр, бұл парсы тарихында дәлелденген, онда жаңа жылда парсылар козар мен болгарларға соғыспен барып көп адамды тұтқындады. Қызылбас оларды қатыгездігі үшін жылан деп атаған делінген.

50. Аңдар мен құстарға айналуға көптеген халық сеніп келді, бірақ Геродот мұны аңыз деп есептеді. Ол бізде көбі ақымақ емес, бірақ білімсіздіктен сенеді дейді. Мен бұрын атақты адамның аузынан: «Мен аюға айналып, қайтадан адам қалпына келдім», — деген сөзді естідім. 1714 ж. Германиядан Польша арқылы өтіп бара жатып, Украинадағы Лубныда фельдшер граф Шереметевке кірдім, сонда бір әйел сиқырлаушылығы үшін өлімге кесілгенін естідім. Ол әйел өзі туралы: «Мен сауысқанға, түтінге айналдым» — деп, сол үшін кінәлі болған. Мен ол әйел өтірік айтады, деп пікір таластырып, сол әйелмен кездестіруді сұрадым, ол өз адъютанттары Лавров пен Дубасовты қосып берді. Ол әйелге келіп, мен шындықты айтуын өтіндім. Ол бұрынғы сөзін қайталады. Мен 3 нәрсенің біреуін орындауын талап еттім: қолымдағы жіпті жақындамай үзсең, жанып жатқан шырақты алыста тұрып сөндірсең, ашық тұрған терезеден торғайды кіргізсең, мен саған бостандық берем дедім. Бірақ ол орындаудан бас тартты. Онда кінәңді мойындап, шындықты айт дедім. Ол өтірікші атанғанша, өлгенім артық деді. Мен оған өтірігің үшін өлмек түгілі жазаланбайсың да дедім. Сонда ол мен ештеме білмеймін, менің сиқырым кейбір шөптерді білу мен алдаудан тұрады деді. 17-тарау. н. 33.

51. Будиндер жоғарыда н.19-да айтқандай, Гелон қаласының Оралда ма, Ворскда ма қайда екені белгісіз. Одан әрі Қырымға дейін орман жоқ. Балықтар Днепрге жақын қазіргі Переволочкада болған шығар, бұл бағытта басқа көл жоқ. Гелон қаласынан немесе Гили жерінен Нестор жазған Гили халқының атауы шыққан шығар. 21-тарау.

52. Фермодонт — Кападдокидағы Қара теңізге құятын өзен. Амазонда Сириядан келіп шабуыл жасаған болуы керек. 34-тарау.

53. Амазондар туралы ежелгі айтылғандар аңызға толы. Геродоттың Кападдокидан Донға өтіп, скифтерге қосылғандығын айтуы қисынсыз, өйткені тұтас бір халықтың сол кездегі бір кемемен өтуі шындыққа жанаспайды. 200 кеме болса да тұтас халық симас еді және сан жағынан анағұрлым көп скифтермен соғыса алмас еді. Мен олардың Каподдакидан Дон жағалауына өтіп, ол жерден Волгаға өтуін 39-тарауда көрсеткенмін. Плиний де 14-тарауда оларды Каспий теңізінің бойына орналастырады. Бірақ Геродот олардың тілі туралы кеңірек айтқан, ол скифтер де, сарматтар да емес, славяндар, өйткені осы үш тілден басқа тіл болған жоқ.

54. Бұл жерде амазондардың некесіздігі туралы аңызды жоққа шығаратын факт — әйелдердің де еркектер сияқты, соғыста тең құқықта жаттыққаны дәлелдейді.

55. Дарий Доннан өтті делінген. Бұл қате. Страбон т.б. оның әскерлері Днестрден өтпей Бессарабия шөлінде қырылып, кері қайтты дейді. Геродоттың өзі де жорықты сипаттай отырып, оның Днестр мен Днепрден өтуін келтірмейді. 13-тарау. н.25.

56. Фиссагеттерден ағып Каспий теңізіне құятын өзен белгісіз, бірақ Волгадан Донға құятын өзен жоғарыда н.45-те келтірілген.

57. Жоғарыда н.55-те Дарийдің Днепрден де, Днестрден де өтпегені және олардың скифтер мен сарматтардан солтүстікке қашу қажеттілігі болмағанын айттық.

Бірақ бір халық екіншісіне жол беріп, бірін-бірі міндеттемей достық қарым-қатынаста болып құнарлы жер іздеп кешуі мүмкін. Геродот оларды скиф деп атағанымен ежелден бір сармат тілі ғана жеткенін жоғарыдан. 25 келтірдік. 41-тарау.

Скиф, түрік және татарлардың қалдықтары

1. Жоғарыда 1-тарауда Азия мен Еуропада әр түрлі атпен өмір сүрген скифтер туралы жан-жақты көрсетілді, енді олар қазір қайда және қалай аталатындығын қарастырамыз, өйткені скиф атауымен көптеген тайпалар: славяндар, сарматтар, түрік, монғолдар немесе Азия мен Еуропаның бүкіл шығыс солтүстік бөлігі, оның ішінде герман тайпалары кірген. Парсы мен Қытай да болды, бірақ бұлар туралы мәліметтер жоқ, олар басқа атпен жетуі мүмкін.

2. Грек атауы шығыста срацендер немесе сарацендер, түріктер, еуропалықтар да татарлар деген атпен белгілі болды. Екеуінде скифтерге жатқызып жүрді. Төменде Геродот пен Птоломейдің айтқандарынан бұл екі халықта солтүстік шығыс Азиядан басталып Арал теңізінен немесе Каспий мен Волгадан солтүстікке қарай Қитық және Алтай тауына дейінгі, батыста Жайық өзенінен шығыста Қытайға дейінгі жерді мекендегені белгілі, олардың қалдықтары жайлы төменде айтам.

3. Олардың оңтүстік Азияға және Еуропаға өтуі туралы: бірінші Геродоттың 1-ші кітабының 29-тарауында, IV кітабының 10-тарауында суреттелгеніндей, олар Оғыз ханның Арал теңізі және Аракс өзенінің, қазіргі Аму өзенінің бойында өмір сүріп, кейін исседондар Волга қарай қуған. 12-тарауда н.4, 14-тарауда н.55-55-те Донға қуылып, бұл жердегі киммерлерді жеңіп, Медиа мен Мидиа таулары арқылы өтіп, Ассирияға, Египетке өтіп Араб шөлдеріне қоныстанған, бірақ біраз бөлігі Донда, Днепрде, Дунайда қалып қойған.

Сарацен (-сарацин, арабтар. — арнайы ред.) атауы гректерде Христың 500 жылына дейін белгісіз болды. Бұл атау арабтардан келді. Сарака қаласының атынан шыққан. Птоломей бұл жөнінде VI кітабында айтады. Бірақ бұл атау Азияның солтүстігіндегі түріктерде белгілі болды, өйткені Птоломей сирацендерді Царицыннан төмен Волга мен Донның аралығына орналастырды. Страбон VI кітабында сираци халқын Фракияға немесе Бессарабияға орналастырады. Плиний IV кітабының 12-тарауында сираци — Днепр сағасындағы халық десе, Страбон да онымен келіседі. Олар Оңтүстік Азиядан өткенмен скифтердің қалдығы еді, өйткені Диодор Сикилийский Ассириядан келген сарматтар скифтерді басып алды, дейді. 16-тарауда көрсетілгендей бұл түріктер Константин Порфирогенит кезінде Еуропада Дунай мен Днепр арасында әлі де күшті болды. Ежелгі орыстар түріктерді ториктер деп атады, ол жөнінде 26-тарауда баяндалған.

4. Барлық тарихшылар географтар сияқты, еуропалық жазушылар да түріктер деудің орнына бүкіл батыс-шығыс Азияны Ұлы татарлар деп атады. Бұл атау қайдан шыққаны белгісіз, ежелгілердің атауында да еш жерде кездеспейді. Тек Птоломей 15-тарауда могулдар халқы дегенді айтады. Тарихи қолданыста татар деп әр түрлі халықты атаған, олардың барлығы татарға жатпайды. Барлық еуропалық жазушылардың қателігі бұл атауға Русь империясындағы сарматтарды, тангут, монгол т.б. жатқызады.

Бұл атауды I Павел татар өзенінен шығарып айтқан, гректерде «татар» сөзі қинау немесе тозақ дегенді білдіреді.

Әбілғазы Баһадур ханның немерелерінен немесе шөберелерінен Афет татарлары және Түрке хан деп аталды деу ол барып тұрған аңыз. 9-тарау.р.4.

Мен бұл атау туралы татар, әсіресе Бұхар ғалымдарынан сұрадым, олардың барлығы бұл атауды білмеді, Жайықты мекендеген халықта да бұл атау кездеспейді. Қалмақтар да мұндай атауды білмейді. Маңғы деп атайды. Дундук Даши хан және оның рухани білімді оқушысы Абугелон бұл сөздерді, маңғыт және монғол тілдерін, астрономияны маған талдап түсіндірді. Сол кездегі ежелгі монғол немесе моғұл тілінде бұл сөз әр жерден жиналған құрама және арам дегенді білдіреді деді. Дундук Даши да тұрақсыз халықты ежелгі орыс лексиконында смерд деп атағанын айтады.

5. Ел кезіп насихаттаушы Карпеин, Рубрик т.б. өз сапарларында Қытай шекарасынан асып кеттік десе, олардың бәрі шындыққа жанаспайды. Киев немесе Доннан ары аспаса да, басқалардың айтуымен жазған болуы мүмкін. Карпеин моғұлдар: Екімонұл, Меркат және Сумунгал деген 3 рудан тұрады дейді. Соңғысынан татарлар тараған. Шыңғыс хан өз балаларын Қытайдың шығыс жағындағы Монғұлдарға, оңтүстікке Индияға және Парсыға, ал 2 ұлын Тослуса мен Аккодаяны жаулап алғаннан кейін жинағандарымен бірге Волгаға жіберді дейді. Мұнымен Әбілғазы да келіседі. Сондықтан әскер әр түрлі халықтардан жиналып, монғұлдар татар немесе құрама деп атаған, оған хандар мен князьдердің грамоталары дәлел. Қырым, Астрахан т.б. татарларға келетін болсақ, олар еуропалықтардан мұндай атауды естігендеріне таң қалады. Бұған мысал, германдықтарды немістер деп атаймыз, оларды германдықтар деп айтатындарда кездеседі. Германдықтар қолданатын Тевтон атауы сармат сөзі болса, ол өліктер дегенді білдіреді, ал германдықтардың татарлармен рулас немесе қандас екенін 20 және 30-тарауларда айтқанбыз. Мұны мен кейбір халықтар мұндай атауларды басқа халықтардан қабылдады деген мағынада айтып отырмын.

6. Ұлы Татариа дегенді еуропалықтар шығарған, ал олардың өздері бұл сөзді қолданбайды. Орынбор мырзасы дана асессор Рычковқа жүгінетін болсақ, ол менің талап етуім бойынша, бұхар ғалымдарынан сұрағанда, олар: «Татар атауының шығуы белгісіз. Түрік және парсы тарихшылары мұндай халық ежелде Имай тауларының ар жағында өмір сүрді деген. Бұл таулар Азия тауының ішіндегі үлкені болып есептеледі. Ол тау шығыстан батысқа қарай созылып: біріншісі — солтүстікке, екіншісі — батысқа, үшіншісі — оңтүстікке 3-ке бөлініп кетеді. Біріншісі — Алатау деп аталады», — дейді. Географ Ларулстың айтуы бойынша, татар моғұлдардан шыққан сөз. Жоғарыда аталған ахун маған кітаптан татар аты берілген 7 халықтың көшірмесін ұстатты. Олардың 1) татар деп аталады, тауда Қаразань қаласының жанында тұрады; 2) Қарабань татарлары тұзды көл аралында тұрады. Олар ең ежелгілері болып есептеледі, тістерін алтындайды, бірақ жабайы және есерлеу адамдар; 3) Тяндюк — Қытайды мекендейді; 4) саксар — шығыста Кукиа тауына жақын жерді мекендейді; 5) сол жақта батыста киляктар — Амур сағасын мекендейді. Страленберг 386 бет; 6) Қимақтар — Байкалдың оңтүстігін мекендейді, (аты тунгустар); 7) Калка татарлары осы елде ит шегіп жүреді (ит ордасы деп аталатын Пеншин бұғазында өмір сүреді). Ноғайлар туралы бұл атау 300 жыл бұрын қолданылған, деп жазбаша жауап берді.

7. Афес (Афет) ноянның ұлы, әкесінің рұқсатымен Волга мен Жайықты мекендеп, бұл жерде 25 жыл өмір сүріп онда: 1) Трюк немесе Түрік; 2) Хузяв; 3) Камар; 4) Тарх немесе Барыдж; 5) Соклат; 6) Рус; 7) Меисик деген 7 ұл қалдырады. Олардың ішінде Трюк мұрагері болып саналады. Оның 4 ұлы болды. Біріншісі — Сыр өзенінің бойын мекендеп тұз өндірген. Тютек деген ұлы — киіз үй жасайды. Сол Тюрктің атымен түрік сөзі шықты.

8. 5-ші ұрпағында Түріктен Аланзей хан туды. Оның: Моғұл және Татар деп аталған екі егіз ұлы болды. Әкесі иелігін екі ұлына бөліп берді. Осы екі ұлдан ұлт атаулары шықты. Олар бір-бірімен жауласып, өзара соғысып отырды. Татар хан бірінші күшейіп бүкіл иелікті өз қол астына бағындырса да, кейін Моғұл күшейіп өз иелігін қайтарып алды. Татар хан монғолдарды бағындырған кезде олар татарлар деп аталды. Моғұл жеңген кезде моғұлдар деп аталды, сондықтан Үнді және Қытай моғұлдары да татар атанып кетті.

9. Татар хан ұрпағынан 8 хан болды, кейін Моғұл хан екі халықты да биледі. Оның ұрпағынан 9 хан болды, сондықтан түріктерде 9 саны қасиетті, ренжітетін болса, 9 зат төлеуі тиіс.

Моғұл ханның 4 ұлы болды. Үлкені Қарахан мұрагер болып Қарақұм шатқалында, Сыр өзені бойында, Артакта және Икирғанда өмір сүрді. Қараханның үлкен әйелінен ұл туды, жас кезінен оны Угус немесе Оғыз деп атады. Ол 116 жыл түріктерді биледі. Ол түріктерді Ұйғыр, Қайкүлен, Қыпшақ т.б. деп бөлді. Қыпшақ түрік тілінде шөл немесе жазықтық дегенді білдіреді. Бұл атауды Оғыз хан әкесі батыр болып, жаумен шайқаста қайтыс болған сәбиге берген. Бұл батырдың әйелі іші қуыс талды паналап қалып, сәбиді дүниеге әкелген. Оғыз оны асырап, тәрбиелеп Волга, Жайықтан Донға дейінгі жерді иелікке берген. Мұнда Қыпшақ 300 жыл билік жасағаннан кейін, ол жер Дешті Қыпшақ аталып кеткен. Оғыз ханнан тараған бұл ұрпақ 400 жыл жалғасты.

Бұл мағлұматтардың бәрі Константинопольде шыққан кітаптардан және түрік атластарынан, парсы және түрік тарихшылары Ларуис, Батламюс және Фалиуса еңбектерінен алынды.

10. Жоғарыда айтылған Каспийден Солтүстік теңізге дейін және Жайықтан Шығыс теңізіне дейін Орта Азия халықтары хиуа, бұхар, жоңғар, монғолдар т.б. Арал маңында, Ташкентте және Түркістанда өмір сүрді, білместіктен олар татар атанып кеткен. Қазақтар Орынбордан келген Хиуа, Бұхара, Ташкентте татар атауынан басқа жалпы түріктер аталып, Түркістаннан шыққанбыз, деп есептейді. Бұл небәрі 1000 отбасынан тұратын шағын қала деп есептеп, түрік елі осы жерден тараған дейді, бірақ қай кезде кім тұрғызғаны белгісіз. Көп тіл білетін, араб, түрік және парсы тілдеріндегі кітаптарды оқыған астрахандық аудармашы Мүслім өз хатында сарацендер туралы Зағодай облысында Арал теңізінен ары алтын құммен жабылған кең жазықтық бар. Ол Сарықұм деп аталады. Халық оны саракини, алтын қорғаушысы деп атайды. Олар сараң болғандықтан, ешкімге ештеме бермейді. Оларға құдай үлкен қанатты жабайы аңдарды жіберіп, Волгадан ары қуып тастаған деп жазды. Мұны Геродот пен Плиниа да растайды. Егер біреу татар тілінде бұлармен сөйлесіп тұрып татар сөзін қолданатын болса, түріктерді осылай атап тұрғанын білмейді. Мысалы, татарша білесің бе деген сөз, түрікше блямисин, татар кітабы — түркі кітабы, түрік кітабы — руми кітабы.

11. Түркістан қаласы туралы маған 2 жағдай белгілі: 1) Ахунның айтуы бойынша, оны Афетовтың ұлы Трюктің немерелері салған, қала соның атымен аталған. Оның Ессий деген басқа да аты бар, бұл, біріншіден, көне атауы. Бұл атау алыстағы Үнді, Қытай, Қашқар, Тибет, Ярхань, Худжант, Ташкент, Мартикан, Фартак, Янчи, Хасар, Хутян, Отырар, Сабрар, Барзязин т.б. таралған. Оның бәрі Түркістанның билігінде болған.

Парсы тарихы бойынша, бұл қала Парсының 4-ші ханы Жамишид шаһ кезінде салынған, оның беделі Ксеркстікіндей жоғары болған, бұл римдік жыл санау бойынша 3460 жылға сай келеді. Ол христиандық жыл санауға дейінгі 500 жылды қамтиды. Жамшит шаһ бүкіл елді билеп әскерлеріне 3 қала Түркістан, Отырар және Сауран қалаларын салып берген.

Түркістанға Мұхамед руынан бірнеше отбасы келді, ол қажы деп аталады. Мұны мұхамедтіктер өте жоғары қастерлейді, Түркістанда қасиетті, ұлы қажы Қожа Ахмедтің тастан қаланған мәйіті бар.

Жоғарыда айтылғандарға қоса мен Орынбордағы бұхар, хиуалықтарға қысқаша хат бердім де, онда тарихындағы осыған байланысты мәлімет болса, бағасына қарамай сатып алып, маған беруін, кейін қайтаратынымды өтіндім.

12. Алтай қырғыздары - көшпелі және күшті халық. Үлкен Ордадан 5 — 6 күндік жерде, Ташкенттен ары Ходжант, Найматан және Марталан қалаларының жанында, қазірде Алатау деп аталатын таулы, өтуге қиын жерлерде, Сыр өзенінің Бахалжы және Күркүр шатқалдарында өмір сүреді. Олар жоңғарлармен соғысады, олардың әскерлері 30 000-ға дейін жетеді.

Жайықтан ары қарай өмір сүретін қырғыз — қайсақтар, әр түрлі айтулар бойынша, осылармен қандас.

Акъялов — Ташкенттің жоғары оң жағындағы күшті халық. Темірлан әскерінің құрамында олардың 60 000-ға дейін адамы болған. Олардың неге ақ ту ұстайтыны төменде айтылады.

Алюн — Үндімен түйіскен жер, халқы аз, бірақ өз ханы бар, елі бай.

Арал халқы, аралдықтар және арал өзбектері Арал теңізінің шығыс жағындағы шағын халық. Арал татар тілінде арал дегенді білдіреді. Бұл жерде аралдар көп кездесетіндіктен, атауы осыдан шыққан. Бұларды хан билейді. Олар егін егіп, мал бағумен айналысады. Өзбектер Хиуа ханына қызмет етеді.

Атин —Үндімен түйіседі, халқының саны аз, сөйте тұра оларды өз ханы билейді.

Балх Әму өзенінің Үндімен шекарасына жақын, Хиуадан 10—12 күндік жер, Балхтың тұрғындары сарт, өзбек деп аталады. 30-шы жылдың алдында жоңғарлар шеттеткен қырғыз-қайсақтар олардың жерінде бірнеше жыл өмір сүріп, тонаумен айналысты. Балх қаласы бұл елде байлығымен, саудамен, қолөнерімен даңқты. 100 мыңға жуық әскер жинай алады.

Башқұрттар, Карпеин оларды паскатири және баскири, орыстар — башқұрттар деп атайды. Башқұрт, негізінен, қасқыр немесе ұры дегенді білдіреді. Қырғыз-қайсақтар оларды шері іштек деп атайды. Олар Уфа облысының провинциясындағы Ақ және Уфа өзендерінің бойын мекендейді. Қазандық, Осиндік, Ноғайлық және Сібірлік болып 4-ке бөлінеді. Алғашқы біреуі Оралдың батыс бөлігінде, соңғысы Орал мен Сібірде. Қазір үлкен бөлігі егіншілікпен, малмен, бал жинаумен айналысады. Жаздай жастары далаға шығып аң аулап, қайсақтарды шабуылдап, тонаумен айналысады. Орыс жеріне олар ноғайлардың ығыстыруымен келді. Олардан 60 000 әскер жинауға болады, 1735ж. бұлар бас көтеріп, орыс әскерлерінен жеңіліп, 1740 ж. орыс билігін мойындады. Қазір олардан 25 000 әскер ғана жинауға болады. Бұлар Орынбордағы көптеген бекіністер арқылы қайсақтардан бөлінген.

Бодокшан немесе Водокшан — Балхомның жанындағы қала. Олар бұхар ханының қол астында болды. Бұл қала тек жемісті ағаштарымен, қолөнер бұйымдарымен ғана емес, сонымен бірге, табиғат байлықтарымен даңқты. Олар 2 өзеннен көптеген құмдағы алтындарды, асыл тастарын жинайды, жасыл мрамор әкеледі. Бұл тастарды күнде жинамайды, жылына бір шығып, әркім 10 күн өзіне жинайды. Жұмыс біткен соң, басқалар келіп қазбау үшін мықты күзет қояды.

Бұхара — қала, өзінің жеке ханы бар. Олардың байлығын жеміс ағаштарының және малдың көптігі, жібек және басқа да маталардың көп болуы құрайды. Бұлардың қағаздары Азиядағы ең сапалы қағаз. Бұхарлықтар оны Үндіге жіберіп тұрады. Саудагерлер керуенмен сауда жасап байиды. Хандардың азаматтардан басқа әскерлері жоқ, оларға тұтқындар қызмет етеді, қажет кезінде бұхар өзбектерінен 25 000 дейін қол жинай алады. Бұлардың негізгі кәсіп қылатыны тонау мен қарақшылық. Бұл қала ұлы оқу орындарымен және көне кітаптарға бай кітапханасымен танымал.

Қарақар — Алтай тауларында, Ертістің жоғары сағасында және Қаракөл өзенінде көшіп жүретін халық, зюнгарларға бағынышты. Олардың әскері 5 000 адамды құрайды.

Қарақалпақ — Арал теңізінің шығысы мен Сыр өзенінің сағасын мекендеген саны жағынан көп халық. Ташкент пен Түркістандағы бөлігі — жоғары, Құбақал өзені бойындағы басқа бөлігі — төменгі деп аталады. Бұлар ежелгі қала Жантейннің жанында орналасқан. Жоғары жағын күшпен жоңғарлар бағындырған, төменгі жағы Руське қарайды. Соңғылары 10 000 әскерді құрайды, бәрін қосқанда әскер саны 25 000 болады. Көшпелі өмір сүргенімен, егін де егеді. Төменгі бөлігі ірі қара малға бай, қырғыз-қайсақтар оларға шабуыл жасайды. Олар өздері жайлы Болгарияда, Волга жағасында өмір сүрдік, орыстан Қазанды алғанға дейін Аралға 260 ж. бұрын келдік дейді.

Қашқар және Қысқар, Кіші Бұхар облысы, қала Амур жағалауында орналасқан. Еркен қаласы да осылардікі. Олар жоңғар жазығында өмір сүреді, жоңғарларға бағынышты.

Қыпшақ — қазақтардың белгілі руы, олар бір-бірін ренжітпей өмір сүреді. 9 000-ға дейін әскер жинай алады. Олардың Табын руы Қырымда, Ноғайда және Башқұртстанда тұрады.

Қырғыз — жоғары Алатау татарлары.

Қырғыз — қайсақтар, дұрысын айтқанда қазақтар, саны жағынан көп халық. Жайықтан Арал теңізіне дейінгі аймақты мекендейді, кейде оңтүстікте Каспий теңізіне, солтүстікте Қитық тауларына Сібірдегі Есіл өзеніне дейін барады. Бұл халық Ұлы, Орта, Кіші болып 3 жүзге бөлінеді. Әрбіреуінің өз ханы бар, Каспий теңізінде түрікмендермен, хиуалықтармен, Сыр өзендерінің бойында Қарақалпақтармен, ары қарай, Сарысу өзені бойында жоңғарлармен шектеседі. Барлық көрші елдермен соғыс жүргізеді. 1735ж. Кіші және Орта жүз Ресей қол астына кірді. Олардан 40-тан 50 000-ға дейін әскер құралады. Олар әр түрлі руларға бөлінеді. Кіші жүзде — алшын және жытыр, Орта жүзде — найман, арғын, уақ, керей және қыпшақ. Ұлы жүз шығыста Шыршық, Арыс және Келес өзендерінің бойында Түркістанның жанын мекендейді. Жоңғар қол астында болып есептеледі. Олар 10 000 дейін әскер жинай алады.

Кишен — қала мен даланы мекендейді. Бұхардан Үндіге дейінгі аралықтағы 10 күндік жерде сан жағынан аз халық.

Қылық байдақ — жоғары Қарақалпақтардың Бұхар жағын мекендейді.

Құндыз талқан — Үнді шекарасындағы күшті халық, қалалары бар.

Құрамдықтар — кедей халық. Ташкенттің жанында бір күндік жерде қаласы бар, 1 000 адам әскер шығара алады.

Месчеректар орыс қол астында Уфили және Башкир провинциясының аралығында өмір сүреді.

Самарқанд — бұрын мықты училищесімен және көрнекті кітапханасымен белгілі болды. Бұл қаланың өз ханы бар. Онда маңғыт деп аталатын өзбектер тұрады. Барлығы 5000 адамды құрайды. Бұл қала Әму өзенінің бойында. Олар бір жағдайда жоңғарлармен, бұрынғы қырғыз-қайсақтармен, Түркістан, Ташкент т.б., екінші жағдайда Бұхарамен, үшінші жағдайда қарақалпақтармен, төртінші жағдайда Ходжандармен шектеседі.

Сәрсебидтер — 5 немесе 6 қаласы бар аз халық. Бұхаралықтармен жиі соғысады.

Сюрюлер — олар бар жоғы 50 отбасы. Түркістаннан 8 шақырым жерде тұрады. Қазір олар қазақтың Орта жүз ханының қол астында.

Татарлар. Бұл атауға Воронеж, Нижегород, Қазан, Астрахан, Сібір, Орынбор провинциясында тұратын барлық мұхамедтіктер жатады. Бұлардың басым бөлігі қалалар мен ауылдардағы үйлерде тұрады, ал аз бөлігі жазда жазық далаға, өзендерге шығып балық аулайды. Олардың жалпы саны 600 000 еркек, басқалары шетелдік, қырымдық, кубандық, дағыстандық татарлар.

Ташкент - Сыр бойындағы қала. Оның облысындағы Хиуаға тең 7 уездік қаласы бар. Олар — Ташкент, Манкент, Шаргуа, Чингень, Сайрам, Иузретьт.б., арақашықтықтары оннан 20 шақырымға дейін. Ташкентте 5000-ға дейін мешіт, 40 медресе бар, халқы 400 000 адам.

Түрікмен — Бұхараның әр жағындағы тауды мекендеген халық. Олар 500 отбасынан тұрады. Басқалары Хиуамен, Каспий теңізімен шектеседі. Астрабаттың шығыс жағасынан Ембі өзеніне дейінгі аралық және Ағұршын аралы солардың иелігінде. Олар 80 ООО адамдық әскер шығара алады. 1744 ж. орыс қол астына кірді.

Түркістан — Сыр бойындағы қала. Оның көлемі бұрын 30 қаланы қамтыған. Қазір 10 қалаға жетпейді. Ол қазір орысқа бағынышты қазақ хандығының иелігінде.

Скифтер мен сарматтардың айырмашылығы

1. Ежелгі жазушылар қызық халық. Олардың әр түрлі халықтарды скифтер деп атағаны жоғарыда көрсетілді. Геродот сарматтар туралы, олардың тілі скифтердікінен бөлек болады, амазондар туралы төртінші кітаптың 21-тарауында олар көрші сармат тілінде сөйлейді, скиф тілінде сөйлеуге қиналады, сарматтар мен скифтер 1 тілде сөйлеген жоқ дейді. Төртінші кітаптың 15-тарауында скиф халқын суреттегенде неурлер, антропофагтар, будиндер скифтерден бөлек дейді.

2. Диодор Сикилийский 2 кітаптың 127 бетінде олардың айырмашылығын көрсетіп: Скифтердің біреуі Ассириядан Пафлагон және Понт жеріне келді, басқалары Медиадан Донға қоныс аударды. Соңғылары сармат деп аталады, — дейді. Плиний 4-кітаптың 12-тарауында скифтерден сарматтар дегенді жазады. Проконий сарматтарды ғана скифтерден шығарып қоймай, словяндарды да сарматтардан шығарады. Дунайлықтарды, Висла мен Донда өмір сүретіндердің барлығын сармат деп атады дейді. Волотеран 8 кітабында: ежелгі жазулардың ішінен ешкім Птоломей сияқты айырмашылығын көрсете алған жоқ. Ол сарматтарды Волга скифтерінен, ал азиат сарматтарын еуропалық Донды мекендеген скифтерден бөліп береді дейді.

3. Бұл атау тек ежелгілерде емес, қазіргі жазушы да білместіктен бұрын жоғалып кеткен сармат халықтары киммер, алан, т.б. не татарға, не германдықтарға жатқызады. Қазір белгілі сармат қалдықтары — черемис, чуваш, мордва т.б. Егер біреулер білместіктен мұны шындыққа қабылдаса, таң қалмайсың, ал шведтерді готтардан және шведтерді скифтерден немесе татарлардан тарады, деп швед кітапханасының I бөлім 16 және 57-беттерінде аландармен 1 руға жатқызуы, орыстарды аландардан шығаруы таң қалдырады.

4. Бірінші, Христ жыл санауы бойынша, 1200 жылы күшті халық моңғолдар пайда болды, олардан татарлар шықты. Екінші, ол скифтердің араларында аты әйгілі массагет халқы болады, ал гет немесе гот атауы аты жағынан массагеттермен ұқсас, сондықтан да массагеттер мен татарларға жатқызуы мүмкін. Страленберг татарларды скифтерден шығарады, ол скифтердің Имайдың ішінде азиаттық, Имайдан кейінгі, үшінші еуропалық сияқты әр түрлі болғанын көрсетеді. Абии де Страбонның 7 кітабында сармат грек сөзі, ол үйсіз дегенді білдіреді, өйткені көбісінің әйелі жоқ немесе әйелдері ортақ, әр жазбаларда әр жерлерде не скиф, не сармат деп әр түрлі айтылады. Фракиядағы славяндар дегенде Страленбург Азиядағы Үнді облысын айтса керек. Швед жазушылары болса, өздері готтарды Еуропа скифтеріне, сарматтарға жатқызады.

5. Страленберг 117 бетте. Татар тарихынан алып Иоан Магнусты ол готикалық патшаның руласы дейді. Страленберг 106,170,195-беттерде готтық және шведтық сөздермен сәйкес келетін бірнеше сөзді тауып, готтар түріктермен қандас деген анықтама жасайды. Татар тарихшысы Әбілғазы да түріктер, татарлар, орыстар, германдықтар Афеттің немересі Татар ханнан таралған деп айтады.

6. 30 және 40-тарауларда Кадлубок, Кромер, Вельский, Гвагвин т.б. тарихқа дұрыс үңілмей өздерін сарматпыз, деп есептеп, славяндарды да сарматтармен араластырады, өйткені олар сармат жерінде тұрды, сарматтар орыстарды бағындырып, өздері де, славяндық вендтер секілді, орыс аталды.

Сарматтар атауының шығуы және мекендеген жері

1. Сарматтар туралы поляктардан басқа кім жазғанын білмеймін. Поляктық Бельскийдің кітабы Гвагвин мен Стрыковскийден кейін шыққанымен, Вельский олардың пайда болуын Кромерден бастайды, ол сарматтарды менің әкем де зерттеген, бірақ аяқтай алмай кетті, деп жазады. Стрыковский сарматтар туралы өз кітабында Бельскийге сілтеме жасайды, соған қарағанда оның еңбегі ұзақ уақыт шықпай жатқан болуы керек. Гвагвин туралы Стрыковский ол менің еңбегімді ұрлап, өз атынан бірінші латын тілінде, содан кейін поляк тілінде шығарды дейді. Сарматтардың шығу тегі туралы көне деректерді толық зерттеп, сарматтар мен славяндардың айырмасын аша алмай, олар поляктарды сарматтармен араластырып жіберді. Алайда ежелгі славяндар өздерін ешқашан сарматтармыз деп айтқан жоқ. Поляктардың екі халықтың шығу тегін шатастырғаны сонша, олар кейде біріміз Симадан, басқамыз Афетадан шықтық десе, кейде екі халықта Симадан немесе Афетадан шықты, деп көрсетеді.

2. Сарматтар әр түрлі ежелгі халықтарда әр түрлі айтылған. Стрален-берг 162-бетте әр еңбектерден алынған мынадай атауларды келтіреді: 8-389 1) Гасармаут, 2) Сауромациа, 3) Сурима, 4) Саурмадера, 5) Сараргациа, 6) Саурима т.б. Бұл атауларды кейбіреулер еуропалық деректерден іздейді, Стрыковский 4-кітабының 1-тарауында: «Олар өз ата-бабалары Ектановтың ұлы, Симовтың немересі Асарматтан» алған деп жазады, ол Тиллемановтың талқылауы бойынша — биік, ал еврей тілінде — биіктік көсемі дегенді білдіреді. Олардың Симнан шыққаны жөнінде олар Берозус пен Флавия Иосифке сілтеме жасап, оған Нестор да келіседі. Бірақ Иосиф Ное ұлдарының бөлінуін суреттей отырып, кимброларды Афетадан, гесперлерді Симадан шығарса да, сарматтар туралы ештеме айтпайды. Страленберг Арнольд Монтан, Аппарат Библия бойынша: «Оларды өлім жазасы, бейнелеп айтқанда қорқынышты және өлім орны дегенді білдіретін гассауромут», деп атаған дейді. Страленбург өзі мұны ғұн тілінен шығарып талдайды: онда сарга және сарган и русь дегенді білдіреді дейді. Помпониус Меля 2-кітабының 1-тарауында саргаттар Азов теңізінің бойын мекендеген, деп жазады, Валериус Флаккус 6-кітабында оларды затахос, Страбон — сауроматтар деп атайды. Көп адамның пікірі бойынша, гректер сармат атауын гректің саурос — кесіртке және ома — көз сөзінен шығарып, көздері кесірткелердікіне ұқсас, өздері қатыгез болғаны үшін солай аталған дейді. Кромер, Гвагвин және Страленберг те осындай пікірде. Бірақ басқа жерлерде өз өздеріне қайшы келеді. Стрыковский өз еңбегінде бұл дәлелдемеге қарсы болады, мұнымен кейін Страленберг те келіседі. Стрыковский 113-бетте және Гвагвин сарматтарды гректер номадтар немесе үйсіз малшылар деп атады дейді, бұған дәлел ретінде Ресей атауының өзі аударылған грек сөзі дейді.

3. Страленберг Мариус Нигерді келтіріп саурима атауы олардың өз тілінде бар дейді. Олардың тілінде саури — ұлы, ма — жер дегенді білдіреді дейді. Страленберг 5-тараудағы географиялық сипаттамасында мұндай аз халық қалай жердің әлем кеңістігінің атауын иеленді, деп бұл дәлелге күдік келтіреді. Басқалары бұл атау Диодор бойынша, Азияда болған дейді. Кейбірі сарматтардың нақты қайда өмір сүргенін білмей бұл атауды басқа халықтарға жапсырады. Көптеген ежелгі жазушылар жалпы атауды жеке халық атауы деп қабылдап, қателік жіберген. Оған біздің жазушылардың Русь атауы жалпы атау болса да, Кіші Русьті де Русь деп, басқа княздіктерді қалалардың атымен атауы дәлел. Страленберг талдай отырып, финдер оларға жақын жер Рослактың атымен барлық Швецияны Роксама және Роксолайн, ал Германияны Соклайн деп атаған деп дәлелдейді.

4. Сарматтарға келетін болсақ, бұл атау Азияда бұрыннан белгілі, олар бұл атты кең жерді өздеріне иеленгендіктен айтса керек. Мүмкін, Сармациа деп Солтүстік мұзды мұхиттан Қара теңіз бен Дунайға, ал шығыста Каспий теңізінен Кавказ тауларына дейінгі жерді айтуы да мүмкін.

5. Геродот, Страбон, Плиний Скифияның шығыстағы шекарасын Дон мен Рейнге, ал оңтүстікте Дунай және одан әрі Мезиа мен Фракияға дейін, ал солтүстікте Балтық, Солтүстік теңізіне, батыста Донға дейінгі жерді көрсетеді. Бірақ Птоломей шығыста Каспий теңізіне, батыста Дон өзеніне, солтүстікте Волгаға, оңтүстікте Кавказ тауларына дейін азиаттық сарматтар, ал Доннан Рейн өзеніне дейін және Солтүстік мұхиттан Днестрге дейін еуропалық сарматтар өмір сүрді дейді. Германияны сарматтарға қосуы, германдықтардың барлығы болмаса да Эльба бойындағы шығыс бөлігі, ежелден сарматтармен бір халық болып есептелуінде ол туралы 12, 13, 14, 15 және 39-тарауларда айтылған.

6. Бұл халықтар туралы жазушылар әр түрлі жазған, бірақ Геродотта айтылған №1 ландкарте Страбонда және Плиний кітаптарының 13 және 14-тарауларында да келтірілген. Птоломей олардың орындарын көрсетпей атауларын келтірген. Олар: агатирстер, акибтар, аландар, алаундер, амадоктар, амазондар, амасобиттер, аорстар, ареиттер, ариктер, аристер, арситилер, асеилер, астуркандар, ауродоттар, аурандар, базилейлер, бессылар, бодиндер, бористендер, борустар, босворандар, бостарндар, бургиондар, валилер, велтылар, венедылар, галиндер, гевинылар, гениохтар, георгийлер, иппофатар, гитондар, госилер, дербиктер, дибастылар, ексабигиттер, закаттар, зинхтар, ибиондар, игиллондар, ипербореилер, ипофагтар, исондар, канодипсілер, карбондар, кареоттар, кариондар, карпиондар, картондар, колхидтер, коноплендер, кистобоктар, матерлер, меланхлендер, метибтер, модоктар, ностар, несиоттар, олондар, олинеилер, осилдер, офлондар, пагириттер, периерондылар, пеуцындар, пенгиттер, плестер, плифтер, рофагтар, рокаландар, сабоктар, саворлар, салилер, санарейлер, саупотрендер, сарготтар, свардендер, сербылар, страцендер, скиминдер, сокандар, ставандар, стурндар, судендер, сурандар, тагрлер, танаиттер, таррекадтар, тароскифтер, тирондар, траномондар, тустар, удтар, фамеоттар, финдер, хенидтер, хундар, церциттер, язихтер т.б.

7. Плиний 4-кітабының 12-тарауында суреттеген көптеген халықтардың, өзендердің және қалалардың аттарының барлығы қазір белгілі емес. Птоломей Скандинавия мен Швецияға гут, даукион, левой, фавон, фирез және хедини халықтарын орналастырады. Жоғарыда келтірілгендерге Птоломей деректерінде көптеген славян халықтары сарматтар мен скифтерге араласқан.

8. Славяндар басқа тілді халықтарға да: мысалы Ливонийдің Герсик қаласын — Воробин, Одейпоны — Аюдың басы, қазіргі бұғының басы, тунгустарды итпен және атпен жүретіндер деп славяндық атаулар берген. Плиний сарматтарды скифтерден бөліп бергенімен 13-тарауда Балтық теңізін Мұзды және Солтүстік мұхит деп өзі қателесті. Феломеннің айтуы бойынша, қазіргі Ригадағы Двина өзені бойындағы халықтарды скифтер деп атаған, Мұзды мұхит туралы олардың тілінде «маре», «марус» — сөзі өлі дегенді білдіреді, ал Маурема теңіз жағалауы немесе суы көп жер дегенді білдіреді, сондықтан Двина жанындағы аймақ Мауреман немесе Мурман, ал қала Муром деп аталды.

9. Қазіргілердің ішінде бірінші Себастиан Минстер болды. Ол географияны 1528 ж. неміс тілінде бастырды. Бұл еңбек сол кездегі даму бойынша мақтаулы болғанымен, онда сарматтар елі туралы мәлімет аз болды. Ол 6-кітабының 58-тарауында Сармация туралы: «Сармация ауқымды кең аймақ, онда көптеген халықтар тұрады, бұл мемлекетте поляктар, рутар немесе рутендер, литовтар, мазовиандар, прустар, померандар, лифляндықтар, московиттер, готтар, аландар және Қара теңіздің батысын мекендеген татарлар өмір сүрді. Еуропалық Сармация шығысқа қарай Танаис өзені және Меотистік сазбен, батыста Висла немесе Одер өзені, оңтүстікте Венгр тауларымен Азиядан бөлінген, солтүстікте Сармат теңізімен қоршалған, ол Норвегияның жанындағы Гренландияға дейін созылып жатыр», — дейді. Птоломей бұл жерлерге белгілі өзендер: 1) Польша жері арқылы Сармат теңізіне құятын Висланы, 2) Русьтен басталып литва арқылы өтіп, теңізге құятын Крононды (қазіргі Немонды), 3) Осы теңізге Рифей тауларынан бастау алып Тернетис және Херсинус арқылы ағатын Рубен, Двина (қазіргі Нарев және Буг) өзендерін жатқызды. Минстер Рифей тауларын Польшаға орналастырып, қате жіберіп отыр. Ал 7-кітабының 6-тарауында скифтерді Геродот пен Плинийден алып енгізген.

10. Филип Клюверий 1580 ж. скифтер мен сарматтар жайлы өте қысқа жазған, бірақ өзендерді, көлдер мен тауларды дұрыс суреттеген. Ал халықтарды орналастыруда ежелгілердің бұлыңғыр айтуларына сүйенген.

Тәржімалаған: Назарбек Қанафияұлы,

филология ғылымының кандидаты





ПОГОДИН МИХАИЛ ПЕТРОВИЧ

(1800-1875 жж.)

М.П. Погодин — Ресей тарихшысы, жазушы, Петербор Ғылым Академиясының академигі(1841). 1818ж. Москва университетіне түседі. Университет қабырғасында М.П. Погодиннің ғылыми талабы ашылып қалыптаса бастайды: алғашқы орыс қызметтерімен, князьдердің шығу тарихына, сондай-ақ жалпы славян тарихы мәселелеріне қызығушылығы артады (Добровскийдің «Кирилл және Мифодии туралы» шығармасын аударады). Ол өзінің барлық көзқарастарында сол тұстағы орыс тарихының профессоры, Каченовскийді өз қарсыласы ретінде таныды, кейіннен бір профессурада қызметтес болған кезде де онымен пікір таласта болды.

1823 ж. курсты тамамдаған М.П. Погодин бір жылдан соң «Русьтің пайда болуы туралы» тақырыбында магистрлік диссертациясын қорғайды, онда да Каченовский қолдаған орыс князьдерінің хазарлардан шығуын қолдаған теориясын сынай отырып, нормандық мектебін қорғайды. Бұл диссертациялық жұмысты бір жағынан Карамзин, екінші жағынан маман-тарихшылар Шлецер мен академик Круг қолдайды. Өзінің диссертациялық жұмысында М.П. Погодин таланты сыншылық қырын танытады. 1826-44 жж. — Мәскеу университетінің профессоры. Алғашқыда оған бірінші курс студенттеріне жалпы тарихтан дәріс оқу тапсырылады. 1835ж. орыс тарихы кафедрасына ауыстырылды, ал 1841 ж. Ғылым академиясының екінші бөліміне мүшелікке сайланады (орыс тілі және ауызша және жазба тілдегі творчество /словесность/ бойынша); сондай-ақ «Тарих қоғамы және Ежелгі Ресей» хатшысы және «Орыс тарихи жинағын» жарыққа шығуына жетекшілік етеді, әрі мұнда «Жершілдік туралы» деген маңызды мақаласын береді.

М.П. Погодиннің профессорлық қызметінің соңы «Зерттеулер, лекциялар мен ұсыныстар» («Исследований, лекций и замечаний») атты басылымның басталуына орайласады, мұнда, негізінен, М.П. Погодиннің тарихшы ретіндегі болмысы айқындалады, сонымен қатар бұл жерде ол өзінің сыншылық талантын басымдырақ танытып, өз ақылының жағымсыздау жағын, яғни фантастикалық құрылымдарға шамадан тыс құмарлығы көлеңкелеу қалады. Орыс тарихының татарлар кезеңіне дейін жетіп тоқтаған «Зерттеулер» (7том) бүгінгі таңда да ежелгі тарихпен арнайы айналысатындар үшін пайдалы құрал ретінде сұраныстан түскен жоқ. Осылармен қатар М.П. Погодин өзінің «Древнехранилища» деген көптеген көне орыс жазба, заттай ескерткіштерін қамтыған жинағын бастаған болатын. Бұл жинақтың қолжазба бөлігін кейіннен Николай I сатып алады.

М.П. Погодин бірнеше мәрте шекарадан тыс жерлерде болды; оның шетелдік сапарының ішінде ең маңыздысы алғашқысы еді (1835), бұл жерде ол славян халқынан шыққан көрнекті ғылым өкілдері: Шафарик, Ганка және Палацкиймен етене жақын араласады. Осы сапар орыс ғылыми әлемін славян дүниесімен жақындасуға өзіндік септігін тигізгені анық. 1844 ж. бастап М.П. Погодиннің арнайы-ғылыми қызметі бәсеңдеп, тек өмірінің соңғы жылдары ғана қайта жанданады. Оның Костомаровпен орыс князъдерінің шығуы туралы жария пікір-таласы 1860 ж. жатады. Бұл пікір-таласта негізінен М.П. Погодин тура еді, бірақ ғалым-зерттеушілер ретінде емес, белгілі қоғамдық партия өкілдері ретінде қарсы болған көпшілік оған көңіл бөлмеді.

М. П. Погодин Шеллингке деген қызығушылығын патриархалды Мәскеу өнегесімен үйлестіріп, өз көзқарастарында арнайы халықтық деп аталатын теорияны ұстанып, профессор Шевыревпен бірге осы теорияны неміс философиясының аргументтерімен қорғайтын партияға қосылды. Білімге деген құштарлық пен табиғи ақылдылық оны орыс тарихнамасындағы өзіндік орны бар білгір тарихшы-зерттеуші дәрежесіне көтерді.

М.П. ПОГОДИН

ЕЖЕЛГІ ОРЫС ТАРИХЫ

Біздің шежіре жазушыларымызға сонау тылсым ғасырлардан жеткен аңыздарда словен тайпалары Еуропадағы орта және төменгі Дунайдағы алғашқы қоныстанған жерлер көрсетілген. Дунай өзені әлі күнге дейін біздің халық әндерімізде беріледі. «Көп жылдардың ішінде, — деп жазды, XI ғасырда өмір сүрген ежелгі шежіре жазушы Нестор, - қазіргі Угорек және Болгарск жерлерінде Дунайдың жағалауында словендер қоныстанған».

Осы жерден олар Христостың туылуына дейін табиғи көбею мен басқа жағдайлардың салдарынан барлық орталық Еуропаға жайылып, мекендеді.

Біздің еліміз батыстан келттер мен волохтардың шабуылынан өзіне жаңа қоныстанушыларды тапты, олар словендерді өз мекендерінен қуып, жана қоныс іздеуге мәжбүр етті. Оларда жер шаруашылығы мен алғашқы өнер дамыған болатын, бай және дамыған тілде сөйлейтін, ата отаны Үндістаннан алып келген Құдай және о дүниедегі өмір туралы түсінік пен сенімдері болды.

Словендердің бірі ляш тайпасы Дунайдың солтүстік батысына, ал басқалары солтүстік шығыста қоныстанды.

Соңғыларының ішінде алдыңғы қатарда словендер болды. Олар шабуылдан сақтана отырып, алдыға жылжып, Ильмер көлінің жағалауына келіп, осы жерлерді мекен етуші чудтарды ығыстыра қоныстанды. Словендер осы жерде қоныс теуіп, өздерінің қаласы — Новгородты салды.

«Словендер Ильмер көлінің жағалауында өздерінің қалалары — Новгородтың негізін қалады».

Словен көшесі, Словен қайнары әлі күнге дейін Новгородта белгілі, бұл атаулар осы жердің алғашқы мекендеушілерінің кім екенін білдіреді.

Олардың арттарынан жүріп отырған басқа тайпалар оңтүстіктен қысым басылғаннан кейін жол бойы орналасты.

Оңға қарай бұрылған басқалары - тиверлер, хорваттар, поляндар — Днестр, Бугу, Днепр және олардың жылғалары бойында қоныс тепті.

Олардың барлығы біртұтас жұртшылықты білдіріп, араларын өзендер, таулар, батпақтар мен далалар бөліп тұрды.

Поляндар, шежіре жазушылардың айтуы бойынша, тыныш және биязы мінезбен ерекшеленді. Олардың арасында неке бұрыннан-ақ өзара келісім бойынша жасалды. Отбасылық қарым-қатынастар байсалдылықпен ерекшеленді. Ежелгіліктердің аңдарға ұқсас жабайы дәстүрлері болды, олар ормандарда өмір сүрді, лас заттармен қоректенді, ұрыс-керістерде бір-бірін өлтіріп отырды; махаббатпен неке қиюды білмеді, өздеріне әйелдерді ұрлап алатын болған. Осылай радимичтер, вяттер мен солтүстіктер өмір сүрді. Олар бір-бірлерімен ауылдар арасындағы ойын сауықтарда кездесіп, өздеріне қыздар таңдап отырды. Олардың салт-дәстүрлерінде көптеген ұқсастықтар болды. Өліктердің үстіне үлкен жүк қойып, оның денесін жағатын. Жағылған сүйектерді бір ыдысқа жинап жол бойындағы бағанаға іліп қойған. 12-ғасырға дейін вяттар, кривтар және басқалары осылай істеген. Моншада жуыну ежелгі дәстүрдің бірі болған, аңыздар бойынша, бұл дәстүрге Әулие Апостол Андрей таңданған екен.

Батпақты, орманды табиғат сыйлығына зәру жерлер словяндар еншісіне тиді. Олар осы жерге келісімен өмір сүрулерін қамтамасыз етуді ойлады.

Бағына қарай бұл кемшіліктер тек қана жақын емес, сондай-ақ алыс жерлермен су арқылы қатынау ыңғайлылығымен толтырылды.

Олар өздерінің теңіздің арғы жағындағы көршілерімен танысты. Бұлар Дунайдан көшіп келген туыстас тайпалар, одан кейін нормандар, жақын көршілері чуд деп аталатын финдер болды. Нормандар бізге варягтар атауымен белгілі өз заманындағы Еуропадағы әрекетті және пысық тайпалар болды, олар V ғасырдан бастап барлық теңіздерде қожалық етіп, барлық жағалаумен: Британия, Галия, Германия, Италиямен қатынастары болды.

Көптеген тайпалардан тұратын чудтар новгородтықтардан ары бүкіл Шығыс пен Солтүстік теңізден Каспий теңізіне дейінгі жерлерде қоныстанды.

Жат елден келуші зейінділер өздеріне керекті табиғи байлықтардың қай жерде орналасқандығын, пермдіктерге, бұлғарларға, хораздарға, югрліктерге айырбастап не бере алатындығын біліп алды. Соның нәтижесінде олар көршілес аймақтарға, өз биліктерін жүргізе алатын жерлерге нық орналасты. Сөйтіп, оларға керекті жаңа қоныстар пайда болды — Изброск, Торжок, Белозеркс, Ростов, Муром, Бежецк, Волок Ламский.

Новгородтық саудаға нормандар қатысты, олар новгородтық сауданы ары қарай Еділге дейін таратты. Ал қарама-қарсы жақтан, Каспий теңізі арқылы ішкі Азиядан арабтар осы мақсатта келді.

Арабтар Еділ құйылысында хозарларға оңтүстік жемістерін, жүн, мата, әлі күнге дейін шығыс атауларымен аталатын асыл тастар — інжу-маржандар алып келетін. Чудтық тайпалар терілер, балықтар, нан, металдар жеткізетін. Төменгі оңтүстік славян қоныстарынан нан, мыс, балауыз әкелінді. Грециядан алтын, шарап әкелінді. Нормандар франктер жасаған қылыштар, асыл тастар, мата, түбіт сатумен сауда жасады.

Осы халықтардың арасында өзара байланыс қалыптасып, белгілі бір жолдармен кең сауда қатынасы пайда болды.

Осы аймақтардан жеті, сегіз және одан кейінгі ғасырлардағы араб тиындарының, сондай-ақ нормандық, византиялық тиындардың көп мөлшерде табылуы ежелгі заманда осы жерлерді мекендеген тайпалардың арасында қарым-қатынастың болғандығының дәлелі.

Зейінді словендер өздерінің ыңғайлы қоныстарынан пайда таба алды, олар нормандардың Греция мен финдік тайпаларға барар жолдарында тауарларды қолдан қолға беріп, байып отырды. Олардың қалалары солтүстіктегі тоқтап, тынығатын орынға айналды. Новгород туралы даңқ бүкіл Балтық теңізінің жағалауларына жайылды, ал ирландық аңыздар ұлы Гольмгардтың байлығы мен ұлылығы туралы аңыздармен толықтырылды.

Осындай маңызға басқа славяндық тайпалар, поляндарға жататын оңтүстікте Киев ие болды.

Новгород барлық көршілес теңіздерде қожалық ететін нормандардың, Киев өзінің барлық тайпаларымен хозарлардың баса көктеуіне ұшырады. Хозарлардың негізгі күші Еділ құйылысы Итильге (қазіргі Астрахан) негізделді.

859 жылы (шежіредегі уақыттың алғашқы анықтамасы) бізбен варягтар деп аталатын нормандардың бір шонжары Варяж теңізі арқылы Нева құйылысына жүзіп келіп, оны қарсы алған славян және фин тайпаларына жан-жақтан алым берді.

Бірақ нормандардың билік етуі ұзаққа бармады, не жат жерден келушілердің езгісіне төзе алмағандықтан ба, не көп шығын шықпастан оларды тез жеңетіндіктеріне сенгендіктен бе, тайпалар бірінен соң бірі бас көтерді.

Қалай дегенмен де олар шақырылмаған қонақтарды келген жерлеріне қуып, бұрынғыша «өздерін биледі», бірақ көп ұзамай бір-бірлерімен ұрысып, бірін-бірі өлтіре бастады, ал нормандар болса жаңа күшпен өздері көрген қорлық үшін бұрынғысынан да ауыр соққы беретін еді!

Сонда осындай бүліктің ішінде біреуге керемет ой келді, қан төгісті тоқтатып: «Бізді басқаратын және әділ таразылайтын князь табайық», - деді.

Бұл ақыл көңілге қонымды болды. Бірақ күшті, өз үйінде есімін қаһарлы ұстайтын, ал керек жағдайда бейбіт тайпаларды сыртқы жаудан қорғайтын күшті князьді қайдан табады?

Мәнді ой, халық ақылы алыс және жақын жерлерге қожалық еткен, төрт жаққа еркін жүретін, қай жерде күн шығып тұрса, сол жерге қоныстайтын, өздеріне пайдалы адамдарға қызмет етуге дайын нормандарды нұсқады. Нормандар туралы даңқ барлық жерге тараған болатын. Сол заманда олардан басқа кімді таңдайды? Осындай қиын және қауіпті іске олардан басқа кім барады? Нормандардан, олардың отандастарынан басқа кім жақсы қорғайды.

Кривтар, чудтар, вестар мен мерейлер бағынатын словендер белгілі себептермен өздеріне таныс, Варяж теңізінің бұрышында, бізге туыстас тайпалармен көршілес тұратын және «Русь» деп аталатын норман тайпасына барды.

Ешқандай шарт қоймастан «Біздің жер кең және үлкен, ал онда тәртіп жоқ, келіп бізді басқарыңыздар», деп айтты елшілер. Бұл сөздер тарихымыздың ары қарайғы барысын анықтады.

Нормандар бұл жерлерді жақсы білді, көршілес, теріге бай Биармияны (Пермь), Грецияны білді, олардың көпшілігі Константинопольге сауда жасауға және император гвардиясына жалданып қызмет етуге баратын.

Атақты austerveg нормандық шежіре бойынша, осы жолдармен отыз жыл бұрын Грецияға елшілер Русьтен де баратын. Осы шақыруға үш аңшы келісті: үш бауырлар, князь Рюрик, Синеус пен Трувор. Олар өздерінің тайпаларымен «арттарынан бүкіл Русьті ерте» бізге 862 жылы келді.

Мемлекеттің қалыптасуы

Мемлекет басқа әлемнің тіршілігі сияқты белгісіз нүктеден басталады. Жердің әлпетсіз үйіндісіне, адамдар мен олардың әрекеттеріне, адамдар бейберекеттігіне ұзақ, ұлғайтқыш әйнек арқылы ұзақ қарап, одан нүктені тауып, өз назарымыздан шығарып алмауымыз керек, оның тыныш, ақырын үлкеюі, барлық дәуірлерін, даму кезеңдерін белгілеп отыру қажет, бұл нүктеде бірнеше жылдан кейін тіршілік белгісі соғылып, өзінің орнында нық тұрып, әрекет ете бастайды.

Рюрик новгородтықтар болып қабылданды.

Бұл оқиға бір ғана Новгородқа тән және ұзаққа созылмайды: Рюриктің орнын басатын ізбасары Новгородты тастап кеткеннен бастап, кейінгі тарихпен арасындағы байланыс үзілді: барлық істер алғашқы қалпына келді, яғни новгородтықтар өз беттерінше өмір сүрді, олар бұрынғыша теңіздің ар жағындағы варягтарға, Киевте қоныстанған варяг-русьтарға алым төлеп отырды. Осы алымнан басқа Новгоров Киевпен ешқандай байланыста болмады, олай болса, Орыс Тарихының ағып жатқан ағымымен байланыс болмады. Новгородта біз жаңа азаматтық, яғни Рюрик кезіндегі нормандық бастаманы қарастырамыз, кейіннен бұл ежелгі славяндық бастама жарқ етті де сөніп қалды.

Олай болса, осындай жеке оқиғаны Орыс Мемлекетінің бастамасы деп айтуға болмайды. Бұл — біздің славян тайпаларының арасына келуі, бір қалада уақытша әскери тоқтауы.

Неліктен Орыс Тарихы осы оқиғалардан басталады? Ол мемлекеттің қалыптасуында оның еншісі бар ма? Басқа оқиғалармен байланыспай ма? Осы арал мен қатты жердің арасында көпір бар ма?

Орыс мемлекетінің қалыптасуына қатысты осы оқиғадағы негізгі маңыздысы Новгород емес, әулет басшысы ретінде Рюрик тұлғасы, бірақ ол Ромула сияқты өзінің мәнін білмеді де. Бос кеңістікте мұрагерлік басталды. Міне, сондықтан бұл оқиға Орыс Тарихында мәңгілік! Ресейдің үлкен ұлты Новгородқа князьді қабылдағаны үшін, кейіннен оның ұрпақтары әлемде ұлы мемлекеттің негізін қалағаны үшін бас иейік.

Рюриктердің ұрпағы Игорь, оның жасақтарды нормандықтар Новгородты мемлекеттің қалыптасуымен танып, алтын арқау болмаса, онда мемлекеттің қалыптасуы да, Орыс Тарихы да болмас еді немесе үстіртін айтылып кетер еді.

Мемлекеттің алғашқы нүктесі, қалыптасуы осылайша басталды.

Орыс тарихын батыс еуропалық мемлекеттер тарихымен салыстыра қарастыру

Батыс еуропалық мемлекеттердің шығу тегі, олардың барлық тарихы, тіпті, бүгінгі уақытқа дейінгі тіршілігі өздерін жаулап алушыларға қарыздар.

«Жаңа үлкен мемлекеттердің қалануы, — деп жазды, біздің заманымыздың батыс тарихының өкілдерінің бірі Тьери, — белгілі бір күштің әсерінен болды, жаңа қоғамдар зорлап бұзылған ежелгі қоғамның сынықтарынан құрылды, қайта құру үрдісінде көптеген тайпалар өздерінің бостандығынан, тіпті өз аттарынан айырылып, басқа атқа ие болды.

Жаулап алу қылышы Еуропаның бейнесінде болды, ол көптеген тайпалардан тұратын әрбір халықта өзінің ежелгі ізін қалдырды. Жауынгер жат елден келуші тайпалар ерекше тайпаның орнына ерекше артықшылығы бар тап бола бастады. Олардан әскери дворяндық пайда болып, өздерінен төменгі жіктерге менменшілдік көрсетіп, құтырды, кезбелікпен еңбекқор және бейбіт халыққа үстемдік етті. Жеңіліп, жерінен, биліктен және бостандықтан айырылған тайпа қарумен емес, еңбектің арқасында мықты өмір сүріп, қорғандарда емес, қалаларда тұрып, жаулап алушылардың әскери одағына ұқсамайтын, бөлек қоғам құрды. Бұл тап ежелгі жаулап алушылардан шыққан дворяндықтың феодалдық ұйымы әлсіреген кезде табиғи немесе саяси деңгейі көтерілді, өйткені олар өздерінің қабырғаларында римдік азаматтықтың қалдығын сақтады және осы әлсіз көмек арқылы жаңа өркениет бастады».

Міне, француздар мен ағылшындар өздерінің жерлерінің тарихынан нені көреді — бұл шындық.

Қысқаша батыс мемлекеттерінің тарихымен таныстырайын.

Бір тайпаға екінші тайпа келеді (галдарға франктер, бриттерге нормандар, испандықтарға вестогтар, итальяндықтарға лонгобардықтар т.б.). Жат елден келушілер жеңіп, олардың арасына қоныстанады. Қолбасшы өзінің қол астындағыларымен жер бөлісіп, мықты қамалдарда өмір сүріп, халықты қанайды, жеңілген тайпалардың есебінен күн көреді. Осы тайпалар арасында жек көрушілік пайда болып, уақыт өте ол нығая түседі. Тек қана қалаларда көптеген тұрғындар ғасырлар бойы күш пен құрбандықтан кейін, олардың ықпалынан қиындықпен босап, өздеріне бостандық алды, феодалдарды жек көретін корольдардың арқасында қалаларда орташа жік, ал сарайда қамалдан келген феодалдардан тұратын аристократтар пайда болды, олар өздеріне барлық артықшылықты алып, халықты басқа түрмен қанады. Орта сословие артықшылығы бар аристократтарға теңелуге ұмтылды. Бірақ аристрократтар өз орнын бергісі келмеді. Сөйтіп, екі жікке бөлінген таптық күресі төңкеріліспен аяқталды, бұл оқиғаны Наполеон бір-ақ ауыз сөзбен берген: галдықтар франктердің тепкісін жоқ қылды.

Біздің заманымызда орта таптың артынан тарих сахнасына орта жіктің жоғарғымен күресуі сияқты, Батыста төменгі жік орта және жоғарғы жікпен күреске дайындалды. Осы күрестің нәтижесінде біз сенсимонистердің, социалистердің, коммунистердің Француз төңкерісінің алғысөзін жазған энциклопедистерге сәйкес келетінін көреміз.

Осы барлық өткен, болып жатқан, болатын оқиғалар бір-бірімен тығыз байланысты бір тізбек құрып, жаулап алудан, яғни батыс мемлекеттердің бастамасынан генеологиялық жақтан туыс болып келеді.

Жаулап алу, бөліну, феодализм, орта сословиелі қалалар, жек көру, күрес, қалаларды босату — еуропалық трилогияның бірінші қайғысы.

Бір адамның басқаруы, аристократия, орта жіктің күресі, төңкеріс — бұл екіншісі.

Батыс мемлекеттердің тарихы, қайталаймын, бір ғана құбылысты білдіреді, сөйте тұра сапа, сан мөлшері мен бастаманың құрамының қатынастарына қарай елеусізден айырмашылықтары бар.

Енді Орыс Тарихына көз жүгіртейік, олар Батыс Тарихына тән негізгі құбылыстарды білдіре ме екен.

Бір қарағанда бізде о бастан-ақ бөліну, феодализм, қалалар, орта жіктер, құлдық, жек көру, мақтаныш, күрес болған емес.

Мұндай айырмашылық неден?

Біздің көргеніміздей, батыс құбылыстарының басталуы біздікімен тығыз байланысты: осылайша біздің құбылыстар, біздің Тарих өзінің басталуымен байланысты болу керек. Егер оның салдары әр түрлі болса, онда басталуы да әр түрлі болғаны.

Шындығында, мемлекетіміз жаулап алудың салдарынан емес, бейімділіктің салдарынан басталғандығы жөнінде шежіренің жағымды аңызына иланамыз. Міне, әртүрліліктің көзі! Батыста барлығы жаулап алудан шықса, бізде бейімделу, мүлтіксіз әрекет пен бейбіт келісімнен шықты.

Бейімділік пен жаулап алу ерте, жабайы уақытта бір-біріне жақын болды, бірақ өте елеусіз шекпен ажыратылды.

Екі дәнге қараңызшы: олар бірдей, бірақ жай көзбен олардың арасындағы жұқа шектегі айырмашылықты көруге бола ма? Осы дәндердің дамып, өсуіне уақыт берсек, біз біреуінен емен, екіншісінен пальма немесе нәзік, иісі аңқыған өсімдік өскенін көреміз, дәндердің жұқа ғана айырмашылығы гүлдер мен жемістерінен көрінеді.

Басқа теңеу келтірейін, міне екі әр түрлі шар. Оларды бір жерге қойып, бірдей күшпен ұрыңыздар, шарлар екі жаққа қарай домалап кетеді, біраз уақыттан кейін олардың арасындағы ара қашықтықты көресіздер. Бірінші соғудағы болар-болмас айырмашылық, олардың тағдырын шешіп, екі қарама-қарсы жаққа алып кетеді.

Міне, мемлекеттер тарихында да осылай: басындағы болар-болмас айырмашылық, оның салдары үлкен айырмашылыққа алып келеді.

Енді біздің бастамамызбен бірге жүретін саяси құбылыстардың генеологиясын жоғарыда түсіндірілген батыс саяси құбылыстарымен салыстыра қарастырайық.

Мемлекеттің пайда болғаннан кейінгі бірінші кезеңінің құрылымды бөлшектері, элементтері: әмірші, жіктерге бөлінетін — жоғарғы (дворяндық), орта (өндірістік, қалалық) төменгі (ауылшаруашылық) — халық, жер.

Әр элементті бөлек-бөлек қарастырайық.

Әмірші, өзімен өзі жеке. Біздің бірінші князіміз Рюрик Новгородқа өз еркімен шақырылды, Олег Киевте қарсыласусыз қабылданды. Екеуінде де батыс әміршілері сезінген жеңімпаздың, жаулап алушының жаушылық сезімі болмады, тіпті, болуы да мүмкін емес еді; екеуі де өздерінің иелігіндегі жерлерге күрес арқылы алынған табыс ретінде қарамады; батыс корольдерінің жерлерімен салыстырғанда зәрудей жерлерінде ешқандай ішкі жаулары, сыртқы бақталастары болмады. Біздің әмірші шақырылған бейбіт қонақ, қорғаушы болса, батыс әміршісі жек көрінішті жат елден келуші, халықтың негізгі жауы болды.

Сонымен қатар, Батысқа қарағанда, боярларға, қалаларға, халыққа деген қарым-қатынасы да өзгеше болды.

Боярларға. Батыста король өзіне жерлерді бағындыруға көмектескен герцогтарға, графтарға міндетті болды, ал біздің князь боярларға, оның туыстарының алдында міндетті болмады.

Халыққа. Бізде князь халықпен оның қорғаушысыз әділ қазысы ретінде бетпе-бет жүздесті, осы үшін ол алым алды, ал батыс әміршісі өзінің вассалдарынан бөлек болды.

Боярларға көшейік.

Боярлар, өзі жеке. Батыс қолбасшыларына сәйкес келетін боярлар Батысқа қарағанда (Галия, Британия, Испания, Италия) бізде аз болды. Өйткені олар ерекше тапты, көптеген жіктерді, күшті элементі құрмады, тек князьдік ақсүйектің, гвардияның, әскерінің алдыңғы қатары болды.

Боярлардың князьге деген қарым-қатынасы. Батыс қолбасшылары өздерін корольмен бірдей дәрежеде сезінді, өйткені король, оларсыз мемлекетті басқара, әрекет ете алмас еді, ал біздікілер князьдің қарамағында болды, оның бұйрықтарын атқарушылар — оның туыстары, құлдар, жалдамалылар. Олар князьге тәуелді болса, Батыста князь оларға тәуелді болды. Олар не жасағысы келсе, соны жасады, біздікілер князь не бұйырса, соны жасады.

Жерге. Батыс феодалдары жергілікті халықтан жерлерді тартып алып, корольдің бастауымен өзара табыс ретінде бөлісіп алды, ал біздікілер жерге тиіспей, князьден уақытша қызмет ету төлемі немесе келісім бойынша өзінің қызметі үшін алды.

Феодалдар өздері басып алған жерлердің барлығына орналасса, біздікілердің тұрақты тұратын жері болмады, олар князь тағайындаған жерде тұрды.

Халыққа. Батыс феодалдары жерді тартып алып, оның халқын өзіне жұмыс істеуге мәжбүр етті, бастан-ақ олар халықпен жаушылық қатынаста болды, ал біздің боярлар алым пен салықтан басқа ешнәрсемен ісі болмай, көп жағдайда халықпен тату тұрды.

Мемлекетке. Батыс феодалдары көптеген иеліктер, үлкен бір мемлекетті құрайтын кішігірім мемлекеттердің негізін салды, ал бізде бірақ мемлекет болды. Батыс мемлекетін 10/10 бөлшегімен көрсетуге, ал біздікін бірлікпен көрсетуге болады.

Халық және жер. Батыста жер жат елден келушілерге тисе, ал бізде ол бұрынғыша билік басында князі бар халықтың қолында қалды. Батыста жеңілген және бағынған халық құлдыққа айналса, бізде олар ешкімге бағынбай басы бос болды. Тек ол князге алым төлеп отырды, бірақ бұл оларға ауыр соқпайтын.

Бір сөзбен айтқанда, біздің халық жеңіл жағдайда, ал батыстықтар ауыр жағдайда алым төледі.

Қала. Батысқа римдік білімділік пен азаматтықтың қалдығы қалған қалаларға өндіріспен айналысатын белгілі адамдар келе бастады, ал біздің қалалар сол тұрғындарымен, кәсібімен қалған ауылдар болды.

Қала деп аталуы осы жерлердегі князьдің және оның адамдарының тоқтауына байланысты аталды. Қалалық өндіріс ауыл адамдарының кәсібі болып қалды.

Жіктер. Жеңімпаздар мен жеңілушілер, бағындырушылар мен бағынушылар Батыста екі таптың дворяндық пен құлдардың пайда болуына әкелді, ал бізде жат елден келушілер мен жергілікті халықтың, қонақтар мен қожайындардың арасындағы құқықтарда айырмашылық болмады, еуропалық мағынада дворяндық пен құлдық болмады.

Біреуден тығылу, қашу, бекініс қалалары, үшінші, яғни орта жік болмады.

Барлық жұртшылық әркімге тиесілі өздерінің кәсібімен ерекшеленді, ал саяси, азаматтық қатынасқа келгенде, өзара және князь алдында бірдей болды.

Оқырмандар Шығыстағы бастапқы мемлекеттен құбылыстардың шығу тегін, бірізділігін, байланысын және олардың Батыс тарихынан бірінші кезеңнен қарама-қарсылықты көреді деп сенемін.

Бұл қарама-қарсылық соңғы екі жүз жылдың ішінде күшейіп, нық бола түсті, бұл бірінші кезеңнің жалғасы ретінде қызмет етеді және олармен бөлінбейтін тұтастықты құрайды.

Хлодвиг, Вильгем Жаулаушы, Албоин және басқалары Галлияны, Англияны, Ломбардияны жеңіп, біржолата сол жерлерде орналасып, мемлекеттің негізін қалады және олардың шекаралары белгіленді. Осындай әрекет үлкен күшті керек етті, әсіресе өз иеліктеріндегі заттарды сақтап қалуға үлкен күш керек болды, міне, осымен олардың азаматтық қатынастары, барлық батыс тарихы анықталды. Онда мемлекет бір сағатта пайда болса, бізде екі жүз жыл ішінде пайда болды.

Біз енді жоғарыда түсіндірілген осы ұзақ уақыттылықтың алғашқы қатынастарға ықпалын қарастырайық.

Бірінші князьдер бізде бір-бір қалаға ие болды, өйткені олар тұрақты қоныстану деген ойды білмеді. Олар айырылып қаламын деп қорықпады, ешнәрсені қадір тұтпады. Осыдан келіп оларға өз иеліктерін сақтап қалу үшін көмекшілер керек болмады.

Қолайлы жағдайды пайдаланып, олар өзінің әскерімен әр жаққа жорықтарға шықты және иелік туралы ойламай өз билігін кеңейте бастады. Егер оларға өздерінің әскерлері жетпесе, одақтас тайпалардан әскер жалдаған. Көбінесе, олардың мақсаты бай көршілер, әсіресе Греция болды.

Олай болса, князьдер ақырындап байи бастады, өз иеліктерін кеңейтті, алғашқы тұрмыстарын күшейтіп бекітті. Бұл Владимир мен Ярослав кезінде болатын, олар өз шекараларын белгілеп, варягтардың алғашқы келуінен екі жүз жылдан кейін негізгі соңғы тасын қалады.

Осылай орыс князінің батыс королінен алғашқы айырмашылығы соңғы рет бекітілді.

Мемлекеттің ұзақ уақытта қалануы боярларға да тән. Олардың алғашқы буыны ешқандай маңызға ие болмаса, Владимир, Ярослав кездерінде тіпті болмады. Рюрик пен Олегтің жолдастары қандай да бір құқыққа ие болуы мүмкін, бірақ Святослав пен Владимирдің сәтсіз жорығынан кейін олар өздері жаңа көмекшілер алып келді, соғыс аяқталғаннан кейін біреулерін таңдау бойынша өзіне қызмет ету үшін қалдырса, ал екіншілерін Грецияға жіберді. Ярослав та осылай істеді.

Біздің көмекшілер қалалардан, князьдерден әскерлер алды, олардың қызметтеріне көмектесті, ал батыс феодалдары жерді алысымен король әскерін құрайтын әскерлерді корольдің алдына алып келуге міндетті болды. Олай болса, біздің боярлар қажеттілігіне қарай князьге бағынды және боярлық батыспен қабылданбады.

Әскердің өзі көп жылдық соғыстардың салдарынан бірнеше рет ауыстырылды және толығымен жаңартылып отырды, осының салдарынан ол өз тамырын терең жібере алмады, ол князьге тәуелді болды.

Славян тайпалары бастары бос болып, өз жерлеріне иелік етіп, жат елден келушілерді жек көрмей-ақ алым беруге міндетті болды.

Мемлекеттің көлемі князьдің күшімен емес, боярлардың қатысуынсыз, халықты қанамай-ақ кеңейе берді.

Қалалар саны князь сардарлары мен алым жинаушылары үшін қоныс ретінде көбейе бастады.

Тьери мемлекеттің қалыптасу дәуірінде Францияның жағдайын көрсету мақсатында саликтер заңдарынан мысал келтірген:

«Егер басы бос адам франкті, жабайыны немесе саликтер заңы бойынша өмір сүретін адамды өлтіретін болса, ол екі жүз су төлеуге міндетті. Егер римдік өз иелігінде өлтірілсе, оны өлтірген адам жүз су төлеуге міндетті.

Кімде-кім корольдің қызметіндегі франкты немесе жабайыны өлтірсе, ол алты жүз су төлеуі керек. Егер римдік корольдің қонағы өлтірілсе, онда үш жүз су төлеуі керек.

Егер кімде-кім әскер жинап, басы бос адамды (франк немесе жабайы) өзінің үйінде өлтірсе, ол алты жүз су, егер қарапайым адам немесе римдік көпшілік арасында өлтірілсе, онда осы құнның жартысын төлейді.

Егер римдік заңсыз себептермен франкті байласа, ол отыз су, ал егер франк римдікті ешбір себепсіз байлап-матаса, он бес су төлеуге міндетті.

Егер римдік франкті тонаса, ол жетпіс екі су, егер франк римдікті тонаса, отыз су төлеуі керек» және т.б.

«Міне, — деп айтады Тьери, — осылай саликтер заңы франктер мен галлалардың арасындағы алғашқы айырмашылық туралы пікір таластардағы сұрақтарға жауап береді».

Мемлекеттің соңғы аяқталған дәуіріндегі Ярослав заманында жазылған Орыс Ақиқатын ашайық — ол Орыс мемлекетінің қалыптасуын батыс мемлекетінің қалыптасуындағы біз көрген қарама-қарсылық сияқты саликтер заңындағы қарама-қарсылықты көрсете ме. Тексеруді қайдан іздейсіз?

Мемлекеттің негізінде бізде кек, ал батыста жек көру жатыр.

Тарихи, тұрмыстық ерекшеліктерге байқаушы таң қаларлықтай, физикалық және құлықтық ерекшеліктер қосылады.

Физикалық: кеңістік, жұртшылық, оның тығыздығы, негізі, ауа райы, жағдайы, өзендер жүйесі.

Құлықтық: халық мінезі, діні, білімі.

Осы ерекшеліктердің бірдей құбылыстардың пайда болуына және жоғарыда айтылған тарихи салдарға әсер етуін қарастырайық.

I. Кеңістік. Ресей сияқты кең ел (Балтық теңізі, Польша, Карпат таулары, Новоресейлік далалар, Еділ мен алыс солтүстік арасында), Франция, Англия, Ломбардия, Ирландиядан бірнеше есе үлкен ел, осы елдер сияқты жаулап алудың салдарынан пайда болған жоқ, осы кеңістіктің алды артына, тікелей және көлденең жүріп өтуге, ал тіпті оны жаулап алуға бір ұрпақтың өмірі жетпейді. Қалай болған да, монғолдар басып өткен, бірақ олар сансыз әскерлермен, халық болып жүрген, ал нормандар болса, тек кіші-гірім топпен ғана жүрген.

Олай болса, кеңістік тез жаулап алуға мүмкіндік бермеді, осының салдарынан бос жерлер көп болды, оны ешкім, князь де, бояр да, жергілікті халық та қадір тұтпады. Неліктен оны керегінше тартып алу керек болы? Не үшін жайласу керек? Өте маңызды жағдай!

И. Славян халқы көп және өзінің шығу тегі жағынан бірдей болса, ал Галлия, Британия, Италия халықтарының шығу тегі әр түрлі болды. Бұл бірлік оған тұрақтылық берді. Нормандар славян халықтармен араласып, олардың ішінде білінбей кетті. Ал Батыста керісінше: билікті жат елден келушілер алып, жергілікті халықта өз іздерін салды.

Онда галдар франктарға айналса, ал бізде варяг-русьтар славяндарға айналды.

Сонымен қатар славяндар нормандармен бірге олардың алымдарын, азаматтығын және христиандықты алып қалды.

III. 9 ғасырда ормандармен, далалармен, батпақтармен, өзендермен бөлінген толық емес қоныстану үлкен жолсыз қиын қатынасу кезінде барлығын жаулап алуға тосқауыл болды. Жерді көрмей жатып алға жылжуға болмайтын, ал оны көру үшін уақыт керек. Барлық жорықтар өзен бойында болды, ал алыс жатқан елдер князьдер келмейінше көп уақытқа дейін тыныштықта болды.

IV. Кедей жерлер жаулап алушыларды қызықтырмады. Кедей халықтан князьдер, боярлар не алады? Олар өндірісі дамыған жерлерге Царьградқа, Қара және Каспий теңіздерінің жағалауларына талпынды. Бірақ олардың жолдарына бөгеттер қойылды, сондықтан олар құнарсыз жерде қалуға мәжбүр болды. Ал батыста жат жерден келушілер жер жаннатын тауып, сол жерде қалып отырды.

V. Қатаң, суық ауа райы халықтың өз үйінде, отбасының ортасында өмір сүруге мәжбүр етті және қоғамдық істермен араласуға мүмкіндік бермеді. Олар алаңға керек жағдайда ғана шығып, қақтығысулар ұйымдастырудың орнына, барлық билікті князьдер мен боярларға берді.

VI. Тепе-тең жағдай бірдей қатынастың, азаматтық тепе-теңдіктің болуына әсер етті. Ешкімге ешнәрсені пайдалануға мүмкін болмады. Феодал өзіне қамал салу үшін тас таппады, оның орнына жанатын орман ғана болды.

VII. Жер бетінде ағатын өзендер жүйесі барлық теңіздерден (Ақ, Балтық, Қара және Каспий) алыста орналасты, осының салдарынан басқа халықтармен байланыс жасауға мүмкіндік болмады. Біз жалғыз қалып, өз жолдарымызбен жүрдік.

Адамгершілік ерекшеліктер:

VIII. Славяндар мінезі. Солтүстік адамның қабілеті басқа, оңтүстік, батыс, шығыс адамдарының қасиеттері басқа болатынын дәлелдеп жатудың қажеті шамалы. Әр халықтың өзіне тән ерекшеліктері болады. Біреуі екіншісіне қарағанда қызу қанды келеді. Славяндар тыныш, байсалды, шыдамды келеді. Барлық ежелгі жазушылар бұл қасиетті батыс славяндарға тән деп есептейді. Біздікілер осы қасиетке жоғары дәрежеде ие болды. Сондықтан олар жат әміршілерді ешқандай қарсыласусыз қабылдап, олардың барлық талаптарын дайындықпен орындады және оған ашуланбады. Поляндар хозарларға алым берді, Аскольд келгенде алымды оған төледі, Олег келгенде алымды Олегке төледі. «Сендер кімге алым бересіңдер» — деп сұрады Олег солтүстіктерден. «Хозарларға». «Хозарларға бермеңдер, маған беріңдер» — деді Олег, солтүстіктер оған алым бере бастады.

Бұндай бас июшілік, селқостық, батыстың ашулануына қарсы екі халық арасындағы келісімді сақтауға әсер етті, олар кейіннен біртұтас болып бірікті. (Тек қана шектен шыққан жағдайларда ғана олар қарсы тұрған: ежелгілер Игорьді өлтірсе, славяндар Ярославтың құтырған әскеріне қарсы тұрды. Жат елден келгендер бұны түсінетін, сондықтан олар шектен шықпайтын).

IX. Дін. Варяг-пұтқа табынушылар славян-пұтқа табынушылармен кездесіп, бірін-бірі тыныштықта ғұмыр кешуді қалаған. Ал батыс жаулап алушылары христиандармен кездесіп, бір-біріне қарама-қарсы әрекет ете бастады - бізде болмаған жек көрудің жаңа көзі.

Варягтар христиандық дінді қабылдап, оны славяндар арасына таратты. Оны славяндар ешбір қарсылықсыз қабылдады, ал батыста, керісінше, болды. Бізде жат елден келушілер жергілікті халыққа, ал жергілікті халық жат елден келушілерге дінді таратты.

Сонымен қатар бізде батыс дініне қарама-қарсы шығыс діні де қабылданылды. Олар оны Римнен, ал біз Константинопольден қабылдадық. Бұл жерде екі шіркеудің арасындағы ерекшелікті талдап жатудың керегі жоқ: тек қана жоғарыда сипатталған саяси ерекшеліктерге сәйкес келетіндерді ғана көрсетеміз: батыстық сыртқа талпынса, шығыстық ішке тереңдеп енді; оларда үгіт-насихат, бізде сақтау, оларда қозғалыс, ал бізде тыныштық, оларда жазалау, ал бізде төзімділік. Батыс шіркеуі керегіне қарай билікке жақындап, уақытша биліктің үстінен үстемдік алды, ал біздікі ішке қарай тереңдей сіңісіп, билікті өз бетінше әрекет етуге қалдырды.

X. Білім. Жаулап алушылар келген батыс тайпаларда азаматтық та, зерделік те, біз айтқан діни білімнен басқасының барлығы да болды. Оларға осы бай қазынамен қоштасу қандай қиын болды десеңізші! Ал бізде азаматтық білімнің орнына тек қана жат елден келушілер тиіспеген отбасылық білім болды. Жаңа азаматтық білім бізде жаңа, жабайы ағашқа, ал оларда ескі шіріген ағашқа қағылды. Олардың ғимараттары құлаған жерге, ал біздікі жаңа жерге салынды. Біз азаматтық білімді жат елден келушілерден алсақ, ал батыстықтар тайпалардан алды.

Орыс мемлекетінің негізін батыспен салыстырғанда қаншама айырмашылық бар десеңізші! Тарихи тұлғаның, адамгершілік жағынан қайсысының күшті екенін біле алмайсың! Олар бірлесе отырып, бірін-бірі толықтыра түсіп, бір бағытта шынығуда, өзара іс-қимыл жасауда.

Мұндай ерекшеліктер, мақсат бірлігі Орыс Тарихынан көрініс тапқан. Бұл батыс мемлекеттерінің тарихына, олардың даму жолына, жағдайына, оқиғаларының түріне мүлде қарама-қайшы келеді.

Орыс тарихы туралы талдай келіп, оның қалыптасу, даму кезеңінде қандай жағдайлар болғанын, оқиғаларының қайшылығын, табыстары мен жетімсіздіктерін, басшы тұлғаларының мақтап-даттауға тұрарлық іс-әрекеттерін болашақ үшін ашып көрсетуге тиіспіз. Бұл сақтану үшін, келешекте қателіктерге ұрынбас үшін қажет. Онсыз балалық шалыс басуларға тап боламыз. Не ексең, соны орасың деген аталы сөз бар халықта. Мол жеміс алу үшін жақсы тұқым таңдай білу керек.

Түсінікті болу үшін қарапайым салыстыру ұсынамын: егер біз асыраушымыздың, жер-ананың бетін тілгілеп тастап, дәміне, тәттілігіне қызығып жүгері тұқымдас өсімдікті жаппай егіп тастасақ, сонда дұрыс жасаған боламыз ба? Тұтас тұрғындардың дайындығын ескермей жатып ұжмақ орнатамыз дегенімізде аштыққа ұрынып жүрмейміз бе?

Оқиғалар табиғи шығармалар сияқты айқындыққа ие емес, олардың ішкі мағынасын ашу үшін кей жағдайда ұзақ мерзім, қажырлы еңбек қажет болады, бірақ біз талданған бір ғана бастамаға қарап, өз тарихымыздан бас тартуға тиіс емеспіз. Егер батыстық пиғылға сенсек, онда қазіргі Ресей, орыстың тарихи өмірі кездейсоқ пайда болған сияқты қорытындыға келер едік. Жоқ! Шындық олай емес. Батысқа Шығыста орын жоқ, сонымен қатар күн шыққан жеріне қайта батпайды.

Тәржімалаған: Назарбек Қанафияұлы,

филология ғылымының кандидаты





ЧИЧЕРИН БОРИС НИКОЛАЕВИЧ

(1828- 1904 жж.)

Б.Н. Чичерин XIX ғасырдың көрнекті Ресей ойшылдарының қатарына жатады. Оның философиялық шығармашылығы замандастары тарапынан лайықты бағасын алған жоқ. Философиялық мұрасына осындай әр түрлі көзқарас орыс ойшыл тарихшысының жұмбақтарының бірі. Философ, ғалым-энциклопедист және қоғамдық қайраткер ретінде, ол орыстың философиялық және қоғамдық-саяси ойын дамытуға елеулі үлес қосты.

Б.Н.Чичерин 1828 ж. 26 мамырда Тамбов помещигінің бай отбасында дүниеге келді. Жас Чичерин Франциядағы 1848 ж. революцияны зор қуанышпен қарсы алды. Революциялық оқиғалар барысында қарсы жақтардың қанды қақтығыстары, оның көзқарасын кенет және мәңгілікке либералдық консерватизмге бұрды. Ол либералдық бастаманы революциялық жолмен орнатпай, саяси дәстүрлер мен мекемелердің тарихи негізіне қосу керек деген көзқараста болды. Әлеуметтік даулар Чичеринді қорқытты. Әлеуметтік оқулардан түңілген Чичеринге Прудонның шығармаларымен танысудың нәтижесінде бұл бағыт ұнайтын болды.

1855 ж. Николай І-дің қатыгез тәртібін ауыстыруды Чичерин «жақсы кездің жарық үміттерін» ояту ретінде қабылдады. Оның елдегі саяси жетілген реформаларды жақындатуға деген үміті бірқатар өткір мақалаларында көрініс тапты.

Б.Н. Чичериннің өмірі негізінен ғылыми жұмыспен байланысты. Ол философиядан және құқық теориясынан «Жағымды философия және ғылымның бірлігі» (1898 ж.), «Логика мен метафизиканың негізделуі» (1894), «Философия мәселелері» (1904 ж.), екі бөлімнен тұратын «Жеке меншік және мемлекет» (1882-1883 жж.), үш бөлімнен тұратын «Мемлекеттік ғылымның бағыты» (1894-1898 жж.), «Құқық философиясы» (1904ж.) еңбектерін жазды, математика мен жаратылыстануды зерттеді (оның жасаған химиялық элементтер жүйесі Д.М.Менделеев тарапынан қолдау тапқан), мемуарлар жазумен айналысты. Бірақ оның ғылыми шығармаларының нәтижесі қоғамның рухани өміріне әлсіз әсер етті. Осыған байланысты ол: «Не пікір айтылмай, не мойындалмай, кітаптан кейін кітап шығып жатты», — дейді.

Чичерин 1904ж. З ақпанда Мәскеуде қайтыс болып, өзінің Тамбовтағы иелігіндегі, Қарауыл деревнясында жерленді.

Б.Н. Чичерин шығармашылығы — жаңа уақыттың еуропалық пайдалы дәстүрін жалғастырудың жарқын мысалы. Бұл жағынан оның дүниетанымы XIX ғасырдағы орыс ойшылдары көзқарасының пайдалы дайындалған жүйесін көрсетеді. Ол Ресейдегі гегельдіктің ірі өкілдерінің бірі болды. Оның философиялық көзқарасының қалыптасуына Декарттың әсері күшті ықпал етті, Чичерин оны қазіргі еуропалық философияның негізін салушы, ал Гегельді «Ұлы аяқтаушысы» деп атады. Ол үшін Спинозаның, Лейбництің, әсіресе Кант, Шейлинг және Фихтенің беделі жоғары болды. Чичериннің «Ғылым және дін» деп аталатын кітабы (1979, 1901 жж.) екі рет басылып шықты. Ол Чичериннің философиялық мұрасы болып табылады. Бұл оның гнесеология мен антропология, этика мен эстетика, құқық философиясы, тарихнама жүйесінің негізгі идеялары талданған бірінші және ең ірі философиялық шығармасы.

Б.Н. ЧИЧЕРИН

ҒЫЛЫМ ЖӘНЕ ДІН

Ғылым деген не? Дін деген не? Олардың қарым-қатынасы қандай? Адам ойын мазалайтын маңызды сұрақтардың бірі осы. Дін — нақты өткен кезде, адамзаттың жас кезеңіне, ал ғылым — келешекке толысу дәуіріне жата ма және кейбіреулер дәлелдеп жүргендей адам үшін барлық шындықтың шеткі бұрышын білдіретін тас, ал ғылым өзінің барлық қайшылықтарына осыдан шешім таба ма? Соңында кейінгі үшінші орташа көзқарас, екі бастаманың дербестігін мойындап, олардың келісімін іздейді. Бұл келісімге қалай қол жеткізуге болады? Оған қажетті мәліметтер қайсы? Қазіргі кезде — осы екі сала жолдары әр жаққа кеткен сияқты, күрес одан әрі қыза түседі.

Көпшілікке бұл сұрақты қоюдың өзі ескірген көзқарастардың белгісі болып көрінуі мүмкін. Білім беру деңгейі таяз болған сайын, ойдағы ұғымдар одан әрі шатасады, соған қарамастан барлық мәселе шешілген болып есептеледі. Алдыңғы қатарлы адам болып көрінгісі келгендер дінді жау санап немесе жек көріп қарауды өздерінің міндеті санайды. Бұған философиядағы сияқты өз ғасырын өмір сүріп біткен құбылыс ретінде қарайды. Осындай көзқарастармен ХҮІІІ жүзжылдықта да шектелуге болар еді. XIX ғасырда дінге деген жағымсыз көзқарасты — ескірген ұғымдарды тек адам рухының негізгі элементтерінің бірі ретінде түсінді. Мұны барлық ойшылдар да, жақсы ғылымнан басқа ештемені білгісі келмейтіндер де мойындайды. Жақсы ғылым құбылыстардан басталады, ал дін адам өмірінің маңызды құбылыстарының біріне жатады. Ол адамзаттың алғашқы пайда болған күнінен бастап, біздің күндерге дейін табиғи ғылымдардың рухани азығын құраған. Ұмтылу бізге не химиялық қоспаларды, не органикалық дамуды түсіндірмейді, идеялар өмірлік салаларға еніп, адамның барлық іс-әрекетін басқарады. Сондықтан тарих, оның философиялық мағынасында рухани әлемнің жоғары ғылымын құрап, бізге қалғандардың барлығын түсінудің кілтін береді. Жоғарыда айтқанымыздай, адам жанын зерттеу тарихқа байланысты, өйткені адам болудың мәні оның рухани тұтастық мүшесі болуында, оған қатыссыз оны түсінуге болмайды. Оның табиғатының жоғары жақтары, оның терең ұмтылыстары, сенімдері, көзқарастары, бір сөзбен айтқанда, адамды абсолюттік сақтаушы жасайтынның бәрі, оның қызметімен анықталады, оның әлемдегі белгіленген қызметі тарихта өзінің мәнін алады және тарихпен байланыста зерттеледі. Егер жан жаратылыстың ең жоғарғысы болса, ол жоғарғы төменгіні түсінудің көзі болып табылады. Сондықтан да тарих адамзат басқаруының барлық саласындағы ең жоғарғы ғылым.

Тарихтан, сонымен бірге алдыңғы тарауларда келтірілгендерге шынайы дәлелдер табамыз. Тарих ғылымы — біз универсализм деп атаған, саналы көзқарастың тәжірибемен сәйкес келуі. Бұл саналы ой бізге философияның, діннің шынайы мәнін аша алады. Тәжірибе шектеулі, ол бізді есепсіз танымдыққа әкелуге қабілетсіз. Бірақ саналы ойдан шыққан заңдар тәжірибемен тексеріледі. Біз бұл жерде ұсыныстардың іс жүзінде дамуын зерттей аламыз. Егер теориялық қорытындыларда қате болса, ол бұл жерде өзінің жалғандығы әшкереленіп, саналы ойдың қорытындылары дәлелдермен бекітіледі. Біз бұл жерде адам ұсыныстарының бірінен алынған нәтижелерге бұлтартпас мән беруге қабілеттілігін көреміз.

Адамзат тарихы

Егер біздің сапалы ойымыздың қорытындысы дұрыс болса, онда диалектикалық заң адамзаттың тарихи дамуынан көрініс табады. Тарих алғашқы қауымдық бірліктен басталып, кейін екі қарама-қарсылыққа бөлініп, бұдан кейін соңғылары жоғары бірлікке қосылуы тиіс. Осыдан келіп дамудың үш сатысы және осы сатыларды сипаттайтын үш жақты синтез шығады. Бірінші кезеңінде натуралистік синтез, екінші кезеңінде спиритуалистік немесе ортаңғы өнегелі, соңғысында осы қозғалыстың барлығын қорытындылайтын идеалистік кезең пайда болады. Материалистік бастамаға келетін болсақ, спиритуалистікке қарама-қарсы өзіндік синтездің көзі бола алмайды, өйткені өзінің бір жақтылығымен ол құдіретті болудан қалады. Материалистік әлем діннің емес, ғылымның пәні, сондықтан тек басқа бастамалармен байланыста ғана материалдық элемент синтездік әлемдік даму кезеңіне кіре алады.

Синтездік және аналитикалық кезеңдердің әрқайсысы басқасынан аналитикалық үрдіспен бөлінуі тиіс. Осының нәтижесінде екі талдаумен бөлінген үш синтездік кезеңді көреміз.

Адам дамуы әлі біткен жоқ, сондықтан қазіргі дәлелдер бізге толық анықтама бере алмайды. Бірақ осы кезге дейін тарихтың жүріп өткен жолы, біз енгізген заңды толық ақтайды. Тарихи дамудың бірінші кезеңі адамның барлық өмірін қамтитын табиғи діндердің билігімен сипатталып және теократиялық мемлекеттің негізін құрайды. Шығыс ежелгі кезден бастап, біздің кезеңге дейін осы жағдайда болып отыр. Классикалық ұлттардың көзқарасы осындай. Кейін бұл сенімдер ыдырап, талдау кезеңі келеді. Бұл үрдістің нәтижесі өнегелік синтез билік құратын ортағасырлық тәртіп болып табылады. Бұл дәуір бір жақты бастамамен таза рухани және материалдық әлемнің қарама-қарсылығымен сипатталады, сондықтан да бұл кезеңде екі әлем арасындағы күрес орын алады. Бұл ортаңғы кезеңнен кейін ғана уақыттың атауымен аталатын аналитикалық дамудың жаңа кезеңі келеді. Бұл жаңа кезең біз өмір сүріп отырған, әлі аяқталмаған кезең. Келешек бізге белгісіз, бірақ болған құбылыстарды зерттеу арқылы біз қайда бара жатқанымызды және бізді алда не тосып тұрғандығын біле аламыз.

Жалпы заң осындай. Бірақ диалектикалық даму тек адам рухының жалпы қозғалысында ғана көрінбейді. Осы заң аналитикалық кезеңнің әрбір сатысында синтездік сияқты қайталанып отырады. Тұрмыстың жоғары бастамасын мойындау барлық уақытқа тән. Адамзат оймен болжап белгілі әлемдік пайымдаулар жасайды, осы бастамалардың барлығы ішкі байланыстың күшімен міндетті түрде қалыптасқан пікірдің барлық топтамасынан өтеді. Сондықтан, біз барлық жерде үшінші сатымен төртінші сатының дамуын көреміз. Бұл адам жанының жалпы заңы. Айырмашылығы — анықтаманың қандай дәрежеде толықтығында. Ақыл бір жақты бастаманы санаға сіңірсе, онда бәрібір басқа бастамалар да орын алады, бірақ олар билік етуші көзқарасқа бағынып, екінші сатыдағы рөлді ойнайды. Билікті салыстырудың төменгі сатысында да осылай болады. Біріншілері өзінің мәні жағынан жекелеген элементтердің толық дамуына жол бермейді. Сөйтіп, натурализм күш жөніндегі ұғымды жояды, бірақ өнегелік бастамалардың толықтығы тек спиритуалистік көзқарас кезінде мүмкін. Натуралистік әлемді пайымдауда өнегелік көзқарас ылғи да жеткілікті болмайды. Бұл бәрінен бұрын үрдістің соңында ғана ашылуы мүмкін жанды тануға қатысты. Біз бұл ұғымды натуралистік синтезден де табамыз, бұл онда аса маңызды рөл ойнамайды, бірақ жан жеке дамыған қарама-қарсылықтардың жоғары үйлесімі ретінде емес, барлық тұрмысты өзіне сіңірген әлем жанының табиғи анықтамасы түрінде түсініледі.

Аталған бастамалардың қайсысы қозғалыс нүктесінің негізі болып табылатынына байланысты төрт сәттің дамуы әр түрлі болуы мүмкін, өйткені бұл бастамалар жиынтықта алып қараған кезде түйісетін екі қарама-қайшылықты құрайды, олардың айырмашылығы — қайсысы үрдістің негізгі жібін құрайтындығында. Егер ой күш туралы ұғымнан шығатын болса, онда ол түр мен материя категориялары арқылы идеяға келеді және керісінше, идеядан шығып, осындай ретпен күш жөніндегі ұғымға келеді. Егер жіберу нүктесі материалдық құбылыс болса, онда ол күшпен идея категориялары арқылы түрге немесе заңға шығады немесе, керісінше, заңнан шығып ол осындай ретпен материяға немесе құбылысқа төмен түседі. Бірінші жолды субъективті, екіншісін объективі деп атауға болады, себебі біріншісінде таза ойдың дамуы көрініс тапса, екіншісінде сыртқы тұрмысқа ой жіберу күші болады. Жанның жиынтық дамуы, ішкі заңдылықтарға бағына отырып, субъективті жолға қажетті түрде түседі, бірақ жекелеген сатылардың дамуы ойдың қайдан жіберілетініне байланысты әр түрлі болуы мүмкін. Дамудың төменгі сатысында шығатын нүкте сыртқы әлем болады, сондықтан да дінде де, философияда да объективтік жол билік етеді. Субъективті көзқарас нүктесі — ой сыртқы әлемнен қол үзіп, өздігінен тереңдеген кездегі, кейінге бұру жемісі болып табылады.

Ең объективті жолды біз екі қарама-қарсы қозғалысты таптық: олар құбылыстан заңдылыққа және заңдылықтан құбылысқа қарай немесе материядан түрге қарай, біріншісін жіктелу жолы, екіншісін қосылу жолы деп атауға болады. Біріншісі екіншісінің алдында болады, өйткені адам санасын жіберудің бірінші нүктесі сыртқы құбылыс болады, ол тек аздап қана заң ұғымына шығады. Сондықтан да бірінші жол алғашқы қауымдық дінде, екіншісі философиялық дінде билік етеді.

Біз адамның діни санасы бір жағынан қандай жолмен фетишизмнен шығып, абсолюттік құбылыспен араласып, натурализм арқылы немесе табиғат күштеріне табыну арқылы екінші жағынан анимизм немесе өлгендердің рухына табыну арқылы сабейзмге, жаратылыстың мәңгі тәртібін білдіретін аспанға табынуға өтетінін көрдік.

Бұл үрдісте төменгі сатыны фетишизм құрайды. Мұнда ой құбылыстағы көрінбейтін күштің болуын түсінеді, бірақ ол әлі күшті құбылыстан бөліп алып жеке қарауға қабілетсіз. Бөліп қарау туынды үрдіс болғандықтан, осы үрдістен ой қозғалысы басталады, екінші жағынан бөліп қарау қабілеті дамыған ақыл оны қайтадан жоғалтатын болса, біз онда фетишизм адамның табиғи дамуындағы діни нанымдарда бірінші түрін құрайды деп қорытынды жасай аламыз. Бұл — ойдың таза сәби жағдайы. Бірақ бұл сатыны оның таза күйінде біз бақылай алмаймыз, өйткені бізге белгілі барлық халықтар осы арқылы өткен. Біз еш жерде фетишизмді діни нанымдардың ерекше түрі ретінде таба аламаймыз, барлық жерде оған басқа жоғары бастамалар араласады, тек оны басқа элементтерден бөліп алу арқылы біз оның маңызды сипатын анықтай аламыз.

Мұнда екі негіз белгілі болып табылады: біріншіден, діни табыну пәні кез-келген, тіпті, кішкентай зат болады; екіншіден, бұл зат адамға қызмет етеді. Фетишизм кез-келген кездейсоқ затты таңдайды, ол тал кесіндісі, тас болуы ықтимал, адам өзі таңдаған затына табынып, оған құрбандық әкеледі, егер оның тілектерін орындамаса, онда ол оны тастап, басқа жансыз тұлғаны таңдайды. Кейде ол өз құдайын жазалайды, талды таңдаса, оны кесіп, жансыз тұлғаны жояды. Бұдан оның бірінші қайнар көзі қайда жатқанын көруге болады. Адам көзге көрінетін зат арқылы, оған жетістіктер әкелетін көзге көрінбейтін күшке табынады. Алғашқы қауымдық кезеңде, өзі табынатын ағаш оған азық және баспана болған. Заттардың ішкі байланысы туралы ұғымның жоқтығынан, қиялдың ықпалымен бұл заттарға әр түрлі сиқырлы әрекеттер тіркеледі. Маңыздысы сол — бұлар үнемі адамға қызмет етеді, сол арқылы табиғи құбылыстарға тән құдіретті күштердің иесі болады. Сыртқы заттарға табыну адамға табынуға қосылады, соңғысына жататын қасиеттер біріншісіне беріледі.

Бұл фетишизмге тән екі сәт бар. Ол объективті және субъективті себептер, келесі сатыда қарама-қарсы бағытта толық дами алады. Сыртқы заттарға табыну кеңейіп, көзге көрінбейтін құдіретке, табиғи жоғары күштерге айналып, адам элементі өлгендердің рухына табыну түрін қабылдайды. Екеуі де бұрудың салдары болып табылады.

Заттардың ұқсастығы оларды жалпы атпен атауға әкеліп, ерте ме, кеш пе бір бөлігі немесе уақытша жекелеген заттар арқылы көрініс табатын, оларға тән күш жөніндегі ұғымды тудырады. Құбылыс кездейсоқтық сипатта болатын, сондықтан үлкен көрініс тауып, үнемі қайталанып отыратын жерлерде осындай ұғым пайда болады. Осыдан табиғат құбылыстарын басқаратын: теңіз, жел, жауын, найзағай, от құдайына, жер заттарының жалпы анасы ретінде жерге кездейсоқ табыну пайда болады. Бұл құдайлардың маңызы жоғары: олар адам еркіне бағынбайды, ол қару қызметін атқармайды, бірақ жақсылық пен жамандық әкеліп, құбылыстарды басқарады. Адам оның алдында дәрменсіздік танытып, көңілін табуға тырысады. Бұл — құдіретті мойындаудың бірінші қадамы. Бұл күшті адам өзінің ақылы мен еркі арқылы мойындайды, ал өлі нәрсе адамның табыну заты бола алмайды, деп ойлайды.

Екінші жағынан, осы көңіл аудару күші өлгендердің рухына табынуға әкеледі. Адам денені жаннан ажырата бастайды. Бұл — адам санасы дамуының бірінші белгісі. Ол өзінің менің материалдық мүшелерге билік ететін ішкі бастама ретінде сезінеді. Бұл көрінбейтін күш тыныс алудан көрінетін болғандықтан, ол бұл күшті өзін қоршаған ауаға ұқсатады. Өлі дене тыныс алуын тоқтатқан кезде, адам бұл оқиғаны жанды денемен біріктіретін байланыстың шешілуі ретінде түсінеді де, жан жоғалып кеткен жоқ, ол өзінің қасиетін жалғастырып, одан да күшті жұмбақ қасиетпен ұшып кетті, деп түсінеді, ата-бабалардың рухтары ұрпақтарын қорғаушы деген ең терең адами сезім осымен байланысты. Екінші жағынан, белгісіз себептерден болатын барлық бақытсыздықтар жау рухқа телінеді, сөйтіп табиғаттың барлық құбылыстары сиқырлы байланыспен байланысып, барлық жақсылықтар мен жамандықтар көзге көрінбейтін рухтардың әрекетінен болады. Адамдар арасында осы көрінбейтін әлеммен байланыс жасайтын ерекше қасиетті адамдар шығып, олар қастандықтың жолын кесіп немесе шақырады деп есептеледі. Бұлар сиқыршылар мен бақсылар болды, олар рухтарды шақырушы болып есептелді.

Бұл көзге көрінбейтін күштер көзге көрінетін түрге де айнала алады. Кейде олар елес түрінде көрінеді, бірақ олар адамдарға немесе жануарларға қона алады, деп ойлады. Осыдан барып адамдардың өз ата-бабалары ретінде жануарларға табынуы тотемизм шықты. Тотемизм атауының мәні осында. Әрбір ру, әрбір халықтың жануарлар арасында өзін қорғаушы аталары болады. Рухтар ұшып жүреді деп есептегендіктен, оны құстар түрінде елестету кең тараған. Алғашқы қауымдық адамдардың санасында жануарлар ғана емес, сонымен қатар талдар мен тастар да денеден ажыраған жан болып есептеледі. Оңтүстік Американың кейбір жабайы тайпалары тас бөлінген кезде, оның жаны тоты құс болып басқаға қонады деп ойлаған. Мұхитта, тіпті, адам қолымен жасалған қайық, үй сияқты қандай да бір зат жоғалып кетсе, не құлап қалса, оның жаны құдайлар баспанасына барып қонады деген наным болған. Жоғары сатыда рухтардың бұл әлемі кездейсоқтық күштермен, әсіресе отпен байланыстырылады. Алғашқы кезде от мейрімсіз рухтарды түнде жанған шырақ арқылы қуу құралы болды. Солтүстік американдық сиқыршы бірде: «Есіңде болсын, сенің денеңдегі жаныңмен, сенің ошағыңдағы оттың мәні бір және бір уақытта шыққан. Егер сен отыңды өшіріп алсаң, сенің де өмірің өшеді», — деді. Осыдан тайпаның рухы өмір сүретін қасиетті отқа және басқа да отқа байланысты заттарға табыну шыққан. Әрі қарай дамуында бұл көзқарастар әлем рухы туралы пантеистік ұғымға әкеліп, әр түрлі нысанға енеді. Өзінің толық дамуын философиялық діннен алып отырған бұл ұғымның нышандарын біз алғашқы қауымдық құрылыс кезіндегі нанымдардан көреміз. Бұл жерде рухтар әлемі жекелеген ағзаның жиынтығы ретінде қалмай, бірігіп, өлімнің құдайларына айналып, рухтың бірде мейірімді, бірде қаһарлы бейнесінде көрінеді. Өте жиі жоғары рух атауы қол астындағылардыкімен бірдей болады. Бұл олардың шығу тегін көрсетеді. Мысалы, солтүстік американдық жергілікті тұрғындар қарашық деп жекелеген рухтарды да, сиқыршыларды да, өлім құдайын да, ұлы рух әлемі құдайын да атаған.

Солтүстік американдық дакоталарда біз бір-біріне жау бастама ретінде рух құдайларын табиғат күштеріне қарсы қоюды кездестіреміз. Оларда бірінші тапты Онк құдайлар құрайды: олар жерді және адамдарды жаратқан және рухтарды сиқырлайтын емдік билеуді, әсем қозғалысты ойлап тапқан, деп есептеледі. Олардың ішіндегі негізгісі — жер рухы, онан кейінгісі — кейбір жануарлар, соңғысы өлген адамдардың рухтары болды. Екінші тапты Вакиниандар құрады: олар онктермен үнемі соғысатын, соғыс құдайлары болып есептелді, бірақ бұлардың өндіру қасиеттері бар, сондықтан бұдан күріштің және шөптің белгілі түрлері шыққан деп ойлады. Қасиетті Токушканшкан құдайы олардың найзаларында, найзағай оқтарында және төрт желде өмір сүреді деп есептелген.

Бұл қарама-қайшы бастамалар жоғары сатыда сабелизм түріндегі жалпы бір пайымдауға бірігеді. Бір жағынан, табиғат күштеріне табыну адамдар аспанға көз тоқтатып, найзағайдың қайдан шыққанына, күннің қайдан шығатынына назар аударуға мәжбүр етеді, екінші жағынан, көптеген халықтарда рухты отпен теңестіру нәтижесінде, өлген адамдардың рухы аспан жарықтарына айналып кетеді деген нанымның таралуына ықпал етсе керек. Солтүстік американдық лениленапелерде діни пікірлердің мұндай бірігуі күнтізбенің он екі айының санына қарай он екі негізгі рухқа, атап айтқанда: Ұлы рух аспандағы күннің немесе айдың, жердің, оттың, судың, үйдің, өсімдіктің және әлемнің төрт елінің рухтарына табынуға әкелді. Сөйтіп, адамның алдында аспан шырақтары қозғалысынан көрініс табатын, оларға бақылау жасау уақытын бөліп, күнтізбе жасауға әкелетін, әлем жаратылысының мәңгілік ретін көрсететін макроғарыш ашылады. Ұлы рухтың өзі жерден аспанға көтеріліп, әлем дүниесінің құдіретті күшіне айналады. Бұл жерден философиялық дінге дейін бір қадам. Шелдингтің атап көрсеткеніндей, сабелизм соңғыларының жіберу күшін құрайды. Мәңгілік әлем ретін мойындау, оны мәңгілік әмір етуші сана ретінде пайымдауға және оның осы сатыда аспан денелері жөніндегі ұғыммен бірігуіне әкеледі. Жоғары және барлық сана тәртіптің көзі ретінде аспанға табыну адамзаттың ежелгі философиялық дінінің мазмұнын құрайды.

Бұл дін қандай заң бойынша дамиды?

Біздің заманымыздың атақты қиялшылдарының бірі Макс Мюллер, адамзат тайпаларының мифологиялық ұғымдарын тілдердің құрылысымен салыстыра отырып, ежелгі әлемнің барлық діндерін үш: тұрандық, семиттік және арийлік топқа бөледі. Біріншісіне — моңғол және фин тайпаларынан шыққан халықтар кіреді. Мюллердің пікірінше, олардың нанымдары бір-біріне қарама-қарсы бастамаларға, Аспанға және Жерге табынумен сипатталады. Бұл топтың жоғары өкілі - Қытай. Қалған екі топқа аттарынан көрініп тұрғандай, семиттік және арийлік немесе индоеуропалық тайпалар кіреді. Мюллердің пікірінше, семиттерде — тарихтағы құдайларға, ал арийліктерде — табиғат құдайларына табыну билік етеді.

Бұл бөліністің негізгі кемшілігі — мұнда алғашқы қауымдық дін мен философиялық дін бөлінбеген және соңғысының мәні мүлде түсініксіз. Макс Мюллер мифологияны тіл құрылысынан шығарып, бірінші сатыға тоқталады. Ол тек алғашқы қауымдық құрылыс кезіндегі нанымдардан ғана адамзат санасының шынайы бейнесін көреді, бұл нанымдардың келесі философиялық дайындығын діннің шынайы мәнін бұрмалау деп есептейді. Алайда діннің терең мәні бізге халық сеніміне өз нанымын таңуға тырысқан кейінгі ойшылдардың көзқарасымен емес, оларды халық рухының тереңінен шығатын философиялық пайымдау арқылы ашылады және халықтың жаратушы деп танитын адамдары арқылы қалыптасады. Бұл ежелгі діннің философиялық мәнін зерттеу бізге М.Мюллердің жасаған бөлуінен ауытқу қажеттігіне әкеледі.

Тұран тобының жалпы сипаттамасымен келісуге болады. Бұл нанымның философиялық мәні — әлемде және өмірде мәңгілік тәртіп орнататын жоғары сана Аспанға табыну. Бұл философиялық дамудың бірінші сатысы болып табылады. Семиттерге келетін болсақ, бұлар да дұрыс белгіленген, мұнда да табынудың философиялық мәні зерттеушінің назарына ілінбей қалған. Семиттік діннің мәні оның тарихи құдайға табынуында емес, олардың құдайға әлемге иелік ететін күш ретінде табынуында болып табылады. Арий тобы екі түрлі жікке бөлінген. Барлық Арий тайпаларының алғашқы қауымдық діни негізі индустерден бастап германдықтарға дейін барлық жерде бірдей, бірақ нанымдарды кейінгі философиялық өңдеу оларға әртүрлі сипат береді. Оңтүстік шығыстағы азиаттық арийлерде құдайға әлемге иелік етуші рух ретінде табынған. Бұл бағыттың жоғары көрінісі үнділік пантейзм болды. Керісінше, Солтүстік батыстағы еуропалық арийлерде табиғаттың күшін немесе құдіреттің басқа жағын бейнелейтін жеке тұлғаларға табынды.

Сөйтіп, үш топтың орнына біз философия мен діннің ең негізгі бастамасының дамуын көрсететін төрт топты көріп отырмыз. Қалыптасқан диалектикалық заңның көмегімен біздің алдымызда пұтқа табынушылық тарихының пәні ашылады. Табиғи құдайлықтың объективті анықтамасын көрсететін шығыс дінінің тұрақтылығы мен тереңдігіне таң қаласыз, керісінше, классикалық ұлттардың діни нанымдары жекелей түрі жағынан нақышты болғанымен, өзінің философиялық мазмұны жағынан мардымсыз, тарихи қозғалысы жағынан құбылмалы екенін көреміз. Ақылға, күшке және рухқа қарама-қарсы тұрмыстың жекелей бастамалары бастапқы діни синтездің бөліну мезетін көрсетеді. Осыдан талдау басталады. Мұны біз еуропа ұлттарының діни пайымдауға бейім шығыс ұлттарына қарағанда, зиялы дамуға бейімделгіштігінен көреміз.

Бірақ жекелеген топтардың жалпы сипаттамасының ерекшеліктері әр топтағы басым ерекшелікті көрсетеді. Философиялық сияқты, діни сана бір бастамада тоқтап тұра алмайды. Бір түрінен екіншісіне ауысып отырады. Сондықтан да біз әр топтың ішінде олардың жиынтығын сипаттайтын бағыттарды табамыз. Осыдан келіп пұтқа табынатын ұлттарда кездесетін әр түрлі сансыз көп түрді байқаймыз. Бір қарағанда бұл нанымдар түсініксіз, бейберекет болып көрінеді, бірақ жақынырақ зерттейтін болсақ, бәріне ортақ оларды басқаратын бір заң ашылады.

Бір топты жоғары өкілі Қытай болып табылатын тайпалар құрайды. Конфуций орнатқан Қытай дінінің философиялық сипатта болғаны сонша — ол дінге қарағанда философияға жақын болып көрінеді. Ежелгі кітаптарда екі жоғарғы бастама болады. Ол Аспан мен Жер. Біріншісі — әйел, екіншісі — еркек. Осы екеуінің үйлесуінен барлық тіршілік пайда болған. Бірақ бұл екеуінен де басқа бұларды да жаратушы бар деп есептеген. Бұл бірыңғай рухани құдірет Аспан, Тиен деп те аталады. Ол барлық әлемді жаратты, Жер оның ықпал ететін белгісі немесе құралы.

Бұл рухани бастауға Шанг-ти деп аталатын әлем иесі атынан табынады. Оны сонымен бірге ұлы биіктік (Тай-ки) деп те атаған. Мұны Қытай философтары ең жоғарғы немесе алғашқы қауымдық ақыл-парасат деп түсіндіреді. Ол әлемді басқаратын және өзгеріссіз сақтап тұратын заңды шығарушы болып есептеледі. Ежелгі Қытай императоры астрономиялық бақылаулар жүргізуді өздерінің қасиетті міндеті санайды. Аспаннан адам өміріне жетекшілік етуі тиіс парасатты бастамалар жіберіледі. Адам үшін жоғарғы заң өнегелік заң, оның негізін өнегелі дамыту бастамасы, өзін өзгерту және жетілдіру құрайды. Осыдан келіп адамды, шындықты сүю, өнегелік тазалық, адалдық сияқты талаптар шығады. Осыдан адамның өміріндегі және әлемдегі барлық құрылыстағы тәртіп пен сандардың жоғарғы мәні пайда болады. Адам қайтыс болғаннан кейін Аспанға қайтып оралады, деп есептелді. Сондықтан Қытайлар Аспанға табынуды ата-баба рухына табыну деп таниды. Біріншісі, — дейді Конфуций, — әлемнің бастауы, жемісті қайнар көзі, бәрі осыдан шыққан, осы қайнар көзден шыққан ата-бабалар өздері келесі ұрпақтың қайнар көзі болып табылады. Осының нәтижесінде адамдардың бірінші міндеті — Аспанға алғыс айту, екінші міндеті ата-бабаларға алғыс айту деп есептелген. Ата-бабаға деген мұндай көзқарасты қытайлар өте қастерлейді, бұл заңның орындалуы қатаң талап етіледі. Конфуций өзін ежелгі даналықты талқылаушы деп есептеді.

Осындай аздаған анықтамалармен қытайлардың діни ұғымы шектеледі, бұл ұғым бойынша, барлығы Аспан ақылына, осыдан шығатын денелік және өнегелік тәртіпке шоғырланады.

Бұл ілім Конфуцийдің замандасы Лоо-ценнің сектасында басқа бағыт алған. Мұнда ақылдың жоғарылығы жөніндегі ілім пантеистік жүйеге айналады. Тао ақылы барлық тірлікке енетін әлем рухы ретінде танылады, ал көзге көрінетіндердің барлығы оның көрінісін құрайды. Бұл бірыңғай жоғары бастаудың екі жақты түрі бар: барлық анықтамаларды жоққа шығарып, болмысты жоққа шығарып, барлық тіршіліктің бірінші қайнар көзі анықтамасын өзінен шығарады. Ол болмыс барлық тіршіліктің анасы екеуінің үйлесімі барлығына тіршілік беріп, жетілдіріп отыратын үштікті құрайды. Бірақ бұл үш жоғарғы бастаудың негізі бір. Бірлік өздігінен қозғалыссыз, ол мәңгілік және өзгеріссіз, бірақ екі жақты анықтамаға ену арқылы онда қозғалыс пайда болады да, осы арқылы өзінен барлық тіршілікті шығарады. Бұлардың барлығы тамыры жоғары парасатқа қайтып оралады. Лао-це: «Өз тамырына қайтып оралу қозғалыссыздыққа түсіп, өзінің қызметін кері қайтарып, өзі мәңгілікке және мызғымастыққа айналуы. Өзіңнің мәңгілікке және мызғымастыққа айналуыңды білу — сенің көзіңнің ашықтығы, білмеуің — қателесуің, -деді. — Мұны білген адам барлық тірлікті махаббатқа бөлейді, ол барлығына адал және шыншыл, сондықтан да, құдіретті табиғатқа қатысы бар ең жоғары парасатқа теңестіріледі, жоғары парасатқа теңестіру арқылы ол мәңгілікке өмір сүреді және дененің жойылуынан қорықпайды. Сондықтан да адамның барлық міндеті — осы бірыңғай, оған тән парасатты бастауға жабысып, барлық дене құштарлықтарынан арылу. Адамның мақсаты - абсолюттік қозғалыссыздыққа оралу, сондықтан да жоғары даналық, таза пайымдау өмірде ішкі әлеміңді сақтау, халықтың сыртқы дүниеге жек көрушілігін қалыптастыру билеушілердің мақсаты болуы тиіс».

Ежелгі идеалистердің бірі негіздеген бұл ілім Қытайда ешқашан кең тарай алмаған діни сектаның бастауы болған. Бірақ бұл ілімнің көптеген жалғастырушылары болды. JIao-це өзін жоғары парасаттың іске асуы, деп есептеді. Бұл пантеистік нанымның бағытында Қытай рухының будцизмге өтуі көрінеді. Будцизмнің Қытай империясында кең таралуы осымен түсіндіріледі. Үндістаннан қуылған буддизм Қытайда негізгі баспанасын тапты. Тибетте немесе Шығыс Үндістанда Кохинхин мемлекетінде оның орталығы бар. Бұл Қытай өркениетінен Үндістанға өтіп, билеуші діни нанымға айналды. Бізге бұл мемлекеттерде буддизм енгенге дейінгі болған діни нысандар белгісіз, оның жағдайына, буддизм қабылдаған сипатына, монархқа құдіретті іске асырушы ретінде қарауына қарағанда, мұнда Қытай өркениетінде пантеистік бағытта билеуші болған деп ойлауға болады.

Солтүстікті жаулап алушы Шығыс Азиядағы тайпалар моңғолдарда діни наным бұған керісінше, мұнда Қытай дінінің семитистік пайымдаудан исламға өту саласы дамиды. Моңғолдар олармен рулас ғұндар сияқты, Аспанға табынды. Ғұндарда ол Танг-ли, ал моңғолдарда Тенгри деп аталды. Бастапқы кезде бұған күнге т.б. шырақтарға, аспан рухтарына, жердегі және аспандағы ата-бабаларға табыну қосылды. Моңғол мемлекетінің орнауына байланысты бұл алғашқы қауымдық діни нанымдар құдай құдіретін жоғары түсінуге орын берді. Шыңғыс хан: «Аспанды және жерді жаратушы, өмір мен өлім беруші, дәулет пен кедейлік беруші бір-ақ құдай бар», - дейді. Мұнда Аспан құдайы жөніндегі түсінік абсолюттік иелік етуші ұғымына айналады. Жауынгер тайпалардың құдайлары олардың жаулары үшін қаһарлы және сұсты болды. Оған қарсы келетіннің бәрі өнегесіздік ретінде жойылып отырды. Аттила да, Шыңғыс хан да өздерін құдайдың қамқоршысымыз деп атады. Олар өздері жаулап алған жерлерде адамдарды қатты жаралап отырды. Бұлардың мұндай қылықтары Аспандағы парасаттың құдіреттілігі туралы наныммен сәйкес келмеді. Сондықтан моңғол жаулап алушылары мұсылмандыққа бет бұрды.

Діни көзқарастың дербес тағы бір саласын жергілікті жерлерде Синто деп аталатын Жапон діні құрайды. Мұнда ата-баба аруақтарына құдірет немесе мәдени батыр ретінде табыну Аспанға табынуды көрсетеді. Бұл періштелер Аспаннан шығатындықтан, бұл нанымдарды жалпы бір жүйеге байланыстыруға ұмтылу мақсатымен шежірелік әңгімелер пайда болды. Мұнда космогониялық түсініктер мәдени батырлардың жерде тәртіп орнатуы жөніндегі әңгімеге ауысады. Жапон аңыздары алғашында қауымдық берекесіздіктен өзін-өзі жаратып, аспанның ортасында орнығып қалған жоғары құдірет пайда болды. Ол — мәңгілік қозғалмай тұрады, әлемді тікелей жаратушы құдай. Олардан әлемді басқару келесі жеті Аспан құдайларына берілген. Солардың ең соңғысы ғана құрбы тауып, жерде өмір сүруге шақырды. Жерді басқаруды сүйікті қызы, Күн құдайы Тен-сио-дай-зинге тапсырды. Осыдан жердегі құдайлар әулеті басталады, олардың ішіндегі ең соңғысы тағы да қарапайым адамға үйленіп, Зин-му-тен-оо атты ұл туды. Бұл ұл Жапонияда патшалық етуші императордың ең біріншісі болды. Осы құдіреттің ішінде жапондықтар Тен-сио-дай-зин немесе Аматерасуға ғана табынады, табынудың негізгі құралы — жоғары және төменгілерге бөлетін Ками. Жоғарғысы — адам кейіпіндегі құдайлар, төменгілері — сіңірген еңбегіне қарай құдірет деңгейіне көтерілгендер. Бұларға арналып көптеген шіркеулер салынған, оларға табыну дәстүр, ұстамдылық және өнегелі өмір арқылы жүректі тазартудан тұрады. Жапондықтардың діни табиғат заңдары, ақыл-парасатқа және азаматтық тәртіпке бағынуды талап етеді. Сопының рухы періштелердің баспанасында өмір сүру үшін Аспанға ұшып кетеді, мейрімсіз, қатыгездердің рухы күнәдан арылу үшін көп уақыт адасып жүреді.

Қытай өркениетінен шыққан төрт негізгі дін түрі осындай. Олар жалпы диалектикалық дамудың толық көрінісі болып табылады. Мұнда ақыл-парасат тәртіп көзі, әлем рухы, әлемнің билеушісі жеке көріністерде Аспаннан шыққан мәдени батырлар ретінде бейнеленеді.

Құдайлардың осындай сипаттағы тобын біз алғашқы қауымдық діннің жер шарының басқа да тайпаларынан Океаниядан, Америкадан, аз мөлшерде негрлерден көреміз. Ақ нәсілдер бұл бастаманы одан әрі дамытты. Полинезия тұрғындарының аңызы топтаманың барлық даму үрдісі көрінуімен қызғылықты.

Полинезияда Аспан құдайы Тангалоа жоғары құдірет, әлемді жаратушы болып есептелді, кейде оны құс ретінде елестетті. Таити аңыздарында ол әйгілі әйел-утеспен, яғни жер мен заттарды жаратушы барлық құдайларды дүниеге әкелген. Басқа аңыздар бойынша, ол теңізден Арал жасады немесе оларды Аспаннан лақтырды. Жер тұрғындарын жаратушы Аспаннан құс кейіпінде ұшып келген оның қызы Тури немесе Тули деп есептелді. Бұл ең жоғары құдірет, сондықтан оған табыну артқа шегеріледі, өйткені ол өте жоғары және күнәсіз пәк пантеистік сипатқа ие. Әлем жарату қабығынан бөлініп шыққан жұмыртқа болып көрінді, әлем қабыршақ немесе Тангалоаның сыртқы кейпі болып есептелді.

Бұл құбылыстарды зерттеу ішкі емес, сыртқы тәжірибеге сүйеніп, өз тарапынан тек тәжірибелі біліммен ғана шектеліп қалмай, кең жолға түсуі тиіс. Табиғат пен рухтың құбылысын түсіну үшін жеке элементтерге жалпы көзқарас бастаманы байланыстыру қажет.

Адам өмірі құбылыстарының ерекшеліктері, оларға тән көзқарасының бастамасын түсінбейінше, мүлде түсініксіз. Ерікті және еріксіз түрде қабыл алмаған метафизиканы бұруға тура келеді. Ой жүгіртумен тәжірибені және рационализмді реализммен байланыстыру универсализмнің мақсаты болып табылады.

Сонымен, бұл факторлар материалистік реализмнің топтамасын анықтау аяқталғанына біздің көзімізді жеткізеді. Жаңа философияда адамның ойын қозғалтатын төрт жолдың ішінен үшеуі өтті, рационализм субъективті жолмен субстанциядан идеяға келді, спиритуалистік реализм, керісінше, идеядан субстанцияға келді, материалистік реализм жаңа жол ашып, нысаннан материяға немесе заңнан құбылысқа келді. Төртінші жол материядан нысанға немесе құбылыстан заңға реализм негізінде емес, универсализм негізінде өтті. Ол ойдың объективті қозғалысын, сонымен бірге үрдістің аяқталуын құрайды.

Бұрынғы келтірілгендерден біз универсализмнің әдістері мен негізгі бастамасын білеміз. Бұл әдіс ақылдың тәжірибемен байланысынан тұрады. Біріншісі — бізге ұғымның логикалық байланысын немесе құбылысты түсінудің әдістерін, екіншісі — фактілерді нақты зерттеу негізінде бізге ұғынудың қай тәсілі қай саласына сәйкес келетінін көрсетеді. Универсализмнің негізгі мәні адамзат дамуы арқылы өтеді, бірақ объективті негізге түсе отырып, универсализм бұл анықтамалардан әлемде іске асып жатқан және адам санасына тән шынайы бастамаларда көрінуі тиіс. Материалдық салада, рухани саладағы сияқты, күш, заң, материя және мақсат тұрмыстың негізгі анықтамасын құрайды. Адам рухында бұл анықтамалар ойдың және өмірдің барлық тарихи қозғалысын басқарады.

Келтірілген философиялық негізге сүйене отырып, біз реализм өз ғасырын бітірді, ол өткен уақытқа жатады деп сеніммен айта аламыз. Қазір универсализм кезеңі келді...

Біз адамзат дамуының жалпы заңдарын былайша тұжырымдай аламыз:

1) адамзат дамуы бастапқы бірлікке қосарлану арқылы соңында қайта бірігеді;

2) бұл қозғалыс синтетикалық және аналитикалық кезеңнің ауысуы арқылы жүзеге асады. Біріншісі — діннің билігімен, екіншісі философиялық дамумен сипатталады. Аналитикалық кезең бір қозғалыстың синтезінен екіншісіне өтуін көрсетеді;

3) синтетикалық, аналитикалық кезеңде негізгі ой мен тұрмыстың төрт дамуының бір немесе бірнеше топтамасын, бастапқы бірлігін немесе екі қарама-қайшылықты туғызған себептерді, яғни түрлерді және материалдық себептерді, сондай-ақ оның соңындағы бірігу себептерін көрсетеді;

4) бұл төрт анықтаманы екі түйісетін қарама-қайшылықтар құрайтындықтан, қозғалыс екі жақты бастапқы бірліктен соңғысына материя мен түрдің қарама-қайшылығы арқылы, керісінше, немқұрайды себептен материяға өндіруші себептердің қарама-қайшылығы арқылы болуы мүмкін. Бірінші жол — субъективті, екінші жол — объективті, өйткені екеуі қозғалыс тәсілінің екі жағы;

5) объективті жол дамудың бастапқы кезінде билік етеді, яғни ойды объективті тұрмысқа бағыттаудың бірінші нүктесі қызметін атқарады. Бұл жол натуралистік дінде билік етеді. Алғашқы қауымдық діндер құбылыстан заңға, философиялық діндер заңнан құбылысқа келеді;

6) ежелгі философияның дамуы да объективті жолдан басталып, субъективті жолға өтеді. Екеуі жинақталып, объектіден субъектіге, немесе бастапқы бірліктен қарама-қарсы анықтамаға қозғалысты көрсетеді,

7) бұл қозғалыста ежелгі философия үш көзқарасқа сәйкес дамудың үш кезеңінен өтеді. Бірінші кезеңде — универсализм, екіншісінде — реализм, үшіншісінде рационализм билік етеді;

8) бұл кезеңдердің алғашқысы және соңғысы төрт негізгі ойдың толық топтамасын көрсетеді. Ортаңғы кезең қосарланумен сипатталады, бұл қарама-қарсы сапалардың әрқайсысы төрт мезеттен тұрады;

9) универсализм кезеңінде ой объективті жолмен, рационализм кезеңінде субъективті жолмен жүреді, ортаңғы кезең біреуінен екіншісіне өтуді сипаттап, материалистік саладағы объективті жолдың бірігуін және спиритуалистік саладағы субъективті жолдың басталуын көрсетеді. Ежелгі философия қозғалыстарының жиынтығы барлық төрт жолдың жиынтығын, сонымен бірге барлық ойдың дамуының толық көрінісін бейнелейді;

10) екінші синтетикалық кезең ортағасырлық төрт мезет арқылы заңның құбылысқа жылжуын көрсетеді;

11) жаңа философияның дамуы ежелгі даму тәртібіне, керісінше, рационализмнен басталып, реализм арқылы универсализмге өтеді. Бұл — объектіден субъектіге өту немесе қосылу жолы. Ежелгі философияда бұл, керісінше, бөліну жолы болған;

12) жаңа философияның бірінші кезеңі негізгі ойды анықтаудың толық топтамасын көрсетеді, ортаңғы кезең қосарланумен сипатталады,

13) рационализм кезеңінде ой субъективті жолмен, субстанциядан идеяға қарай жүреді. Реализм кезеңі, бір жағынан, идеядан субстанцияға жылжитын ойдың анықталуының субъективті жолын көрсетсе, екінші жағынан, заңнан құбылысқа қарай объективті жолдың басталуын көрсетеді. Мұнда қозғалыстың құбылыстан заңға жылжуының объективті жолын анықтау қалады. Ал ол универсализмнің мақсатын құрайды...

Осының барлығынан біз адамзат қосарланудың соңғы бірлігіне немесе, керісінше, алғашқы бірліктен қосарлануға бір баспалдақтар арқылы өтеді деген қорытынды шығара аламыз.

Оқырман бұл заңдардың барлығы фактілерден шығып отырғанын сезінеді. Бұл тарихқа салынған сыртқы шеңбер емес. Мұның барлығын әрбір ғалым тәжірибеде тексере алады, өйткені бұл мәліметтер барлығының қолында бар. Фактілері біздің ақылға салған қорытындыларымыздың дұрыстығын дәлелдеп, бізді адамзат ғылымы ұмтылып отырған ақылдың тәжірибемен түйісуіне әкеліп отыр. Тәжірибе философия қойған сұрақтарға жауап береді. Ғылымның бұл жолының әрқайсысы: философия тәжірибесіз, тәжірибе философиясыз бос далбаса. Бұл екі жолды біріктіру ой мен тұрмыстың шексіздігін көрсетеді. Тарих бізге шындықтың, рухани өмірдің мәңгі заңдарының дамуын ашып береді, біз одан зерттеушіні адастыратын кездейсоқ оқиғалардың орнына жалпы идеямен басқарылатын түзу тәртіпті көреміз. Қорытынды жасаған заңдармен қарулана отырып, біз өзіміздің қайда тұрғанымызды ғана емес, қайда келе жатқанымызды дәл анықтай аламыз. Таза ғылыми мәліметтерге сүйене отырып, адамзат дамуының келешек баспалдақтарын астрономның күннің тұтылуын айтқандай етіп айта аламыз, өйткені тарихи даму заңдылықтары адамзат рухына материалдық әлемді тарту заңы сияқты маңызды болып табылады.

Бұл заңға сүйене отырып, біз толық сеніммен реализм кезеңі бітті, универсиализм дәуірі басталды деп айта аламыз. Универсиализмнің даму жолын көрсете аламыз, ол — құбылыстан заңға немесе материядан түрге өту жолы. Сондықтан да, біріншісі, біздің жақын келешекте көретініміз, ол — материализмнің өз бастамасы негізінде жалпы әлемдік жүйеге ұмтылысының жаңа және соңғы жолы. Бұл бастамалар мұндай жүйе құруға радикалды қабілетсіз, ақыл мен тәжірибеге бірдей қарсы келетіндіктен материализм ыдырап, тұрмыстың басқа жоғары бастамаларына жол береді. Саяси салада да осындай. Жақын келешекте Батыста қиял саласына жататын әлеуметтік демократия емес, өмір сүруге қабілетті либералды демократия өмір сүреді, деп болжай аламыз. Демократия таза индивидуализмнің көрінісі ретінде мемлекеттік өмірдің материалдық бастамасын көрсетеді. Бірақ демократия өзінің мәні жағынан теориялық материализмнен анағұрлым жоғары, өйткені ол жеке адамның еркін және рухани дамуын мойындауға негізделген. Либералдық демократияның өзі ішкі қабілетсіздігінен ой еңбегімен айналысатын материалдық жұмысқа берілген талдаудың жоғары саяси түрлеріне орын береді. Еркіндік жоғалмайды, ол қоғамдық өмірдің жоғары талаптарына сәйкес болуы тиіс. Келешектегі универсиализм кезеңі бізді алдыңғыны жоймай, толықтырып отыру арқылы қарама-қайшылықтарды бірлікке алып келетін Рухтың өмір сүруін толық ашып береді. Бұл барлық адамзат дамуының қорытындысы болады.

Егер біз таза ғылыми мәліметтер негізінде адам өтетін барлық баспалдақтарды алдын-ала анықтай аламыз десек, бізге осы арқылы әлемнің барлық ішкі еркіндігін жоймайсыңдар ма? Осы арқылы адам алдын-ала берілген жолмен жүретін, соқыр қаруға айналмай ма? -дейді. Бұл қарсылыққа біз жоғарыда жауап бердік және қазір жауап беру арқылы айтылғандарды қайталаған болар едік. Өнегелік салада бостандық адамның өнегелік тіршілікке жату қажеттігін көрсетеді. Өнегелік заң шығарылмайды, адам оны тек түйсік арқылы мойындайды. Оның орындалуы бізге байланысты. Тарихта да осылай, оны басқарушы заңды мойындау адам бостандығын жоймайды, өйткені заң ерікті түрде орындалады. Адамға жол көрсетілген, бұл жолмен өту әдістері оның еркіне байланысты. Өз еркімен ол оны ұзартып немесе қысқарта алады, бейбітшілік немесе соғыс құралын таңдайды, мақсатынан айнып не оған қайтып келеді.

Мұнда бостандықтың кеңістігі бар, ол өтуге тиіс баспалдақтар, алдыңғыларымен ұқсастығына қарамастан, оны қайталамайды. Бастапқы бірліктен қосарлануға қарай бағытталған тарих қозғалысында, әр сатыдағы қарама-қайшылықтар аз немесе көп мөлшерде бірігу жағдайында. Қосарланудан бірігуге бағытталған қозғалыста, керісінше, бөлінген жолды біріктіру талап етіледі. Мұндай қарама-қайшы бастамалар толық дербестікте, бұл дербестік жоғары бірігуде де сақталуы тиіс. Сондықтан да бірінші саты алдыңғысына ұқсамайды. Мұндай бай мазмұнға біріктіріп отыру реттілікті қажет етеді, мұндай біріктіру — еркіндіктің ісі. Сондықтан да, қосарланудан бірлікке бағытталу — кері қозғалыстың нәтижесі. Адамзаттың өз дамуында бірлікке ұмтылуы, оның шығу нүктесін құраған ұмтылысқа мүлде ұқсамайды. Біріншісі тарихи өмірдің нышандарын, басқасы оның толық дамуын көрсетеді. Біріншісі — барлығын өндіретін күш, екіншісі — қарама-қайшылықтарды соңғы мақсат жақсылыққа алып келетін Рухтың бірлігі.

Басында да, аяғында да жалпы синтетикалық пайымдаудың барлық өмірлік элементтері діннің ісін құрайды. Адамзат құдайдан жаратылған және құдайға қайтып оралады. Діни синтез — шыққан нүктені түпкі мақсатпен байланыстыратын ортаңғы тарихи жолды құрайды. Діни табынудың әрбір түрі құдайдың табиғилығының белгілі жақтарын адамға ашып береді. Бастапқы синтез — күштің мойындалуы, ортаңғы — сөздің мойындалуы, соңғысы — қалғанын толықтыра отырып, Рухтың мойындалуы. Біріншісі — құдайдың табиғилығын мойындау, екіншісі — өнегелік әлемдегі құдайды мойындау, үшіншісі — құдайдың Рухымен соңғы жетілуге жылжып құдайды мойындау.

Сонымен, тарих - құдайды мойындауға алып келетін дұрыс ғылым, алысқа емес жекеліктерге бағытталған көзқарас, жеке көріністерден басқа ештеме көрмейді, бірақ құбылыстың мәні мен байланысына ене отырып, біз одан жоғары құдіреттің ісін ашамыз. Тарихта жердегі аспандағымен байланысып, шексіз жүзеге асып жатады. Абсолюттік өзі құбылысқа айналып, адамның санасында дамиды. Сондықтан да тарихи қозғалыстың әрбір сатысында біз құдіретті кездестіреміз. Жаратушы – тарихтың басы, ортасы және аяғы, барлық тіршіліктің басы, ортасы, аяғы.

Тәржімалаған: Назарбек Қанафияұлы,

филология ғылымының кандидаты





КОСТОМАРОВ НИКОЛАЙ ИВАНОВИЧ

(1817-1885 жж.)

«Орыс тарихы оның басты қайраткерлерінің өмірбаянында» атты шығарманы адамдарды жанындай жақсы көрген, өзінің түрлі адамгершілік қасиеттері арқылы танылған көрнекті орыс тарихшысы Н.И.Костомаров жазған. Ол ортағасырлық орыс адамдарының қайырымдылық пен зұлымдыққа қатысты көзқарасын авторлық өмірбаянында да айтқан. Мұнда суретшіге, тарихшыға, адамға табынушылық байқалады.

Бұл кітаптың жазылу тағдыры әр қилы. 1872 жылдың желтоқсан айында Н.И.Костомаровтың көздері ауыр жұмыстың салдарынан сырқатқа ұшырайды. Дәрігерлер оған тарихи құжаттарды оқумен айналысуды шектемесе, соқыр болып қалу қаупі бар екенін ескертеді. «Мен, — деп еске алады ол, — көзімнің қатты түйіліп ауырғанын байқадым, тіпті кейде оның шаншуына шыдамай үн шығарған кездерім де болды; кешке шам жанғанда ауру күшейе түсетін. Шамды пайдаланып, менің қарашығымның осындай жағдайында ғылыми жұмыспен айналысу, қағаздарға қарау қиындық келтіретін. Бұл менің жүйкеме қатты әсер етіп, көңіл-күйімді төмендетті. Мен әрекетсіздікке ұшырадым». (Н.И. Костомаровтың өмірбаяны. Н., 1922. 410-б).

Сол кезде оған «Орыс тарихы...» атты еңбек жазу туралы ой келген болатын. Ол көпшілік оқырманға арналуы тиіс еді. Енді көзінің ауруына байланысты бұл шығарманы өзінің көмекшісіне ауызша айтып отырып жаздыртуға тиіс болды. Н.И. Костомаров көмекшісіне тарихи құжаттардың қай жерде екенін айтып, ойындағысын қағаз бетіне түсіртумен болды.

Николай Иванович қажымайтын тарихшылардың еңбектерін жоғары бағалайтын. Ол сонысымен де бақытты еді.

Тарихты ғылым ретінде тану, ол туралы ойланып-толғану ғалымды күрделі мәселелерге итермеледі: «Барлық тарихта не себепті аса көрнекті мемлекет қайраткерлерін дәріптейді, кейде заң мен кәсіпорындар туралы баяндалады, бірақ көпшілік халықтың өмірі, тыныс тіршілігі қалыс қалады? Кедей-кепшік, жер өңдеуші еңбеккер тарих үшін өмір сүрмейтін сияқты; не себепті бізге олардың тұрмыс-тіршілігі, рухани өмірі, сезім түйсігі, қуанышы мен күйініші туралы тарих мағлұматтар беруге құлықты емес?». (Сонда 148 —б.). Костомаров тарихты білу үшін тек қана өлі жазбаларды, шежірелерді зерттеу жеткіліксіз екенін, ол үшін халықты тану қажеттігін сезінді. Оқырмандар мектеп қабырғасынан-ақ қатып сенген ойға қалыптасқан, «тарихтағы бұқара халықтың рөлі» қандай екенін түсіну үшін қиындықтарға ұшырайды. Замандастарының ой сезіміне терең бойлай бермейді. Костомаровтың осыған көзі жетті.

XIX ғасырдың 70-80 жылдарының басында оның «Жікшілдердің жіктелу тарихы» (1871), «Бұлыңғыр кездің тұлғалары. Михаил Скопин-Щуйский, Пожарский, Минин, Сусанин», «Иван Василевич Грозный патшаның тұлғасы» (1871), «Оңтүстік орыс халқының өлеңшілік шығармашылығының тарихи маңызы» (1871), «Орыс тарихы оның басты қайраткерлерінің өмірбаянында» (1873), «Дмитрий патшаның өлтірілуіне байланысты істі тексеру туралы» (1873), «Алғашқы орыс шежірелеріндегі аңыздар, орыстың халықтық аңыздарының өлеңдегі, ертегідегі және әдет-салтындағы көрінісі» (1873) т.б ғылыми еңбектері жарық көрді.

Оның өміріндегі екі жағдай денсаулығына қатты әсер етті. 1881 жылдың күзінде Васильев аралындағы көшеден өте берген кезде Н.И.Костомаров темір тасушыға соғылып қалды. Ол бұдан тәуір болды, бірақ екінші соққы қатты әсер етті. 1884 жылдың 25 қаңтарында мұрағаттан қайтіп келе жатқан Костомаров Миних туралы ой толғауына беріліп кетіп, бас штаттың биік қақпасынан өтіп келе жатқан жеңіл арбаға қатты соғылды.

1885 жылдың алтыншы сәуір күні қасиетті Кирилл мен Мефодиді еске алу кезінде дәрігер тарихшыға нақты және бұлтартпайтын анықтама (диагноз) қойды; Костомаровтың ғұмыры бірнеше сағатқа ғана созылатынын айтты. Дәл солай болып шықты; жетінші сәуір күні таңертең ол Васильев аралындағы өз пәтерінде, №4 үйде өмірден озды. Петербургтың зиялы қауымы бұл үйге келуден ұзақ жыл қол үзген жоқ.

Он бірінші сәуірде оны Волков зиратына жерледі. Темір табытқа салынған мәйітті көтергендер арасында студенттер мен жастар көп еді. Ресей жарқын тұлғаны мәңгілік сапарға құрметпен шығарып салды.

Н. И. Костомаровтың «өмірбаяндық» еңбектері өткен кездің «батырлық беттері» еді. Тарихилы өткен деректерді ой елегінен соншалықты талғампаздықпен өткізіп, өз тұжырымын айта білген. Оның таңдаған кейіпкерлерінің өзі қандай ірі! Бұл не: өзіндік мақсат па? патриотизмге жатпай ма? арам ойлылық па? кездейсоқтық па? Мұндай жағдай оған да, бұған да, үшіншісіне де жатпайды. Бұл — ғалымның табиғилығы, немесе адалдығы сол кездегі ғылымның даму деңгейін дәл көрсете білуі. Бұл әсіресе «Орыс тарихы оның басты қайраткерлерінің өмірбаянында» атты еңбегінде ерекше байқалады. Н.И. Костомаровтың шығармашылық зертханасында, бір ғана Дмитрий Донскойдың өмірбаянына құрылған «жанжалынан-ақ» айқын байқалады. Шын мәнінде, тіпті, бүгіннің өзінде (үлкенді-кішілі жеке адамдарға табынулардан байқалатындай) қолбасшыларды танудағы қолданылатын сөздерді қараңыз: «Дмитрийде халықтың ауыр тағдырын жеңілдетуді даналықпен басқара алатын қабілет болған жоқ, ол князь емес; ол өзін немесе төңірегіндегі боярларын толық меңгере алмады. Оның әрекеттерінде мүлт кеткен тұстар бар. Орыс жерін Мәскеуге бағындыруды көздеген міндеттерді ол орындай алған жоқ. Өз мақсатына жетуді жағдайдың өзі әкеліп тұрғанда қолдан шығарып алды»...

Н.И. Костомаров былай деп жазды: «Тарих ғылымындағы патриотизм — үлкен жетімсіздік. Сіз белгілі бір оқиғаны айта отырып, ақиқатты қатаң сақтауды естен шығарып аласыз. Шындықты қорғау жолында батылдық таныта алмайсыз. Сіз тарихтағы ірі тұлғаларды мойындайсыз, ол туралы жақсы-жақсы сөздер айтасыз, бірақ оны жазуда өте сақтық керек екенін кей жағдайда ескере бермейсіз. Сіз халықтың наным-сенімі туралы құрметпен қарауды талап етесіз: ақыр соңында оны күшті себептермен, дәлелдеулермен толықтыру қажет екенін айтасыз. Сіздің «себептер» деген сөзіңіздің астарында не жатқанын түсіне бермеймін. Тарих ғылымында кез-келген себепке қадам басу — ақиқатқа ұмтылу. Дәлелдеуге дейін не қажет екенін ескертсек, онсыз ойды толқыта да, бекіте де алмайсыз. Бұл шындық. Менің сіздерге ашық мойындайтыным — мен басқаларға қарағанда, тұлғаларға өте сақтықпен, жүрекке соншалықты қымбаттылықпен оның бейнесін шынайы жасауға ұмтылатындығымда.

Менің ойымша, Дмитрий Донской туралы пікір білдіру Ягайло немесе Мамай туралы пікір білдіруден әлдеқайда артық сақтықты қажет етеді. Бұлардың біріншісі де немесе екіншісі де мен үшін бірдей пайдаланылуға тиіс. Тарих деректерін сараптау, жеке қабілеттілік маған осыны жүктеді...».

Н.И. Костомаровтың ғалым ретіндегі еңбектерін бағалауда, оған талдау жасауда ұзақ уақыт бойы ғылыми негізге құрылмаған таптаурынды, ойдан шығарылған социологиялық үлгі көп зиянын тигізді. Оның шығармашылық ерекшеліктеріне қайта оралу — қазіргі қоғамдық сананың заңды өсуінің бірден-бір белгісі. Ғалымның өткендегі «басты қайраткерлерге» қызығушылығы, оның көркем ой-толғамы бүгінде де жат емес. Оның өзі өмір сүрген кездермен салыстырғанда, қазірде де бізге рухани қуат береді.

Н.И. КОСТОМАРОВ

ОРЫС ТАРИХЫ ОНЫҢ БАСТЫ ҚАЙРАТКЕРЛЕРІНІҢ ӨМІРБАЯНЫНДА

Біздің тарихымыз христиандықтың қабылданған уақыты туралы мағлұматтар бере алмайды. Оның пайымдаулары аңызға құрылғандықтан кей жағдайда шындыққа жанаса бермейді. Сондай себептерге байланысты біздің шежірелеріміз алғаш рет XI ғасырдың екінші жартысында жазылды. Онда IX және X ғасырлардағы оқиғалар гректерге белгілі аздаған жазба деректері пайдаланылады. Басқадай қайнарлар ауыз әдебиетінің үлгілері, аңыздар, жорамалдар пайдаланылады. Барша Солтүстік Еуропа халықтарының және орыстардың христиандықты қабылдауы оның басты негіздері азаматтық пен мемлекеттік өміріне негізделеді, бірақ мұның бәрі халықтың тарихы деп есептеуге келмейді.

Бұрынғы кезден бері қазіргі Еуропалық Ресейдің шығыс бөлігі Чуд және түрік тайпаларынан құралған, ал батыс бөлігі литвалықтармен Чуд халықтарының тайпаларынан тұрады. Олар Балтық бойы жағалауына орналасқан, славяндар түрлі атаулармен аталатын өзендердің: Батыс Двина, Волхов, Днепр, Припяти, Сожи, Горыни, Стыри, Случи, Буг, Днестр, Сул, Десна, Ока ағыстарының бойына орналасқан. Олар қауымдастық арқылы қалаларға жинақталған, қорғаныс, бекіністер салған. Халық жиналысын өткізетін, бір орталықтан басқарылатын орындар болған. Тайпалардың арасында өзара тығыз топтастыратын байланыстырушы күштер болмаған. Мемлекеттік өмірдің белгілерін біз онша байқай бермейміз. Орыс славян тайпалары өздерінің князьдіктері арқылы басқарылған. Олардың арасында шағын соғыстар, қақтығыстар болып тұрған. Ал сырт жақтан шабуыл жасала қалса, бұл князьдіктер өзара бірігіп, күш жинап, еркіндіктерін қорғай білген. Бұлардың діндері табиғат күштеріне табынуға, адамзат ақыл-ойының күшін мойындауға, күнге, аспанға, суға, жерге, желге, ағашқа, құсқа, тасқа және басқаларға тәу етуге құштарлық танытқан. Өздерінің мерекелерінде, әдет-салтында табиғат күштерін құдірет тұтқан. Олар діни сенімдерінде қайдағы бір алыптарды елестеткен, бірақ өздерінің табынушы орындары, храмдары, абыздары болмаған. Сондықтан да бұлардың өзгермейтін күнделікті діни сенімді уағыздайтын күштері әлсіз еді. Бұлардың ұғымында адамның өлгеннен кейінгі өмір сүруі дін жағынан айқындалмаған. О дүниелік кездер қазіргі өмірдің жалғасы ретінде елестетілген. Ол өмірде де қазіргідей құлдық барын, басқа үстемдіктер әсер ететінін ойша тұспалдаған. Олар атам заманда көз жұмған ата-бабалары мен туыстарын өздерін қорғаушылар деп сезінген және оларға арнап құрбан шалған. Олар сонымен бірге ерекше бір күшке сенген. Кешкілікте дұға оқып, мінажат етуге дағдыланған...

Осындай беймезгіл уақытта Никон өзін-өзі тәуір сезініп, жан-жағына қарап, шашын, қасын, киімдерін түзей бастады. Бейне бір жолға дайындалған сияқты. Оның бұл тұрысын Архимандрит Никита жамандыққа жорып, дұға оқи бастады. Никон жатқан жерінен тұруға ұмтылып, қолдарын кеудесіне қойып, үзіліп кетті.

Дьяк (ескі Ресейдегі мемлекеттік мекемелерде хатшылық жұмысын атқаратын қызметкер) бұрынғы патриархтың өлімі туралы Мәскеуге хабарлауға асықты. Ол Никонды әкелу үшін патша жіберген күймеге кезігіп қалды.

Патша Никонның денесін Воскресен монастрына әкелу туралы бұйрық берді және Иоаким патриархқа кісі жіберіп оны шақыртты. Шіркеуді қалыпқа келтіріп, жерлеуді ұйымдастыруды тапсырды.

«Билеушінің еркімен, — деді Иоаким, — мен жерлеуге барамын, бірақ Никонды патриарх деп атамаймын, жәй ғана монах деймін. Шіркеу солай шешуді қалайды. Егер патша оны патриарх деп атауды қаласа, мен онда бармаймын».

«Мен, — деді патша, — бар жауапкершілікті өз мойныма аламын, айтулы патриархтардың бәрін қайтыс болған адамды патриарх деп мойындауға шақырамын».

Иоаким патриарх келіспеген соң, патша новгородтық метрополит Корнилды о дүниелік Никонды лайықты аттандырып салуға бұйырды.

Жерлеу рәсімін Корнил басқарды. Ол бірнеше кіші діни қызметкерлермен бірге өлікті жөнелтті. Бұған жоғары лауазымды шіркеу қызметкерлері қатыспады. Өлікті жөнелту кезінде Никонды патриарх деп еске түсірді. Патша жансыз қолды жәйлап сүйді. Никонның денесі қасиетті Иоанна Предтечи шіркеуіне жерленді. Бұл жерді таңдауды марқұмның өзі өсиет еткен болатын.

Патша Мәскеуге қайтып оралған соң, патриарх Иоакимге Никон туралы еске түсіруді өтініп кісі жіберді, бірақ патриарх бұл ұсынысты қабылдамады, Никонды патриарх деп атауды қаламады.

Сол кезде патша барлық патриархтарға өтініш жазып, оған жауап ретінде қолдау қағаз алды, патриархтардың бәрі Никонды патриарх деп танитындықтарын білдірді. Бірақ бұл қағаз (грамота) Федор патша қайтыс болғаннан кейін ғана келіп жетті. Патриарх Иоаким еріксіз түрде Никонды патриарх деп мойындауға мәжбүр болды, сондай-ақ барша орыс шіркеуі оны осылай деп еске түсіреді.

ҮІІ

Стенька Разин

Біз Алексей Михайлович патшаның өмірбаянында оның патшалық құрған кезінде, әсіресе ХҮІІ ғасырдың алпысыншы жылдарында Ресей үшін өте ауыр кезең болғанын атап көрсеткен едік. Бұған қосымша үкіметтің басына түскен ауырлықты басқарушылардың ала көздіктерін, орыстардың атынан халықты тонағанын, тұрғындардың қиын жағдайда өмір сүргенін, мұның өзі Польшамен аралықта соғыстың басталуына себепші болғанын айтқан едік. Қашып пысу, босқындыққа ұшырау, қоғамның әлсіреуі күннен-күнге арта бастады. Адамдардың бұрынғы орнынан кетпеуі туралы қатаң ескертулер нәтиже берген жоқ; үкімет тарапынан қарақшыларды қаншама жазалағанымен тонаушылық көбеймесе азаймады. Ел ішінде наразылық күшейді. Боярларға, билеушілерге, жауапты адамдарға, байларға деген жек көрушілік артты. Өйткені олар жеке бастарының қамын ойлап, қазына байлықты өз қолдарына шоғырландырған еді. Сондықтан да тұрғындар қарақшыларды өз елінің жауы ретінде санамады. Себебі қарақшылар тек байлар мен белгілі адамдарды ғана тонады да, кедейлер мен бұқара халыққа тиіскен жоқ. Жұртшылық қарақшыларды өздерінің қорғаушылары ретінде санап, қанаушыларға қарсы наразылық білдірді. Өздерінің қан-сөлдерін сорған билеушілерінің әрекеттеріне қарсы қалай күреске шығуды ойлаған бұқара қарақшыны халық көтерілісінің басшысы етуге ұмтылды. Босқынға ұшыраған көпшілік Дон бойын паналады. Онда қазақ құрылымы туралы ұғым күшейді. Бұл жерде елді қан жылататын діни қызметкерлер де, әскери басшылар да, үстемдік ететін лауазымды адамдар да жоқ сияқты көрінді. Бәрі де тең, билік жағынан қысым жоқ казак қоғамы өнегелі қоғамдық құрылыс сияқты көрінді. Казактардың ежелгі салты бойынша, босқындардың бәріне Дон өзенінің бойынан жәйлі орындар берілді. Босқындар өздерін казактармыз деп санады. Жергілікті казактар бұларға бөгет жасамады, керісінше, олардың алдында өздерін жоғары есептеп мақтанатындарын байқатты. Үкімет жергілікті казактарды «қарттар» деп, ал келімсектерді «ұры» казактар деп атады. Жергілікті казактардың өзі әл-ауқатына байланысты үй шаруашылығындағы немесе байлығы асқан адамдар, ал аса кедейлерін жәй адамдар деп бөлді. Байырғы казактар өзара туыстық жағдайда, үйлері жақын орналасқан қарым-қатынасқа қолайлы тіршілікте өмір сүрді, мәскеулік билеушілермен тіл табысуға ұмтылды. Солардың көмегімен еркіндіктерін сақтауды көздеді. Үйсіз, күйсіз келімсектер шеттетіле бастады. Оларды тақыр кедейлер ретінде шеттетті, сөйте тұра «жалаңаштар» мен «ұры қазақтарды» жеңіске жету жолында пайдалануды көздеді. Бірақ жалаңаштар үшін Дон бойында өмір сүру қиын еді. Сондықтан да олар күн көру қамымен басқа жаққа босуға мәжбүрленді. Орыс мемлекеті бұларға жау ретінде қарады. Байлар, қызметшілер оларды жақтырмады. Ұры казактар қай жерде қолайлы орын болса, сол жаққа қарай босып жүрді. Ұрлық-қарлықпен айналысты. Бұларды байлар жек көргенімен, орыс халқы оларды туыс ретінде бауырына тартты. Мұндай сәттер егер біз орыс қанаушыларына қарсы бірігіп күрессек, қандай жақсы болар еді деген ой туғызды. Қарапайым халықты жаныштау казактар арасында толқуларға әкелді. Қашып-пысқандардың, жалаңаш кедейлердің басын қосатын Дон бойындағы казактарды біріктіріп, күреске шығаратын, сөйтіп, арман-мақсаттарын жүзеге асыратын адам қажет болды.

Ондай адам табылды.

1665 жылы Дон казактарының бір бөлігі атаман Разинмен бірге князь Юрий Долгорукийдің жорығына қатысып, поляктарға қарсы соғысты. Атаман Разин князьден үйіне қайтаруға рұқсат етуді өтінді. Князь Долгорукий бұған үзілді-кесілді қарсылық білдірді. Атаман ақ патшаға қызмет ету еріктілік жағдайда болуы керек, ал оны зорлау қиянат деген сеніммен ешкімнің рұқсатынсыз өз мекеніне тартып отырды. Князь Долгорукийдің бұйрығымен оны қуып жетіп ұстап, дарға асты. Дарға асылған атаманның екі інісі бар еді: Степан немесе Стенька және Фролка.

Ол кезде Стеньканың князь Долгорукийдің әскерінен кеткен-кетпегені белгісіз, мүмкін жорықтың соңын күтті ме, әйтеуір келесі жылы ол ағасының кегін алуды ғана ойлап қоймай, сонымен қатар Мәскеу мемлекетінің барлық боярлары мен белгілі адамдарының зәресін алатындай әрекет жасауды көздеді. Стенька Разин мығым денелі, аса ширақ, өте әрекетшіл, ерік-жігері тасқындап тұрған адам болды. Ол қалың бұқараны өзіне тартып алуға бейім, сөзін, ұсынысын өткізуге қабілетті, дер кезінде шешім қабылдай алатын, бірде тұрақты, бірде тұрақсыз қас-қабағы түйілген қатыгез, кейде мастыққа беріліп, кейде іскерлік танытып құбылысқа түсетін бұл адам қандай қиындық болса да жеңіп шығуға дайын, қайғы-қасіретке төзімді, кейде құдайға жалбарынып, қашықтағы Соловецкий монастырына барып мінажат ететін, ондағы діни адамдарды кейде мойындап, кейде мойындай бермейтін бірбеткей болатын. Өз дегенінен қайтпайтын. Оның сөздерінде тыңдаушысын тартып алатын құдірет бар еді. Жиналғандар Стеньканың сөзінен зор күш алатын. Сондықтан да оны сиқыршы деп атайтын. Ол қаталдық, қанішерлік жағынан басқаларға да, өз жақтастарына да жеңілдік жасамайтын. Заң, қоғам, шіркеу — мұның бәрі оның ашу-ызасын туғызатын құбыжық сияқты еді. Қайғы-қасірет, ар-ождан, кеңпейілділік оған жат болатын. Бұл қоғамға шыққан сүйел сияқты айналасына өштікпен қарайтын.

Бұл халық жырында айтылатындай, «қазақ ортасына бармайтын, қарт қазақтармен дастарқандас болмайтын, тек қана жалаңаштардың қамын ойлайтын...» адам болатын. Қанынан айрылған, жартылай аш-жалаңаш адамдар кез-келген жағдайда көтеріліске шығуға, тас-талқан етуге дайын өздерінің «қамқоршыларын» тапты. Стенька төңірегіне топтасқандарды бастап, 1667 жылдың сәуір айында Дон бойымен жүзе отырып, оның жоғары жағына жетті. Бұл тұс Дон мен Волга өзенінің жақындасатын шебі еді. Мұнда ұры казактардың әрқашан жиналатын орны болған.

Стеньканың қарамағында екі мыңдай адам болды. Казак құрылымы жасалды: олар жүздікке, ондыққа бөлінді; жүздіктің бастығы — «жүзбасы», ал ондықтыкі «онбасы» деп аталды. Стенька атаман болды. Ал Ивашка Черноярец оның есаулы атанды. Олар Волга жағалауының жоғары сілемінде, ешкім білмейтін орында тұрды (Камышиннің жоғары және төменгі жағында Стенька Разин болған бірнеше орындар бар). Стенька Мәскеуге астық әкеле жатқан көктемгі керуенге шабуыл жасайды. Бұлар қазыналық және жеке адамдық кемелер еді. Солардың бірінде тұтқынға түскендерден Астраханға апара жатқан адамдар бар болатын. Шабуылшылар атқыштар отрядының бастығын өлтірді. Үш адамды дарға асты, тұтқындағылар босатылды. Стенька қарапайым жұмысшылар мен атқыштарға былай деді:

«Сендердің бәріңе еркіндік беріледі; қайда қаласаңдар сонда барыңдар; сендерді күшпен өзіме қалдыруды қаламаймын; кімнің менімен болғысы келсе, сол еркін казак атанады. Мен боярлар мен бай мырзаларды таяқтың астына алу үшін келдім, ал кедейлер мен қарапайым адамдар менің бауырым, олармен бәрін де бөлісе аламын».

Оның сөзін тыңдаған жұмысшылар мен қарапайым атқыштар Стенькамен бірге болуды қалады.

Стенька кемелер мен барлық мүліктерге иелік етіп, нөкерлерімен бірге кішкене отыз кемемен төмен қарай жүзді. Царицынге дейін жетті, ұры казактарға оқ жаудырғанымен, оларға ешбір зиян келтірген жоқ. Бұл туралы Стенька жайлы құжаттарда жазылған.

Қара Жардың түбінде астрахандық үш кеме атқыштарымен бірге Разин тобының соңына түсті. Стенька осы кезде Каспий теңізінің солтүстік жағалауына бағыт алды. Жайық бойына жетті. Сол жерде қарамағындағыларын Жайық қаласына таяу қалдырып, өзі үш жолдасымен қалаға кірді. Сөйтіп, ондағылардан «Құдайға жалбарынуға» рұқсат сұрады. Жайықтың атқыштар басшысы бұларды ішке кіруге рұқсат етті. Осы сәтте басшының бейқамдығын пайдаланып, бұлар өз қолдарын қақпадан кіргізіп жіберді. Сөйтіп, атқыштардың басшысының, басқа да білікті адамдардың, көптеген атқыштардың басын алды, ал аман қалған атқыштар мен қарапайым адамдарға Стенька былай деді:

«Бәріңе де еркіндік беремін, сендерге зорлық жоқ; қаласаңыздар маған еріп казактарға қосылыңыздар, қаламасаңыздар өздеріңіздің Астрахандарыңызға кете беріңіздер».

Ол мұны өте сенімді түрде айтқандықтан, тыңдағандардың көпшілігі атаманның соңынан ерді; бірақ кейбіреулері Стеньканың сөзіне нанып, шын мәнінде Астраханға бет алды, бірақ Стенька олардың соңынан қуып жетіп, бастарын алуға және суға лақтыруға бұйрық берді.

Стенька жаз айларын Жайықта өткізді, ал қыркүйекте Волгаға бет алды, көшпелі татарларды тас-талқан етіп, түрік кемелерін тонады, сөйтіп, қыс айында Жайыққа қайтып оралды.

Астрахан әскербасы князь Хилков Жайықта тұтқындалған астрахандықтар мен жайықтық атқыштарды, сондай-ақ белгілі адамдарды босатуды казактардан сұрады. Стенька өзін қоршаған барлық казактардың атынан былай деп жауап берді:

«Қашан ұлы билеушіден мейірімділік қағазы менің қолыма тисе, сонда ғана мен өзімнің кінәмді ұлы билеушінің алдында мойындап, атқыштарды босатамын, ал қазір олардың ешқайсысын да босатпаймыз».

Астрахандық жаңа әскербасы, Хилковты алмастырған князь Прозоровский өз кезегінде Разинге әсер ету үшін екі елубасын жіберді; бірақ оның біреуі Астраханға қайтып оралды. Разин оның серігін өлтіргенінен хабар берді.

1668 жылы Стенька теңізге шықты. Бір жылдан астам уақыт оның қайда жүргенін ешкім білген жоқ. Сөйте тұра оның соңынан іздестіру үшін түрлі топтар өз атамандарымен жіберілді (Сережка Кривой деген өз топтарымен Волгаға жетті, сол жерден теңіз арқылы парсы қаласы Раша немесе Рештаға жақын жерден Стеньканы қуып жетті. Оның артынан басқа топтар да келді. Тер әскербасыларының айтуы бойынша, Алешка Протакин дейтін екі мың атты әскермен запорождық Боба төрт жүз запорождық казакпен келген).

Стеньканың казактары Каспий теңізінің тұтас жағалауындағы Дербенттен Бакуге дейінгі аралықтағы ағаштарды өртеп, тұрғындарды азаптаған, олардың дүние-мүліктерін талан-таражға ұшыратқан. Шілде айында олар Гилян бұғазына жетті. Сол жерде олар өздеріне қарсы парсы әскери күштерінің дайындалып жатқанын білді. Стенька қулыққа басты. Парсылықтармен келіссөзге келетіндігі туралы мәлімдеді. Ол өз адамдарымен бірге Мәскеу билеушісінен қашып, казактармен бірге парсы шаһының қарамағына берілетіндігін айтты. Қулық іске асты. Казактар бір парсылықты кепілге алып, өздерінен үш адам қосып, Испаганға шаһқа берілетіндігі туралы ұсыныс білдірді; бірақ казактардың өзі ізінше Фарабатқа беттеді, бұл қаланы басып алды, тонады, барынша өртеп, бүлдірді, шаһтың көңіл көтеретін сарайларын, теңіз бойындағы басқа да ғимараттарды қиратты, көптеген тұрғындарды азапқа салды, тұтқынға алды. Стенька Фарабатқа қарсы жарты аралдың бойына ағаш қалашық салып, сонда қыстап шықты. Ол парсылықтарға христиан еріксіздіктерін айырбастауды талап етті. Казактар осы жерде көршілес аралдарға ара-тұра шабуылдар жасады.

Стеньканың жіберген адамдары Испаганға барып жетті. Олар алғашында қадір-құрметпен қарсы алынды. Шаһ өзінің бірінші министріне оларды тыңдап, келген шаруаларын білуді тапсырды. Бірақ парсы үкіметіне казактардың Каспий бойындағы бүлдіру әрекеттері біртіндеп жетті. Бұған қосымша Испаганға Мәскеу елшісі келіп, Испаганға келген казактардың бүлдіруші және қарақшы екендерін түсіндірді. Парсы үкіметі Стенькаға қарсы жасақ дайындады. Бірақ Стенька оларды күтіп жатпай-ақ өзінің казактарымен бірге Каспий теңізінің шығыс жағалауына өтіп кетті. Тамыз айында Шаһ жіберген жетпіс кеме оның әскеріне шабуыл жасады. Оны астарандық Менеды-хан басқарды.

Ханмен бірге оның ұлы және сұлу қызы болды. Кескілескен соғыстан кейін казактар басым түсті. Хан қалған әскерлерімен кері қашты. Оның ұлы мен қызы казактарда қалды. Стенька парсы қызын өзіне аманатқа алды. Бірақ казактарға бұл жеңіс өте қымбатқа түсті. Олар бес жүздей адамынан айрылды. Бұған қоса көпшілігі аурудан қаза тапты. Өйткені олардың тұзды суды ішуіне тура келген еді. Көптеген байлықтарды тонап алғанына қарамастан, нансыз қалу жиілей түсті. Осындай себептерге байланысты казактар үйіне қайтуды аңсады. Бұлар Волга бойына жақын жердегі орыс патшасына парсы шаһы жіберген саудагерлердің кемелерін тонады. Казактар шаруашылықпен айналысатын адамның Сехамбет деген ұлын тұтқындап, оны босату үшін бес мың сом ақша талап етті. Бұл хабарды естіген әкесі Астраханға баруға асықты.

Астрахандық әскербасы Прозоровский сол сәтте-ақ казактарға қарсы өзінің досы князь Львовты қарулы атқыштар отрядымен жіберді. Теңіз арқылы казактарға беттеген Львов оларға мынадай жолдау жіберді, егер бұлар Волгадағы тартып алған қару-жарақтарды, ондағы қызметші адамдарды және саудагердің Сехамбет деген ұлын, басқа тұтқындалғандарды қайтаруға келісетін болса, онда Дон арқылы өтуге болатынын ескертті.

Казактарға бұл ұсыныс қолайлы еді. Олардың саны аурудың салдарынан күннен-күнге азайып келе жатқан. Стенька Львовтың ұсынысына келісті, бірақ саудагердің ұлын бес мың сомсыз босатпайтынын білдірді. Львов Стенькамен келіскен соң Астраханға өтіп кетті. Оның соңынан Стенька өзінің нөкерлерімен ілесіп отырды. Стенька князь Львовқа саудагердің ұлын беріп тұрып, одан қолайлы шатыр беруді өтінді. Ол басты казактарымен қалаға келген соң, шатырға өзінің керек-жарақтарын жайғастырып орналасты. Казактар бес мыс және алты темір зеңбіректі, тұтқынға түскен бірнеше парсы адамдарын қайтарды, ал Волгадан жүзіп өткеннен кейін кемелерді қайтаратынына уәде берді. Стенькамен әскери басшылар айтыс-тартысқа түсті. Барлық зеңбіректі, тұтқындарды казактардың қолындағы басқа да құндылықтарды тегіс қайтаруды талап етті, бірақ Стенька әскер басшыларына өте қымбат парсы маталарын сыйлап, ауыздарын жапты.

Парсылықтар өздерінің туыстары мен таныстарын тұтқыннан босату туралы астрахандық билікке бекер сенгенін білді. Бұлардың жерлестері де, туыстары да, құнды заттары да қайтарылмады. Әскери басшылар парсылардың өтініштеріне түрлі сылтаулар айтты. Шын мәнінде өздері Стенькамен достасып кетті. Онымен бірге арақ-шарап ішті, дастарқандас болды. Олар бір-біріне кезек қатынасып тұрды.

Казактар Астраханда он күндей болды. Күн сайын қаланы аралап, Астрахан тұрғындарының жібек мәуіті киімдеріне, аса қымбат інжу-маржандары мен асыл тастарына қызығушылық танытты. Казактар өзінің атамандарын «қамқоршы» санап, оның алдында бас киімдерін алып, иіліп, жерге маңдайларын тигізді. Стенька барлық жерде жылы сөз айтып, халықтардың өзіне деген ілтипатын баурап алды. Кем-кетіктерге көмектесті. Алтын мен күмісті оңды-солды шашты. Волга жағалауында казактар мен астрахандықтардың арасында сауда байланысы қалыптасты. Бұл астрахандықтар үшін өте тиімді болды.

Бірде атаман өзінің достарымен бірге жақсы әшекейленген киімдермен шалқып отырды.

Стеньканың жанында тұтқынға түскен парсы ханшайымы бар еді. Үстінде ғажайып көйлек, алтын-күміспен зерленген, қымбат тастармен, інжу-маржанмен әшекейленген киімдер қызды өте сұлу етіп көрсетті. Сөйлесе келе тас жүректі атаманның жүрегі қызға қарай жіби бастады.

Стенька барынша арақ-шарапқа мас болып, өз тепе-тендігінен айрыла бастады. Мұндай жай онда жиі болатын. Кенеттен ол орнынан атып тұрып, бір шетке шапшаң жетті де, былай деді:

«Ох, сен Волга — ана, ұлы өзен! Сен маған қаншама алтын, күміс, байлық бердің; мені әкем мен шешемдей алақаныңа салып, даңқымды асырдың, мен саған ешбір алғысымды айта алмай келдім, ал енді менің саған деген сыйымды қабыл ал!».

Ол бейқам отырған ханшайымды бір қолымен тамағынан, екінші қолымен аяғынан алып, толқынға лақтырып жіберді.

Мұндай тағылық көрініс тек қана мастықтың әсерінен туған тұрпайылық емес еді. Стеньканың запорождықтардың әдет-салтын сақтағаны көрініп тұр — казактың басқа әйелмен бірге түнеуі өліммен тең еді. Оның парсының сұлу қызымен көңіл көтеруі басқалардың наразылығын тудыратыны табиғи болатын. Стенька өзін мұндай әрекеттерге бармағандай сезініп, әйел затына жақындаспағанын дәлелдеу үшін, жолдастарының ықпалымен парсы сұлуын құрбандыққа шалды. (Стеньканың Волгаға үн қатуы, бұл жерде халықтық ұғым — сенімді көрсетеді; су жолынан аман-есен өткеніне алғыс белгісі ретінде өзенге әлденені лақтыру өте ерте кездегі табиғатқа табынушылықты, өзенді жанды зат деп есептеуді білдіреді).

Стенька Астраханнан жолдастарымен бірге төртінші қыркүйек күні әскери басшыларға қайтарамын деп уәде еткен қару-жарақ, құнды заттар, кемелерді алып, Донға аттанды.

Царицынға жеткенше жол бойында онан-мұнан қашқан бірнеше адам кездесті. Плоховоның тұрғыны казактарды Астраханнан бастап шыққан адам Стенькаға жол бойындағы кезіккендерді қабылдама деп кеңес бергеніне қарамастан, Стенька өзінің бұрынғы жаттанды сөз тіркесіне басып, «ешкімді де зорламаймын» дегенді жиі қайталады, бірақ казактарға босқындарды жәбірлетпейтінін ескертумен болды.

Царицында әскербасы Унковскийден зәбір-жапа көрген Дон казактары топталып келіп, Стенькаға шағымдарын айтты.

Оларды тыңдап болған Стенька қаланың әскери басшысына жедел жетіп, ол тұрған орынның төңірегіндегілерге тегіс естілетіндей ашу-ыза, айқай-шу шығарды. Әскербасыларының жапа шеккен казактарды марапаттауын талап етті. Унковский Стеньканың талаптарын тегіс орындады.

«Әй, әскербасы, көзіңді ашып қара, — деді сонда Стенька, - егер сен бұдан былай казактарды шетке шығарып, қорлайтын болсаң, егер олар мұнда тұз алып келгенде, бұлардың аттары мен мылтықтарын ала бастасаң, ақшаларын сыпырсаң, онда мен сені тірі жібермеймін!»

Әскербасы бұл сөздерді үнсіз тыңдады.

Унковский казактардың келе жатқанын біліп, шарап сататын орындарда оның бағасын екі есе қымбаттатуды, сол арқылы казактардың есінен тана мас болуынан сақтануды ескерткені де Стенькаға хабарланды. Бұны естіген Стенька казактармен бірге әскери басшының сарайына тағы да ұмтылды. Оны байқаған әскери басшы есіктерді бекіттіріп алған еді, «есіктерді шағыңдар!» — деп айқайлады Стенька. Унковский ғимараттың артқы жағына жасырынды, ал казактар сол жақты бүлдіре бастаған кезде, ол терезеден секіріп кетті. Стеньканың іздемеген жері жоқ, тіпті шіркеуге дейін жүгіріп барды. «Жарып өлтіремін» — деп қаһар төкті, бірақ Унковскийді еш жерден таба алмады. Сонда Стенька түрмедегілерді босатып жіберді, бұған казактар мақтанып, «қызыл әтештер» босатылды. Олар енді басты адамдарды, лауазымдыларды ұрып-соғады деп даурықты. Бірақ босатылғандар казактардың күткеніндей әрекеттерге барған жоқ. Стенька Царицыннан Донға жетті, аралға тоқтады, Кагальник қалашығын салды. Бұл жерге Хопра, Волга және Украинадан жалаңаштар келе бастады; көп кешікпей олардың саны 2700-ге жетті. Стенька оларға заттарды мырзалықпен үлестірді, өзі басқалар сияқты, жер үйде тұрды. Осы арқылы ол тек сөз жүзінде ғана емес, іс жүзінде де теңдікті қалайтынын насихаттады. Стеньканың әйелі және інісі Фролка, Черкасскіден Кагальникке құпия түрде келіп жетті.

Мәскеу басшылығы Стенька Разинді қолдан шығарып алғаны үшін Прозоровскийге риза емес еді; сөйте тұра оған жіберілетін ізгілік хаттарда казактар туралы жаман сөздер айтылмайтын. Бірақ бұл сырттай ғана көрініс еді. Мұны Прозоровский өзі түсініп «ұрлық-қарлық» жасаушыларға қатаң шаралар қолдануға шешім шығару тиіс болатын. Мәскеуден патша грамотасымен Дон казактарына Евдокимов жіберілді. Оның мақсаты шын мәнінде Разиннің казактарға ықпалын білу болатын. Дон атаманы Корнило Яковлев төңірегіне адамдарды жинап, патшаның мақтау қағазын оқыды. Бұған Дон казактары алғыстарын айтып, ұлы билеушіге жауап ретінде өздерінен адам жіберуге шешім қабылдады. Бірақ келесі күні Черкасскіден жеткен Стенька өзінің нөкерлерімен бірге айқай-шуға басты. Мәскеу боярларының казактардың еркіндігіне тежеу салу үшін патшаны итермелеп отырғанын ескерте келіп, өзінің төңірегіне ерекше берілген сенімді казактарды жинады және Евдокимовтың алдына келтірілуін талап етті.

«Сен мұнда не себепті келдің?» — деп сұрады Стенька.

«Мен патшаның ізгілік қағазын алып келдім!» — деп жауап берді Евдокимов.

«Сен қағазбен ғана келген жоқсың, біз туралы мағлұмат білу, не істеп жатқанымызды көру үшін келдің», — деп айқайлады Стенька және Евдокимовты жұдырықпен ұрып жіберді. Бұған казактардың жұдырықтары қосылды.

«Суға, суға отырғызу керек оны!» — деп айқайлады Стенька.

Соққыға жығылған Евдокимов суға лақтырылды, әйткенмен, оның жолдастары мұны қорғап қалды. Ақыр соңында Яковлев арқылы жасырын құтқарылды.

Стеньканың мұндай батыл қимылынан кейін Дон казактары оған тобымен келе бастады. Ол бар дауыспен: «Боярларға баратын уақыт жетті!» — деп хабарлады. Жастарды Волгаға шақырды.

Оның жомарттығын білетіндер Черкасскіде таяуда өртенген храмдарды қалпына келтіруді өтініп, ұсыныс жасады. «Шіркеу не үшін керек? Поптардың қажеті қанша? — деді Стенька оларға. — Үйленгілерің келіп пе еді? Сендерге бәрібір емес пе? Ағаштың түбіне екі-екіден тұрыңдар да, оны айнала билеңдер, неке қию деген осы».(Мүмкін, Стенька шіліктің түбін айнала неке қиюға байланысты айтылатын халықтың көне өлең жолдарын еске түсірген болар).

Мамыр айында Стенька жорыққа дайындалып, тура Царицынға бағыт алды. Жол бойында оған белгілі ұры Васька Ус кезікті. Бұдан төрт жыл бұрын бұл қашқан шаруалардан құралған топ арқылы алпауыттарды, жергілікті воронеждік және тульдік, украиндықтардың зәресін алған еді. Стенька оны өзіне есаул етті.

Царицында Стеньканың келуіне барлық дайындықтар жасалған болатын. Ол алдын-ала өзіне тұрғындарды тартып, жіберілген адамдар арқылы сан-алуан лақаптар таратқан болатын. Оның айтуынша, патша әскерлері келе жатыр, олар тұрғындарды қырып жояды, ал бұларды қорғап қалатын тек қана Стенька. Стеньканың әскерлерінің бір бөлігі кемемен, басқа бөліктері құрғақ жолмен келді. Атты әскерлер, жаяу әскерлер қаланы қоршап алды. Унковскийді алмастырған патша әскербасы түрген қаланың қақпаларын тас қып бекітіп, оны қорғауға кірісті. Бірақ царицындықтар казактарды қалаға кіргізіп жіберді. Боярский жиендерімен, боярлармен, он атқышпен және үш царицындықпен мұнараға бекінді. Стеньканы кейбір діни адамдар құрметпен қарсы алды; царицындықтар дастархан жайып, ішімдіктер ұйымдастырды. Олармен тіл табысқан Стенька әскери басшы отырған мұнараны бүлдіруге кірісті. Тургеневтің жанындағы адамдар өлтіріліп, қоқыр-соқырға тасталды, ал Тургеневтің өзі тірідей қолға түсірілді. Оны арқанға таңып, Волганың жағасына әкелді. Былапыт сөздер айтып, әр жерінен істіктеді. Содан кейін суға лақтырып жіберді.

Сол сәтте Стенькаға жоғарыдан Мәскеулік атқыштар жүзіп келеді, олар төменгі қаланы қорғау үшін жіберілгендер деген хабар жетті.

Стенька өзінің казактарымен бірге қаладан шығып, Мәскеу отрядтарын Царицыннан жеті шақырым жерде күтіп алды. Мәскеу атқыштары Царицында не болып жатқанын білмейтін еді. Олар қалаға кеме арқылы жетуге асыққан болатын, бірақ оларды екі мәрте атылған оқ қарсы алды. Қала жақтан пушка соққы берді, ал жағадан казактар тап берді. Осы шайқаста бес жүз адам қаза тапты, үш жүзі Стенькаға берілді. Бастықтарын суға батырып жіберген Стенька қарапайым мергендерді аймалап, сүйіп өз кемесінің ескекшілерінің жанына отырғызды.

Стенька Царицында бір айдай болды және онда казак құрылымын енгізді. Ол тұрғындарды ондап, жүздеп бөлді. Әскери басшының орнына қалалық атаманды тағайындады. Осы жерде отырып ол өз адамдарын жан-жаққа аттандырды. Қарапайым халыққа ерекше әсер ететін хаттар жазып таратты. Казактар бірнеше кемемен Волга арқылы жүзіп өтіп, Камышинді алды.

Күтпеген жерден Царицынның алынуы туралы хабар Астраханның үстінен жай түсіргендей болды. Әскери басшылар қырық кемені қару-жарақпен қамтамасыз етіп, оларға үш мыңдай адам отырғызды.

Сөйтіп, Стенькаға қарсы князь Семен Иванович Львов басқаратын күшті аттандырды.

Стенька өзіне қарсы Астраханнан әскери күштің аттандырылғанын бірден білді. Ол қол астындағыларды жинап алып, көпшіліктің шешімімен қаланы күзету үшін ондаған адамды қалдырып, Царицынды тастап шықты. Қалған күштермен бірге сегіз немесе он мың адамды ертіп, Астраханға бет алды. Стеньканың өзі бір топ казакпен бірге Львовпен кездесу үшін Волгамен жүзді. Васька Ус және Еремеев басқаратын атты отряд жағамен жүрді. Қара Ярда олар Львовтың кемелерін көрді. Әскерлердің арасында Стенька жіберген бірнеше адам бар еді. Олар атқыштардың құлағына сыбырлап, Стенька халық мүддесі үшін күресіп жүр, егер ол қолға түсетін болса, барша халық қайырымдылықтан айрылады, сондықтан оны қолдауымыз керек, — деп үгіттеді. Сөйтіп, қарапайым қызметшілерді Стеньканы жақтауға шақырды. Стенька бұл араға таяп келген кезде, олар бар дауыспен :

«Аман саусың ба, біздің қамқоршымыз, біздің бәрімізді өктемдіктен қорғаушымыз!» — деп қошеметпен қарсы алды.

Бастықтарын байлап, матап казактарға тапсырды.

«Енді, — деді Стенька қызметшілеріне, — өз азаптаушыларыңнан кек алатын кез келді, олар сендерді татарлар мен түріктерден де кем ұстады, еркіндік берген жоқ, мен сендерге бостандық пен жеңілдіктер сыйлау үшін келдім! Сендер менің туыстарымсыңдар, балаларымсыңдар, сендер де мен сияқты бай болыңдар, тек маған сенімді, батыл болсаңдар ғана қала аласыңдар!».

Салт бойынша, атқыштардың, жүздіктердің және ақ сүйектердің үндері естілді. Львов тірі қалдырылды.

Стенька олардан: «Астрахан бізді қалай қарсы алады?» — деп сұрады. Олар бір ауыздан: «Тұрғындардың бәрі де өзіміздің адамдар, қаланы бірден береді. Сізді қошеметпен қарсы алады!» — деп жауап берді.

Астрахан бұл кезде Разиннің келуін күтуде еді. Әскербасы Прозоревский және митрополит Иосиф өз жағдайларының қауіпті екенін сезінді. Астраханда қару-жарақ қоры жеткілікті бола тұра, олар атқыштар мен тұрғындардың сенімділігіне күмән келтірді. Бұларды Мәскеуден келетін көмек қана құтқара алатын еді. Бірақ оған жаушы жіберуге ешқандай мүмкіндік болмады: Волга бойында Стеньканың қолы болды; далалық жерлерде қалмақтар өзара қырқысып жатты...

Алдын-ала түрліше дабыл қағу күшейе түсті: жер шайқалды; бұршақ аралас жаңбыр сел болып жауды; аспанда үрей туғызатын түрлі-түсті найзағайлар жарқылдады...

Он сегізінші маусым күні Стеньканың таяп қалғаны жайлы Астраханға хабар жетті. Метрополит дін иелерімен біріге отырып, қаланы қорғау жорықтарын ұйымдастырды. Алдарына Құдай Ана бейнесін алып шықты; әрбір қақпа алдында тағзым ету іске асырылды. Әскер басшылары қала қызметкерлерімен бірге қаланың барлық қабырғаларын шолып өтті. Қару-жарақтарды тексерді. Атқыштарды, қорғаушыларды, қақпашыларды орын-орнына қойды. Ешбір хабар таратылмас үшін барлық қақпа кірпішпен жабылды. Тастар тау болып үйіліп, ыстық сулар дайындалды. 21 маусымда Астрахан мұнараларында күтпеген жерден кешкі қоңыраулар соғылды. Дабыл текке қағылмаған еді. Стенька және оның казактары Астраханға баспалдақпен өрлей бастады.

Әскербасы өзінің туысымен ауладан шықты. Шайқасқа дайындық белгісі ретінде дабыл қағылды. Әскербасы басты мергендерімен, ақсүйектермен, боярлардың балаларымен бірге Возносенскі қақпасына қарай беттеді. Казактар сол тұстан көрініс беретінін байқатқандай кейіп танытқан еді. Бірақ Стенька іс жүзінде қараңғылықтың түскенін пайдаланып, баспалдақтарды басқа орынға қоюға шешім шығарды. Бұл әрекетті казактар тез орындап, басқа қабырғаларға ауысып кетті. Әскербасы сонда ғана өзінің қателескенін сезді. Бес мәрте атылған дыбыс естілді. Бұл қаланың берілуі керек деген белгі еді.

Кедейлер мен жоқ-жітіктер боярлардың балаларына, ақсүйектер мен бояр адамдарына лап берді. Қайдағы біреу әскербасын қатты ұрды. Ол аттан құлап түсті. Сол кезде бір қарт адам шіркеуден кілем әкеліп, оның үстіне жатқызды. Әскербасының туысы жерде өліп жатты. Атқыштар Астрахандағы бұрынғы белгіленген орындарын өзгертті. Атты атқыштар елубасы Фрол Дура жараланған Прозоровскийге көмекке келіп, шіркеуге кіргізді. Есік алдында пышақ ұстап өзі тұрды. Бұл оның храмға казактарды өліспей кіргізбейтінінің белгісі еді.

Құлдар мен кедейлерден жапа шеккендердің бәрі шіркеуге қарай жүгіре бастады. Әйелдер балаларын ертіп, асығыс түрде шіркеуге жетті. Митрополите осында келді. Ол әскери басшымен тығыз достықта еді. Кеудесі жараланған қарт жылап-еңіреп пана іздеді. Храмның есіктері темір тормен мықтап бекітілген болатын. Таң біліне бастады. Казактар қаланың екі жағынан ішке кірді. Қалың тобыр оларды қолпаштап тұра ұмтылды. Фрол Дура сол жерде кескілеп туралды. Казактар темір торды жұлып алып, шіркеуге лап берді. Прозоровскийді сүйреп әкеліп, тізе бүктірді. Содан кейін шіркеудің бұрынғы қызметкерлерін тегіс тізіп, қолдарын артына қайырып байлады да, қоңырау ілінген қабырғаға тырп етпейтіндей тұрғызды. Сөйтіп, Стеньканың сотын күтті.

Стенька сотқа таңертең сағат сегізде келді. Ол бірден Прозоровскийді қолынан жұлқып, сүйреп шығарды. Тұрғандардың бәрі Стеньканың әскер басшысының құлағына сыбырлағанын, ал ананың басын шайқағанын, содан кейін Стеньканың әскери басшыны қатты итеріп қалып, басын жерге соқтырғанын көрді. Ендігі кезек байлаулы тұрғандарға келді. Олардың саны төрт жүз елу адамдай еді. Стенька бұлардың бәрін қыруды бұйырды. Тобыр атаманның шешімін орындады. Өліктердің денесі Троицк монастырынан әкетіліп, терең қазылған бір шұқырға тасталып, жерленді. Оның ішінде Прозоровскийдің де мәйіті бар еді.

Стенька мұндай жазалаудан кейін жанындағы тобырға бұйрық шығаратын палатадағы қағаздардың бәрін алаңға шығарып өртетті. «Міне, —деді ол, — мен жоғары билеушіден түскен істердің, құжаттардың бәрін өртеттім!».

Өлтірілгендердің мүліктерін казактар, оларды қолдаған атқыштар мен астрахандық тұрғындар өзара бөліп алды. Шіркеулер және сауда сарайлары тоналды. Ондағы тауарлар бөліске түсті.

Астраханда казактық құрылым орнады. Бұл қалада Стенька үш апта болды және әр уақытта мастықтан айыға алған жоқ. Ол көз алдында өткен азаптаулар мен қазаға ұшырағандарды халықты бақытсыздыққа итермелегендер деп біліп, бұларға аяушылық танытқан жоқ. Біреуін тураттырды, біреулерінің қол-аяғын шапқыздыртты, біреулерін суға батыртты, қысқасы, қандарын судай шашты. Жесір қалған әйелдерді казактарға зорлап тигіздіртті. (Оларға сорлы казактардың біразы үйленді. Стенька діни адамдарды зорлап, олардың некелерін қиғыздыртты, ал неке қиюдан бас тартқан шіркеу қызметкерлерін суға лақтыртты). Ақсүйектер мен боярлардың, басқа да лауазымды адамдардың өздеріне де және балаларына да аяушылық болған жоқ. Құрбандыққа ұшырағандарға аяушылық білдіргендер аяусыз жазаланды. Астрахандықтар Стенькаға еліктеп, ораза күндерінің өзінде ет пен сүтті пайдаланатын болды. Мұны орындағысы келмегендерге күш көрсетілді. Астраханнан кетер алдында Стенька митрополит шатырында анасымен бірге жасырынған князь Прозоровскийдің екі ұлын өзіне алдыртты және оларды аяғынан асып қоюды бұйырды. Сонан кейін үлкен ұлдың аяғын босаттырып, қабырғаға лақтыртты, ал өлу халінде жатқан сегіз жастағы кіші ұлды анасына қайтартты.

Стенька Астраханда Васька Усты атаман етіп қалдырып, өзі Астраханнан он мың адамнан тұратын әскермен екі жүз кеме арқылы Волга арқылы жоғары жүзді. Ал өзен жағасында салт аттылар ілесіп отырды.

Царицыннан кейінгі жол бойы кезіккен бірінші қала Саратов, онан соң Самар болды. Стенька бұл екі қаланы бірінен кейін бірін өзіне қаратып алды. Ондағы әскербасын дарға асты. Ақсүйектер мен лауазымды адамдарды ұрғызып, соққыздыртты. Екі қалада да казак құрылымы орнады.

Стеньканың жіберген адамдары Мәскеу мемлекеті бойынша түкпір-түкпірге аттандырылды. Қашықтағы Ақ теңіздің жағалауларына дейін жетті. Тіпті астананың өзіне келді. Олар жүрген жерлерінің бәрінде де халыққа Стеньканың «ғажайып» хаттарын жеткізді. Хатта боярларды, ақсүйектер мен лауазымды адамдарды, билік басындағы шенділерді кез-келген қарсыласушыларды жазалау туралы, сондай-ақ казак құрылымын қолдауды, барлық жерде теңдік орнатуды қалайтыны айтылған болатын. «Менің патша болғым келмейді, — деп жазды және айтты Стенька, — менің сіздермен бірге туыстарша өмір сүргім келеді». Ол боярлар мен ақсүйектер және лауазымды адамдар халықты тақыр кедейлікке ұшыратқанын біледі және оны өз пайдасына жұмсауды, оған қарсы күш қолдануды көздейді, сөйте тұра халықтың патшаға деген қадір-құрметін де сезінеді. Стенька осыны ойлап қулыққа басты. Ол өзімен бірге Алексей патша (нағыз патша ол кезде өлген қайдағы бір черкестік князь казактардың тұтқынына түскен. Соны патшаның рөлінде ойнатуды көздейді) келе жатыр деген лақап таратады және патриарх Никон да бізбен бірге дейді. Стеньканың жан-жаққа жіберген адамдары халыққа жас патша әкесінің сонша қаталдығынан және боярлардың зымияндығынан қашып, Стенькаға қосылды. Ол келешекте Стенькамен бірге халыққа жақсылық орнатады, жеңілдіктер мен еркіндіктер береді дегенді насихаттады. Қуғын-сүргін көрген патриархтар бұларды жақтайтынын білдірді. Сөйте тұра оларды араздастыру үшін араларына от жақты. Басқа ұлт өкілдерін орыстарға қарсы қойып, олардың басшылығына, үстемдігіне наразы екендіктерін білдірді. Біз сендерді құлдықтан құтқарып, теңдікке жеткіземіз деген сыңай танытты. Тілі, діні бөлек адамдарды бір-біріне қарсы қойды. Мұның ақыры немен тынарын Стеньканың өзі сол кезде ойламаған да болар. Стенька Қырым ханын, оның ордасын Русьтің тануын қалады. Ол, тіпті, парсы шаһына елшіліктер де жіберді, бірақ онысы сәтті болған жоқ.

Стенька Самардан Симбирскіге бет алды. Оған бесінші қыркүйекте келіп жетті. Мұндағы тұрғындар да Стенькаға бәлендей қарсылық көрсеткен жоқ, бірақ қаланы алу оңайға түспеді, өйткені мұндағы бекініс ете күшті болатын. Оны бояр Иван Милославский басқаратын айтулы горнизон қорғайтын. Стенька мұнда бір айдай болғанымен, құрамы күннен-күнге толыққанымен, қаланы өзіне бағындыра алған жоқ. Жағдай күннен-күнге күрделене түсті. Мүмкін, енді біраз шыдаса, ұрылар қаланы өздеріне қаратуы да ықтимал еді, бірақ қалаға көмек көрсететін күш дер кезінде келіп қалды. Қазан қаласынан князь Юрий Барятинскийдің әскерлері көмекке келді. Оның келе жатқанын естіп, Стенька оған қарсы жолға шықты. Арада кескілескен шайқас болды. Бірақ нағыз әскери жаттығудан өтпеген ұрылардың тобы еуропаша білім алған солдаттардың құрамынан тұратын Барятинскийдің әскеріне қарсы төтеп бере алмады. Стенька барынша шайқасты. Оның басына қылыш тиді. Аяғын оқ жаралады. Ақырында өзінің жеңіске жете алмайтынын сезінген ол түн ортасында ұрысты тоқтатты. Күн ұзаққа созылған шайқастың нәтижесі осымен аяқталды. Барятинский үшінші қазан күні Кремльге келіп, Милославскийді босатты. Осы тұста казактар Кремльді өртеп жіберуге әрекет жасады, дегенмен бұл да нәтижесіз аяқталды. Өзінің ойсырай жеңіліске ұшырайтынын сезген Стенька дондық серіктерімен бірге басқа жақтастарын тастап, түн ортасында қашып кетті, серіктестерін тағдыр тәлкегіне тастады.

Симбирскідегі бүлдірушілер казактардың өздерін тастап қашқанын таңертең бір-ақ білді. Содан кейін оларды қуып жету үшін, бұлардан қалған кемелерді алып қалу үшін Волгаға ұмтылды. Бірақ Барятинский ұры-қарылардың соңынан арнайы қуғыншылар жіберді. Олар қашқандарды ата бастағанда, жаны қысылған бүлдірушілердің біразы Волгаға ағып, алты жүзден астам адам тұтқынға түсті. Олар қатаң жазаланды. Өзеннің бойы қанға батты.

Стеньканы қолдаған қала төңірегіндегі тұрғындар өз кінәларын мойындап, әскер басшысына келе бастады.

Бұл жеңістің өте зор мәні бар еді. Егер жеңіс Стенька жағында болғанда, бүлдірушілік орасан зор етек алып, билікті шайқалтатыны сөзсіз болатын. Ока мен Волга арасындағы ұлан-ғайыр кеңістіктен оңға қарай Саратов далалары мен батыстағы Рязань және Воронеж аралығындағы тұтас өңір отқа бөленген болатын. Көтерілісшілер топ-тобымен жосылып, өздерінің тобына халықтарды тартуға жанталасты, ал жеңіске жеткен кездерінде сол халықтың өздерін тонап, мүліктерін талан-таражға түсірді. Жоқ-жітіктер монастырлардағы, сарайлардағы түрлі басқару орындарындағы өз мырзаларын, лауазымды адамдарды қорлауға дейін барды. Қаталдық пен қаныпезерлік халық көтерілісі кезіндегідей көрініске ұласты. «Қамқоршы» Степан Тимофеевичтің есімі бұрынғыдан да кең тарала бастады, тіпті Мәскеудің өзінде «Стенька ұры емес» деушілер көбейді. Симбирскіден солтүстікке дейінгі тау жақтағы тұтас халықтар, тілі бөлектер: мордва, чуваш, черемис сияқты шағын ұлттар не үшін көтеріліске шығып жатқанын білместен, Стенькаға қосылып кетті. Алатыр уезінде бүлдіруші жасақтардың саны он бес мың адамға дейін жетті. Соның ізінше бай және үлкен село Лысковта толқулар басталды. Ол Нижегород жерін де қамтыды. Бүлдіруші тобырлар Макарий Желтоводскі монастырын иеленді. Бірақ бұлар шашыраңқы еді.

Көтеріліс кең қанат жайған губерниялар: Симбирск, Пензинск және Тамбовск болатын. Бұларға қоса Темниковск, Кадомск, Тамбовск уездері бас көтерді. Темниковскілік шаруалар қайдағы бір Савва дейтін поптың бастауымен мырзалардың үйлерін тонады, әйелдерді балағаттап қорлады. Олардың арасында Алена дейтін монах әйел ерлерше киініп, бірге жүрді. Ол өзімен бірге бүлдірушілік хаттар және жеңіске жеткізетін түрлі дұғалар жазылған қағаздар ала жүріп таратты. Бұл тобырды князь Долгорукий таратты, Аленаны отқа өртеді. Корсунь, Саран, Жоғарғы және Төменгі Ломов, Пенза қалалары бүлікшілердің қолында болатын. Барлық жерде әскер басшыларын, бұйрық шығарушы адамдарды өлтіріп, қағаздарды отқа жақты. Казак құрылымын орнатты, бәріне еркіндік берілетіндігі жарияланды. Бұған сенген халықтың көпшілік бөлігі бүлікшілерді қолдады. Бірақ олардың берген уәделері, ұйымдастырған салтанаттары ұзаққа бармады. Түрлі адамдардан құралған, жаттығудан өтпеген топтардан жинақталған отрядтар шайқас кездерінде әлсіздік танытып, берген уәделерінен тайқып, көтеріліс барысында тәртіпсіздікке жол берді. Олардың мұндай әлсіздіктерін жақсы пайдаланған мәскеулік әскер басшылары кінәлі бүлдірушілерді барынша дарға асты, ұрып-соқты, жон терісін сыпырды, қазыққа отырғызды, өлімші етіп сабады. Ал кінәсі аздауларын әскер басшылар ұрып-соғып, ант алып, жеңіл жазалаумен тынды. Замандастарының куәлік етуінше, басты жазалау орны Арзамаста — князь Долгоруковтың басты тұрағында болған. («Қарап тұру өте қорқынышты еді, — дейді бұл туралы замандастары, — Арзамаста тозақтағыдай азаптаулар болды; әр жерде қырық, елу өліктің қаңқасы ілініп тұрды, шабылған бастар әр жерде жатты, төңірек қан сасыды. Тірі адамды үш күндей сабап, азаптап өлтірді. Бұларға қарап тұрудың өзі қасірет еді...»).

Мәскеу мемлекеттігінің шығыс бөлігі толқып тұрған кезде Стеньканың інісі Фролка Дон бойымен жоғары өрлеп, Коротоякқа шабуыл жасады, бірақ Ромодановский оны тас-талқан етті.

Көтеріліс кіші ресейлік тұрғындар арасында, слобод полктарында, Острогожскіде, сонан соң Чугуевте шарпылыс байқатты.

Волганың солтүстігіндегі Галицкі уезінде ұры казак Ильюшкидің басшылығымен көтеріліс болды, бірақ ол тез басылып тасталынды.

Орыс жерінің басқа да мекендерінде Стеньканың шақыруына үн қосатындар көп болды. Халық көтеріліс бастаушылардың табысқа жетуін күтті, барлық орыс адамдарына ерік береміз деген казактардың уәдесіне сенді. «Мынандай хабарлар жетті, — дейді көз көргендер, — олар мемлекеттік адамдарды сабап, жәбірледі, олардың ісіне адамдар қуаныш білдірді; ал мемлекеттік адамдар ұрыларды сабап-жәбірлегенде адамдар оған қайғырып, налыды». Осынау қатал қыста патша әскер басшылары ауылдар мен селоларды аяусыз өртеп, адамдарды қуғын-сүргінге ұшыратты. Халықтың жүз мыңдайы қырылды.

Ашу-ызаға булыққан хал ыққа діни жағынан әсер ету үшін патшаның тапсырысымен патриарх Иосиф оразаның бірінші аптасында дінге сенушілерді шіркеуге жинап, қасиетті шіркеуге тіл тигізген Стенька Разин мен оның барлық пікірлестерінің әрекеттеріне наразылық білдірді.

Симбирскіде жеңілгеннен кейін Стенька Донға қашты. Сол жерде жаңа жорықтарға дайындалды, бірақ атаман Корнило Яковлев дондықтарды оған қарсы бағыттай білді. Стеньканың сәтсіздіктері Дон бойындағылардың бұған деген сенімін кемітті. Стеньканың өз қарсыластарын тағылықпен қатаң жазалауға ұмтылуы бекер болды. Қолына түскендерді қырып-жою, қайғы-қасірет әкелу, олардың кінәләрін мойындауға мәжбүр етуі бекер болды. Сондай-ақ оның Черкасскіні басып алуға ұмтылуы да нәтижесіз аяқталды. Ол өзінің Кагальник қалашығына қайтып оралды. Сол жерде халықты өзіне тартуға тырысты, бірақ көктемде бұларға дондықтар шабуыл жасап, Стеньканы інісі Фролкамен бірге тұтқынға алды. Кагальник тоз-тоз етілді.

Стеньканың тұтқынға алынуы туралы толық мағлұмат жоқ, дегенмен сол кездегі шетелдіктердің, кіші ресейліктердің шежірелеріне қарағанда, оны тұтқынға алдап түсірген. Қолға түскен ағалы-інілі екеуін алдымен Черкасскіге, ондағы шіркеу орындарына әкеліп орналастырды. Ондағы мақсат Стеньканың бойындағы қарулы күшті діннің әсерімен әлсірету, дұғалау арқылы оны қашпауға мәжбүрлеу болды.

Сәуір айының аяғында ағайынды екеуді Мәскеуге жеткізді. Оларды Корнило Яковлевтің өзі алып келді.

Фролка тумысынан ұяң, жұмсақ мінезді адам болған.

«Мінеки, туысым, біздің сорымыздың бәрі сенің кінәңнан!» — деді ол өкінішпен.

«Ешқандай да қайғы-қасірет жоқ! — деп жауап берді Стенька, — Бізді құрметпен қарсы алатын болады: ең белгілі мырзалардың өзі бізді қарсы алуға шығады!».

Төртінші мамыр күні Мәскеуге Стеньканы казактар әкеле жатыр деген хабар тарады. Халық аты шулы адамды, бір ғана өзі талайлардың зәресін алған, есімі дүниенің төрт бұрышына таралған көтерілісшіні көру үшін қалаға жиналды. Мәскеуге бірнеше шақырым қалғанда поезд тоқтатылып, Разиннің көйлегі шешіндірілді де, басқадай киімдер кигізілді.

Мәскеуден үлкен жарандықты арба келтірілді. Стеньканы арбаға отырғызып, оны мойнынан жарандықтың жақтауына шынжырмен байлады. Аяқ-қолын арбаға шынжырлап байлады. Ал Фролканың мойнына байланған шынжыр арбаның артқы шетіне бекітілді де, ол арбаның соңынан жүгіріп отыруға мәжбүрленді.

Мәскеу мемлекеттігінің астанасына ағайынды ұры казактар осылайша жеткізілді. Стенька ештеңеге қарамай көзін төменге түсіріп, бей-жай отырды. Оған біреулер ашу-ызамен қараса, кейбіреулері азапқа түскен атаманға жанашырлық танытқандай болды.

Ағайындылар жер басқармасына жеткізілді. Сол сәтте-ақ олардан жауап алынды. Стенька үнсіз қалды, жауап қайтармады.

Оны азаптау басталды. Алдымен саусақтың жуандығындай ұзын таяқпен, шыпыртқымен сабады. Содан кейін қолын артына таңып, жоғары көтерді. Аяқтарын қайыспен таңды. Жендет отырып алып қайыс белбеумен денеден шықпыртқанда, қолдарының буындары шығып, екінші жендет арқадан осқылағанда денесі көк ала болды. Стенька мұндай соққының жүз шақтысын алды. Бірақ тіс жарып ештеме демеді. Қарап тұрғандар оған таң қалды.

Оны ыстық көмірдің үстіне отырғызды. Стенька онда да үн шығарған жоқ.

Оның көк-ала болған, күйген денесіне істік темірлер шаншыла бастады; Стенька онда да үндемеді.

Оған демалыс беріп, енді қолға Фролканы алды. Фролка ауыр азапқа шыдамай қышқыра бастады.

«Сен, қатын екенсің! — деді Стенька, — Біздің бұрынғы тұрмысымызды еске түсір, Біз даңқты ғұмыр кештік, соңымыздан мыңдаған адам ерттік; Енді келіп шамалы бақытсыздықты көтере алмай бақырасың, осы ауырсынатын тірлік пе? Бейне бір әйелдерге ине шаншып жатқандай!»

Стеньканың сақал-мұртын қыра бастады. «Міне қандай! — деді ол. — Бұрын сен естіп, білдің бе? Ғалым адамдар поптарды осылайша күзеген; туысым, біз екеуміз қарапайым адамдар бола тұра осылайша қырындық!»

Оның төбесінен мұздай су тамшылады. Оның өзі нағыз тозақтың азаптауы еді. Оған ешкім де шыдай алмайтын. Бірақ Стенька бұған да шыдады.

Оның денесі ісінген, қанға боялған, жыртылған, дөңбекке айналды. Ол сонда да үндеген жоқ, ештемені түсінбейтін, меңіреу сияқты. Енді Стеньканы аяғынан таяқпен ұра бастады. Ол сонда да тіс жарған жоқ.

1670 жылдың алтыншы маусымында Стеньканы інісі Фролкамен бірге Лобное деген жерге әкелді. Мұнда халық көп жиналды. Үкім ұзақ оқылды. Онда Стеньканың істелген қылмыстары түгел тізіліп көрсетілді. Жазаланушы оны бірқалыпты тыңдады. Жендет оның қолынан алып, шіркеу жаққа қаратты. Стенька шоқынып, дүниенің төрт бұрышына қарап басын иді. «Кешіріңіз!» деді.

Оны екі тақтайдың арасына орналастырды. Жендет алдымен оң жақ қолын шынтағынан, сонан соң сол аяғын тізесінен шапты. Стенька бұл кезде де ешбір ауырсынғандық белгі байқатқан жоқ. Мұны көріп тұрған Фролка ағасының жан түршігерлік азапқа түскеніне және ондай азаптау бұның да басына келетініне үрейлене шошынып бақырып жіберді:

«Мен билеушінің сөзін де, ісін де білемін!».

«Үніңді өшір ит неме!» — деп ақырды Стенька. Бұл Стеньканың ең ақырғы айтқан сөзі еді. Жендет сол жерде оның басын шауып жіберді. Оның денесін бөлшектеп, ұсақ-ұсақ етіп шапқылады. Басын бірнешеге бөлді. Ішек-қарнын итке лақтырып жіберді.

Фролканы дарға асу кезінде ол бір байлық туралы айтып қалды да, бірақ оның қайда екенін таба алмады. Соған байланысты Фролканы өмір бойы түрмеде отыруға үкім шығарылды.

Астраханда көп уақытқа дейін қатаң жазаланған Стеньканың жақтаушылары болды. Әуелде онда Васька Ус атаман еді. Астрахандық митрополит Иосиф тұрғындарды үгіттеп, казактардың өздерін қалай жазалағандарын еске түсіріп, бұрынғы атаманды азаптады, отқа қақтады, сонан соң он бірінші мамыр күні биіктен лақтырып жіберді. Васька Ус көп ұзамай көз жұмды. Васька өлгеннен кейін Федька Шелудяк атаман болды. Астраханға Доннан Алешка Каторжныйдың басшылығымен Стеньканың қалған тобырлары жетті. Бүлікшілердің күші арта түсті. Федька Волга бойымен тағы да Симбирскіге баруды көздеді, бірақ екі мәрте сәтсіздікке ұшырап, жеңілді де, Астраханға қайта қашты.

Оның артынан іле-шала патша жіберген бояр Милославскийдің әскері Астраханға келді. Бұл астрахандықтарға патшаның мейірімділігін айтып, оның кешірімпаздылығын жеткізіп, үгіттеуге кірісті. Федька ұзақ қарсыласты; бірақ Астраханда азық-түлік қоры таусылды, аштық жайлады. Ақыр соңында ол астрахандықтардың талап етуімен берілуге, боярлармен келісімге келуге, кешірім сұрауға мәжбүрленді. 1670 жылғы жиырма жетінші қарашада бояр қалаға шығып, Богородиц шіркеуінің төңірегіне жиналғандарды сабасына түсірді. Болып өткен оқиғаларды есте қалдыру үшін «Жанды қайнар кереметі» деген атауды жариялады.

Ешкім де жазаланған жоқ, ешкім де қуғын-сүргінге түспеді. Ең мәндісі қылмыскерлер, соның ішінде Федька Шелудяк те еркіндікте өмір сүрді. Мұндай қайырымдылық бұрынғы тоналып алынған байлықтардың бәрінің боярлардың қолына және оның қарамағындағы басшы қызметкерлерге, лауазымды адамдарға берілуімен аяқталды. Бояр Милославскийдің мұндай кешірімділікке, қайырымдылыққа баруы патша атынан жасалды. Ол боярға осындай құқ берді. Әуелде үкімет мұндай әрекеттерге бармаған, бірақ кейінірек әр жердегі бүлдірушілерді тежеу үшін осындай әрекет жасалынды. Кейбір боярлар өз ауласы ішінде тиістілерін алды. 1671 жылы көктемде Астраханға кенеттен князь Яков Одоевский көтерілісшілерді жазалау үшін келді. Жауап алулар, азапқа салулар, дарға асулар басталды. Федька Шелудяк, Алешка Грузинов Астрахан метрополитін өлтіруші ретінде және басқа да бүлдірушілер, көтерілісшілер дарға асылды, қалғандары қаланың жоғарғы жағына қызмет етуге жіберілді.

Қанды тартыс осылайша аяқталды. Бұның айтарлықтай маңызы болды. Үстемдік етушілердің қатыгездігін тежеу, билік басындағылардың, лауазымды адамдардың қалың бұқараны қорлауын тоқтату, көне тәртіпті өзгерту әрекеті, казактардың еркіндікті аңсауы, көпшілікті тең санау үшін жалпы халықтық таңдау жасау әрекеттері жеңіл іске ұшырап, қанға бөкті. Еркіндікке талпыныс тұншықтырылды. Бүлікшілердің 12-389 рухы Мәскеу мемлекетінің үлкен бөлігін кең қамти алған жоқ; Бір тәртіпке қалыптаспаған тұрғындар еуропалық білім алған әскерилердің қарулы күшіне қарсы күресуге төтеп бере алмады, дәрменсіздік танытты. Жақсы дайындықтан өткен әскери күш халықтан бөлінген дене сияқты, халық толқындарын басуда биліктің ең жақсы тірегіне айналды. Егер көтеріліс рухы төңірекке күшті тарайтын болса, ол еркіндікке деген талпынысты күшейтіп, жәбір көрушілердің басын біріктірер еді де, қарсы күшке айтарлықтай тойтарыс берер еді. Алғашқы әрекеттер қаншама өміршең болғанымен басты ұйытқы, жақсы дайындықтан өткен қарулы күш болмаған соң, ол жеңіске жете алмады. Стеньканың тұсында солай болды. Мүмкін көтеріліс Стенька Симбирскіде жеңіске жеткенде, бірден басылып тасталмас еді. Русь айтарлықтай қиындықты бастан кешіріп, өлдім-талдым дегенде ескі тәртіпті қайта орната алар еді. Кіші Ресей казак құрылымын қалыптастырған жағдайда Стеньканың көтерілісінің идеялын барша халыққа таратып, өнеге көрсететін еді. Өкінішке орай, олай болмады.

Тәржімалаған: Назарбек Қанафияұлы,

филология ғылымының кандидаты





ЩАПОВ АФАНАСИЙ ПРОКОФЬЕВИЧ

(1831 - 1876 жж.)

Орыс тарихшысы және публицисті. 1852-56 жылдары қазан академиясында оқыды. Соңғы курста ол толығымен өзінің «Русский раскол старо-обрядства» деп аталатын, 1858 ж. Қазанда жарық көрген студенттік магистрлік диссертациясына кіріседі. Оның кітабы өзіндік жаңа құбылыс болып саналғандықтан, оған жалпы жұртшылық назарын аударды. А.П. ІЦапов жікке бөлінуді тек діни тұрғыдан ғана қарастырмайды, оны тарихи-тұрмыстық және әлеуметтік жағынан да қарайды: онда А.П. Щаповтың пікірі бойынша тасқа айналған ежелгі Ресей қалдығы, ХҮІІ ғасырдағы орыс халқы, Ұлы Петр мен ХҮІІІ жүзжылдықта жүргізілген реформалардың жатжұрттық элементтерінен бас тарту айтылды, тұтас халықтың тарихи өмірі, діни және азаматтық өмірі, ой әрекеті мен өнегелі өмірі өзіндік басымдылықпен көрсетілді.

А.П. Щапов өз көзқарастарын орыс тарихының дамуы мен оны зерттеудің әдістеріне қарай қалыптастырады. А.П. Щаповтың дүниетанымы славянфилдік ағыммен байланысты екендігі дay тудырмайды. Славянофилдер секілді ол да жалбарынушылар жөнінде өкімет қалай және не істеді дегенді ғана емес, жалбарынушылардан не сұрады, қандай мұқтаждық пен талаптар айтылғандығын да қарастырды. Оның теориясын земстволық немесе қауымдық-отаршылық деп атау анағұрлым дұрыс болатын сияқты.

А.П. Щаповтың еңбегінің құрылымдарында экономикалық құндылықтарды бөліп алуға тәуелді отарлау мәселесі негізгі болады да, өз кезегінде оларды анықтайды. 1860 ж. А.П. Щапов университетке орыс тарихының профессорлығына шақырылады, онда үлкен табыстарға қол жеткізеді.

А.П. Щапов сектанттық пен жікшілдік тарихы жөніндегі көптеген еңбектердің авторы ретінде әлеуметтік қанауға қарсы болған халық қарсылығының тууын қарастырады. 1856-1864 жж. А.П. Щапов Г.З. Елисеев пен С.В. Ешевскийдің ықпалымен орыс демократиялық тарихнамасында «Земстволық-облыстық теорияны» қолдаушылар жағына өтіп, Ресей тарихын жеке «облыстар» өзара қарым-қатынасы негізінде қарастырады. Кейіннен, айдауда жүрген кезінде А.П. Щапов бұл теорияны сынға алады, Н.Г. Чернышевский, Д.И. Писарев, Г.Т. Боклъ идеялары және позитивистердің әсерімен орыс халқының тарихи даму заңдылықтарын жаратылыстану-ғылыми әдістердің көмегімен зерттеуге тырысады. А.П. Щапов ұсынған идеялар өз уақытында орыс тарих ғылымында географиялық факторлар мен экономикалық өмірдің әсерін зерттеу де прогрессивтік мәнге ие болды. А.П. Щаповтың еңбектерінің көпшілігі әр түрлі мерзімді баспасөзде жарияланған, тек кейбірі ғана жеке басылған.

А.П. ЩАПОВ

Шығармалар

РЕСЕЙДЕГІ ИНТЕЛЛЕКТУАЛДЫҚ ДАМУ

ТАРИХЫНА ЖАЛПЫ КӨЗҚАРАС

Орыс халқының ой-өрісінің осы уақытқа дейінгі дамуының екі негізгі фазасы бар. Бірінші фазасы, немесе физико-этнологиялық кезеңі славян-орыс тайпаларының әр түрлі шығыс тайпаларымен араласуы арқылы сипатталады. Ол орыс халқының табиғи ой-санасының тікелей физикалық және этнологиялық жағдайлардың әсерінен қалыптасқан мың жылдық физико-этнологиялық дамуын бейнелейді. Бұл — әр түрлі тайпалардан бір ұлттың қалыптасуының этникалық кезеңі, басқаша айтқанда, қалыптасудың этникалық кезеңі мен әр түрлі тайпалық саналық типтерден аралас бір саналы типтің ұлт ретінде қалыптасуы. Балалық шақтағы сияқты, бұл физико-этнологиялық туу кезеңінде орыс халқының ой-санасының өмірі тікелей физикалық жағдайлардың ықпалымен тәрбиеленіп қалыптасты, оның ой-санасында, ең алдымен, сыртқы сезім мүшелерінің танымдық қызметі, жады және басқа да төменгі танымдық қабілеттері тәрбиеленеді. Ал жоғары теориялық ой, ғылыми және философиялық ойлау бұл кезеңде әлі дамымады. Орыс халқының бұл алғашқы қауымдық физико-этнологиялық даму кезеңі, басқа тарихи халықтардікі сияқты, табиғаттың тікелей күштерімен қажырлы және ұзақ күресін бейнелейді. Бұл кезең өте ұзаққа созылуымен және саналық тоқырауымен сипатталады. Алдыңғы қатарлы халықтардың қайта өрлеуі болмаса, біздің халық өзінің жеке саналық күшімен бұл тоқыраудан шыға алмас еді. Екінші фазасы, ғылыми—рационалдық, яғни орыс халқының саналық дамуының еуропалық кезеңі жаңа еуропалық интеллектуалдық түрдің Ұлы Петрдің ықпалымен және алдыңғы қатарлы батыс еуропалық ұлттардың жетекшілік интеллектуалдық қозғаушы күшімен пайда болуын және біртіндеп дамуын бейнелейді. Ұлы Петрдің ықпалымен бұл кезеңде және одан кейін, алдыңғы қатарлы еуропалық ұлттардың ағартушылық әсерімен, халық жиынтығынан жаңа саналық ойлау деңгейіндегі түр мен ұрпақтың аз бөлігі пайда болып, дамып, қалыптасып, ретпен өсіп-өркендеп, ұрпақтан-ұрпаққа көбейіп отырады, ғылыми-радионалдық сананың даму саласы Ресей санасының даму тарихының алдыңғы қатарлы үлестірушілігін құрайды. Осы аз топта кемелденген өзіндік оймен, тар шеңберде этнологиялық немесе ұлттық өзін интеллектуалдық дамытуға ұмтылысы, ал кең шеңберде жалпы адамзат ойлауының, санасының және ғылымның жемісті негізі пайда болады. Сөйтіп, орыс халқының ой-санасының даму тарихында, басқа да тарихи халықтардың ой-санасының дамуындағы сияқты, үш негізгі өкілдіктің қызметі көрініс табады: ол, біріншіден, физикалық және этнологиялық жағдайлардың тікелей әрекеті; екіншіден, саналық күш пен сапаның жаңа эмбриологиялық нышаны ретіндегі ойшылдың сананы ағартушылыққа бағыттаған қозғаушы күші; соңғысы, алдыңғы қатарлы халықтардың интеллектуалдық ықпалы мен әсері. Бұл мақалада біз, Ресейдегі жаңа еуропалық ой-сананың даму түрінің жалпы көзқарасын немесе ұлы Петрдің әсер ету ықпалымен және жетекшілік ағартушылық қозғаушы күшімен және еуропалық зиялылар мен ойдың әсерінен пайда болған жаңа еуропалық түрде ойлайтын аз топтың дамуын айта отырып, алдыңғы физико-этнологиялық, тікелей-табиғи дамуға көз жүгіртіп, орыс халқы ой-санасының қалыптасу бағытын баяндаймыз.

Ұлы Петрге дейін біз Ресейдегі халықтың өзіндік дамуының жергілікті ерекше физико-географиялық және этнологиялық жағдайлардың тікелей әсерімен, мыңдаған жылдардағы алдыңғы қатарлы батыс-еуропа халықтарының дамуынан оқшау, баяу және тоқыраудағы табиғи саналық өзіндік дамуын көреміз. Бұл халықтың ой-санасын дамытудың негізгі өкілдері жоғары ойлау күштері емес, санамен көргенін қабылдау, есту, сезіну мүшелері болды. Физикалық өмір мен бұлшық еттер қызметі, сананың ойлау қызмет мүшесі өміріне қарағанда, шешуші басымдылыққа ие болды. Мұндай біздің ойлау тарихымыздың сипаттамалық ерекшелігі, негізінен, орыс халқының санасын тәрбиелеудің физико-географиялық және этнологиялық ерекшеліктеріне байланысты. Бұл орта физико-этнологиялық және дененің бұлшық етінің дамуының толық басымдылығын, дене мүшесі тәрбиесінің ой-сана тәрбиесіне қарағанда, басымдылығын қалыптастырды. Батыста Халықтардың ұлы көші деп аталған тайпалар араласуынан кейін, индо-герман тайпаларының физиологиялық қанының араласуына байланысты, саналық араласуы, халықтардың ой-сана түрінің араласуы жүзеге асты. Бізде отаршылдықтың өзін таратуы мен славян-орыс тайпаларының Еуропа мен Азияның қатыгез, жабайы, шөл-ормандық алқаптарда орналасуы және олардың ғасырлар бойғы қабілетті шығыс тайпаларымен араласуының нәтижесінде таза физикалық, бұлшық еттік, физико-этнологиялық күрес жүрді. Сол кездегі ежелгі русь тілімен айтатын болсақ, жер мен сүйек үшін, орыс жері үшін қара жабайы тақырлармен, тайпалармен және одақтармен күрес жүрді. Осының нәтижесінде, көбінесе халықтың ойлау қабілетіне қарағанда, физико-этнологиялық және дене бітімдік түрі шынығып, қалыптасты.

Біріншіден, солтүстік-шығыстың орасан зор шөлді кеңістігін ғасырлар бойғы отарлау, орыс халқының интеллектуалдық дамуына қарағанда физикалық дамуына, атап айтқанда танымдық қабілетінің дамуына көбірек ықпал етті. Осы отарлау жолында, солтүстік-батыс құрылығының бүкіл физико-географиялық жағдайлары тек тұрақты талмас дене күресіне, физикалық өмірдің жұмысын қамтамасыз етуге итермеледі. Олардың айнала жайлы түсінігі, әр түрлі материалдық өмір жайлы жоғары ғылыми-теориялық ойлау қызметінен емес, көшу кезінде кездесетін біркелкі заттар мен құбылыстардан қалыптасты. Славян-орыс тайпаларының алғашқы кезде ұзақ ғасырлық Мәскеу, Новгород, Псков, Вологда, Вятка және Архангельск, Приморьенің солтүстік-шығыс жағына шоғырланып томаға-тұйық өмір сүруі, солтүстіктің қатал ауа райы, оның батыс теңізінен солтүстік-шығыстағы қашықтығы және оның Батыс Еуропа мәдениетінің тұрмысы мен мәдениетіне пайдалы ықпалы, жартылай жабайы шығыспен және ормандық ордалармен өмір бойы көрші өмір сүруі мен отарлау жолында солтүстік-батыс континентіне тереңдеп жылжуға деген физико-географиялық қажеттілік, батыс-еуропа құрылығы жайлы түсініктің болмауы — осы себептердің бәрі орыс халқының ойлау қабілетін интеллектуалды дамытуға кері ықпалын тигізіп, оларды ұзақ ғасырларға батыстың интеллектуалды ілгерілеуін физико-географиялық дамуының қолайлы жағдайларынан алыстатып қана қоймай, сонымен қатар батыс-еуропа ұлттарының алдыңғы қатарлы интеллектуалдық ағартушылық ықпалынан да қашықтатты. Солтүстіктің қатал табиғаты, қатал ауа райы, ауқымды кеңістікті алып жатқан ашылмаған табиғи көздерімен, барлық жерде күшті дене еңбегін талап етіп, халықтың ойлау күшін ғана жеңген жоқ, сонымен бірге оның физикалық өмірін тұншықтырды. Біздің ежелгі солтүстік шежірешілерде жиі айтылатын физикалық және соның салдарынан болған экономикалық апаттар халықтың саналылық өміріне қолайсыз әсер етті. Барлық дерлік солтүстік-шығыс континентальды алқапта орыс жерінің барлық изотермиялық сызықтарындағы тербелістер мен бұрылыстарындағы аяз бен құрғақшылықтан егіннің шықпай қалуы, осының салдарынан болатын аштық, апат, кедейшілік және қайғы-қасірет ой-сананы ғана емес, физикалық өмірді де уландырды. Ал жаздың қатты ыстық аптаптары мен ұзаққа созылған қыстың аяздары сана енжарлығын, босаңдық, ұйқышылдық, қозғалыссыздық тудырды. Халықты қозғалысқа, жұмысқа шақырған қысқа жаздан кейін ұзаққа созылған қыстар жылдың ең ұзақ бөлігінде халықтың жұмыс және еңбек күшін ұйқыға шомылдырды, асқазанның қажеттіліктері ой-сананың көрініс беруіне жол бермеді. Орыс халқын осы қысқы ұйқы мен ойлау жалқаулығы үшін мұқатуы тегін емес. Солтүстіктің қатал ауа райы және дөрекі физикалық өмір жағдайында орыс халқында дөрекі сезіну ғана шыңдалып, нәзік ойлау дамыған жоқ, тек дөрекі сыртқы сезім дамыды. Батыс саяхатшылары да орыстың дөрекі сезімі туралы жазды. XVI-II ғасырда орыс халқын ағарту және тәрбиелеу мәселесі көтерілген кезде педагог-профессорлар Ресейдегі сезімді дамыту қажеттілігіне ерекше көңіл бөліп, Ресейде оларға ерекше тәрбиемен әсер етудің қажеттілігін, өйткені солтүстік халықтарында сезіну дөрекі екендігіне баса назар аударды. Халықтың барлығы жер бетіндегі құрылыс немесе отарлаумен, бірінші кезекте өзін-өзі қамтамасыз етумен, орманды кесіп, жерді тазартумен, жер жыртумен айналысып жатқан осындай жағдайда жекелей энергетикалық даму мүмкін бе? Мұнда, біріншіден, кеңістіктегі географиялық отарлау жағдайының өзі ойлауды дамытудың барлық мүмкіндіктерін жоққа шығарады. Карпаттан Оралға, одан әрі Сібірге дейінгі ауқымды, шөлді, орманды, батпақты кеңістікті жүріп өтіп, онда бейбіт еңбекпен айналысып немесе әр түрлі шығыс халықтары қолға қару алып жаулап алу үшін, одан кейін ол жерді орманнан тазартып егін егіп, жер жыртып, үй тұрғызып, жол салып, қалаға қоныстану үшін бір емес, бірнеше ғасыр қажет болды. Осындай үнемі қаңғырудағы, отарлау қозғалысындағы Солтүстік Шығыс Еуропа мен Азиядағы көшпенділік, қара ормандардың ортасында, жер құрылысын салуда талап етілетін бұлшық ет еңбегі, үнемі балтамен, шалғымен, соқамен еңбектену орыс халқына ғылыми ойды, ой қызметін дамытуға мұрша бермеді. Барлық жерде құрылыспен, жерді өңдеумен айналысу ғылымды дамытуға да мүмкіндік берген жоқ. Барлық жерде орын алған таза бұлшық ет еңбегі, механикалық еңбек нәтижесінде, ең негізгі еңбек — ойлау еңбегі дамыған жоқ. Осының салдарынан орыс халқында ойлауды дамытудың негізгі жағдайы — ойды жинақтау, қорытындылау мүлдем дамыған жоқ. Керісінше, толассыз отарлау географиялық кеңістікке таралу нәтижесінде орыс халқында ой алаңғасарлығын, жеңіл ойлау немесе тарихшы Соловьевтің дұрыс атап айтқанындай, қандай да бір түсінбеушілік дамыды. Ал балтамен, шалғы, соқамен жұмыс істеу нәтижесінде ойлау қабілеті емес, бұлшық ет, дене еңбегі дамыды. Отарлау жолында орыс халқы көптеген құбылыстар мен заттар көргенімен оған мұқият, сауатты көзбен қарап, талдау жасап зерттеген жоқ, өйткені ол кезде көрген нәрсені ойлап, одан ғылыми қорытынды жасау мүлде болған жоқ. Сондықтан олардың есінде тек жекелеген заттар мен құбылыстар ғана қалды. Оның мәні, маңызы, себебі, бір-бірімен байланысы т.б. туралы байыбына барып үңілген жоқ. Осының салдарынан шөлмен, қатал солтүстік табиғатымен күрес салдарынан орыс халқы тек дамымай қалған жоқ, ойлау жағынан топастанды. Өйткені, олар кең ауқымды кеңістікке қоныстана отырып, келешекте ол жерге өз күшімен тұрақтанып, ұлы жерге өзінің жеке ойлауы арқылы билік етуге, ғылымның көмегін пайдалануға дәрменсіз бола отырып, әрбір жаңа географиялық облысты немесе жаңа табиғи үнемдеу облысын ашқан кезде — ойлау қабілетінің әлсіздігін сезінді. Халықтың қара ормандар мен саздар арасында, деревняларда, облыстарда жеке-жеке бір-бірінен қашықта орналасуы салдарынан олардың арасында — жанды, қайырымды, тығыз ой қарым-қатынасы болған жоқ, сондықтан да қайтарымды немесе қоғамдық ой дамуы, қарым-қатынас, идеялар, білім, тәжірибелер алмасуы да болған жоқ. Батыс Еуропалықтардың орыстарды қара жабайы орманды мекендеген жартылай жабайы қоныстанушылар деп атауы тегін емес. Отарлау жолындағы Оңтүстік-Русь және Сібір жазықтарында біркелкі немесе бірдей заттар мен құбылыстарды кездестіру халық санасын ештемеге үйреткен жоқ, сондықтан олар заттар мен құбылыстарды салыстыруға, ойлаудың ерекше қызметіне, ойды дамытуға да үйренген жоқ. Танымның салыстыру әдісі ғана ойлауды дамытып, жемісті қорытындылар мен білім берді. Орыс жерінің ұшы-қиырсыз жазығы мен біркелкілігі, сананың жазықтығын, халықтың көпшілігінде саналық деңгейдің төмендігін тәрбиеледі. Сондықтан олар әр нәрсеге тек сыртқы сезіну арқылы, бірдей заттар мен құбылыстардың тек көрнекі, көзге көрінетін жақтарын ғана таныды да, оларда ол заттар мен құбылыстар жайлы бір жақты көзқарас қалыптасты. Халықтың тар шеңбердегі бір жақты қызметі — барлық жерде орын алған құрылыстар, орманды бөлу және тазарту ормандағы ара шаруашылығы, балық аулау және жер жырту, барлық халықтың егіншілікпен айналысуы және әр түрлі қолөнер кәсібінің және ауқымды сауда қатынастарының болмауы сияқты кәсіптің біркелкілігі, саналық біркелкілікті туғызды. Халықты тірі айналым мен білім алмасу болған жоқ. Барлығы да ерекше білімді қажет етпейтін кәсіппен айналысты, сондықтан ойлау ұғымдары және білім деңгейі бірдей болды. Барлық халықтың саналық қорын отарлау жолында кездесетін жабайы қара орман, өзен, көлдер мен құдықтар т.б. құрады. Сыртқы сезімнің танымдық парасатқа билігі, идея мен теорияның, ғылыми-философиялық ойлаудың орнына, дөрекі тікелей сезімдік реализмді дамытты. Сыртқы сезімде табиғаттың заттары мен құбылыстары туралы біркелкі қарапайым көзқарас дамыды. Олар әр затты табиғи жағдайдағы көру сезімі арқылы қабылдады. Халық отарлау арқылы географиялық таралу жолында қалың қара орманды, суды көрді. Теориялық ойдың дамымай, айналаны сыртқы сезім арқылы қабылдау кезінде халық санасы тікелей — сезімдік заттық құбылыстар арқылы байыды, ол ешқандай күрделі ұғымды, теориялар мен идеяларды дамытуға қабілетсіз болды. Осындай эмпиризмдік-сезімдік ойлаудың толық көрінісі — межелік жазбалар болды. 1631 ж. межелік жазбадан — аңғарда емен тұр, төменгі жағы жіңішке, жоғары жағы құрғақ, олар қырлы, оның қасында тағы бір емен түр, оның екі жағының қыры бар, еменнің екі шұңқыры бар, ол жанған ағаш түбірінің қарсысында тұр, — деп жазған орыстың табиғаты мен географиясын да көрсететін физико-географиялық белгілері бойынша арықтарға, көлдерге, ормандарға т.б. қарай сипаттаған. Жоғары теориялық ойлар, қорытындылар туралы білген де жоқ. Осындай барлық топографиялық және географиялық суреттеулер жерді танып білудің алғашқы тәжірибелері немесе жолдарында көздері көрген заттар мен құбылыстар болды. Ежелгі Ресей жайлы осындай мазмұнда «Үлкен сызба» кітабы құрастырылды, осылай жерлер мен өзендердің сызбалары құрастырылды.

Осындай қарапайым-тиянақты, тікелей-табиғи сезімдік заттай бақылау жағдайында үнемді тәжірибе мен терең теориялық ойлауды біріктіретін қабілеттің дамуы мүмкін емес еді. Орыстың бастарында балалық шақтан қалыптасқан дайын ұғымдық ғылыми қоры, идеялар мен білімдер болған жоқ. Керісінше, сезім арқылы жекелеген заттардың алғашқы қарапайым қорын жинау керек болды. Бұл ойды дамытудың балалық кезеңі болды, сыртқы сезім мен жадының танымдық қызметін тәрбиелеу кезеңі болды.

Балалық шақтағы сияқты, халық дамуының бұл кезеңінде сана дамуының механизмі, біріншіден, сезіну жолы арқылы өтіп, кейін алғашқы танымның немесе ойлаудың барлық актілері: а) әр түрлі сезіну жолымен; ә) белгілі бір әсерден қорытынды шығару арқылы, мысалы, көргенін естігенімен салыстырып талдау жасау арқылы; б) жекелеген көру әсерлерін қосып талдау жасау арқылы жетіліп отырады. Нақты түсініктер мен білімдер осылай баяу жиналып, көру, есту жадысында заттың әсерінің ізі ретінде сақталады. Бұл кезеңде балалық дамудың танымдық қабілеті сияқты, сезім мүшелері негізгі болды. Мысалы, көру және есту сезім мүшелерін алайық. Ежелгі орыс адамының миы нәрестенікі сияқты дамыды. Түс неғұрлым ашық болса, ол соғұрлым әсерлі болды, дыбыс неғұрлым қатты шықса, соғұрлым әсерлі қабылданды. Алғашқы адамның әлемді қабылдауда көру мүшесі маңызды фактор болды. Көру мүшесіне қатты әсер еткен барлық әсерлері біздің ата-бабамызда үрей туғызды. Мысалы, ежелгі ата-бабамыз күннің тұтылуын көрсе, оның дененің барлық сезім мүшелеріне әсер ету себебінен, оған үреймен қарады. Ерекше жұлдызды көрсе де осындай сезімде болды. Ежелгі шежіреші: «Ерекше жұлдызды көру, ол адамда қорқыныш тудырады», — деп жазды. Жалпы көру мүшесінің күннен берілетін жарықпен, сезіну жолымен берілетін табиғи, физиологиялық байланысы халық санасында күн, жарық туралы әр түрлі мифологиялық комбинациялар туғызды. Тура осылай саналы өмір жайлы алғашқы қарапайым элементтер құбылыстарды есту жолымен жадыда сақтау арқылы жинақталды. Ол сыртқы сезім арқылы жинақталған мәліметтерді әр түрлі үйлестіру, мықты әсерді құрамдас бөліктерге талдау жолымен күрделеніп, кеңейіп отырды. Физиологиялық заң бойынша көз алдымызға елестету, жадыда сақтау, көру, есту қабілеті — осының барлығы қарапайым тиянақты, эмпириялық сезімдік алғашқы әсерлер мен білімдер жайлы алғашқы түсініктер мен білімдерді қалыптастырды. Есту арқылы жинақталған мәліметтер бұл қорды көбейтті, өйткені көптеген адамда есту сезімі көру сезімінен күштірек дамыған. Қариялар өз білгендерін жастарға айтып беру арқылы жеткізіп отырды. Парасатты өмірдің алғашқы тікелей-сезімдік сипаты – сезімнің алғашқы танымдық үстемдігінің нәтижесі. Ол халықтардың парасатты қызметі мен тілінен анағұрлым артықшылықта болды. Орыс халқының отарлау жолындағы географиялық таралуы кезінде ол жерлерде кездесетін заттар мен құбылыстардың барлығы оның сезіміне ерекше әсер етті. Солтүстік тұрғындардың облыстық сөз қорында физикалық географияға және теңіз феноменологиясына, теңіз желінің бағытына және оның ауысуына, теңіз суының көтерілу және арнасына қайтуына байланысты сөздер ерекше дамыған. Керісінше, жазық және орманды Орталық Ұлы Русь облыстарының сөз қорында орман топографиясына, топыраққа т.б. байланысты сөздер ерекше дамыған. Мысалы, ағаштарға, құстарға байланысты ұғымдар көп кездеседі.

Сезім мүшелерінің танымдық қызметінің ғасырлар бойғы басымдылықта болып, ал жады т.б. танымдық қабілеттердің төменгі сатыда болуының орыс халқының парасаттық өмірінде көптеген зиянды салдары болды.

Біріншіден, сезім мүшелерінің танымдық қызметінің басымдылығы салдарынан орыстардың ақыл-парасатында идеялар мен ұғымдарды жинақтап қорытудың жоғары қабілеті дамымады. Халық ғылыми-интеллектуалдық дамудың кең жолына түсуі үшін — тек сезім мүшелерінің тікелей-табиғи бақылауы өте аздық етеді. Ол үшін тағы да теориялық, ақылға салып қорытынды шығара білу қабілетін дамыту қажет. Фирорт: «Табиғи жаңалықтар тарихын біз бәрінен жақсы дәлелдейміз. Бір зат жаңалық болып ашылғанға дейін ғалымдардың көз алдынан 1000 рет өтеді. Бірақ бір-ақ адам оны жаңалық етіп ашады. Бұл жаңалықты ашуда ол көмекші құралдарды пайдаланды. Онда алдыңғы адамдар неге бұл жаңалықты ашпады? деген сұраққа ол өте қарапайым: «Олар әр нәрсеге парасатты көзбен қараған жоқ», — деп жауап береді. «Мен талмай ойландым және дәлелдедім», — деп жазды, бүкіл әлемдік тартылыс заңын ашқан ұлы ғалым Ньютон; «Табиғат философиясы» атты еңбегінде ұлы ғалым Шейлинг: «Табиғат жайлы ойлану — оны жасау», — деп жазады. Ньютонды жалғастырушы Аспан механикасын ашқан Лаплас және «Философия анатомиясын» жасаушы Сент-Илер табиғи білімге ойлауды қатыстырудың барлық қажеттілігін дәлелдеді. Лаплас: «Тек ойлау, фактілерді өзара салыстыру, олардың арақатынасын ұстауға ұмтылыс арқылы адам жалпы құбылыстарға шығып, ақырында құбылыстарды басқаратын заңдарға жетті», — дейді. Этьен Сент-Илер: «Сезім, бақылау, талдау жасау бұлтартпас қажеттілік, бірақ тек бұлар ғана жеткіліксіз, ойлау, қорытындылаудың да өз құқықтары бар. Сыртқы сезіну мүшелерін бақылауға пайдаланамыз, сонымен қатар бақылаудан кейін біз ойлауды және салыстырып зерттеу әдісін қолданамыз», — деп жазды. Бірақ ойлау күшінен басқа, табиғатты бақылау ісінде сезім мүшелеріне көмек ретінде, табиғи-ғылыми тәжірибе, микроскоп, телескоп т.б. сияқты құралдар қажет. Қазіргі уақытта сезім ғылымға ауқымды көмек көрсетеді, мысалы, денелерді зерттеуші химикке спектрлік талдау құралы көмектеседі. Егер физик сағат тілінің тербелісін бақылап отырып, жердің өз өсін айналатынын дәлелдесе, ол сезімнің жемісі емес, ол тәжірибенің жемісі. Интеллектуалдық дамудың тура жолына түсу үшін, біріншіден, сезім мүшесі сырттай көру және бақылаудан басқа, «парасатты көздің» күшті дамуы, екіншіден, сезім мүшелерінің ұтымды тәжірибе құралдарымен — микроскоп, телескоп т.б. қарулануы қажет. Батыс ұлттарының парасаттық дамуында алдын ала таза қорыту, ойлаудың теориялық дамуының, Бэконмен Декарттың жетекшілік идеяларының арқасында, тәжірибе мен бақылаудың әр түрлі құралдарының арқасында табиғи-танымдық, интеллектуалдық қызметте сезім мүшелері де, ойлаудың «парасаттық көзі» де қатысады. Ойлау мен сезіну мүшелері — тәжірибе мен бақылау құралдары. Осылай қуатты батыс ойы — ұлылардың бірлескен күшінің арқасында, өзінің табиғи-ғылыми интеллектуалдық даму жолында алда келеді. Бізде Ломоносов кезіне дейін және университет ашылғанға дейін бұның ешқайсысы болған жоқ. Сезім мүшелерінің, көру мүшелерінің бақылау қызметінен басқа «парасатты көз» дамыған жоқ. Ешқандай ұтымды тәжірибелік құралдар қолданылған жоқ. Табиғи-ғылыми тәжірибе және бақылау дегенді білген жоқ. Осылайша, Ұлы Петрге дейін, тіпті университеттер негізделгенге дейін біздің ғылыми-интеллектуалдық даму болған жоқ. Теориялық күшінің және қорытындылаудың жетілмеуі салдарынан, сезім мүшелерінің бақылаушылық мәнінің басымдылығынан, ойлауға, қорытындылауға және танымның салыстырмалы әдісіне негізделмеген бір ғана дөрекі сезімдік импиризм үстемдік етті. Сондықтан да ешқандай ғылыми-теория мен қорытындылау мүмкін болмады. Мұны ежелгі Ресейдің парасаттық жағдайын өте көтеріп мақтайтын біздің тарихшылар да мойындайды. Лешков:«Ежелгі Ресейде қандай ғылым болды?», — дейді де, оған: Ауыл шаруашылығы болды», — деп өзі жауап береді. Не болған жоқ? деген сұраққа:

— Жалпы жан-жақты жинақтайтын орыс технологиясы, орыс саудасы, орыс ауылшаруашылық жүйесі қалыптасқан жоқ. Олар білімді қажет ететін. Бабаларымыз астрономиялық ұлы жаңалықтар ашқан өз замандастары — Коперник, Кеплер, Галилей және Ньютон туралы ештеңе естіп-білмеді. Орыстардың әлемдік ғылымнан хабары шамалы болды, — деп жазды. «Оны» жалпы сезімін тәрбиелеу жағдайында есту сезімі өте күшті дамыған, сондықтан есту қызметі жады қызметімен өте тығыз байланыста болып, ондағы жасырылған іздер қорын өсірді. Жады мен естудің артықшылық жағдайынан атам заманнан бері әкелер мен аталар балаларына, немерелеріне айтып отыратын біркелкі мақал-мәтелдер мен ертегілер сақталды. Барлық ертегілер жас ұрпақтың оны есіне сақтап, келесі ұрпаққа жеткізуі үшін айтылып отырды...

Парасат дамуындағы осындай сезімнің төменгі танымдық қабілет тәрбиесінің басымдылықтағы жағдайынан, орыс халқында батыстағы сияқты жоғары ойлау және танымдық қабілет дамыған жоқ. Орыс халқының парасаттық қабілеті де дамыған жоқ. Оны Ұлы Петр кезіндегі орыстардың саусақпен және шотпен ғана санай білуінен көруге болады. Арифметиканы білетін адамдар өте аз болды, олардың өзі XVIII ғасырда пайда болып, олар өте қабілетті және өте ақылды адамдар болып саналды.

Осылайша, орыс халқының физико-географиялық кәсібі жоғары парасаттың, ойлау қабілеттерінің дамуына мүмкіндік бермеді. Ол тек алғашқы физико-географиялық ұғымды және нәрестелік төменгі танымдық қабілетті — сезімді жадыда ұстауға ғана ықпал етті. Осының салдарынан Ұлы Петрге дейін Ресейде ешқандай жоғары интеллектуалдық даму, ғылыми, теориялық ойдың нышаны болған жоқ. <...>

Ежелгі Ресейдің өте ұзақ уақыт парасаттық дамымауының және тоқырауының басқа да маңызды себептерін көрсетейік. Бұл себеп орыс халқының шығыстық-парасаттық түрінің шығыс-этнологиялық құрылымында болып табылады. Стурдза: «Бақылаушы ресейліктердің қасиетіне көбірек үңілген сайын, соғұрлым көп орыс мінезі, алғашқы өзінің таза күйінде азиаттық және еуропалық тұқымның араласуы екеніне көз жеткізеді. Азия славян-рустарға өздеріне тән өнегелік бейқамдықты, өз күшіне және алаңсыз тағдырға берілгендікке сенімсіздікті өсиет етіп қалдырды. Осы парасаттық жайбарақаттықтың оянуына және еуропалық интеллектуалдық түрінің дамуына күшті қарсылық жасады», — дейді.

Шығыс парасаттық түрінің дамуы мыңдаған жылғы славян-рус тайпаларының араласуынан болды. Алғашқы славян-рус тайпаларының, фин, татар, монғол сияқты шығыс тайпаларымен ұлттық-физиологиялық билік үшін табанды күресінде, ең алдымен, олар шығыстың жауынгерлік қабілеті мен кәсібінің дамуына ықпал етті, ол парасаттық қызметтен жоғары тұрды. XVIII ғасырдың бас кезіндегі орыс ғалымы Максимович: «Орыстар жазып үйренуге ұмтылмады, олар қару арқылы өз жерін кеңейтті, қарумен өз билігін күшейтті және әскери кәсіп арқылы атын шығарды, сондықтан олар әскери оқуды, мектеп оқуынан жоғары қойды. Сондықтан да ежелгі-русь тұрмыс дәстүрі батыр Ермактың физикалық типін бейнелеп, оның әр түрлі Сібір тайпаларымен күресін насихаттауды жөн көрді. Бірақ сол Ермакпен замандас Колумб, Декарт, Бэкон, Коперник, Кеплер, Галилей, Ньютон, Гарвей т.б. ұлы ғалымдар жайлы олар ешнәрсе білмеді.

Алдыңғы қатарлы батыс-еуропалық ұлттардың ықпалы мен бейбіт интеллектуалдық жақындасуына ғасырлар бойғы азиаттық соғыстар кедергі келтірді. Әскери білім, кәсіп, орыс халқының еуропалық оқуында бірінші кезекте болды. Ол ұзақ уақыт — арнайы мемлекеттік ғылымның ерекше пәніне айналды. Орыс халқының ғасырлар бойғы әр түрлі тайпалармен күресінің нәтижесінде әскери кәсіп пен білім оның тарихи өмірінде, Ұлы Петр реформаларында ең негізгі мәселе болды. Мысалы, I Петр кезінде табиғи ғылымдарға арналып 10 немесе 15 кітап шығарылса, әскери білімге 30 кітап шығарылды. Әр түрлі шығыс тайпаларын бағындырғаннан кейін, славян тайпаларының фин, татар, монғол сияқты шығыс тайпаларымен тұрмыстық араласуы орыс ұлтының физико-этнологиялық дамуына ықпал етіп, табиғи таңдау жолымен оның санасының дамуына көптеген шығыстық марасат сапаларын немесе нышандарын енгізді. Орыс тарихының өзіне тән ерекшелігі онда өте ұзақ ғасырларға созылған ұлт ретінде қалыптасуына және орыс халқының ағзасының өсуіне жұмсалып, оның ішкі интеллектуалдық күшінің дамуына зиянын тигізді. Славян-рус халқының әр түрлі шығыс тайпаларымен араласуы орыс халқының табиғи тарихының негізгі факторының бірі болды. Онда идеялар, білім, ғылым дамуы болған жоқ, ол ғасырлар бойы орыс халқының алдыңғы қатарлы батыс елдерімен интеллектуалдық жақындасуына кедергі келтірді. Славян тайпаларының шығыс тайпаларымен араласуы орыстың халықтық тарихының негізгі факторын құрағандығы даусыз. Ғалым М.Евгений: «Славян-орыс тарихының және халқының ұрығында славян аттарының әр түрлі тайпалармен араласуының негізгі белгілерінің бірі екенін, славян тайпалары басқа халықтармен араласқан кезде, оларда басқа есімдер пайда болғанын дәлелдеді. Осының нәтижесінде жай халықта ғана емес, князь, бояр ұрпақтарында да половтық, татарлық тұтас рулар болды. Олар жайлы орыстар: «Бұл татар руы, сүйегі біздікі емес», — деді. Ежелгі халық өлеңінің Москваны татарландырғаны сонша, патша Иван Грозныйдың өзін мәскеулік татарға үйлендіріп қояды.

Орыс ұлтының құрамында көп шығыс контингенті болғаны ешкімге күмән туғызбасы анық. Орыс ұлтының осы қасиетінде, халық ретіндегі парасаттық дамуының ұзаққа созылуында, шығыс халықтарына тән орамсыздық, жайбарақаттық сияқты себептер жатыр. Орыс жерін отарлаудың бас кезінде славян тайпалары Ресейдің оңтүстігінде көшпелі өмір сүрген Азия Ордаларындағы шығыс тайпаларының парасаттық өмірінің көптеген қасиеттерін қабылдады. 1828 жылы шыққан «Еуропа хабаршысындағы» мақалада орыс және шығыс тайпаларындағы ұқсастықтар туралы: «Ресейде шығыс халықтарынан қабылданған ескі дәстүрлер көп. Солардың кейбірі ескі салтты жақтаушыларда сақталған. Славяндар Ресей мемлекеті негізделгенге дейін қазіргі Ресейдің оңтүстік бөлігінде шығыс тайпаларымен көршілес өмір сүрді, сол кезде олар өз көршілерінен кейбір салттарды қабылдады» деп атап көрсетілген. Кейін славяндар отарлау арқылы солтүстік-шығысқа жылжыған кезде олар бұл жерде монғол-татар және фин халықтарының күшті парасаттық ықпалына ұшырады. Сондықтан да 1706 ж. Relation «орыстардың артта қалушылығы мен білімсіздігі олардың батыс-еуропалық ұлттардың интеллектуалдық ықпалына бағынуына ұзақ уақыт бойы бөгет болды», деп жазды. Орыс әдебиетінде де орыс ұлтында шығыс татарларының парасаттық сапалары бар деген ой бекер айтылмаған. Мысалы, Рихтер «Монғол-татарлардың Ресейге ықпалын» зерттеген кезде бұл ойды одан әрі бекіте түседі. Ол «монғолдар бізге өздерінің заңдарын, дәстүрлерін және тілін енгізген жоқ, бірақ орыстар өздері олардан көп нәрсені қабылдады. Оған а) әйелдердің атқа отырысы мен сопылық өмірі; ә) киімдері, қарулары, ат әбзелдері, әскери тәртіптері; б) түнгі қарауылдар, қамшымен, шыбықпен жазалауы, қинауы; в) ғимараттар салу; г) татар теңгелерін, өлшем және санау бірліктерін қолдануы; д) сөз құрамында татар және шығыстан шыққан сөздердің болуы; е) халықтық мінездегі өзгерістер дәлел бола алады», деп жазады. Әрине, келтірілген қасиеттердің барлығы тек татарлардан қабылданған жоқ, орыс халқының парасаттық қалыптасуындағы шығыстың ықпалы ешкімге күдік туғызбайды. Солтүстік-шығыс отарлау жолында әр түрлі - фин, татар және монғол шығыс тайпаларының ішінен — орыс халқы физиологиялық және бірге өмір сүрудің нәтижесінде көптеген парасаттық сапаларды және кемшіліктерді қабылдап алды. Дарынсыз және онша дамымаған, мысалы, чуд, мер, вес, муром, лоп немесе лопарлықтар, корелдер, вогулдар, остяктар т.б. тайпалар орыс халқының құрамына кіргенмен үлкен парасаттық қабілет, тамаша өнегелік дамуды әкелген жоқ. Керісінше, олардан ұлы русь және сібірлік халықтар, әсіресе ауылдағылары әлсіз парасаттық қабілетті қабылдады. Финдік немесе басқа тайпалардан орыстанған шаруалар тұратын жерлердегі халық қазірде де дамуы жағынан елеулі артта қалуымен, қозғалыссыздығымен, ақымақтығымен және енжарлығымен ерекшеленді... Еуропалық ғылымдар Ресейге енгізіле бастаған XVIII ғасырда орыс зиялылары еуропалықтармен салыстырғанда төменгі деңгейде болды, олар саусақтың көмегінсіз жеңіл және тез санай алмады, оң жағы мен сол жағын, заттың түсін ажырата алмады. Оларда шығысқа тән жаңаны қабылдай алмау қасиеті, шығыс қулығы мен тағдырға деген соқыр сенімі, әйелге деген көзқарасы, Сібірдегі қалың мал алу т.б. қасиеттердің барлығы Ресей мен Сібірдегі азият халықтарының парасаттық дамуының қалыптасуына тән. Бұдан әрі орыс және басқа шығыс тайпалары арасындағы ұқсастықтар - олардың жұлдыз, аспан, жел, жердің 4 жағы туралы, әр түрлі құстар мен аңдар жөніндегі, жәндіктердің шығуы жайлы белгілерінде байқалды. Енисейдің төменгі жағында және Тундраның ар жағында, Турахан өлкесінде, Забайкалье мен Якут облыстарында азияттарша киінді, еуропалық дәрігерлерге емес, көріпкелдерге, тәуіптерге сенді, төбелеске, ішімдікке бейім қасиеттері болды, көрші тұрған орыстармен некелері араласты, Ресейде тұратын еуропалықтардың дәстүрлеріне қызықпады. Осы қасиеттердің барлығын орыс халқы азияттық тайпалардан қабылдап алды.

Орыс халқының ғасырлар бойғы солтүстік-шығыс оқшаулық ортасында жартылай жабайы шығыс тайпаларының арасындағы этнологиялық дамуы, араласуы нәтижесінде шығыстың шыдамсыздығын қабылдауы — орыс халқында батыс-еуропа халықтарының алдыңғы қатарлы дамуына деген жек көрушілік сезімді қалыптастырды. Ұлы Петрге дейін біз Батыс Еуропаға барған орыс саяхатшыларын көрмейміз.

Мыңдаған жылдарға созылған славян-русь нәсілдерінің фин, татар және монғол сияқты әр түрлі шығыс тайпаларымен араласуы олардың физиологиялық ортақ түрлеріндегі өзгерістерге әкеліп, тұқым арқылы беріліп отырды. Орыс халқының басының анатомиялық өзгерістеріне, сонымен бірге парасаттық қабілетіне және қасиетіне ықпал етті. Әрқұрамды орыс халқының бастарының этнографиялық немесе анатомиялық әртүрлілігі ерекше көзге түседі. Кастреннің айтуы бойынша, солтүстікте орыс бас киімінің астынан бастың финдік белгілерін көруге болады. Вологда өлкесінде бастың зыряндық түрі байқалады. Қазан губерниясында чуваштарға және черемистерге ұқсайтын орыс шаруаларын көруге болады. Иркутск губерниясында бастары буряттарға ұқсас сібірліктерді кездестіресіз. Ағылшын дәрігері Коллинст орыс халқы туралы: «Мұнда төмен маңдайды, қысық көзді жақсы көреді», — дейді. XV, XVI және XVII ғасырлардағы орыстардың айшықты суреттерінен біз финдерге тән маңдайы тар бастарды көреміз.

Осылайша, орыс халқының өзін танудың, өзін анықтаудың және өзін қалыптастырудың алғашқы физико-географиялық салдары, олардың кең жазықтықтағы жабайы орманда өмір сүру және оны өмір қажеттілігіне игеру нәтижесінде — оларда тек төменгі танымдық қабілет — сезім мен жады тәрбиеленді, ал жоғары парасаттық қабілет — ғылыми және философиялық ойлау қабілеті мүлдем дамыған жоқ. Орыс халқы физико-этнологиялық қалыптасуының мыңдаған жылдарға созылуы, олардың әр түрлі шығыс тайпаларымен араласуы салдарынан орыс халқында парасаттық қозғалыссыздықпен сипатталатын шығыстың ойлау дағдысы қалыптасты. Мыңдаған жылдарға созылған жерді игеру жұмыстарын бітіріп, өзінің шығыстық ұлттық-физиологиялық және парасаттық жағынан, батыр Илья Муромец құсап қалыптасып, фин, татар және монғолдар арасында Еуропа мен Азияның солтүстік-шығыс жабайы бұрышында қатты, еркін ұйықтай алды. Біздің ата-бабаларымыз еуропалық барлық жаңашылдықты, еуропалық университеттердің ғимараттарын, еуропалық ғылымдарды, еуропалық мұғалімдерді, олардың оқуларын мойындамады. Осылайша, орыс халқы өзінің жеке ойлау күшімен, мыңдаған жылдарға созылған парасаттық ұйқыдан тұра алмады. Грозный да, Годунов та, Никондықтар да және Орда-Нащокиндер де, Юрий Крыжаничтер де — ешқайсы да орыс халқының ғасырлар бойы қалыптасқан шығыстық парасаттық қалыптасуын жаңғырта алмады. Оның парасаттық табиғатына және өміріне бұрын-соңды болып көрмеген төңкеріс қажет болды, оған жаңа парасаттық қозғаушы күш, жаңа бағыт қажет болды. Оларда жаңа парасаттық сапаны тәрбиелеп, орыс халқының шығыстық парасаттық ойын еуропалық интеллектуалдық түрге ауыстырып және оған еуропалық ғылыми ойлау ұрығын себу қажет болды. Халықты парасаттық қоздыру мен қайта өрлетудің екі ұлы қызметін: біріншіден, жаңа интеллектуалдық түрдің ұрығын тудыруға қабілетті ұлылық серпін; екіншіден, анағұрлым дамыған дарынды ұлттардың парасаттық серпіні қажет болды. Ұлы Петр пайда болды және батыс-еуропа халықтары оның өздеріне келуін бірінші ұлы шығыстық оқушы ретінде қуана қарсы алып, орыс халқына өз мұғалімдерін жіберіп, Коперниктің, Галилейдің, Ньютонның т.б. оқуларының жарығын ашады, орыс халқына өздерінің академияларын, университеттерін, кітапханаларын, мұражайларын ашады. Бұдан әрі біз Ресейде ұлы Петрдің және батыс ойы мен ғылымының ықпалымен жаңа еуропалық интеллектуалдық түрдің пайда болуын және орыс халқының парасаттық ойының оның дамуына қалай кедергі келтіргенін байқаймыз.

АДАМЗАТТЫҢ ЖОҒАРЫ СЕЗІМІНІҢ ДАМУЫ ТУРАЛЫ1

СІБІР ҚОҒАМЫНЫҢ ҰМТЫЛЫСЫ ЖӘНЕ РУХАНИ СЕЗІМГЕ

КӨЗҚАРАС КЕЗІНДЕГІ СІБІРЛІКТІҢ ОЙЫ

Қазіргі кездегі адамзат табиғатының дамуына кімде-кім тыңғылықты көңіл бөлсе, қуанышты жайға көзі жетеді. Жүйке жүйесінің жоғары дамуы мен адам санасының артуы, адамзат дамуының жоғары бөлігін, адамгершілік сезімін, әділеттілікті, адалдықты, кооперативті өзара байланысты құрметтеуі — адамзатқа тән жетістік. Одан адамдардың тең дәрежедегі түсіністігі, салиқалы ұмтылысы ретінде көрініс беретін қасиеті танылады. Осының бәрі жүйке жүйесі мен адам санасының жоғары дамуына ұмтылысын көрсетумен қатар, тарихтан және адам өмірінен тіршілік етудегі тұрпайы, экологиялық немесе жануарлық күресін, адамзат ақыл-ойының табиғи іріктелуі мен өмір сүруге деген күресін бағындыру заңдарын, адамзат табиғатына тән өзімшілдікті жоюды, оның есесіне әлеуметтік кооперативтік жоғары сезімді дамытуды жалпыға тән ағартушылық, адамгершілік жайды қалыптастыруды естен шығармаған жөн. Ол үшін әрбір болашақ ұрпақ адамзат миының жоғары дамуын талап ететін заңдарды бүгіннің өзінде қолға алуы керек.

Шын мәнінде, алғашқы қауымдық кезде адамның жүйке жүйесінің дамуы төмен дәрежеде болды, адамзат сезіміне тән жоғары адамгершілік пен әділеттілік туралы ойға да келмейтін. Бұл кезде адамгершілікке қатысты ойлау дағдыға енбеген, енген күннің өзінде бір отбасынан, өзінің руынан немесе тайпасынан аспаған. Мұның өзі жануарлардың өз отарынан немесе өз тобынан аспайтын әрекеттерін көрсететін. Туыстық тайпаластар бір-біріне жақын отыратын, бірақ тектестерін ажырата білмейтін. Басқа тайпалардан қорғану үшін олардың күшті және қаталдығына тойтарыс беру үшін өзін-өзі сақтауға деген өзімшіл сезім, бұларды саналы түрде емес, тіршілік ету мақсатында бөтен тайпалармен кескілескен күреске түсіретін, айқас кезінде көптеген адамды қаталдыққа итермелейтін. Алғашқы қоғамдық тайпалар басқа тайпалармен күреске шыққан кезде, олар жауларынан ғана қорықпай, сонымен бірге өздеріне күш, қару, батырлық сыйлаған құдайға жалбарынып, оның көмегі арқасында жауларын жеңуге жан-тәнімен ұмтылатын. Басқа тайпаларды немесе басқа қарсыластарын жеңген жақ сол сәтте-ақ жеңілгендерді тұтқынға алып, ауыр азапқа салатын, аяусыз қырып жоятын, бұл қылықтарын құдайдың талап етуімен орындап отырмыз деген сезіммен, оған шалынған құрбандық ретінде қарайтын. Бұл адамзатқа қарсы бағытталған алғашқы қауымдық кезеңдегі тағылық салт қансорғыштық, немесе антропофагия, каннибализм және ксеноктония деп аталған.

Адамзат дамуының одан кейінгі жоғары сатысында табиғат күштерінің құпиясынан үрейлену етек алды, алғашқы қауымдық құрылыстағы таза тағылық сезім, адамжегіштік салт біртіндеп басқа сезіммен ауысты. Барынша қатыгездік сезім біртіндеп жұмсарды, табиғаттың құпияларымен күрес екі бағытта, қайырымдылық және қатыгездік табиғаттағы қайшылықтарға қарсы жалпы күрес нәтижесінде көрініс тапты. Кейбір ілгерілеулердің, даму кезіндегі өзгерістердің болғанына қарамастан, көне гректер мен римдіктер елестетуі бойынша, адамзат табиғатының жоғары деңгейдегі дамуы мен адамның жүйке жүйесіндегі дамуы біркелкі болған жоқ. Жүйке ми қатынасы онша дамымады, мұның өзі адамгершілік жоғары сезімінің дамуына, әділеттіліктің және адамзат қадір-қасиетін құрметтей білудің жедел өркендеуіне кері әсер етті. Сондықтан да өзімшілдік — кеудемсоқтық барлық күш саласында үстемдік алды. Осының салдарынан, табиғи емес біржақтылық және шектен тыс құлдық қысым қоғамдық ағзаның күшін әлсіретті, қоғамның ақыл-ой күшіне, рухани жағына зиянын тигізді. Ат төбеліндей шағын топ — құл иеленуші байлар әлеуметтік жағынан барлық артықшылыққа ие болды. Күндіз-түні еңбек еткен көпшілік әлеуметтік теңсіздікке ұшырады, құлдық жұмысқа жегілді, жүйке-ми шаршауы жоғары адамгершілік сезімді, әділеттілікті төменгі сатыға сырып тастады, көне дәуірдің басты қайнары антиантропологиялық қайшылыққа ұрынды. Шектен тыс үстемдіктің, өзімшілдік көзқарастың ғасырдан-ғасырға созылып, үстемдік алуы ерте дүние адамдарының рухани дамуына, жан дүниесінің қалыптасуына керісінше әсер етті. Мұның өзі көне қоғамның құлауына, адамзат табиғатының лайықты дамуына, жоғары идеялық адамгершілік сезімінің ілгерілеуіне, әділдікті жақтауына зиянды әсер етті. Адамзат табиғатының жоғары деңгейдегі дамуына, табиғат күштерінің құпия сырларынан болған үрей кезеңі, адам миының жоғары жүйке қабілетінің ойдағыдай кемелденбеуі өзінің жағымсыз әсерін тигізді.

Жоғары идеямен, адамгершілік сезіммен, әділеттілікпен адамзатқа тән жоғары саналық қандай жағдайда да біртіндеп ілгерілей түсті.

Ақыр аяғында, Евангелдік ілім тек қана қалада емес, басқа жерлерде де кеңінен тарай бастады. Мұның өзі жақындарға деген сүйіспеншілікті, адамдардың бір-біріне туысқандық қарым-қатынасын арттырды. Адамзат табиғатының жоғары деңгейде дамуына, жаңа дәуірдің басталуына, саналы ақыл-ойдың, ғылыми түсініктерге көз жеткізудің кезеңі басталды. Адам ақылы алғаш рет шындыққа жетуге, адамгершілік идеяның санада толық және дәл қалыптасуына, әділеттілік пен адамға лайық теңдіктің үстемдік алуына біртіндеп жағдай жасалды. Жоғары сезімді, әділеттілік пен адамгершілік идеяны біріктіру тек қана жоғары дамыған мидың жағдайында ғана мүмкін екендігіне көз жетті. Ақыл-ойдың, сезімнің жоғары дамуы, сонымен бірге табиғатты тану ықпалына деген білімнің күшеюі антропологиялық оқуды арттыруға, әділеттілік пен адалдықтың жоғары сезімінің дамуына барынша әсер етті. Адамгершілік сезімнің, әділеттіліктің жоғары дамуы, кооперативтік қауымдастықтың ілгерілеуі, адамдардың әлеуметтік қатынасын, адамзатқа лайық қасиеттерді, адамзат табиғатын шынайы антропологиялық жетілдіруге септігін тигізді. Адамдарда мұндай сезімдер неғұрлым дамыған сайын, адам өзінің шынайы қатынасында қанағаттанушылық сезімге бөленеді, өзінің әлеуметтік міндеттерінен, әлеуметтік адамгершілік істерінен ләззат алады. Сонымен бірге жеке өміріндегі мінез-құлқының қалыптасуы, мақсаттылығының дамуы, оның ақыл-ойын, сезімін, ерік-жігерінің құштарлығын, сенім мен әрекетін арттырады. Қоғамдық пікір мен адамгершілік жоғары сезім неғұрлым жақсы қалыптасса, онда әділеттілік пен адалдық жеке тұлғалардың өмірінде және қызметінде қолайлылық пен жеңілдік туғызады. Жоғары идея мен сезім үнемі қатаң түрде жүргізілсе, онда ол әлеуметтік антропологиялық сенімді тереңдете түседі. Батыс Еуропадағы жоғары өркениетті қауымдастықта кеңінен тараған адамзаттық идея мен сезім күннен-күнге қанатын кең жайып, белгілі тұлғалардың, атап айтқанда Оуэндердің, Мадзиндердің, Лассалдардың қалыптасуына, адамзат ақыл-ойы мен сезімінің артуына септігін тигізді. Ал қоғамдағы керітартпалық пікірлер, қуғын-сүргінге ұшырататын қатал бақылаулар, әлеуметтік-рухани жетілуге кедергі келтіретін әрекеттер қоғамда әділетсіздік жағдай туғызады. Мұның өзі өмірде іске асыруға тиісті адалдықты, әділеттілікті, адамгершілікті, соған сай ережелер мен әрекеттерді бұлыңғырлатады. Қуғын-сүргін ақыл-ойдың дамуына кедергі келтіріп қана қоймайды, сонымен бірге адамдардың бір-біріне деген сенімсіздігін, алакөздігін туғызады. Егер адамзаттың жоғары сезімі әділеттілікке, адамгершілікке және әлеуметтік кооперативтік қарым-қатынасқа негізделген болса, онда адамдардың бір-біріне деген жақындасуы, сенімі, құрметтеуі артып, оның алғашқы қауымдық құрылыс кезіндегі кемшіліктерден арылуына, жануарлардан ерекшеленуіне, ақыл-ойының дамуына жол ашылады.

Ашу-ызаның көпшілігі жүйке-ми қабаттарының әлсіреуінен немесе жан күйзелісінен туындайды. Мидың қозуы өмір сұру үшін болатын буржуазиялық өзімшілдік күреске ұласады. Ондай жағдайда жүйке жүйесінде жоғары адамзаттық сезім, адалдық пен әділеттілік әлсірейді, мұндай жағдай буржуазиялық ұрпақтарда жиі кездеседі. Бұл тұрғыда ағылшын натуралисі Маудслидің бақылау мен қорытындылауында айтарлықтай бейнеленген: «Мүмкін, — дейді ол, — нағыз өркениетті жағдайдан шыққан ақымақтық әрекеттер, жүйке жүйесінің тозуы мен қажуы билеуші буржуазиялық әлемнің байлыққа деген обырлық ұмтылысынан туындайды. Іш жүзінде бұл Евангелдік әлем барлық жерде ақша деген қызығушылықтан құрылатынын дәлелдейді. Адамдар өзінің қоғамдағы сапасын байлығына байланысты бағалайды, сондықтан да барлық күш-жігерін ақша табуға, байлық жинауға жұмсайды. Бұл құбылыстың нәтижесі жоғары деңгейдегі сауда-саттықтың, коммерциялық жылпостықтың қалай іске асуына байланысты барлық руда ақшаға деген алаңдаушылық туғызады, тіпті, төменгі сатыдағы сауда-саттықтың өзі ұсақ пайда табу үшін адамдарды өте күшті әрекеттерге итермелейді. Мұның өзі тар өрістілікке, рухтың төмендеуіне, арам істерге баруға ұрындырады, ұсақ саудагерлік тіршілік адамның мінез-құлқын, тіршілік жағдайын өзгертеді, байюға деген құлшыныс оны әртүрлі лас әрекеттерге — қайтсем де сауданы тиімді жүргізсем деген адамгершіліктен тыс өзін-өзі жоғалтатын қылықтарды басынан кешіртеді. Егер оның ойындағысы орындалмаса, тоқырау күйге түсіп, жаңғалаққа ұрынады, сырқатқа ұшырайды. Алға қойған мақсатына жетпеу оны адамгершілік табиғи қасиеттерінен айырып қана қоймайды, сонымен қатар өте өзімшіл, нашар адамның кебін кигіздіртеді, өңінде табиғи адамзаттық қасиеттерінің ізі жоғала бастайды. Қалай ойлайсыз? Ондай адамның балаларының денсаулықтары жақсы болуы мүмкін бе? Жоқ, керісінше, ол өз табиғатындағы нашар қылықтарды ұрпақтарына, яғни өз балаларына мұра етіп қалдырады. Көптеген жағдайда кейбір әкелер зор еңбекпен кедейліктен айтарлықтай байлыққа қол жеткізеді; рудың сенімін, мақсатын ақтауды көздейді. Мен олардың жан-сезімдегі жақсылыққа деген нәтижесінен ұрпақтарына берілген жақсы қасиеттерді байқадым, бұл үшінші және төртінші ұрпаққа дейін үзілмейтін болады. Өстіп даму бағытына түскен ұрпақ өмір ағысында зор қиындыққа, ашаршылыққа ұшырамаса, онда ілгерілеуін дамытады да, ал қиын кезеңге тап болса, өмір сүру үшін анасының ықпалымен қулық-сұмдыққа, екіжүзділікке, адалдықтан таюға, жақын-жуығына деген сүйіспеншілігінен айырылуға барады. Басқа бақылаушылар керісінше ойлап қалмас үшін мен байқағандарымды байлыққа ұмтылу мен кедейшілік өмірдің айырмасын және мінез-құлқын өзгертетін, өмір жағдайына байланысты адамзат табиғатының құбылысын сол қалпында көрсетуді мақсат еттім».

Сібірде маған сан алуан ойлар келді, сібір қоғамының үлкен бөлігінің қызметін, өмір салтын білуге деген құштарлығым артты. Жоғарыда айтылғандай, олар туралы жалпы әлеуметтік-антропологиялық ойларыма қосымша мынадай жағдайларды да оқырмандарға ескерте кеткенім жөн сияқты. Сібір тұрғындарының үлкен бөлігінің іс әрекеттері жөніндегі менің бақылауларым мен қорытындыларым тек қана сібірліктердің емес, сонымен қатар барша орыс қауымының назарын аударады деген сенімдемін. Бәрінен бұрын менің ескертпелерім ағылшын натуралист-антропологі Маудсли байқағандай, сібір ұрпақтарының өзімшіл іс-әрекеттері, менің түсінігімше, орыс халқының өмірінен де көптеп кездесетін фактілер. Жер бетінен жойылып кеткен, таяуда өзінің өсіп-өнуін тоқтатқан рудың бір өкілі бізді таңқалдырды, оның ақыл-ойының артта қалуы, адамгершіліктен жұрдай болуы жапа-жалғыз қалған аңға немесе жабайы тірлікке айналғанын көрсетті, өмірінің соңында нағыз ақымақ, есалаң екенін байқатты. Ал өмір сүруін әлі тоқтата қоймаған кейбір рулар үш ұрпағына дейін рухани кейпін сақтап адамшылығын жоғалтпауға тырысқан, сөйте тұра ұрпақтарын ауру жайлағаны немесе ізбасарларының өмірге сирек келуі бұларды да құрдымға келтірмесіне кім кепіл? Ақырында, мұндай тағдыр, біз еске алған буржуазиялық рудың жан дүниесі кімді болса да ойлантпай қоймайды. Бұл рудың екінші ұрпағының өкілі, өзінің буржуазиялық-өзімшілдік табиғатын жоғалтпауға, жалпы баюға ұмтылатынын көрсетті. Оның шағын өндірісі, байлығы бар сияқты, киген киімдері тәп-тәуір, өзін байларша сезінеді, шәй және басқа да тауарлар сатады. Іс-қимылынан оның сараңдығы, тауарларын өткізуге деген ұмтылысы байқалып тұрды. Оның осы әрекеттерінен бұл рудың әке байлығын сақтап қалуға деген, ұрпақ өсіруге деген ниеті байқалады. Дегенмен балалары аурушаң, ақыл-ойлары жетіле қоймағаны, топастығы, мектепте сабақты нашар оқитыны, сөйте тұра, өзінің құрбылас кедей балаларына жоғарыдан менсінбей қарауы ішкі топастығын байқатады. Бұл рудың, ақыр соңында, үшінші ұрпағы құруға бет алатын сияқты, өйткені ізбасарлар дайындамайды екен. Менің ойымша, мұндай фактілер адамзат табиғатының төмендеуіне, ақыл-ойы мен миының дамымауына әсерін тигізеді. Топастықтың, өзімшілдіктің әдетке айналуы миға салмақ түсіреді. Өзімшілдік сезім буржуазиялық, қанаушылық сараңдыққа, ақшаға деген құштарлыққа итермелейді. Ондай жағдайда адамзатқа тән жоғары сезім біртіндеп сөне бастайды. Сібірдегі тағылық көріністер, қатаң жағдайда өмір сүруге ұмтылдыратын физикалық-экономикалық қажеттіліктер, еңбектену жабайы түрде бағаланады. Тұрғындарының көпшілігі мұны адамдық жетістік деп санайды, бұл табиғи сұрыпталу жолымен ұрпақтан-ұрпаққа мұра болып қалып отырады. Сібір тұрғындарының ақыл-ойының, жүйке миының жеткілікті дәрежеде дамымауы табиғат қиындықтарымен күресте, ауыр еңбектенуде, өмірге қажетті заттарды өндіруде әр түрлі жағдайлар себеп болғанын, табиғи-тарихи жағдайларының Сібір тұрғындарының жақсы тұруына керісінше ықпал еткенін, буржуазиялық өзімшіл пиғылдың жергілікті тұрғындардың санасына, рухының төмендеуіне зиянды зардаптар әкелгенін байқау қиын емес. Сібір отаршылдығының екі кезеңі белгілі: біріншіден, аң аулаушылық, топ-топ болып босып жүрушілік — кезеңге тән құбылыстар тұрғындардың бейберекет араласып, бір орыннан екінші орынға жылжуын хайуандық-өзімшілдік қауымды қалыптастырды, бұл сібірлік аң аулаушылық күн көрісті елестетті. Екіншіден, қалалық даму кезеңі өндірістік сауда-саттықты, отырықшылдықты өмірге әкелді, мұның коммерциялық —буржуазиялық түсініктен, ұмтылыстан айырмашылығы бар еді. Шамамен, 18 ғасырдың жартысында аң аулау кезеңін, яғни бірінші кезеңді сібір отарлаушылары тоқтатты және екінші кезеңді дамытуға, сібір тұрғындарының экономикасын арттыруға алғашқы қадамдар жасалды. Өндірістік сауда-саттық жанданып, қала өмірін жақсартуға мән берілді. Тұрғындардың ормандар мен деревнялардан қалаға ұмтылуы арта түсті. 1795 жылы семейлік капитан, сібір тумасы Андреев өзінің «үй шежіресінде» қалаға ұмтылудың ұзаққа созылғанын «астық егу жөніндегі үй-ішілік ойланыс» ретінде сипаттап жазды. Шаруалардың қала өміріне ұмтылуының күшеюі материалдық жағдайды қулық-сұмдықпен, алдаумен, ұрлаумен жақсартудың белгісі деп білді. «Бұл сұмдық, — деп жазды ол, — ақыл-парасат жағынан кемшін жер өңдеушілердің парықсыздығынан, ойсыз-топастығынан, мал сияқты тобырға айналғандығынан байлыққа жету үшін әділетсіздікке кез-келген қулық-сұмдыққа барды, өзінің жер өңдеу әрекетін оңай табыс табуға айырбастап, көптеген қалаларға табыс іздеп босып кетті. Олар барған жерлерінде ұрыс-керіс, алдау-арбау, ұрлық-қарлықты күшейтті. Осының салдарынан 300 ер және әйел жыныстылар тұратын елді мекенде жер ендеумен айналысатын 40 немесе 50-дей ғана адам болды. Мұндай жағдайда бір жұмысшы жерді өңдеп, өзінің жақындарының 20, 22 адамын асырауға тиіс болды». (Андреев. «Үй шежіресі», 1870. 4 кітап, 137-138 б.).

Ормандарда, егістік жерлерде аң мен мал және астық өнімдерімен күн көруге дағдыланғандар қалаға бет қойып, алғашқы қауымдық кезеңдегі өзімшілдік пиғылмен күн көрген аң аулау кәсібінен айырылып, коммерциялық буржуазиялық бағытты қабылдады. Бұрынғы тіршілік еткен кәсіптерінен қол үзген адамдар тобы қалалықтардың құлына айналды. Олар күннен күнге көбейе түскен монополистердің, қансорғыштардың тырнағына ілікті. Мұндай жағдайда басқа тайпалардың адамдары өзінің қолындағы бар құнды аң терілерінен, басқа да мүліктерінен айырыла бастады. Қанаушылар дүниеге ғана қызығып қоймай, діні, түсі жат адамдарды да аулауға кірісті. Бұл уақыт өткен сайын заң арқылы бекітіліп, салтқа айналды. Сонымен, Ертіс даласында басқа тайпалардың адамдарын аулау, ауыздықтау, тұншықтыру мақсатында казак жасақтары, артелдері құрылды. Сібір губерниясы кеңсесінің бір қызметкері өкілінің куәгері болғанындай, 1745 жылы 150-ден топ құрған казактар қырғыз-қайсақ және қалмақ ұлыстарының ішінен еркек және әйел жынысты адамдарды аулау үшін аттанған. Қарулы топ бейбіт адамдарды айғырларша, биелерше, түйелерше аулап, айдап әкелген. Бір қызметкердің айтуынша, жүзбасы Дороховтың Омбы бекінісінде жасақталған тобы 42 әйел, еркекті малша айдап әкелген және осы «табысын» өзі бағынышты шенділерге марапаттана мәлімдеген. Сібір губерниялық кеңсесі 1735 жылғы жарлықтың күшіне байланысты аулап әкелінген ерлер мен әйелдерді, олардан тоналып алынған заттар мен малдарды көпестерге, саудагерлерге, пайда, байлық іздеп, ел кезген татарларға қызмет етуге сатқан. Сатылған адамдар «иелеріне» еріксіз құл-күң болуға итермеленген, зорлап әкелінген адамдардың құны әр түрлі деңгейде бағаланған. Мысалға, басқа ұлттың 40 жастағы әйелі 12 сомға, бұхарлық 30 жастағы әйелге 1 мерин, 1 құлын, 16 сом, 7 жастағы қырғыз қызына 6 сом, 12 жастағы бұхар қызына 1 мерин және 1 сом, 25 жастағы бұхар әйеліне 1 бие, 1 құлын және бір орам мата, 40 жастағы қырғыз әйеліне 1 мерин және 6 сом, қырғыз, қалмақ балаларына — ұл мен қызға 2 түйе, 2 кірпіш шай, қызыл тері т.б. төленген. Сол кезде Енисей өлкесінде алтын өндіруші байлар болды, соған байланысты мынадай мәтел бар: «Қалтасы ақшаға толы алтын іздеуші адамдарға қайдағы бір аңдарды атып алғаннан екі аяқты бүкірлерді аулаған соншалықты тиімді». Сібірдің барлық қалаларынан бай көпестер лек-легімен келді, шаруалар мен аң аулаушылардың тізімін алып, жол-жөнекей кезіккендерді ақшасымен қызықтырып, өздеріне тартты, келіспегендерін сібір бойындағы бағандарға таңып, өлтіріп, тонап, онсыз да кедей халықтың қорғансыз жұмысшы күшін тегін сорды. Сібірдің тұрғындарының саны сонда тұратын орыстардан әлдеқайда көп еді. Сібірдің негізгі тұрғындарының ақыл-ойының жетілмеуі, топастығы, ұрлық-қарлыққа бейімділігі, рушылдық, тайпалық бірін-бірі қолдаушылығы орыс халқының сонда тұратын ұрпақтарына ең нашар қасиеттерін сіңірді, жанындағы көршілерінен көрген лас әрекеттерді — әділетсіздікті, алдау-арбауды, ұрлық-қарлықты, адамгершіліктен безуді, қатыгездікті, дүниеге деген обырлықты, ашкөздікті біртіндеп бойларына қабылдай бастады. Алтын іздеген отаршылар Сібірдің қатаң табиғатына, жабайы өмір тіршілігіне төзу үшін оның тың жерлеріне үйлер тұрғызып, бекіністер салды. Көшіп келушілердің, зорлықпен айдалып әкелінген адамдардың әр түрлі мінез-құлқы жергілікті сібір орыстарының, азиаттықтар мен басқа да босып жүрген ұлт өкілдерінің арасында келіспеушіліктер, жанжалдар туғызды. Мұның өзі қоғам ішінде араздық пиғылдардың өшуіне басты себеп болды. Бұған қоса сібір халқының еуропа—ресейлік қоныс аударушылармен қарым-қатынасы өзара келісімге келуге қиындықтар келтірді. Ресейден келушілердің көпшілігі жоғары білімді адамдар еді, олар жергілікті халықтың қулыққа, қатыгездікке толы әрекеттеріне сіңісіп кете алмады. Ресейден жер аударылып келушілерге сан рет сібірліктер туралы сұрағанымызда, олар үнемі бір ауыздан: «Сібірліктер тұрпайы, тасжүрек, алааяқ; ресейлік адамдарға қарсы жүректеріне мұз қатқан, ол таяу арада жіби қоймас», - деп жауап беретін. Осындай өздерінің пікірлері мен қорытындыларын айтқан қоныс аударушылар, бізге көп фактілерді келтіріп, өздерінің олардан көрген қорлық-зорлықтарын, Сібірдің түрлі мекендеріндегі өмірлік жағдайын, ерекшеліктерін әңгімелеп беретін. Шынында да, қоныс аударып келгендердің пікірлері сібірліктер жайлы қаншама көтермеленіп айтылса да арасында елеулі шындықтар да бар еді, өйткені олардың пікірлерінің растығын көптеген фактілер бекітетін. Сібірліктердің орыс халқына қарағанда өзімшілдігі басым келеді. Сібірліктердің ақшаға қызығушылығы, үй шаруашылығындағы жағдайы, тіршілік ету қабілеті, қоғамдық сезімі мен қарым-қатынасы орыстарға қарағанда өзгешелеу. Әлдекімге тісін қайрау, мысқылдай мазақ ету немесе жақын-жуықтарын сырттай талқылау «өсек-аяңды ойлап шығару», басқа да жағымсыз қылықтар сібірде екіжүзділік әдетке айналған немесе «сіздікі және біздікі болу», мінеки, осындай сапа – сібірліктердің үйреншікті белгілері. Бұл — Ресейге қарағанда дами түскен, басқаша әдетке айналған ерекшеліктер. Мұның бәрі — олардың ақыл-есінен тыс, шығыстық-азиаттық салтқа үйлесе бермейтін ақымақтықты немесе топастықты танытатын қылықтар. Сібірлік ерлер мен әйелдер бір-біріне сұқтана қарағанды жақтырмайды, олар бір-бірлерін сынамайды, кінәламайды, бірімен-бірі ешқандай ұялмай-ақ күлкілі әрекеттерді, ақылға симайтын істерді жасай береді, сөйте тұра, ғасырдан ғасырға созылып келе жатқан жер бетіндегі адамдар сияқты, ақылды істер тындырдық деген сенімде болады. Ал өздерінің жақындары арасында, өздеріне ыңғайы келмейтін адамдар ішінде ерсі қылықтарды сөгеді. Жалпы бұлардың азиаттық өзіне-өзі сенімділігін, өзіне-өзі ризашылығын және мақтаншақтығын сібірлік әйелдер мен еркектер сынау жағынан ерекшеленеді, өздеріне үйлес келмейтін салттарды, ақылдарына симайтын түсініктерді, жоғары деңгейдегі адалдық пен әділеттілікті, басқа да өздерінің әдет-салтына ұнамайтын қылықтарды сынап-мінеп, күлкіге айналдырады. Тіпті, олардың алдында адал, келісті адам тұрса да, ол кедей болса киген көйлегінің сәнді-сәнсіздігіне, дастархан мәзірінің жақсы-жаманына, төсенішінің ойдан шығу-шықпауына байланысты, бұл адамды әжуаға айналдырады. Ең кедей сібірлік, әсіресе сібірлік әйел әбден тозған іш киімдерді киіп жүргенімен оның жарқырауық түсі болса немесе көйлегі гүлді немесе жалтырауық келсе, оған қоса күлімсі, сасық исі болса, бұған сібірліктер, әсіресе әйелдер ерекше назар аударады. Бұған қосымша сібірлік әйелдер өтіп бара жатқан адамдар ешқандай тиіспесе де, ешбір ақылға симаса да жақтырмаған адамдарын былапыт сөздермен сөгіп, кінәлайды. Бұл олардың жеткен деңгейінің шамасын көрсетеді. Жанынан өтіп бара жатқан адамдарға танысын — танымасын бір кінә тағатын сөздерді айтып қалуға, тиісуге құмар келеді. Олар төңірегіндегілерге естіртіп, мынадай келеңсіз сөздерді жиі қайталайды: «қарай гөр, шашы жалбырап кеткен немесе маңдайы кереқарыс сайтан, ақымақ, қарай гөр жүрісін, біз бұрын мұндай есерлерді көрмеппіз бе, мұндай сайтандар толып жатыр!» Одан әрі сенімсіз немесе жан-жағына байыппен қарайтын адамға қулық жасап, мейірімді жандарды, сенгіштерді алдап-арбап, ешқандай ұялмастан жұрдай қылып тонап кетеді, қалай болса солай қойылған заттарын алып жатқан кезде байқап қалған адам тоқтатып, ескерту айтса, қайдағы бір өтіріктерді ойлап тауып, оның өзін кінәлап, мүләйімсіген болып, істеген қателіктерін жуып-шаяды, ойдан шығарған өтіріктерді айтып, сібірлік қулыққа басады. Жоқ-жітіктерге, бейшара күй кешіп жүргендерге қайырымдылық жасап, тиын-тебен бергенде не тұр дейді. Қанаушыларды сөгіп, олардың денсаулықтарының зорлығына, қамсыз қаракеттеріне, ешбір тиын төлемей-ақ емханаға бара алатындығына, тағдыр тәлкегіне ұшырамайтындығына іштарлық білдіреді. Сібір қоғамының үлкен бөлігінің әрекеттері кейде шектен шығып кетсе де өздерін ақылды санайтындығы көңіл аудартады. Мұның барлығын олар ешбір қысылып-қымтырылмастан, ұят деп санамастан, өз әрекеттеріне ырзалықпен күле қарайды. Сібір тұрғындары физика-географиялық және этнографиялық жаңа жағдайда өмір сүріп жатқан, сібірдің қатаң табиғаты мен өмір сүру жолындағы күресте қиындық көрумен қатар, солтүстіктің жағдайына енді бейімделе бастаған сібірлік азиаттар өзімшілдік жағынан, материалдық жетіспеушілікке байланысты көңіл-күйінің төмендеуінен өмірге деген құштарлығын азайтады, өмірге деген отбасылық ұмтылысын идеалистік, азаматтық ұстаным мен жоғары азаматтық сезімдері және сенімі жағынан еуропалықтардан ерекшеленеді, жалпы отбасылық — рулық, өзімшілдік, сауда-өнеркәсіптік бағыт, өз отбасының жағдайының жақсаруы, байлық жинай алуы даңқымызды асырады, деп ойлайды. Өздерінің отбастары аман болса, өз үйі, руы ілгерілеуге бет алса, онда қоғамда жақсы орынға жеттік, жақсы адамдармен теңестік деп мақтаныш сезіміне бөленіп, жағдайларын одан әрі арттыру үшін ерлі-зайыпты және балалары еңбектенуге ұмтылады, дәмді тағамдар ішуге, балаларын тәрбиелеуге көңіл бөледі, қыздарын, немелерін жақсы киіндіріп, олардың қалағандарын алып беріп, түрлі түсті киімдер кигізіп, жарқын, қызыл, көкшіл, түрлі түсті маталардан зерлеп тігілген киімдер кигізіп, үй-ішілік мейрамдарда, коммерциялық, өндірістік іс — әрекеттерінде табысқа жеткендерін тойлайды. Туған күндерін атап, жаңа үйге кірген кезде топ-топ болып бірін-бірі құттықтап, отбасылық өзімшілдік сезімнен кез келген қоғамдық қызығушылыққа ұмтылады, олардың мұндай көңіл-күйлерін кейде әдебиеттер, газет-журналдар әр түрлі мағынада насихаттауға тырысады. Отбасылық, рулық өзімшілдік сібірліктерде жеке жағдайда да көрініс табады. Өзімшілдік, қызығушылық және сезім отбасы мүшелерінің арасында, мәселен, әйелдің, қыздың, қалыңдықтың үйдегі заттарды, кірістерді жасырын ұрлап, басқа жаққа сатып жіберетіні, әрқайсысы бірінен-бірі құпия сақтап, үйдегі мүліктерді бөгде адамдарға қолды ететіні сібірлік әйелдердің «өзі үшін қызмет қылғанының» көрінісі, үй ішілік өзімшілдік тәрбиенің бір түрі болып саналады. Ұлдар да әкесі мен шешесінен жасырын түрде үй мүліктерін сатып, өзіне ақша жинайды. Әкесі кішкентай кезінен-ақ өзімшілдік қабілетін арттырған, буржуазиялық ерекшеліктерді бойына сіңірген өзімшіл ұлдарын басқалардың бәрінен де артық көреді. Мынандай жағдай жиі кездеседі «ата-ананың өзі ұлын тәрбиелеу үшін бір тиын да бермей, жақсы тағаммен қоректендірмей өсіре тұрып, бала есейген соң тек қана туған-туыстарына ғана қызмет етуін, олармен бірге тұрып, барлық қиындықтарын көтеріп, ата-анасы көрге кіргенше ұлының оларды асырауын талап етеді. Ұлының ауыр күйде жүргенімен ешбір санаспайды, одан үнемі көмек талап етеді. Егер тіл алмаған жағдайда оны сабайды немесе бастықтарына шағым айтады, қарғап — сілейді, біз мұны кішкене күнінен өсірдік, тәрбиеледік дейді. Сібірлік қоғамда отбасылық-рулық сезім осындай жағдайда көрініс табады. Қоғамның үлкен бөлігі өзбасылық мақсатты көздеуге бейім. Сібірдегі жақын адамдардың, туыстардың бірін-бірі силау, қонаққа шақыру сәттерін көргенде кейбір жағдайда жаныңыз толқиды. Мұнда қандай да бір эпикалық құттықтау және жылы сөздерді сіз ести алмайсыз! Бірақ соның өзінде кедей туыстар өздерінің шақырылғанына мәз болып, бірін-бірі қуанышпен құттықтап аймалап жатады».

Тәрбиелік, білім берушілік, мәдениетті, адамгершілікті басқадай күшпен өзімшілдік үстемдікке қарсы қойып, дамыту кулактар мен монополистердің және қанаушылардың міндеті болу керек. Сібірде жұмысшы ассоцияциясы немесе артелі халықтың ұғымы мен жоғары сезімін өзара бірлікте дамытса, соның негізінде ақыл-ойды кеңейтуді қолға алса, жаман болмас еді, бірақ біздің қарапайым қалауымызды кім ескере қояр дейсің. Мұндай қиял орыс-сібір тұрғындарының тәжірибесінде жоқ, бұлар олардың ойларына да келмейді. Жұмысшы артелі орыс халқының қауымдастық рухын, санасын оятар еді, бірақ бұл сібірде атымен жоқ.

Сонымен, мен не айтқым келгенін айттым, жалпы қорытындылауды былайша түйіндеймін, адам табиғатындағы сезімді және қасиетті идеяны жоғары дамыту үшін тең жағдайда басқаша жағдай жасалу керек, оның өзі жоғары жүйке талшықтарының үлкен ми қабаттарымен, адамдардың жүйке жүйесімен салыстырмалы түрде дамытылуы тиіс. Бұл — физиология-психология заңы. Осы заңның күші арқылы жоғары идеяны, адами ағартушылық сезімді, әлеуметтік-кооперативтік адамдар қатынасын тәрбиелеу, адамның жүйке жүйесін дамыту кезеңі жоғары антропологиялық өркендеуден қалмауды қалайтын әрбір адам үшін, әрбір халық немесе қоғам үшін физиология жағынан міндетті. Ақыр соңында, барлық елде адамзаттың үлкен бөлігінде жалпыадамзаттық гүлдену, даму кезеңі туады. Әлеуметтік-кооперативтік еңбек ассоцияциясы, өзара әсер ететін ақыл-ой және адамгершілік даму, жоғары әлеуметтік қоғамның ләззат алуы барлық жерде гүлдену «бала-бақшалардай» етек жаяды. Шынайы гуманитарлық мектептер және физико-антропологиялық мектептер, университеттер, ассоцияциялар, жоғары әлеуметтік-эстетикалық және әлеуметтік-көңілдендіру ассамблеялары т.б. барлық жерде дамып, өркендейді. Ия, жалпыадамзаттық мұндай келешек бір кезде Сібір үшін де айналып өтпейтін болады. Ия, Сібір жоғары адамзаттық идеалдарды арманы, қиялы ретінде жатсынбайтын болады. Мұз басқан тундраға да сәуле түсіп, тұнғыстар мен юраттарды қысқы түнгі қараңғылықта көзден таса етпейді, тайга жұлдыздары жарқырайды. Сібір қоғамы да өзінің мүмкіндігіне қарай біртіндеп алдыңғы қатарлы еуропалық қоғамның әлеуметтік-антропологиялық ерекшеліктерін игеретін болады, сөйтіп, тұнғыстармен немесе моңғолдармен бірлесіп, жалғыздықтан құтылады.

Тәржімалаған: Назарбек Қанафияұлы,

филология ғылымының кандидаты





ПОКРОВСКИЙ МИХАИЛ НИКОЛАЕВИЧ

(1868-1932 жж.)

М.Н. Покровский 1868 жылы тамызда Мәскеуде дүниеге келді. Ол сондағы екінші гимназияда орта білім алды. 1887 жылы Мәскеу университетінің тарих-филология факультетіне оқуға түсті. Университет қабырғасында өзіндік дарындылығымен танылған оны В.О. Ключевский университеттің кафедрасында қалдырды. Ол осында қызмет ете жүріп, патша өкіметіне оппозициялық пиғылдағы партияларға қызығушылық танытты. Ол Конституциялық демократиялық партияның бағдарламасын әзірлеу мақсатында ұйымдастырылған мәжілістерге қызу атсалысты. Бірінші орыс революциясы тұсында Ресейде орын алған саяси процестердің бел ортасында болып, конституциялық монархия идеясын қуаттады. Алайда көп ұзамай көзқарасын өзгертіп, болъшевиктер партиясының саяси ұстанымын қолдап, осы партияның құрамына енді. Елде столыпиндік реакция стек алған кезде Финляндияға кетті. Кейіннен Францияға қоныс аударды. В.И. Ленинмен тығыз байланыста болды. Бірақ оның революцияны жүзеге асыру жайлы көзқарастарының кейбір тұстарына М. Н. Покровский қолдау танытпады. Бұл өз кезегінде В. И.Ленин мен М.Н. Покровскийдің арақатынасының сууына алып келді. Соған орай, М.Н. Покровский болъшевиктер партиясындағы А.А. Богданов, Л.Д. Троцкий бастаған топпен жақындаса түсті. Ол саясатпен айналысумен қатар, Париждегі Ұлттық кітапханадан Ресей тарихына қатысты материалдар жинастыруды қолға алды. Өзі жинаған материалдар негізінде 1910-1913 жылдары аралығында төрт томнан тұратын «Бағзы замандардан бергі орыс тарихы» және 1915 жылы екі бөлімнен тұратын «Орыс мәдениеті тарихының очеркі» атты еңбектерін жариялады.

Бірінші дүниежүзілік соғыс жылдарында М.Н. Покровский В.И. Ленинмен қайта табысып, оның сенімді серіктерінің біріне айналды. 1916 жылы В.И.Лениннің «Империализм — капитализмнің ең жоғарғы сатысы» атты еңбегінің редакторы болды.

1917 жылғы Ақпан революциясынан кейін М.Н. Покровский Мәскеуге оралды. Мәскеудегі жұмысшы және солдат депутаттары кеңесінің төрағасы болды. Сондай-ақ ол Бүкілресейлік Құрылтай жиналысына Смоленск губерниясынан депутат болып сайланды. Германиямен Бресте жүргізілген келіссөзге Ресей өкілі ретінде қатысты, Брест-Литовск келісімшартына қол қоюшылардың қатарында болды.

1918 жылдың наурызынан С.М. Покровский Мәскеу қаласының халық комиссарлар кеңесінің төрағасы қызметін атқарды. 1919 жылы мамырда Халық ағарту комиссариаты төрағасының орынбасары болып тағайындалды. 1922 жылға дейінгі кезеңде оның тікелей атсалысуымен Мемлекеттік ғылыми кеңес, Ғылыми мекемелер басқармасы, Мұрағаттар басқармасы, Музейлер басқармасы құрылды. Сондай-ақ ол бұл кезеңде Қызыл профессура институтының ректоры, Марксист тарихшылар қоғамының басшысы және «Красный архив» журналының бас редакторы қызметін атқарды.

Кеңес өкіметінің «бас тарихшысы» мәртебесіне иемденген М.Н. Покровский тарих ғылымының маркстік тұрғыда жазылуын қатаң бақылауға алуға ұмтылды. 1928 жылы «Историк — марксист» журналында М.Н. Покровскийдің тарих ғылымындағы ағымдарға байланысты мақаласы жарық көрді. Онда көрнекті тарихшы Е.В. Тарленің «Империализм дәуіріндегі Еуропа» атты еңбегі сынға алынды.

1929 жылы М.Н. Покровский академик болды. Оның бұл атаққа ие болуына 1924 жылы жарық көрген «ХІХ-ХХ ғасырлардағы орыс революциялық қозғалысының очеркі», 1925 жылы жарияланған «Марксизм және Ресейдің тарихи дамуының ерекшеліктері», сондай-ақ 1929 жылы жазылған «Қазан революциясы» атты еңбектері ықпал етті.

М.Н. Покровский 1932 жылы 10 сәуірде ауыр науқастан қаза тапты. Оның қазасынан кейін кеңестік тарих ғылымында күрделі өзгерістер жүрді. Ондай өзгерістер қатарына М.Н. Покровскийдің еңбектеріндегі ұстанымдардың сынға ұшырауын жатқызуға болады. 1939-1940 жылдары Е.М. Ярославский, Е.В. Тарле, Н.М. Дружинин, Б.Д. Греков, A.M. Панкратова және М.В. Нечкина секілді көрнекті тарихшылардың М.Н. Покровскийді сынаған мақалалары жарық көрді. Мұндай сыни мақалалар сол кезде жарық көрген «М.Н. Покровскийдің тарихи концепциясына қарсы» және «М.Н.Покровскийдің антимарксистік концепциясына қарсы» атты жинаққа енді.

М.Н. ПОКРОВСКИЙ

ТАРИХ ТУРАЛЫ ЖАЛПЫ ТҮСІНІК

Бізге не үшін өткенді білуіміз керек? Бізге неліктен 10, 100, 1000, 10 ООО жыл бұрын болғанмен айналысу керек? Біздің айналамызда болып жатқанды немесе өміріміз неге тәуелді екендігін зерттегеніміз артық емес пе?

Өткенді біз қазір не болып жатқанын түсіну үшін зерттейміз. Жер бетінде барлығы дамуда, яғни барлығы өзгеруде. Миллиард жыл бұрын Жер булармен айнала қоршалған ыстық үлкен шар тәрізді болып, онда ешқандай өмір болмады және болуы да мүмкін емес еді. Жүз миллион жыл бұрын Жерде өмір пайда болды. Он миллион жыл бұрын Жер өсімдікке бай болды: үлкен ормандар, су және құрлық мекендеуші көптеген жануарларға бай болды. Бірақ бұл әлем қазіргіге ұқсас емес, қазірде бар нәрсе сол әлемде ұзақ уақыт дамыды. Қазіргі кездегі өсімдіктер, қазіргі кездегі жануарлар — миллион жыл бұрын Жер бетінде өмір сүргендердің ұрпақтары.

Бұл қалай болды? Оқыстан емес, белгілі заңдар арқылы. Егер біз өмірді қазіргі қалпымен бақылайтын болсақ, біз осы заңдардың, яғни осы өзгерістердің дұрыстығын байқамаймыз. Адамдар Жердін бұрынғы өткенін зерттегенге дейін, миллион жылдар бұрын өмір сүрген жануарлар мен өсімдіктердің қалдықтарын таппайынша, ғалымдар қазіргі әлем қазіргі қалпында әруақытта да болған және бірден пайда болғандығына сенген. Жүз жыл бұрын бұған қарама-қарсы пікір айтқан зерттеушілерді мазақ еткен болатын Ал осы ғалымдардың айтуынша, Жер бетінде өмір біртіндеп бірнеше жылдар бойына дамыды. Ғасырлар бұрын көміліп қалып, біздің заманымызға дейін сақталған ежелгі өсімдік пен жануарлар қалдықтарын бақылау бұл өзгерістер қалай жүргендігін көрсетеді. Әлем 7 күнде пайда болды леген ертегі із түссіз жоқ болды. Қазір бірде-бір ғалым түгіл қандай да бір білімді адам жануарлар мен өсімдіктер әруақытта да қазіргі қалпында болғандығына сенбейді. Әркім кітаптардан (ал кім үлкен қалаларда өмір сүрсе, бұны мұражайлардан көре алады) бұрынғы жануарлар мен өсімдіктер әлемі қазіргі біздің әлемімізге ұқсас еместігін, әлем бірнеше уақыт бойы өзгергендігін және ол қазірде де өзгеруде және алдағы уақытта да өзгеретіндігін жақсы біледі. Бұл — табиғат заңы.

Әлем өзгермейді және ол бірден пайда болды деген ілім ғалымдар мен ғалым емес адамдармен ұзақ уақытқа дейінгі қолдау табуы олардың пасықтығының салдары ғана емес. Бұл ілім көптеген адамдарға тән болды. Егер жер бетінде ешнәрсе өзгермесе, онда адам қоғамы өзгермейді. Ол қазіргі уақыттағыдай біржолата құрылған, әрқашан болды және болады да. Осылай ескі заманда оқытқан болатын. Ал бұл неге керек болды, адамдар адамзат қоғамы әрқашанда осы қалпында болады деп ойлау үшін бе? Бұл бұрынғы қоғамда барлық байлықтарды пайдаланғандар үшін пайдалы болды. Кімнің қолында билік, байлық болғандар осылай әрқашанда болатындығынан, яғни бай және ақсүйектер әрқашан жоғарыда болып, ал халық, жұмысшылар, шаруалар әрқашан оларға жұмыс жасап, қызмет ететіндігіне сенгісі келді. Сондықтан олар өздерін, әсіресе өздерінің қол астыларындағы жұмысшылар мен шаруаларды бұл осылай болу керек, бұдан басқа ешнәрсе жоқтығына сендіргісі келді.

Жердің өткенін, жануарлар мен өсімдіктердің өткенін зерттеу, геология мен палентология зерттеулері әлем бірден пайда болды және өзгермейді деген ертегіні бұзса, тарих пен археология екінші бір адамзат қоғамы әруақытта осындай болған және ол өзгермейді деген ертегіні бұзды. Адам өзгелер сияқты өзгеруде және әлі де өзгереді. Бір қоғамдық тәртіп пайда болады, басқа тәртіптер бұзылады олардың орнына жаңа тәртіптер пайда болады және т.с.с. Бұл өзгерістердің аяғын алдын ала бақылай алмаймыз, бірақ біз осы өзгерістерді ондаған және жүздеген жылдар бойы бақылайтын болсақ, біз олардың дұрыстығын түсінеміз, осы өзгерістердің заңын білеміз. Егер біз адамзат қоғамы қандай жолмен өзгеретінін білсек, бірнеше мың жылдардан кейін қандай жолдармен өзгеретіндігін көз алдымызға келтіре аламыз. Ал кімде-кім болашақты алдын-ала болжай алса, ол болашаққа билік жүргізеді, өйткені болашақты алдын-ала болжау арқылы біз болашақта қауіп-қатерлерді болдырмау үшін шаралар қолданып дайындаламыз, бізге болашақ әкелетін барлық жақсылықтарды пайдалануға мүмкіндік береді. Білу — алдын-ала болжау, ал алдын-ала болжау — яғни билік ету. Өткенді білу бізге болашаққа билік етуді береді.

Міне, неліктен өткенді білу керек.

Егер біз адамзат қоғамында өтетін өзгерістердің дұрыстығын осы өзгерістерді ұзақ уақыт бойы бақылау жолымен байқайтын болсақ, бұл зерттеуімізді ең алыс замандардан бастау керек дегенді білдірмейді. Біз кері жолмен жүруімізге де болады. Керісінше, адамзат қоғамында өтетін өзгерістердің дұрыстығы қазіргі заманнан өткен күндерге жүрсек жеңіл байқалады.

Қазірде болып жатқандарды алыңыз.

Қазіргі таңда бүкіл әлемде төңкерістер болып жатыр: жұмысшылар буржуазия билігін, яғни осы жұмысшыларды қанайтындар, басқа сөзбен айтқанда, олардың есебінен күн көретін, оларға жұмысты көп істетіп, жұмыстарына аз ақша төлейтін, ал жұмысшылармен жасалған заттардың артығын өз қалталарына салатындар билігін жоюға талпынды. Осыдан сұрақ туып отыр: қанау қазіргі уақытта ғана өмір сүріп отыр ма, бұрын бай және ақсүйектер қарапайым халықты қанамады ма? Жоқ, қанау әруақытта да болған. Өздерінің фабрикалары, зауыттары, банкілері мен темір жолдарымен бірге қазіргі заманғы қоғамның буржуазиялық тәртібінен бұрын феодалдық қоғам өмір сүрді және ол кезде жұмысшылардың тапқан ақшаларын фабриканттар тартып алып отырған жоқ, помещиктер жұмысшылардың еңбектерін пайдаланды. Сол заманда қанаушыларға қарсы бас көтерулер болды ма? Сол заманда қазіргіге ұқсас төңкерістер болды ма? Ол кезде болды, бірақ олар сәтсіз болды. Неліктен? Өйткені жұмысшылар бір-бірімен байланыста болып ұйымдаса, яғни бір жоспармен жүретін тұтастық құра алмады. Ол неліктен бұлай болды? Себебі әрбір шаруа өз жерінде жұмыс істеп, өз жерлерінің өнімдерін сатқан кезде бір-біріне бақталас болады. Базарда жеміс-жидек, шөп, нан аз болған сайын, бұл шаруаға тиімді, ол өзінің өнімін қымбатырақ сатуға мүмкіндік алады. Ал бұлар көп болған сайын олар арзанырақ болады, яғни әрбір шаруаға бұл тиімсіз. Олай болса, шаруашылықпен айналысатын барлық адамдар бірге ұйымдасып, бір-бірімен байланысты деген ой қалыптаспайды, бір сөзбен айтқанда, ынтымақтастықтары дамымайды. Міне, сондықтан жұмысшылар шаруаларға қарағанда жақсы және жеңіл ұйымдасты. Сондықтан жұмысшылар төңкерісі шаруалар көтерілісінен қарағанда күштірек және ұйымдасқан болды. Шаруалар өз қанаушыларын жеңе алмады. Шаруалар көтерілісі әрқашанда сәтсіздікке ұшырап отырды. Шаруалар ешқашанда билік басына келген емес, ал жұмысшылар, мысалы, үлкен елдердің бірі — Ресейде билік басына келді, осындай жолда көптеген еуропалық елдер де өтті.

Олай болса, қазірде не болып жатқандығын немесе өткенде болғандығын бақылай отырып, тарихи өзгерістердің дұрыстығын байқаймыз, әсіресе тарих белгілі қызметтегі адамдармен алға жылжиды және қоғамның қандай табы тарихты жасауына қарай өзгереді, яғни осы не басқа қоғамдық өзгерістер жасайды. Қозғалыстың басында жұмысшылар тұрғанға қарағанда шаруалардан тұратын бұқара халықта тарих басқаша болғандығын көреміз.

Қазір осы таптар қалай пайда болды? Ертеде өндіріс неге шаруалардың қолында болды, неліктен сол уақытта әркім өз жерінде істеп, нан, жүн ғана емес, өз үйінде отырып жеке қолөнершілермен жасалған аяқ киімдер мен көйлектер де ауылда жасалды, ал қазірде біз үлкен аяқ киім фабрикалары, дайын көйлектің үлкен дүкендеріне иеміз және т.б.? Неліктен сол кезде адамдар барлығын өз қолдарымен жасауы керек болды. Машиналар болмады немесе тек қана сумен қозғалысқа келетін машиналар болды, мысалы, диірмендер. Бірақ бұндайлар өте аз болды: 200 жыл бұрын адам алдымен, электр және жылумен қозғалысқа келетін машиналар жасай бастады, ал қазіргі машиналар жанармаймен, басқа да двигательдермен қозғалады. Машиналар пайда болғаннан бастап әр түрлі заттарды үлкен мөлшерде өндіру ертедегіге қарағанда жылдамырақ бола бастады. Бір-ақ мысал келтіру жеткілікті: 0,4 кг мақтаны қолмен тазалау үшін бір жұмыс күні кететін, ал қазірде машинамен бір жұмыс күнінде 40 кг тазалауға болады.

Осыдан келіп жалғыз жұмыс істеу тиімсіз болды, өйткені әрбір жұмысшыға машинаны жұмысқа келтіру мүмкін емес еді, сондықтан жұмысшылар осы машиналардың жанына топтаса бастады. Осылай ірі өндірістер, фабрикалар пайда болды. Машиналардың иелері, кәсіпкерлер мен буржуазиялар осы істің қожайындары болды. Осы машиналарда жұмысшылардың жұмыс істеуіне мүмкіндік бере отырып, олардан өздері өндіретін заттарын тартып алып, оларға жоғарыда айтылғандай болар-болмас ақша төлеп отырды.

Осылай, өз үйінде емес, басқаның үйінде және өз қолымен емес, өздеріне тиесілі машиналарда жұмыс істеген жұмысшылардың табы пайда болды. Пролетариат пайда болды. Бір немесе басқа қоғам табының пайда болуы немен түсіндіріледі? Ол шаруашылық қалай жүргізілетіндігімен түсіндіріледі. Ертеде шаруашылық ұсақ болды, әркім өзі жалғыз жұмыс істеді — бұл қоғамның бір құрылымы. Одан кейін барлығы хабарласа жұмыс істеп, қоғамның басқа құрылымы пайда болды. Олай болса, барлық өзгерістердің негізінде шаруашылықтағы өзгеріс, экономикалық өзгеріс жатыр.

Адамға шаруашылықпен айналысуға не мәжбүр етеді? Бұл әркімге түсінікті және оны ойлаудың керектігі де жоқ. Ерте уақытта шаруалармен не өндірілді, ал қазіргі уақытта фабрикалар мен зауыттарда не өндірілетіндігіне қарасақ жеткілікті. Шаруа қожалығы нан, ет, жүн, бір сөзбен айтқанда, біздің тамақтануымыз бен киінуімізге қажетті шикізаттарды өндіреді. Фабрикалар консервілер жасайды, киім, аяқ киім тігеді, бір сөзбен айтқанда, осы шикізатты біздің қолдануымызға ыңғайлы түрде шығарады. Бұның барлығы ақыр аяғында адам өмірін қамтамасыз етуге қызмет етеді. Осылай адам өмір сүру үшін қожайын болады. Тағы да қайталаймын, бұны түсіндіріп, дәлелдеудің керегі жоқ, тіпті кішкентай бала да бұны түсінеді. Егер барлық тарихи өзгерістердің негізінде шаруашылық жатса, онда адамды жұмыс істеуге оның қажеттіліктері, былайша айтқанда, материалды қажеттіліктері, өзін аштық пен суықтан қорғауға талпынысы итермелейді.

Олай болса, адамның барлық әрекеті мен барлық тарихтың негізінде материалдық қажеттіліктер жатыр. Осыдан келіп қазірде біз атап жүрген тарихи материализм түсінігі шығады. Тарихтың осы бір түсінігі барлық жұмысшылардың жалпы қызығушылықтары ынтымақтастығын алғаш түсінген және қазіргі төңкерісті жүргізіп жатқан қоғамдық таптармен енгізілді. Тарихты материалистік түсіну — бұл оның пролетарды түсінуі. Ертеде білім қолында болған буржуазия, яғни қолында өндіріс қарулары: фабрика, зауыт, темір жолдар, жерлер т.б. болған, бір сөзбен айтқанда, басқаларды қанау арқылы өмір сүретін тап кезінде тарих басқаша түсіндірілді. Дәлірек айтқанда, адамзат қоғамында өтіп жатқан барлық өзгерістер билігі мен байлығы бар адамдардың саналарында болып жатқан өзгерістер тұрғысынан түсіндірілді. Ол мынандай бейнеде болды, мысалы, ертеде адамдар неліктен және қалай қоғамда бір немесе басқа тәртіп пайда болды деген мәселе жөнінде ойламады, олар осы тәртіпке бағынды. Сондықтан төңкеріс те болмады. Ал осы қоғамды сынға алып, оның әр түрлі кемшіліктерін таба бастаған адамдар пайда болып, бұқараға осы тәртіптің дұрыс еместігі жөнінде күмән келтірді. Бұқара осы үгітшілерді тыңдап, көтеріліске шыға бастады. Осылай буржуазияның пікірінше төңкеріс пайда болды.

Бір сөзбен айтқанда, тарихта іс буржуазия мен фабрикада немесе дүкенде өтіп жатқандай берілді: қожайын ой айтады, ойлап шығарады және бұйрық береді, жұмысшылар оған мойынсұнады.

Бұл пікірдің қателігін көру қиын емес. Шын мәнінде, егерде біз жоғарыда айтқандар болмаса, егер жұмысшы тапты қанаушылар, капиталистер жұмысшылардан жұмыс өнімдерін немесе осы өнім үшін сол өнімнің шын бағасын төлесе, қандай үгітшілер жұмысшы халықты көтеріліске шығуға мәжбүр етеді? Егер үгіттеу көмегі арқылы, ауызша немесе жазбаша сендіру арқылы көтеріліс жасауға болса, онда барлық таптар арасында көтеріліс жасауға болады, олай болса жұмысшылар сияқты буржуазия арасында көтеріліс ұйымдастыруға болады. Тіпті, буржуазияны көтеріліске шығару жеңілірек, өйткені олар білімдірек, кез-келген үгітті тез түсінеді. Неліктен қазір осындай үгітке ең кедей, яғни пасық тап көнеді, ал білімді буржуазия барлық жерде төңкеріске қарсы, үгітшілер не айтса да, оларды тыңдамайды және олардан теріс айналып кетеді? Өйткені буржуазия үшін бұл үгіт тиімсіз, өйткені ол оның материалды қызығушылықтарына қайшы келеді. Міне, сондықтан тәтті тамақ ішіп, жеу, жақсы үйлерде тұру үшін өзінің материалдық қызығушылықтарын, өзінің басқаның арқасында күн көру құқығын сақтау үшін буржуазия үгітшілерді тыңдамақ түгіл, егер олар қолдарына түсіп қалған жағдайда, оларды атып немесе дарға асады, жақсы өмірге талпынған жұмысшыларға қарсы күреседі.

Сонымен, біріншіден, тарих қаналған шаруалар мен жұмысшылар табы және қанайтын помещиктер мен буржуазия көмегімен алдыға жылжиды. Екіншіден, таптардың бұл күресі материалдық қызығушылықтармен, яғни адамның тамаққа, киімге, баспанаға, жылуға т.б. қажеттілігімен алға жылжиды. Адамдар осы қажеттілікті қанағаттандыруға тырысады және осы қажеттіліктерді мүмкіндігінше әділ қанағаттандыруға тырысу керек, яғни жердің барлық байлығы адамдар арасында олардың қажеттілігіне қарай бөліну керек, осыны социалистер жүзеге асыруға талпынуда.

Осы мысалдан көретініміз, біз өткен күннен бүгінгі күнді ғана түсінбейміз, сонымен бірге бүгінгі күннен өткенімізді түсіндіреміз. Егер біз тек қана айналамызда не болып жатқандығын ғана бақылайтын болсақ, онда біз қазірде болып жатқандардың кейбіреулерін түсінбейміз. Айналамызда болып жатқандарды бақылай отырып, біз таптарды көрмейміз, тек жеке адамдарды көреміз, осыдан келіп біз тарих жеке адамдармен жасалатындығына сеніп қалуымыз мүмкін. Тарихи үрдісті, яғни тұтас тарих қозғалысын көру үшін оған сырт көзбен қарау керек.

Сонымен тарихтың мәні дамуда, яғни адамзат қоғамының дұрыс өзгеруінде. Осы дамудың жақын арадағы мақсаты социализм болып табылады, яғни жерлер мен оның барлық өнімдерін, сондай-ақ өндіріс қаруларын, фабрикалар, зауыттарды және барлық тасымалдау құралдарын, темір жолдарды жұмыс істейтіндердің қолына беру. Бұл жақын арада орындалатын мақсат. Бірақ бұнымен адамзат қоғамының дамуы аяқталмайды. Алдағы уақытта не болады, социалистік қоғам қалай дамиды — біз алдын-ала айта алмаймыз. Бірақ адамзат қоғамы дамитын заңдар дәл, жақсы белгілі болған кезде біз жақын арадағы жылдардың ғана емес, сонымен қатар он, жүз жылдың адамзат дамуының барысын алдын-ала болжай аламыз. Әзірше алысқа бармай-ақ қояйық, қолымызда бар затпен өткенге көз жүгіртейік.

Біз жоғарыда айтқанбыз, адамзат қоғамының негізінде шаруашылықтың дамуы, яғни адамның табиғатпен өмір үшін күресі, нан мен жылу үшін күресі жатыр. Бірақ бұл күрес, алдымен, адамды қоршаған табиғатқа тәуелді. Тарихи үрдісті түсіну үшін, яғни сол немесе басқа жеке елде тарих қандай тәсілмен дамитындығын білу үшін сол елдің табиғи жағдайларын қарастыру керек. Егер біз жер бетінде білімді, білімсіз, мәдениетті және «жабайы» халықтардың таралуына назар аударсақ, білімді адамдар жер бетінің климаты қолайлы, қатты ыстық емес, қатты суық емес жерлерінде қоныстанғанын байқаймыз. Керісінше, «жабайы» халықтар шаруашылық жүргізуге қолайсыз қатты ыстық немесе қатты суық жерлерге қоныстанған. Жүз жыл бұрын өмір сүрген адамдарға жақынырақ алғашқы тайпалар, бір жағынан, эскимостар болып табылады. Олар ешқандай өсімдіктер жоқ, тек қана балық аулаумен, аңшылықпен күн көретін полярлі солтүстікте өмір сүреді, екінші жағынан, экватордың дәл өзіндегі Цейлон аралындағы веддахи тайпалары мен Орталық Африканың ергежей тайпасы болып табылады. Бұл екі тайпа ешқашанда қыс болмайтын және онда не қатты ыстық, не маусымдық жауын болатын жерлерде өмір сүреді.

Бірақ шаруашылық өте ыстық елдерде де дамиды, бірақ төменгі жерлерде емес, салқындау жерлерде, тауларда дамиды. Мәселен, Оңтүстік Америка, еуропалықтар жер шаруашылығы, жасанды суару жақсы дамыған білімді тайпалар – никалар өмір сүретіндігін тапты, олардың мемлекеті «Эквадор» деп аталған, бірақ никалар теңіз деңгейінен 3-4 шақырым биіктікте өмір сүрген. Олай болса, есепте тек жердің ендігін — ол ыстық, не суық белдіктер орналасуын ғана емес, сонымен бірге оның теңіз деңгейінен жоғары — таулар мен ойпаттарды да алу керек.

Сонымен қатар табиғат тек шаруашылыққа климат түрінде әсер етпейді. Кей жағдайда шаруашылықтың түрімен түсіндіріледі, мысалы, сол немесе басқа жерде қандай да бір пайдалы жануарлар болады. Шалғай солтүстік Еуропа мен Азияның көптеген тайпалары бұғымен күн көруде: бұғылар оларға тамақ (ет), киім (тері), қару үшін материал (мүйіздері) және т.б. береді. Бұл тайпалар жартылай жабайы бұғылармен бірге көшіп-қонып жүреді, бұғылардың қырылуы олар үшін бүкіл отбасының, тіпті, бүкіл тайпаның аштықтан қырылуын білдіреді. Бұл тек жабайылармен ғана емес, білімді халықтармен де болады: Батыс Франция, Атлантика мұхитының халықтарының жағдайы майшабақтарға тәуелді. Майшабақтар тобымен жағалауға жақын тіршілік етеді. Бұнда халықтар балық аулаумен күн көреді. Бірақ олар жыл сайын бұлай бола бермейді, балықтың жоқтығы француз балықшылары үшін орыс шаруасына астықтың болмауымен бірдей. Бірақ бұл тәуелділік әрқашан және әр уақытта бірдей болмады. Адамдар өзгереді, олардың өзгергендеріне қарай олардың табиғатқа деген қарым-қатынасы өзгереді. Мысалы, темір қаруы жоқ Орыс жазықтығының алғашқы халықтары үшін орман қиыншылықты білдіретін. Орман арқылы өту қиынға соғатын. Орман арқылы өту ерлік болып саналып, ол ұзақ уақытқа дейін жадыда сақталатын. Сонымен қатар орман әртүрлі жын-перілерге толы жер болып көрінетін. Бұлбұл-қарақшы туралы ертегіні естеріңізге алыңыздар. Ресей жұртшылығы бұл уақытта, көбінесе, орманның шетінде, орман мен даланың ортасында өмір сүрді. Орталық Ресейге жаңа қоныстанушылар — славяндар келді. Олар өздерімен бірге темір балта алып келді. Қазу кезінде славяндықтардың қоныстары, молалары және т.б. қалдықтары табылды, оларды осы темір балталары арқылы анықтады. Темір балтамен адамдар тоғайларды, ағаштарды шауып, өздеріне «қоныстар» сала бастады. Бұрын қорқынышты болып көрінетін, керісінше, адам шаруашылығының негізгі тірегі болды, өйткені қоныстанушылардың бірінші шаруашылығы орман шаруашылығы еді. Біз кездестірген негізгі шаруашылықтар: бал алу, аңшылық, аңдардың терісі мен етін алу, орман, жер шаруашылығы. Ормандарды кесіп, ағаштарды құлатып, өртеп, олардан керемет тыңайтқыш алып, сол жерлерге тұқым сеуіп, өнім алып отырды. Барлық шаруашылық орманмен тығыз байланысты болды.

Бұл адам тұрмысының өзгеруімен бірге адамның табиғатқа деген қарым-қатынасының да өзгеруіне бір мысал. Екінші жарқын мысал келтірейік, Америкаға бірінші еуропалық қоныстанушылар келген кезде, жергілікті халық аңшылықпен ғана айналысқан. Кішігірім тайпалар үлкен шөлде жүріп, аң аулаған. Олардың басқа кәсібі болмаған. Америкада еуропалықтардың пайда болуымен осы шөлдің орнына жер шаруашылығы дамыған, үлкен фабрикалары, зауыттары, темір жолдары бар әлемнің ең мәдени мемлекеттерінің бірі пайда болды. Қазіргі таңда Америка Құрама Штаттары техника жағынан, яғни шаруашылық амалы жағынан әлемнің барлық елдерінің ішінде бірінші орында тұр. Міне, Америкаға еуропалықтар өздерімен еуропалық мәдениетті, яғни жұмыстың еуропалық дағдысы мен тәсілін алып келгелі, тек аң аулаумен айналысқандардың кәсібі өзгерді.

Егер біз осы жалпы мысалдардан тікелей Ресейге көшетін болсақ, орыс халқы қоныстанған Шығыс-Еуропалық жазықтықтың табиғи жағдайлары ерекше қатаңдығымен ерекшеленеді. Бізде қыс ұзақ, жаз қысқа. Осыған орай, бізде ауылшаруашылық уақытымыздың аз мөлшерін алады. Орталық Ресейде жер жырту, егіс егумен, жинауға бес ай бойы айналысады. Егер біз көрші Германияны алатын болсақ, онда ауыл шаруашылығымен жеті ай айналысатындығын көреміз. Егер біз одан әрі батысқа, Францияға, Атлант мұхитының жағалауларына жылжысақ, онда климаттық жағдайлар адамдардың қыста да, бір сөзбен айтқанда, жыл бойы жұмыс істеуге мүмкіндік беретінін көреміз. Міне, сондықтан, бретондық шаруалардың, тіпті Париждің шетіндегі бақшашыларының егістіктерінде жыл бойы жеміс-жидектер өседі және олар қыстық және жаздық болып бөлінеді. Осыдан, жерде жыл бойы жұмыс істеуге болатын елдерде шаруа еңбегінің өнімділігі, жылдың аз көлемінде жұмыс істейтіндерге қарағанда, жоғары болатындығын байқау қиын емес. Басқа сөзбен айтқанда, осы елдерде байлықтың жиналуы тезірек жүреді. Олай болса, біздің қатаң климатымыздың салдарынан Ресейдің шаруашылығының дамуы қолайлы орналасқан елдерге қарағанда ақырындап жүруі керек еді.

Орыс халқының негізгі шаруашылығы жер шаруашылығы болған кезде Ресей басқа елдерден кешеуілдеп отырды. Ол оларды Ресейде өңдеуші өндіріс, фабрикалар, зауыттар пайда болғаннан бастап қуып жете бастады. Соңғылары шеттен алып келінген шикізатты, яғни тек Ресейде ғана өсетіндерді емес, алыстан алып келетіндерді де қайта өңдей алады. Біздің шыт фабрикалар Орталық Азия мен Америкада өсетін мақталарды қайта өңдейді. Сауда мен өндіріс шаруашылықтың тез дамуына ықпал етіп, оны табиғат жағдайларына аз да болса тәуелсіз етеді.

Бірақ айта кететін жайт, сауда дамуына келсек, Орталық Еуропа елдеріне қарағанда, Ресей қолайсыздау жағдайда тұр. Және де қазіргі таңда ең жақсы сауда жолы су болып табылады. Жеке елдер арасындағы тасымалдаудың ең жақсы жолы — теңіз. Темір жолдар болмаған замандарда бұл қатынастың жалғыз жолы болған. Ірі сауданы тек теңізбен ғана тасымалдау мүмкін болды, өйткені құрлықпен тасымалдау қымбат тұрды, себебі бір елден екінші елге атпен тауарды тасымалдау қымбатқа түсті. Бұл аралық қатынас әлі де сақталуда. Соғыстан кейінгі белгіленген қымбатшылыққа қарамастан, вокзалдан үйге ат арбамен бару сол қашықтықта темір жолмен жүруден он есе қымбатқа түсті.

Олай болса, қайталаймын, темір жол болмағанша, тасымалдаудың ыңғайлы және арзан жолы теңіз болды және тауарларды көп көлемде тек теңізбен ғана тасымалдауға болатын, бұнымен теңіз жақын еуропалық елдерде өндіріс пен сауданың неліктен тез дамығандығы түсіндіріледі. Жерорта теңізінің жағалауындағы елдер — Греция мен Италия қазіргі таңда Голландия сияқты аралдарда орналасқан, теңізбен тығыз байланыстағы Англия сияқты елдер ерте дамиды. Ресей теңізге тапшы болды. Орыс тарихы дамыған орталық Ресей жақын теңізден 600-800 км қашықтықта орналасты, онда да ең жақын теңіздер Балтық теңізінің шығыс бөлігі, Ақ теңіз, Солтүстік мұзды мұхитының шығанағы қыста мұзбен жабылып, жүзуге мүмкін болмады. Оңтүстікте Қара теңіз қатып қалмайды, бірақ ол Орталық Ресейден 600-800 км емес, мың километрге дейінгі ара қашықтықта жатыр. Шындығында, оңтүстікке бірнеше өзендер — Днепр, Дон, Еділ өзендері апарады, бірақ бұл өзендер, біріншіден, қыста қатып қалады, екіншіден, Қара теңізге апаратын негізгілерінің бірі — Днепр, бірақ онда кеме қозғалысына кедергілері бар, ал ең үлкен өзендердің бірі Еділ теңізге емес, көлге алып келеді. Көлеміне қарай Каспий теңіз деп аталғанымен, одан өзге жаққа жол жоқ.

Бұл Ресейде сауда, сонымен бірге өндіріс орыс жер шаруашылығы сияқты, басқа елдерге қарағанда, қиынырақ дамыды. Ресейге осы қатынасты бастау қиынға соқты, бірақ басталғаннан кейін басқа елдерге қарағанда тезірек дамығандығын көреміз, өйткені сауда мен өндірістің пайда болуы ғылым мен техниканың жаңа жемістерін әкеледі. Бұл шаруашылықты тез дамытады және адамға қолайсыз табиғат жағдайларын айналып кету мен табиғатты жеңуге мүмкіндік береді. Осыған мысал келтіре отырып, біз әңгімеміздің осы бөлімін аяқтайық.

Африканың солтүстік бөлігін құнарсыз шөл Сахара алатындығы белгілі, онда көшпелі арабтар өмір сүрген кезде ешқандай жер шаруашылығы болуы да мүмкін емес еді, тек қана суы бар жерлерде оазистер болған. Бірақ олар өте аз болды. Солтүстік Африкаға француздардың келуімен бұнда олар өз техникаларын ала келді. Олар жерді бұрғылау арқылы Сахарадан су шығарды, бірақ су өте терең орналасты, бірақ артезиандық құдықтар арқылы ол суға жетуге болатын. Осындай құдықтар арқылы жерден су шығарған француздар жасанды суаруға қол жеткізді, осының арқасында керемет өнім беретін құрма пальмалары отырғызылған жасанды оазистер қатары пайда болды. Бұл аймақтарда құрма арабтарға нанды, етті алмастыратын негізгі тағамның бірі. Еуропалық техниканың арқасында адамдар мәңгілік құнарсыз деп санап келген шөл құлпырған бақшаға айналды.

Келесі мысал жаңарақ және таң қаларлық. Ғылымның жаңа жетістіктері арқасында адамдар тек қана бұрын ешнәрсе өспейтін жерде өсімдік өсіре алумен бірге, бұрын білмеген өсімдіктердің жаңа түрлерін шығарды. Мысалы, американдық ғалым-бақшашы Бербанк грек жаңғағының 14 жыл ішінде, яғни екі есе жылдамырақ оның жеміс беретін жаңа түрін, сүйексіз қара өрікті, 4,5 см дейінгі құлпынайдың жаңа түрін алды; бұл жүз жыл бойы бірнеше ұрпақтың күшімен емес, қазіргі заманғы ғылыми құралдары бар бір адаммен алынды.

Олай болса, адам табиғатқа тәуелді, сонымен тарих сол немесе басқа халық тұратын табиғи жағдайларға тәуелді жылдам немесе ақырын жылжиды. Бірақ табиғаттың адамға билігі шексіз емес. Табиғатты адам жеңе алады және шаруашылықтың негізі табиғат болып табылмайды. Шаруашылықтың негізі адам еңбегі болып табылады; еңбек мүлтіксіз, шебер болған сайын адам табиғатқа аз тәуелді болады. Бұдан болашақта, ғылым мен техника біз көз алдымызға келтіре алмайтындай жетістікке жеткенде, табиғат адам қолында жұмсақ балауыз болып қалатынын байқаймыз.

МАРКСИСТЕРГЕ ДЕЙІН ОРЫС ТАРИХЫ

ҚАЛАЙ ЖӘНЕ КІММЕН ЖАЗЫЛДЫ?

«Орыс тарихының ең қысқа очеркінің» оқырмандары орыс тарихы бойынша кеңірек танысқысы келетін шығар. Бірнеше шектеулерге қарамастан, олар буржуазиялық ғалымдар жазған кітаптармен танысады. Бұнда буржуазиялық кейбір өзгертулермен, буржуазия үшін кейбір заттарды айтып қалмауынан білінеді, бір сөзбен айтқанда, жеңіл қабылданатын пікірлер деп ойламау керек. Жоқ, буржуазиялық ғалымдар жазған тарихи шығармаларда берілген деректерде тарихи дүниетану бар. Соңғылары осы дүниетанымның дұрыстығына сенімді болып, өз шығармаларында оны толық сипаттап береді, тіпті тарихты, тарихи үрдісті өзгеше түсіндіруге болатындығын ұғынбады. Буржуазиялық тарихшылардың адалдығы сенімді дайындалмаған, кейде марксистік-оқушыны да адастыруы мүмкін. Мысалы, біз төменде Плехановтың өзі де байқамастан-ақ орыс тарихи үрдісін буржуазиялық тұрғыдан меңгергенін көреміз.

Орыс тарихы бойынша буржуазиялық әдебиетті дұрыс пайдалану үшін буржуазиялық тарихи дүниетанымның негізгі сипаттарын меңгеру өте маңызды.

Буржуазия жұмысшыларды мемлекет деп аталатын аппараттың көмегімен басқарды. Мемлекеттің арқасында ол жерден айырылған шаруаларды, пролетариаты қалыптастырды (1861 ж «Ұлы реформа», 1906 ж. 9 қараша столынин заңы). Мемлекет арқылы ол пролетариатты өзіне қызмет етуге мәжбүр етті (көтеріліске қарсы заңдар, ауылшаруашылық жұмыстарына жалдану туралы заңдар т.б.). Бірақ басқа елдердің буржуазиясының қыспағына қарсы тұру үшін «отандық» қанаушылар пайдасы үшін мемлекеттік аппарат жұмысшыларды жауынгерлер қатарына жіберді.

Мемлекеттік аппаратты құру буржуазияның пайымдауынша тарихи үрдістің негізгі бөлігі, былайша айтқанда, тарихтың негізгі тірегі. Орыс тарихы бойынша жазылған барлық буржуазиялық кітаптар мемлекеттің тарихын баяндады.

XVIII ғасырдың және XIX ғасырдың басын жазған тарихшылар сол кездегі экономикалық жағдайлар ықпалымен жазбаларында крепостнойлық шаруашылық жасаған идеологияны дәріптеді.

Крепостнойлық құқық, өзінің атынан көрініп тұрғандай, өте мықты, қатты, тұрақты еді. Крепостник-мырза оның шаруалары, «оның адамдары» оған мәңгілік берілген сенімді болатындығына сенімді еді. Бұл мырза өзінің шаруашылығын ескіше, ата-бабаларының ізімен жүргізді; егер крепостнойлық заманда машиналарға немесе әр түрлі басқа да ауылшаруашылық жетістіктеріне ие болғанымен, олар оған табыс әкелмеді. Орыс поместьелік шаруашылығында еңбек өнімділігін арттыру талпынысы бұқаралық құбылыс болғанымен помещиктерге крепостнойлық құқықты жоюға тура келді.

Сонымен, соңғысы өмірдің беріктігі, жылжымайтындығы туралы ойды адамдарға сіңіру үшін керек болды. Крепостнойлық шаруашылық орыс помещиктерін консерватор қылды. Осы кезеңнің ұлы орыс тарихшысы Карамзин саясатта консерватор болды; Александр I Ресейде сынақ конституциясын енгізуді ойлағанда, Карамзин бұған қарсы шықты, оның пікірінше, Ресейде самодержавие поместьелік билік сияқты болу керек. Ол «Ресей мемлекетінің тарихында» Александр I империясы сияқты мемлекет Ресейде ғасырдан-ғасырға, Владимирлер мен Ярославтар заманынан болған деген сеніммен жазды. Тек ол уақыт өте «дағдарысқа ұшырап отырды», бөліктерге бөлінді, татар билеушілерінің қолына түсті, себебі бұл князьдар мен әміршілердің қателіктері болды, жаман қожайындар кінәлі болды, бірақ олар қожалық етті, мемлекетті крепостник-помещик және оның ата-бабалары қожалық еткен тәсілдер сияқты бір ғана амалмен басқарды деп түсіндірді.

Карамзинде мемлекет тарихы әміршілер тарихына айналды, шындығында ол әлі тарих емес еді. Карамзиннің бұл шығармасы, тіпті, буржуазиялық тарихшылар үшін де маңыздылығын жойды. Тек оның ескертулері өз бағасын әлі күнге дейін жоғалтпады, онда Карамзин өз заманы, яғни оның тарихы жазылған XIX ғасырдың бірінші тоқсаны үшін нақты материалдар жинады. Жаңа орыс тарихи әдебиетіне анықтаушы ықпалды өндірістік капитализм негізінде тұрған жазушылар сақтады.

Өндірістік капитализм өзінің ірі машиналы өндірісінің өсуі, дағдарыстарымен керісінше адамға өмірдің өзгермелі екендігі туралы ойын сіңіру керек болды. Бұл Еуропаның өндірістік-капиталистік кезеңінің басында тұрақтанған Гегель философиясынан шығады. Бұл алдыға қарай үлкен қадам, тарихи материализмді дайындайтын қадам болды. Бірақ буржуазиялық жазушылар бұны өздерінің пайдасына қарай шешті: Гегельдің өзі үшін мемлекет қол жетпес діни ұғымда болды. Үздіксіз өзгеріс, даму түсінігі шаруашылыққа кейіннен марксизмнің тура және жанама ықпалынан қолданылды. Алғашқы кездерде барлық буржуазиялық шаруашылықты тұтастай алғанда, буржуазиялық тарихшыға мемлекеттің крепостнойлық дәуірінің тарихшысы сияқты «мәңгі» және «мықты» болып көрінді.

Ресейде мемлекеттік билік қалай пайда болды және дамыды деген сұрақ гегельдік философияның ықпалынан пайда болды. Оның жауабы — гегельдік социология түрінде, яғни Гегельдің адамзат қоғамы дамуы туралы жалпы ілімі. Бұл даму Гегельше мынадай түрде бейнеленді: адамдардың бірігуінің ежелгі түрі, отбасы, ежелгі билік әкенің, патриархаттың, рудағы ақсақалдың билігі болды. Сол кезде адам тұлғасы отбасынан басталып, отбасынан тыс адам ешқандай мағынаға ие болмады. Орыс тарихшыларына өздерінің оқушыларына осы алғашқы тәртіпті түсіндіру үшін оларға шаруашылық тұрмыста адамдар бір-біріне беретін атаулар отбасы сөздігінен алынғандығын айту жеткілікті: өзіне тең адамға қарай шаруа «бауырым», үлкенге «аға» немесе «әпке», кәрі адамға «ата», «апа» немесе біздің есімімізге әруақытта әкеміздің аты-жөні қосылып айтылатындығын еске түсірейік. Отбасына тәуелділік адамның қоғамдағы орнын анықтайды.

Бірақ аз-аздап отбасы ыдырай бастайды. Тұлға отбасынан бөлініп шығады. Отбасы әлемі бір-бірімен өздерінің жеке мақсаттары үшін күресетін немесе бірігетін жеке тұлғалардың бейберекеттілігіне айналады. «Рулық тұрмыс» «азаматтық қоғамға» ауысады. Осындай азаматтық қоғамның түрі гегельшілерге феодалдық қоғам ретінде көрінді, онда оларға әрбір жеке помещик, «рыцарь», «дворянин» өзі үшін әрекет етеді. Бірақ буржуазиялық тарихшы «жеке тұлғаның» қарамағында ұжым, ауыл қауымдастығы тұрғандығын байқамады. Бұл жағдай тарихшының жалпы дүниетанымы оның жеке мәселелер бойынша көзқарастарымен берілетіндігіне, және де ол сол немесе басқа кітап бойынша тарихи үрдісті қандай да бір толық зерттеу кезінде осы кітап авторының жалпы көзқарастарын білу қажеттілігінің жарқын мысалы.

Бірақ ақырындап «феодалдық бейберекет» феодалдардың өзіне де төзгісіз болды. «Жеке тұлғалар» әлемі тұтастыққа бірігіп, бірақ отбасына ұқсамайтын орталықтандырылған мемлекет құрды.

Бұл үшінші және Гегель үшін дамудың соңғы кезеңі еді. Мемлекеттік билік «адамзат қоғамының» бейберекеттігін ұйымдастырады, соңғысын жіктерге бөліп, әрқайсысын белгілі бір қызметке міндеттейді. Бейберекеттіктен тәртіп тұтастығы пайда болады. Бұнда тұлға өзінің тұлға ретінде бостандығынан айырылып, оны мемлекеттік ұжым бөлігі ретінде қайта алады. Бұдан мемлекет дамуының ақырғы мақсаты буржуазиялық демократия болу керек болатын, өйткені самодержавиелі монархияда тұлғаның билік түгілі құқығы жоқ. Бірақ теорияның осы логикалық тұжырымдарын, орыс еліктеушілерін айтпағанның өзінде, тіпті Гегельдің өзі айта алмады. Буржуазияның мемлекеттік тәртібі капиталистік бақталастықтың нағыз бейберекеттігін жасыруда, бұл «тәртіп» буржуазияның шаруалар мен жұмысшылардың үстіне диктатор болуына әкелді, бірақ бұны «феодализм қарамағындағы ауыл қауымдастығын байқамағандай, бұны да «байқамайды». Буржуазия тарихтан көргісі келгенді ғана көрді, ал жағымсыз жақтарына көңіл де аудармады.

Орыс тарихында жаңа көзқарасты алғаш қолдаған орыс емес, XVIII ғасырдан бастап орыс тарихын зерттеумен айналысқан неміс ғалымдары болды. Олар: Байер, Миллер, Шлецер, Рейц, Эверс, соңғысы 1826 ж. «Орыстардың ежелгі құқығы» атты кітап шығарды, бұнда ол ежелгі орыс құқын түсіну жеңіл екендігін дәлелдеді. Егер біз сол кезде (Х-ХІ ғғ.) «рулық тұрмыста» жүргендігін есепке алсақ, олардың барлық қарым-қатынастары отбасы типі бойынша құрылды, бір сөзбен айтқанда, сол заманда орыстар Гегель сызбасы бойынша, дамудың бірінші кезеңінде өмір сүрді. Қызықтысы, біздің буржуазиялық тарихшыларымыз Эверсті еске алғысы келмейді, бірақ оның еңбектерін бәрі де жақсы біледі, сонда да олар Соловьев пен Кавелин есімдерінен бастағанды жөн көреді, шын мәнінде бұл ғалымдар Эверстің шәкірттері. Буржуазиялық ғалымға өз тарихын шетел азаматынан, шет тілде жазылған кітаптан үйренгенін мойындау ыңғайсыздау болды. Осындай буржуазиялық ұлтшылдылықтың мысалымен біз буржуазиялық тарихи әдебиеттермен танысқанда көреміз, буржуазияның осы бір әлсіздігін еске сақтау керек.

Орыс оқушы жастарының арасында «рулық тұрмыс теориясы» аталған екі орыс ғалымының арқасында белгілі болды, Эверсті тек мамандар білді және оқыды. С.М. Соловьев өз заманы үшін, Карамзин өз заманы үшін қандай болса, ол сондай болды. Ол 29 томдық «Ерте заманнан бергі Ресей тарихын» жазып, өзінің баяндауларын Екатерина II патшалық еткен заманға дейін жеткізді (Карамзин бұлыңғыр уақытына дейін зерттеген). Осы еңбекте, әсіресе соңғы томдарында жиналған нақты материалдар Карамзин тарихындағы ескертулерден де бағалырақ: Соловьев бұнда көптеген мұрағат құжаттарын пайдаланды, кейбіреуі қазірге дейін жарияланбағандар. Соловьев Мәскеу университетінің профессоры болған (Карамзин профессор болмаған, ол помещик болған еді) және өз ізбасарларының мектебін құрды, олардың ішінде ең атақтысы — В.О. Ключевский. Ол XIX ғасырдың екінші жартысындағы ең белгілі орыс тарихшысы.

«Ресей тарихындағы» баяндауларға келсек, соңғы пайдалы томдары мұрағат материалдарын қайта айтып беру еді. Соловьевтің негізгі идеясы алғашқы томдарында Петр I патшалық етуімен бірге берілді. Соловьев үшін орыс тарихы «патшалық етуге» бөлінетіндігін айтудың қажеттілігі жоқ. Оның негізгі идеясы — «рулық тұрмыстан» «мемлекеттікке» өту. Ал аралық кезең «азаматтық қоғам» онда берілмеген. Соловьев бойынша, ежелгі орыс князьдері орыс жерлерін руларымен иеленген; князьдік мұрагерлікке осы тұрғыдан Соловьев ерекше зерттеуін арнаған, онда ол князьдер тағының бір князьден екіншісіне өтуін рулық дәстүрмен түсіндірілетіндігін дәлелдеген. Ал мәскеулік патшалар кезінде «мемлекеттің бастамасы» дами бастады. Олар, мысалы, Иван Грозныйдың, әсіресе Ұлы Петрдің боярлықпен күресі. Соловьев Петрға өз тарихының бірнеше томдарын арнаған, бұнда ол патшаны жан-жағынан тақтан тыс мемлекеттіліктің көрінісі ретінде суреттеді.

Бірақ осы мемлекеттілік дамуы шаруашылықтың дамуымен анықталғандығы жөнінде бір ауыз сөз жоқ. Ең қызықтысы, кейбір жерлерде Соловьев экономикалық жағдайлар ықпалы туралы дұрыс пікірлер айтып отырған: мысалы, ол бірінші болып мәскеулік князьдікті дамыту үшін Мәскеудің сауда орны ретіндегі мағынасын көрсеткен. Бірақ тарихи дамудың жалған пікірі Соловьевке шын мәніндегі тарихты көруге кедергі болды. Соловьевтың көзқарастары — тарихи үрдіске төменнен, қанаушы таптардан емес, жоғарыдан, әмір беруші таптар жағынан қарайтын тарихшы-идеалистер көзқарастары.

Сондай-ақ біз Соловьевта тап, таптық күрес түсінігінің таныс еместігін көреміз. Буржуазияға өзінің қызығушылықтарын еске салу тиімсіз, осыны ескеріп естеріне салу буржуазияның одан әрі жынына тиді. Тарихшы-марксистер пайда болғанда буржуазиялық профессорлар олардың материализміне емес, олардың таптық күрес тарихи үрдістің негізгі қозғаушысы деген қағидаларына қарсы болды. Сондықтан буржуазия бұл туралы айтқысы келмеді.

Буржуазия таптың ынтымақтастық сөзіне екпін түсіргенді жақсы көрді. Оның ойынша, әр түрлі таптардың ынтымақтастығы сыртқы жаумен күресуінде көрінеді. Осы күрес үшін барлық таптар бірігеді. Бұл шын мәнінде жөн шығар, помещик шаруа еңбегінің арқасында өмір сүреді, бірақ татарлар келген жағдайда оған қарсы шығып, шаруаны қорғады. Бірақ бұнда помещик шаруаны емес, осы шаруаны қанау құқығын қорғады және қорғау шаруа қолымен жүрді, ал помещиктер командирлердің рөлін ойнады — осының барлығын буржуазия көргісі де, білгісі де келмеді.

Міне, көз алдымызға керемет картина пайда болып отыр: «даламен күрес» орыс мемлекетінің құрылғандығымен түсіндіріледі. Далалықтар жабайы аңдар сияқты, Русьқа бас салады, осы жорықтардан сақтану үшін барлық мемлекет әскери тәртіппен құрылды: жартысы қызметтегі адамдар (помещиктер) әр уақытта соғысқа дайын болу керек, екінші жартысы (көпестер, қолөнершілер, шаруалар) бірінші топтағыларды бағуы керек болды. Барлығы өз қызметтеріне міндеттелген: помещик қызметтен, ал шаруа салықтан бас тарта алмады. Осылай мемлекет жалпы өзінің қызығушылығы үшін өзіне қоғам жасады,

Орыс тарихының осы жазбасы буржуазиялық әдебиеттерде Милюков, Любавский, Кизеветтер курстарында әлі де кездеседі, бұлардан басқа буржуазия профессорлары айта алмады. Бұл сызба негізінен Соловьев мектебінде қалыптасты, ал ол өзі қандай сыртқы объективті себептер «мемлекеттілікті» алға дамытты деген сұраққа ойланбады. Мемлекеттік құқықтың петербургтік профессор Градовский (1841-1889) мен Мәскеу тарихшысы Ключевский (1841-1911), олардан бұрын ірі орыс гегельшісі Чичеринмен (1828-1904) жасалған осы сызбаға өту тарихи материализмнен ірі және санасыз жеңілу еді. Марксизмге деген қадам марқұм Г.В. Плехановты өзіне тартқандығы сонша — ол өзінің «Орыс қоғамдық ойының тарихын еңбегінің» кіріспесінде тұтастай Чичерин-Градовский-Ключевский сызбасына қосылды. Бұл тартушылық, жартылай қону оны мұқият қарауға мәжбүр етті.

Бұндай керемет картинаның бір кемшілігі бар: ол тарихи шындыққа сай келмейді, даламен күрестің ең ауыры XI-XVIII ғғ келеді. Русьте далалық татарлар жаулап алған кезде тұтас мемлекет құрылмады, князьдер бір-бірімен ұрысып, ешқандай да бірігу болмады, помещиктер еркін бір князьден екінші князьге, ал шаруалар бір помещиктен екіншісіне өтіп отырды. Ал XVI-XVII ғғ. Мәскеу мемлекеті пайда болған кезде крепостнойлық құқықтың, татарлардың әлсірегені соншалық — Русьті жаулап алуды армандамады да, тек қана оны тонай бастады.

Буржуазиялық әдебиеттердегі орыс тарихының сызбасына қарайтын болсақ, барлық үрдістің негізгі өзегі татарлармен күресі деп 15-389 алсақ та, кейбірлері бір-біріне жанаспайды. Өйткені дворяндықты «бекіту» XV-XVI ғасырларда, ал шаруашылықты бекіту XVII-XVIII ғасырларда құлдырады. Егер осы екі кезеңнің біріншісінде орыстар татарларға сәтті шабуылға шыққанымен (Қазан мен Астраханды Грозный кезінде басып алу) татарлар қауіпті жау болды, ал екінші кезеңде сондай бір ірі татарлардың шабуылын көрмейміз. Осы уақытта Польшамен, Швециямен жүргізілген соғыстар жүз есе күрделірек болды. Бұл жерде «даламен күрестің» қандай қатысы бар?

Сонымен қатар, егер біз далаға жақын Мәскеу мемлекетінің еркін жұртшылығы, казактар бекінісі орналасқанын, онда крепостнойлық құқық болмағанын және ол жақтан демократиялық төңкерістің толқындары, кей жағдайда Мәскеуге дейін жетіп жатқанын, ал дворяндардың әскери қызметі мен крепостнойлық шаруашылық солтүстік батыстан, Новгород жерінен бері жылжып келгенін, яғни даладан алыс Ресейдің түкпірінен келгендігін есімізге түсірсек, біз «жалпы қабылданған» сызбаның жасандылығын көреміз.

Соңғысының, оның дарынды таратушысының — Ключевскийдің қолында ыдырай бастауы түсінікті. Өз дәрістерінде «бекіту» мен «әлсірету» теориясын ұстана отырып, крепостнойлық құқықтың шығуы жөніндегі зерттеулерінде Ключевский крепостнойлық құқық жоғарыдан мемлекет арқылы белгіленген жоқ, ол көптеген онжылдықтар бойы шаруалар мен помещиктер арасындағы күнделікті күрестен пайда болды дегенді дәлелдеуге тырысты. Бұдан сұрақ туындап отыр: неліктен буржуазиялық тарихшылар фактілермен сәйкес келмейтін және осы фактілерді шынайы зерттеу кезінде картадан жасалған үйшік сияқты құлап қалған теорияны ұстанды? Себебі оларға Ресейде мемлекет үстемдік ететін таптар мен қалған басқа халық бұқарасын қанау қаруымен жасалмағандығын, ол барлық халықтардың таптарға бөлмей жалпы қызығушылықтарын білдіретіндігін дәлелдегісі келді. «Ғылыми» теорияның негізінде буржуазияның тәжірибелік қажеттілігі жатты. Университеттік ғылым соңғысы үшін бұқараға үстем етудің тәсілі болды.

Ірі буржуазияның көзқарастарында тұрған ғалымдар орыс тарихи дамуының барысын өзгеше түсіндіруге тырысты. Осы ғалымдардың кейбіреуіне мемлекет орыс халқының үстіне «төніп тұрған» таныс емес, жау күші ретінде танылып, ал бірігудің нағыз, алғашқы түрі мемлекет емес, ауыл қауымдастығы деп түсіндірілді. Бұл теорияны 40-50 жылдары негізінен славянофильдер дамытты. Славянофильдер ілімінің пайда болуы Николай I патшалық еткен кездің бірінші жартысындағы помещиктердің шаруашылығымен байланысты экономикалық жағдайлармен түсіндіріледі. Өйткені, сол кезде астық нарығында дағдарыс болды, нанның бағасы төмен түсіп кетті: аграрлық, ауылшарушылық капитализмі дамымады, ал помещиктер осы уақытта консерваторлар болды. Үкімет өндірістік капиталды жақтап отырды. Дворян үкіметке ашулы болып, өндірістік капитал болмаған өткенді аңсады. Осынау алыс өткеннің зиялыларының бірі — бұл жерде неміс Гакстгаузеннің көмегімен Ресейдің жарқын болашағының кепілі, қауымдастықты тапты. Бұл жерде бізге олардың «мемлекеттік» теориясына қатынасы қызықты. Славянофильдер соңғылардың әлсіз жерлерін табуда қырағылық танытты. Олар өткеннің елесінен «мемлекеттіктің» ешқандай түсіндірулеріне келмейтін бірқатар құбылыстарды шығарды, яғни қауымдастықтан бастап XVII ғасырлардағы жер салығымен жалғастыра отырып, сол замандардағы жергілікті басқарумен аяқтады. Осы құбылыстарды түсіндіру үшін «мемлекеттіктерге» әр түрлі болжамдар айтуға тура келді, мысалы, жер салығын салықты ерекше түрі ретінде берілді (Чичерин, одан кейін Ключевский). Бірақ олар батыс еуропалық тарихтың параллельді құбылыстарына тап болады, онда ол басқаша түсіндірілген.

Олардың бағына қарай славянофильдердің ең осал жерлері Батыспен салыстыру болды. Олардың пікірінше, орыстың тарихи үрдісі ешқайсысына ұқсамайтын ерекше. Осыған орай, олар батысшылдарға

- сол кезде «мемлекеттік» теорияны қолдаушыларды осылай атаған

- қарсы қолданған күшті дәлелдерінен айрылып қалды.

Олардың арасындағы тартысты екі жақтың дәлелдері емес, тарихтың өзі шешті. Нан бағаларының дағдарысы өтті, қайтадан ауылшаруашылығы дами бастады, помещиктер консерватор болуды қойды, олар бір платформаға бірікті — барщинаны жою мен батрактар шаруашылығын құру (бұл «шаруаларды құтқару» деп аталды). 1861 жылғы реформада батысшылдар мен славянофильдер бірігіп, жұмыс істеді, 10-15 жылдан кейін славянофильдердің жалғастырушылары эпигондар «мемлекеттікті» жақтаушылар болғандығы сондай — олар Соловьев пен Чичериннен асып түсті.

Дербес славянофильдік тарихшылар Констатин Аксаков (1817-1860) пен Юрий Самарин (1819-1879) болды, екеуі де помещиктер. Университеттерде славянофильдер өздерін қолдаушыларды таппады, тек қана Мәскеу университетінің профессоры Беляев, оның «Орыс құқығы тарихының курсы» қазірде оқырманның қолына түседі және ол 25 жыл сол арқылы оқыған. Славянофильдер Чичерин, Градовский мен Ключевский сияқты, батыс теориясының өкілдері болмады. Бірақ «мемлекеттікке» қарсы ұзақ буржуазиялық ағымды ұсынған ірі өкіл болды. Ол А.П. Щапов (1830-176) еді.

Щапов жас кезінде университет кафедрасында жұмыс істеді, бірақ оның бір ғана көпшілік алдындағы сөйлеген сөзі, оның ғылымдағы жолына шек қойды. Сол кезінде ол «патша-босатушы» өзінің шаруаларына қалай қарайтындығын ашық айтқан. Аз уақыттың ішінде ол «қолайсыз» журналист есебінде болып, патша тұсында осындай адамдар түсетін жерге — Сібірге жер аударылды, сол жерде ол өзінің ірі жұмыстарының бір бөлігін жазды. Ол еңбектерін қолына түскен кітаптар мен мұрағаттар және кітапханаларда жұмыс істеген уақыттан сақталған көшірмелер арқылы жазды. Егер славянофильдер университеттерде қолдау таппаса, ал Щапов соңғылар үшін тіпті өмірде жоқ болды. Бірде-бір университеттік курстарда Милюковтың «Орыс мәдениеті тарихының очерктеріне» дейін сіз Щаповқа сілтеме таппайсыз. Милюков — оның еңбектеріне алғаш сілтеме жазғандардың бірі. Щапов шығармаларының толық жинағына дейін жету үшін 1905-1907 бірінші орыс төңкерісі керек болды. Ол оған ғалым ретінде жетті, өйткені өзі осы төңкерістен 30 жыл бұрын қайтыс болған еді.

Щаповтың жазбалары ғылыми тұрғыда Ключевскийдің жазбаларына қарағанда да ескі. Бірақ сіз Щаповтың «толық жинағын» қолыңызға алсаңыз, одан таза ауа есіп тұр. Щапов — материалист. Оның материализмі Маркс пен Энгельстікіне ұқсамайды, ол осы авторларды білмеген де. Оның материализмі XVIII ғасырдағы француз «энциклописттерінің» материализміне ұқсас. Щаповтың негізгі идеясы — адам өзін қоршаған материалды ортамен байланысты табиғаттың бір бөлшегі. «Рулық тұрмыс», «азаматтық қоғам», «мемлекетті» жасаған күштің құпиялы ықпалын таппаймыз, біз одан тарихты адамның материалды қажеттілігін жасайды. Щапов аңның артынан қуу орыс аңшысын ақырындап барлық Сібірді жаулап алуға алып келгендігін, климаттың орыс жер шаруашылығына шек қойып, орыс тайпаларының ежелгі қоныстарының аумағын белгілеп бергендігін толық әңгімелейді. Князьдермен, патшалармен, олардың соғыстарымен бірге сіз жаздың орташа жылулығын, қыстың орташа суықтығын, сұлының пісуі мен картоптың өсуіне қажетті жылу бірлігі санының есебін кесте түрінде табасыз. Бұл мағлұматтар ескірген және Щаповтың мәліметтеріне сүйенуге болмайды. Егер осы адам Мәскеуде немесе Петербургта кафедраның басында отырса, орыс тарихи ғылыми үлкен биіктерге жетер еді!

Щаповтың материализмі өте ескі: ол табиғаттың адамға шаруашылық арқылы әсер ететіндігін түсінбеді. Ол мысалы, орыс халқының мінезі, оның психологиялық қалыптасуын (ол мінездемені дұрыс берген, бірақ мұнда «халықтың» мінезі емес, Щаповтың өзі де жататын ұзақ буржуазиялық зиялылардың мінезі екендігін ескермеген) климаттан шығаруға болады, деп ойлаған. Бұл Щапов пен марксистердің арасындағы негізгі айырмашылық: соңғылары үшін қоғамдық тұрмыс адамның санасын анықтайды, ал Щапов үшін – ол жай тұрмыс. Дегенмен онымен біздің арамыздағы туыстық, сондай жоғары, тіпті кейбір жеке пікірлерде ол тарихи материализмнің алдыңғы айтушысы ретінде көрінеді. Өз заманында өмір сүрген орыс тарихи әдебиетінің негізгі ағымдарын салыстыра отырып, Щапов былай дейді:

«Барлық заң теориялары шын және экономикалық теорияларсыз өзінің өмір сүруі үшін негізі және түбірі жоқ, сондықтан қоғамды оның негізгі мақсаттары — экономикалық және саналық даму мен жетілуге алып бара алмайды». Бізге таныс мемлекеттік теорияны талдай отырып, оның орнына Щапов «экономикалық» теорияны, ол осылай Чернышевскийдің ілімін атаған, жақтайды. Соңғысын нығайту үшін өз уақытының атақты химигі Либихтің сөзін келтіреді. Ол көптеген жаратылыстанушылар, қоғамдық ғылымдармен айналыстан ғалымдар сияқты, идеалистік ойлардан еркін болды. «Мемлекеттік құрылым, — деп жазды Либих, — әлеуметтік және отбасылық байланыстар, кәсіптер, өндіріс, өнер мен ғылым, бір сөзбен айтқанда, адам өзінің өмір сүруін қамтамасыз ету үшін күнделікті тамақ керек, өйткені қарын табиғат заңына бағынады, ал оны табу үшін өзінің еңбегі немесе өнері арқылы жерден алады, өйткені табиғат өздігінен бермейді немесе керекті қоректі заттарды аз мөлшерде беретіндігімен негізделеді. Осы заңға қандай да болсын әсер ететін дәреже оны күшейту немесе әлсірету адам өмірінің оқиғаларына әсер етеді».

Осы сияқты қарапайым және анық заттар даулы болуға қанша күш жұмсау керек! Бірақ күрес әр түрлі «мемлекеттік теорияларға» ауызша айтумен ғана жетті, деп ойламау керек. Еске түсірейік, біз талдап отырған Щаповтың мақаласы Сібірде жазылды, Чернышевскийлік «экономикалық теорияның» негізін қалаушы айдауда болған кезде, «мемлекеттік теорияның» жетекшісі Соловьев патша тағының мұрагеріне дәріс оқып тұрды. Ескі билік кімдердің теориясы оған тиімді болса, соны жақтады, ал кім оған «жаманшылық» айтқандарды темір қолмен тұншықтырып отырды.

Орыс тарихи әдебиетіндегі ұзақ буржуазиялық ағымның өкілдерінің ішінде Щаповтан басқа тек Н.И. Костомаровты (1817-1885) атауға болады. Зиялы қауымда Костомаров Щаповқа қарағанда өзінің әдеби дарындылығының арқасында атақты болды. Сондықтан оның өмірі де басқаша өтті. Жас кезінде — Николай I тұсында — айдауда болып (бірақ ауыр емес), Костомаров кейіннен Петербург университетінің профессоры болды, бірақ ол кафедрада ұзақ болмағанмен, буржуазиялық оқырмандар қадірлеген жазушылардың бірі болды, ол «Еуропа Хабаршысы» «құрметті» органдарға жазып отырды. Оның негізгі еңбегі — академиялық тарихшыларда «мемлекеттіліктің» көлеңкесінде тығылған халық бұқарасына назар аударуы. Костомаровтың жазбалары арқылы жастар ежелгі Русьтің көшпелі республикасының өмірімен, Бұлыңғыр уақытымен, Разиннің көтерілісімен танысты. Сонымен қатар ол «мемлекеттіктер» орыс тарихының сызбасына сыйдыра алмаған Украинаның тарихымен таныстырды. Барлық жазбаларының ғылыми маңыздылығы жоғары емес, өйткені Костомаровтың жалпы тарихи көзқарастары күңгірт идеализмге толы. Бірақ олар жақсы жазылған, оқуға жеңіл, қарапайым оқырманның қолына тимейтін нақты материалдарға негізделген, сондай-ақ оның тарихшыға Новгород пен Псков, Украина тарихтары бойынша жазылған кітаптары әлі де құнды еңбек болып табылады.

Щапов немесе Костомаров сияқты батысшылдар, славянофильдер мен ұзақ буржуазиялық халықшылармен марксистерге дейінгі орыс тарихи әдебиетінде болған көрнектілер осымен шектеледі. Бізге жақын тарихшылар ұрпағының ірілерінің бірі — Ключевский, Соловьевтің шәкірті, жалпы біз айтқан түзетулерімен «мемлекеттік» теорияға сенімді болды. Ал келесі тарихшылар ұрпақтары — Милюков, Платонов, Любавский, Мякотин, Кизеветтер азды-көпті шегіністермен Ключевский мектебіне жатады. Алдыңғы екеуінің шегіністері мынадай: Милюковта біз жоғары айтқандай щаповтік, марксистік материализмге дейінгі жеңіл ықпалға, ал Платоновта марксистікке жақын (әлеуметтік қарым-қатынасқа қызығушылық, таптық күресті терең түсінуі). Біз үшін Платоновтың барлық кітаптарындағы материалдар бағалы болып саналады.

Сонымен қатар материалдарының бағалығымен халықтық бағыттың соңғы ірі тарихшысы В.И. Семевскийдің (1848-1915) еңбектері құнды болып табылады.

Олардың бағалығы сонда — Семевский қазыналық тарихшылар айналысқан мәселелермен айналысуында. Семевскийдің ең жақсы жұмыстары желтоқсандықтарға, петрашевтіктерге арналған, оның әлі күнге дейінгі маңызды Екатерина II тұсындағы орыс шаруашылығы туралы жұмысы — Семевский жаза алмай кеткен Пугачев көтерілісінің тарихына кең кіріспе. Материалдарды талдауда анықтамалар мен бірінші оқулық сияқты кітаптарсыз бірде-бір марксист-оқырман ғана емес, бірде-бір марксист-тарихшы талдай алмайды.

Бұл тек қана анықтама. Оларды оқу өте қиынға түседі, өйткені Семевский Костомаров сияқты әдеби талантты болмаған. Жалпы Семевский барлық тарихи қозғалыстарды тартымды және тартымсыз деп бөлген; осы қозғалыстарды тапқа қосу көлеңкесі де болмады, тіпті ол тарихшы-марксистерге желтоқсандықтарды белгілі бір тапқа қосқандығы үшін өкпелеген. Орыс «босатушы қозғалыстың» таптан тыс сипатына сену — Семевскийдің негізгі тұжырымдарының бастыларының бірі; осыған қарап оның еңбектерінің теориялық маңыздылығын көреміз. Бірақ оның ашық, жеңілдетілген демократизмі тарихты буржуазиялық жасаушылардан ерекшелендіреді. Семевский көп заттарды түсінбеді, бірақ түсінгендерін дұрыс және дәл беріп отырды. Бұлай деп буржуазиялық тарихи әдебиеттің өкілдерін айта алмаймыз, олар буржуазияға қарсы келетін тарихи қозғалыстар мен тарихи кітаптардан айналып өтіп отырған. Семевский антимарксист бола тұра төңкеріске дейін айналысқан кадет тарихшылары сияқты, марксистердің әдебиеттеріне тоқталмай кеткен жоқ.

Осымен біз марксистерге дейінгі орыс тарихи әдебиетінің дамуы жөніндегі очеркімізді тамамдаймыз.

Тәржімалаған: Назарбек Қанафияұлы,

филология ғылымының кандидаты





ГРАНОВСКИЙ ТИМОФЕЙ НИКОЛАЕВИЧ

(1813- 1855 жж.)

Т.Н. Грановский — тарихшы-медиевист, қоғам қайраткері.

1835-1836 жж. Санкт-Петербург университетін аяқтағаннан кейін, Т.Н. Грановский Бас теңіз штабы Гидрографиялық депосының кітапханашысының көмекшісі болып қызмет етті. 1836 ж. Грановскийдің кейінгі өміріне елеулі өзгерістер әкелген екі жағдай орын алды: ол И.В. Станкевичпен танысып, Мәскеу университетінің жалпы тарих кафедрасы бойынша профессорлық дәреже алу мақсатында шетелге іс-сапарға жіберіледі. Бұл жағдайлардың барлығы бір-бірімен байланысты, себебі Станкевичтің жолдастарының бірінің (В.К. Ржевский) ұсынысының арқасында, ол Мәскеу оқу округінің қамқоршысы С.Г. Строгановтың қол астындағы шенеунік еді, жүзеге асты.

1836-1839 жж. Грановский Станкевичпен бірге Герман қаласында болып, сол уақыттың атақты профессор-тарихшылар Л. Ранкенің және Ф. Раумердің, географ К. Риттердің, философ Э. Ганс және К. Вердердің лекцияларынан дәріс алып жүрді. Әсіресе айта кететін нәрсе — Грановскийдің Г.Ф. Гегельдің оқуына үлкен қызығушылығы туды, оған неміс идеалистік философиясын бұрыннан зерттеп жүрген және оның білгірі Станкевичтің ықпалы зор болды. 1837 жылы өзінің университтік шағындағы досына жазған хатында Грановский: Адам толыққанды жауап бере алмайтын сұрақтар бар. Оны Гегель де шеше алмайды, бірақ адамдардың қазіргі білімінің қол жеткізген табыстары және сол білімнің өзі, онда тамаша түсіндірілгені — дейді. Бәлкім, осы уақытта Грановскийдің тарихи көзқарасы қалыптасқан болар, соған сай Берлиннен қайтқаннан кейін Мәскеу университетінде өзінің әйгілі лекциялар курсын оқыды.

Алғашқы лекциясын 1839 ж. 17 қыркүйегінде оқыды. Кейіннен ол университетте ең әйгілі лектор атанды. Ол өзінің «Біз өткенге, тек қана қазіргі тұрғыдан ғана қарай аламыз» деген ұстанымда нық тұрып, лекциялар барысында бұрынғы мен қазіргі жағдай арасындағы ешбір салыстырушылыққа жол бермеді.

Грановский Т.Н. өзінің тыңдаушыларына тарихты белгілі бір үрдіс ретінде түсіндіре отырып, диалектика заңдарымен байланыстыра — үдерісті игі мақсатқа жетелеуші: «Өмір барысы қарама-қайшылықтардың күресінен тұрады, ол нәтижесінде барлығына пайдалы «өнімнен» қорытындыланады» — деп түсіндірді. Осындай тарихи дамудың «өнімін» Грановскийдің өзі, алдымен, «дамыған мемлекеттерден» тапты.

Грановский Т.Н. лекциялары сол дәуірде үстемдік еткен «ресми халықтар» теориясына, сословиялық, крепостнойлық, шексіз билік иесі Ресейдің өзін «даму шегіне» жетіп, тамаша жағдайға қол жеткізді деген ұстанымдарға түбегейлі қарсы еді.

Грановский Т.Н. әрдайым тарихшылар қауымының ойлау бостандығы құқы үшін күресті. Осы арқылы ол өткенге шынайы баға беріп, тарихты тыңдаушыларға жақындатты.

Негізгі ғылыми еңбектері ретінде диссертацияларын атауға негіз бар. Магистрлік жұмысы — «Волин, Иомсбург және Винета» 1845 жылдың 21 ақпанында қорғалды. Грановскийдің дәлелдемесі бойынша балтық славян-венедьердің «Ұлы астанасы» Винета — бар жоғы «қиял» екенін айтып, ол қарапайым сауда қаласы Волин мен нормастық қамал Иомсбург екенін айтады.

Ал 1849 жылдың 19 желтоқсанында Т.Н. Грановский «Аббат Сугерий. Франциядағы қауымдар туралы» атты докторлық диссертациясын қорғады. Жұмысы, негізінен, ортағасырлық Франция мемлекетімен шіркеу арасындағы одақтың қалыптасуын қамтыды. Бұл жағдай кейін «феодалдық кесірді» жеңе отырып, «Қоғамдық тәртіп және азаматтық қауіпсіздік» негізінде, қазіргі уақыттағы еуропалық өркениеттің негізін қалады. Диссертациясын қорғаған жылы Т.Н. Грановскийге штаттағы профессор атағы берілді.

Өзінің өмірлік ұстанымдары негізінде Грановский, 1840-1850 жылдары қоғамдық өмірге белсене араласып, онда көрнекті рөл атқарды. Ол орыс батысшылдығының негізін салушылардың бірі — Грановский арқылы жақындасқан «жас профессорлар» мен Станкевич тобының көпшілігі москвалық батысшылдарды құрады. Қайтыс болған күніне дейін Т. Н. Грановский осы ағымның ең беделді басшысы болып, кейін оның символына айналды.

Николай I билігінің соңғы жылдары, яғни «жеті жылдық түнек» уақыты, Грановскийдің өмірі мен қызметінен айрықша орын алады. Бұл жылдары қызу еңбек еткен Т.Н. Грановский тарихқа деген дәстүрлі көзқарастарды қайта қарау қажеттігіне тоқталды. Грановскийдің бұл тоқтамы 1852 жылы 12 қаңтардағы университеттің мерекелік жиынында «Жалпы тарихтың қазіргі жағдайы мен оның маңызы» тұрғысында сөйлеген сөзінде толық көрініс тапты. Өзінің сөзінде Т.Н. Грановский тарихты «бәрін қамтушы» тұжырымдамасынан бас тартып, негізінен құжаттық дәйектерге назар аудару керектігін айта келе, орыс тарихшыларының алғашқыларының бірі болып дәйекке негізделушілік идеясын жариялайды.

Николай I, 1855 жылдың 1 ақпанында қайтыс болғаннан кейін, Ресейдің ішкі жағдайында өзгерістер орын алып, Грановскийдің де жағдайы өзгереді. 1855 жылдың мамыр айында оны тарих және филология факультетінің деканы етіп сайлайды. Оған батыстық серіктестерімен қатар, ескі құндылықтарды жақтаушы профессорлардың көпшілігі дауыс берді. Сол жылдың күз айларында Т. Н. Грановский «Тарихи жинақтардың» басылып шығарылуы үшін атсалысты. Бірақ 1855 жылдың 4 қазанында ол кенеттен қайтыс болады. Оны жерлеу рәсіміне мыңдаған студенттер қатысып, бұл сол уақыттың қоғамдық өмірінде үлкен оқиға болды. Пятницкая кеңесінде сол күні (6 қазан) жиналу дәстүрі студенттер арасында XX ғасырдың басына дейін жалғасып келді.

Т.Н ГРАНОВСКИЙ

Жалпы тарихтың мағынасы мен қазіргі жағдайы туралы.

Жалпы тарихтың ординарлық профессоры

Тимофей Грановскийдің

МОСКВА ИМПЕРАТОРЛЫҚ УНИВЕРСИТЕТІНДЕГІ

Салтанатты жиында сөйлеген

СӨЗІ

1852 жыл, 12 қаңтар

Тарихтың теориялық маңызы туралы мәселелер, оның тіршілік өміріне қатысы, өзінің шынайы және арнайы мақсатына жетудегі қолданатын нәрселері, біздер үшін таңсық емес. Оған ежелгі әлемнің ұлы даналарының зейін қойып, қазіргі замандағы ғалымдардың толастамас пікірталастарының қайнар көзі болған еді. Бұл мәселердің маңыздылығы күмән тудыра қоймас, оның үстіне, олар адамгершілік және парасат тәлім-тәрбиесінің міндеттерімен тығыз байланысты, ал бұдан бүкіл келешек ұрпақтың қатысымен де тығыз байланыста болып табылатыны белгілі.

Өзінің түп-тамырлы тіршілік жағдайларына байланысты, Шығыс бұндай тектегі сұрақтарды шешуге қатыса алмаған еді. Бұл мәселелер шығыс ой-пікірінің шоғырлану аймағына ешқашан кірмеген де еді. Азия халықтарына да, адамға тән болатын өзінің өткен шағын білуге деген құштарлығы жат емес, дегенмен олардың білмекке құмарлығы тек шежіре тізімдерімен, оқиғалардың қарапайым жылнамасы және дастандармен шектелетін. Бұл ескерткіштердің мазмұны, бөтен зерттеуші көзіне негізінен біркелкі болып көрінгенмен, бай материалдан тұрады, бірақ бай болғанымен де, өзінің шығу көздеріне қарай, ғылым деңгейіндегі түсініктерге жете алмай, көркем өнер шығармалары кейіпінде де бола алмағаны анық. Шежірелер мен дастандар, әрине, халық тұрмыс-тіршілігінің шынайы көрінісін бергенімен, оларды білім берудің басты құралы ретінде пайдалану мүмкін емес. Олар халыққа өткен турасында сүйіспеншілікпен және айқындықпен сипат беріп, қазіргі шақты байыптауға мүмкіндік бермейтін. Тарихтан тәлім емес, әңгімені талап еткен Шығыс, қоғамдық дамуға сәйкес болса да, кедей тарих шежіресінің түрімен қанағаттанатын еді. Оның жалғыз ерекшелігі ретінде, Еврейлердің қасиетті кітаптарын атауға болады. Мен бұл жерде тіршілік даналығы мен терең поэзиясы, әдептілік тәлімдерінің байлығына қанық, мәңгі және адам тұжырымдарынан әлдеқайда жоғары тұғырдағы Библияның мәні туралы айтып тұрғаным жоқ. Адам ұрпағы өзінің тарихындағы сәтсіз қиыншылықтарына қарсы қойған ғажайып бекемдікті, осы көздерден сусындап, жер бетінде таратқан еді. Бірақ маңдайына жат елдерде тентіреу жазылған Еврейдің, бүгіндері рухани отаны болып табылатын Діни ескерткіштері, өзінің болмысына қарай, Сіздер, құрметті Ханымдар мен Мырзалар ұсынып отырған зерттеулер құрамына кіре алмас. Олардың бастапқы нүктесі ежелгі, классикалық әлем болып табылады.

Гректер мен Римдіктер тарихты, бізге қарағанда, өзгеше көзқараспен қарастыратын. Олар үшін тарих ғылымнан гөрі, өнерге жақын болатын. Бұндай көзқарас тұғыры антикалық білім берудің негізгі бастамалары мен бірқатар нәрселерден табиғи түрде қалыптасқан еді. Грек тарихшысының басты міндеті, оқырмандарда адамгершілік сезімін оятуға немесе эстетикалық ләззат алуына негізделетін. Осыған орай, кей кездері басқа, жағымды жақтар да қосылатын. Өткен буынның саяси тәжірибесі келешек буынға үлгі-өнеге болуы тиіс еді. Онукид «Өткен заманнан, сонымен бірге адам тіршілігі барысында қайталануы мүмкін нәрселер туралы мағлұмат іздеген адамға менің еңбегім бір қажетке жараса, өзімді қанағаттанған деп санаймын» деген еді. Бұл тәжірибелік бағыт Рим тарихшыларының шығармаларында жаңа қарқынмен айқындала бастаған еді; дегенмен Рим әдебиетінің өркендеу кезеңдерінде ол әрқашан адамгершілік-этикалық мақсаттармен жалғасып кететін еді. Тарихтың көпжақты ғибрат беретін өмірмен тығыз байланысының, біздің ғылымымызға берген мәні, өзінің сол кездерден осы уақытқа дейін жеткен табыстарына қарамастан, бүгіндері жоғалған еді. Циццерон ежелгілердің басым пікірін сипаттағанда, оны өмірдің тәлімгері деп атады. Олар мысалдардың күшіне сенді. Олардың, қазіргі заман адамдарына қарағанда әлдеқайда қарапайым өмірінде жиі болып тұратын құбылыстар тепе-тең болып қайталанатын, сондықтан олар, іске өткеннің тәлімін бірден қосуға мүмкіндік алатын еді. Рим азаматына, әсіресе республиканың оның асқары тасып тұрған, ақырғы кезеңдерінде, тарих жөніндегі кең өрісті білімді игерусіз өмір сүру мүмкін емес еді. Онысыз ешқандай саяси қызмет атқару мүмкін емес болды. Тарихтың тәжірибелік маңызы туралы бұндай түсініктер, императорлардың билік құру кезінде де сақталған еді. Біздің сөздерімізді тура және толықтай растайтын куәліктерді Элий Лапридий жазған Александр Севердің өмірбаяндарындағы жазбалардан табуға болады: «Солтүстік, тарихта білімі жоғары қайраткерлердің пікіріне құлақ асып, олардан ежелгі Рим императорлары мен басқа халықтардың көсемдері бұл жағдайда қандай әрекет жасаған деп сұрайтын еді».

Бұндай бағыттардың үстемдік құруы кезінде, ежелгі тарихнама шығармалары, азды-көпті болсын, кабинеттік жұмыстың таңбасы бар қазіргі заманның ғылыми шығармаларына мүлдем ұқсамайтын еді. Грекия мен Римнің тарихшылары әдетте қоғамның ең жоғарғы таптарына жатып, және жиіректерде, өздері тікелей қатысқан немесе куәгер болған оқиғаларды суреттейтін еді. Олар өздерінің әңгімелерін барынша әсем және айқын сипаттап, оқырмандардың барынша басым көпшілігіне түсінікті тілмен жазуға тырысатын. Нақышты тіл, айтарлықтай табыстың негізгі анықтаушы маңызы болатын. Дегенмен нақышты тіл мағынасы тек баяндаудың әсемдігі емес, сонымен қатар өнердің жалпы заңдарына негізделген материалдардың көркем, кемелденген құрылымын да білдіреді. Лукиан сөздеріне үңілсек, тарих – поэзия туысы, ал тарихшы — мүсінші, ол мүсінді мәрмәр мен темірден соқпай, сұлу бейнені шығармашылықпен жеткізе білу керек дейді. Қисындық зерттеулерде тарихи шығармаларға тән формалар және олардың жалпы өнерге деген қатысы туралы, классикалық ежелгі заманның екі халқының да ой жүйесі көрініс табады. Гректер негізінен поэтикалық, ал Римдіктер риторикалық сұрапылды талап етті. Ақырғысы, айта кетсек, қызыл тілдің антикалық мемлекеттің өміріндегі мәніне қарай, міндетті десе де болады.

Өнерге, немесе тәжірибелік, азаматтық қызмет саласына ықпал ететін, осы немесе басқа ерекшелікке ие болған тарих ғылымның тура сипатынан айныды. Сөздің шын мағынасындағы зерттеулер, дәлелдемелердің сыны, осы кезге дейін болмаған дерлік. Ұлы жазушыларда олардың орнын табиғи, машықпен бекіген, шынайы мәліметтерді жалғандардан айыра білу қасиеті мен оқиғаларға деген әділ көзқарас алды. Оның үстіне, ежелгі тарихшылардың ең үздік шығармалары, ұлы біреу, немесе іштей тұтас құбылыстарына қарай өзара байланыстағы оқиғаны қамтитын, негізінен монографиялар болған еді. Бір ұрпақтан таралған адамзат баласының жан-жаққа шашыраған әр түрлі әулеттерін біртұтасқа біріктіретін жалпы тарих түсінігі, пұтқа табынушы әлем үшін жат болып, Христиандықтың ықпалымен пайда болғанға ұқсайды. Полибийдің жеке оқиғалардың жеткіліксіздігі туралы, бөлек мүшелері ғана арқылы тән сұлулығы туралы сипат алуға болмайтыны сияқты, Тарихтың жалпы қозғалысы туралы толық мәлімет алу болмайды деген сөзі, сицилиялық Диодордың бүкіл әлемнің тарихын бір мемлекет тарихындай айтып беру туралы уәдесі сияқты, аяқсыз қалды. Оның есесіне, мазмұнының қарапайым және анықтығы, ежелгі жазушыны пәнге деген еркін қарым-қатынасын қалыптастырды. Іске берілген ыждағаттылығы, жаңа тарихшының мағлұматтарды саралап алатын көптеген және алуан түрлі дереккөздерін алдын-ала тексерумен суымай келді. Еңбегінің нақты айқындалған мақсатына қарай ұмтылысына, күрделі, өзіне тікелей қатысы жоқ құбылыстар бөгеу бола алған жоқ. Оукидид өзінің мәңгілік ескерткішінде Пелопонесстық соғыстың барысы туралы түгелін жазып, бірақ сол кездегі Аоинның ішкі өмірі, өнер мен ғылымның тамаша дамуы жөнінде мағлұмат бермепті. Оның бұл кемшілігінің орнын шығармасының мазмұнының бірлігі және тек осы қасиетпен қол жететін, нысан қалпының нақты көркемдігімен толығымен толтырады. Тарихшының міндеті туралы қазіргі заман түсінігі бойынша, пәннің бұндай шектелуіне жол берілмейді дерлік. Бірақ көнелер, жоғарыда айтылғандай, оқиғаларды сипаттауда оларды бүкіләлемдік емес, ұлттық көзқарас тұғырынан алатын, прагматикалық деп аталатын байланыстан басқаға жол бермей, адамзат қоғамында жылжып келе жатқан сансыз көп себептерді талдаумен айналыспайтын еді. Олар ізашарлары мұра еткен тарихи материалдардың жеңіл жүгін қиналыссыз-ақ көтеріп, оларды батыл түрде, жеке бастарының адамгершілік-эстетикалық немесе азаматтық мақсаттарына бағынышты қылатын. Грек және Рим тарихшылары осындай оқиғаны жасырмайды да: керісінше, олар оқырманға өзінің осы нәрсеге көзқарасын жеткізуде барлық өнерін салып, әңгімеге өзін қосады. Адамзаттың ортақ тағдырына көз салуға дейін жоғарыламай-ақ, көнелер өзінің тарихын эпизодтық мазмұндама дәрежесіне жеткізіп, осы аяда көптеген ғажайып ескерткіштер қалдырды, олардың қол жетпес сұлулығы, басқадай және күрделі мәселелерді алға қойған жаңа тарихшыға сөгістей көрінбеуі тиіс.

Біздің ғылымымыздың көптеген мыңжылдықтар бойы жиналған көз жетпес байлықтары, ең батыл және жігерлі деген зерттеушінің көзіне үрей ұялатуы мүмкін. Дегенмен бұл байлық күннен-күнге, бұрындары белгілі болмаған ескерткіштердің пайда болуы немесе бұрындары аса назар аударылмаған мәліметтердің ғылыми айналымға түсуі арқылы молая түседі. Барлық Еуропалық халықтардың арасынан да, өзінің ескіліктерінің куәліктері мен аңыз-хикаяларын біртұтасқа біріктіруі жөніндегі ұмтылысы анық байқалады. Француз Бенедиктшілерінің және XVII мен XVIII ғғ. жеке ғұламаларының ұлы еңбектері бүгінгі күніміздің қолға алынған шаралардың алдында көмескі тартады. Үкіметтердің ағарту ісіне қатыса бастауы жеке адамдардың өз күштерімен жетуі мүмкін емес болған нәрселерге жетуде үлкен септігін тигізеді. Тамаша жылнамалардың және Еуропалық державалардың мемлекеттік актілерінің басылымдарымен қатар, қазаға ұшыраған өркениеттер мен халықтардың құпияларын ашуға бағытталған, Жер шарының басқа бөліктеріне ғылыми экспедициялар да қолға алынып отыр. Сансыз монографиялар көптеген оқырмандарға жаңа ашылулардың нәтижелерімен таныстырып, оларға дейінгі ғылымның жағдайы туралы сипат береді. Тарихи дереккөздер шеңберінің өзі де үнемі кеңейіп отырады. Ол өзіне әртекті ауызша және жазбаша куәліктерден басқа, халық әнінен бастап мемлекет грамотасына дейін, ол өнер мұрасын және осы заман мен халықты сипаттайтын адам баласының барлық шығармашылығында қосады. Еш асырусыз-ақ, өзінің нәтижелері бойынша, адамзаттың жердегі өміріне тән, барлық түрлену мен ықпалдарды жеткізетін, жалпы Тарих құрамына кірмейтін ғылым жоқ десе де болады. Бірақ бір жағынан, ешбір еңбексүйгіштік жеңе алмас, материалдардың ауыртпалықты байлығынан әлсіреген тарихшылар алдына, екінші жағынан, жиі, жазбаша дәлелдердің жоқтығынан, өздерінің тұжырымдары мен болжамдарын жасау қажеттілігі туындайды. Тарихтың бұл жағдайында, ол мазмұнының нақты айқындығымен ғана қол жеткізуге болатын, нысан қалыбының көркем-әдеби аяқталуына ұмтылмай-ақ, өзінің әртекті стихияларын ғылымның бүтін бірлігіне әкелу сияқты басқа мақсатқа ынта қою керек.

Бұл іс дұрыс па екен? Батылдық таныта жауап берер болсам — жоқ. Өйткені осы ғасырда шыққан жалпы Тарих туралы шығармалар, бөленген атақ-даңқына қарамастан, біздің кері жауабымызды ақтайды дерлік. Игоанн Мюллердің жалпы тарих туралы кітабының 24-томынан бастап, автордың аты мен уәдесіне тұрмайтын, үмітімізді ақтамаған, көптомдық, бірақ атақ-даңқы мен мардымсыз Канта шығармасы сияқты, жалпы тарихтың идеалдарын іске асырудың азды-көпті талпынысын көрдік. Бүгінгі ғасырдың басынан бастап іске асырылған ұлы табыстарды есептесек, бұл сәтсіздіктерді жазушылардың әлсіздігіне жатқызу әділетсіз болар еді. Себептерді тереңнен іздестіру қажет. Олар қатаң әдістердің жоқ болуы мен біздің ғылымымыздың нағыз мақсаттарын анық түсінбегендіктен туындайды.

XIX ғасырдың ұлы тарихшысы Нибур осы кемшіліктерді айқын сезінді, оның Тарихқа сіңген еңбегіне қарай, одан ешкім де асып түсе алмас. Бұл жерде сөз, Рим көнелігі туралы зерттеулер нәтижесі туралы емес, оның тарихи сын әдісінің жетілдіргені мен ғылымға деген көзқарас қалыптастыруы туралы қозғалып отыр. Оның сыны, ежелгілер сияқты, жеке бас талантының ісі болатын дерлік. Оның артықшылығы — оның білімдарлығы мен сансыз материалдармен жұмыс істеудегі ептілігіне негізделді. Нақты және жалпыға бірдей әдіс болған жоқ. Оларды Нибур, Рим тарихын зерттей отырып жасаған еді. Дегенмен оның тағдыры ашу мен ойлап табу жолындағы ұлы ғалымдардың жазмышына тән болғанын айта кетейік. Колумб Азияның шығыс жағалауына жол тапқаны туралы айтып, осы долбарына о дүниеге аттанғанша сенді. Нибурдың Рим тарихының ежелгі ескерткіштері туралы пікірі баршаға мәлім: ол оң және қанық мағлұматтары бар осы ескерткіштердің ақырғы Рим жазушыларының қаламының күшімен бұрмаланып, бүлінген деген пікірде болды. Сын міндеті Ливийдің риторикалық әңгімелерін рет-ретімен ең қарапайым құрамдас бөліктерге жатқызып, бастапқы дереккөздерін қалпына келтіруден тұрды. Бұндай көзделген мақсатқа жету мүмкін емес болғаны рас, дегенмен оған ұмтылған Нибур тарихи сынның нағыз заңдарын тапты. Ол бізге дереккөздерді қалай іріктеу керектігін және олар қандай дәрежеде сенімге ие бола алатынын көрсетті. Оның мысалы бірден дәлелін тапты. Рим тарихының бірінші рет баспадан жарық көргенінен кейін он үш жылдан соң, Ранкенің жаңа тарих жазушыларының сыны шықты, бұл кішігірім үлгілік шығарма, ұлы ұстаздың ісіне тамаша қосымша болды. Қазіргі кезде Ранке Германияның тарихи сынының басты өкілі болып табылады. Оның көптеген шәкірттері мектеп ұйымдастырып, оның негізінен орта ғасыр ескерткіштерін қайта қарастыруға бағытталған қызметі бай нәтижелер берді.

Нибурдың еңбегі сынның жаңа және нақты әдістерін енгізумен шектелмеген еді. Өзінің бозбала кезіндегі жеке хат алысуы кезінде, ол тарихқа жаңа, жаратылыстанудан алынған негіздерді енгізу қажеттілігі жөнінде батыл әрі жемісті ұсыныстар жасаған еді. Адам тегінің тарихи мәні де оның назарынан тыс қалған жоқ, дегенмен осы маңызды нәрсеге қатысты оның өз тұжырымдарын толықтай дамытып, іске асырудың сәті түспеген еді. Сонымен қатар оның Италия этнографиясы және жалпы ежелгі әлем туралы зерттеулері, келешектегі әр түрлі еңбектердің бастапқы нүктесі мен үлгісі болуға лайықты дерлік.

Осы кездері нәсілдер туралы сұрақ Германиядан тыс жердегі аңғарғыш ақылдарды да ойланта бастады. Форель, Тьерри ағайындылары және басқа да ғалымдар, негізінен, Франция мен Англияда бірінен соң бірі басым болған, әртүрлі халықтардың қарым-қатынастарына түсінік беруге ынтық болды. Олар орта ғасыр халықтары мен қоғамдарының бастамаларына жарық сәуле шашып, бірақ тарих зерттеулерінің әдеттегі шектерінен асуға батылдары бармай, тарихи ерекшеліктерін өздері толықтай анықтаған халықтардың физиологиялық белгілерін назардан тыс қалдырды. Жаратылыстанушылар өздерінің дауысын беріп, ғылымымыздың бұндай қысымға ұшырауына қарсы тұрып, физиологиямен қатынасы бар екендігін нұсқауы қажет болды. 1829 жылы Эдвард, Амедей Тьерриге адам нәсілдерінің физиологиялық нышандары мен олардың тарихқа деген қатысы туралы хат жариялады. Бұл хат Нибург пен Амедей Тьерридің бір-біріне еш қатынассыз және басқа жолдармен келген тұжырымдардың жаратылыстану ғылым аясынан алынған, толық дәлелдемелерден тұрады. Батыс Еуропаға сейілген Галло-Қырымдық тайпалардың жаңа аттарын алып тастап, нәсілдің жаны беріктігі туралы дәлелдер келтіріп, Эдвард келешектегі ізденістердің ережелері туралы жаңа ұсыныстар жасайды. Оның осыған қатысты жариялаған ойларын барлығы қолдады, бірақ пайым әлі күнге дейін қажетті пайдасын әкелмеген еді. Англия, Америка және Францияда ғылыми этнографиялық қоғамдар бар, олардың еңбектері Антропологияны едәуір алға жылжытып, бірақ тарихқа көрсететін ықпалын таппады. тарихшылардың тарапынан жаңа талаптарға деген көнбістігі, негізінен, сырт көз көрінісі ғана болған еді. Дегенмен бұдан әрі қарайғы қыңырлық көрсету мүмкін емес, және тарих ұзақ уақыт бойы шегіндегі болған филологиялық-заңтану ғылымдарының шеңберінен тысқары шығып, қажеттілігіне қарай, жаратылыстану ғылымдарының ықпал аймағына енуі тиіс екендігі анық. Оның бұдан кейін, енді тек қана өткеннің құпиясы емес, келешекті адамға тән сезінуіне қатысты сұрақтардан қашқақтаудан бойын аулақ ұстағаны дұрыс. Антропологиямен бірлесе отырып, ол адамзат баласының ұлы нәсіл-тектерінің даму барысында жеткен шектерін анықтап, бізге олардың ерекшеленген, табиғат берген және оқиғалар барысында айқын болған нышандарын көрсетуі тиіс. Бұл зерттеулер азаматтық өмірдің асыл формаларына бейімделмеген бүтін бір халықтардың дәрменсіздігін көрсетуі мүмкін, дегенмен нәтижесі қандай болмаса да, ол ғылымға үлкен пайдасын тигізері сөзсіз, өйткені ол нақты сипат бермек. Бұл тарихтың жаратылыспен байланысатын бір жағы ғана. Ежелгілердің өзі, географиялық жағдайлардың, ауа-райы мен табиғат жай-күйлерінің халықтар тағдырына тигізетін жалпы әсерін байқаған болатын. Монтескье бұл пікірдің шегіне дейін жетіп, рухтың оған тәуелділігі туралы тұжырым танытты. Осыған қарамастан, адамның өз мекеніне деген қатынасы және олардың бір-біріне ықпалын әлі ешкім және ешқашан толық түрде анықтай алмаған еді.

Ешбір ғылым, дәл тарих сияқты, басымдыққа ие болған жүйелердің ықпалына ұшырамаған сияқты. Бұл ықпал, өзінің ғылымының толықтай тәуелсіздігін қорғап табандаған, тарихшылардың ықтиярлығынан тыс екендігі көрінеді. Әрбір философиялық жүйенің мазмұны ертелі-кеште белгілі болып, әдебиетте, білімді таптардың ұстанатын пікірінде қолданысқа көшеді. Осы қоршаған ойшыл ортадан, тарихшылар өздерінің көзқарас тұғыры мен өлшемдерін қалыптастырып, өздері сипаттайтын оқиғалар мен істерде қолданады. Тыстан алынған шарасыз және санасыз түрдегі тәуелді фактілер мен осындай тұжырымды және логикалық құрылымдағы тарихтың арасындағы айырмашылықтар ұлан-ғайыр. Өткен ғасыр аяғынан бастап, тарих философиясы тарихтың шынайы мәнінің тәуелсіздігіне құқықты екендігін көрсетіп келеді. Бұл ұмтылыс аяқсыз қалды. Бұдан әрі, тіпті тарих философиясы жалпы тарихтың мазмұндамасынан тыс, ерекше болуға қабілетсіз деп те айтуға болады. Оған рухтың феноменологиясы болуға құқығы бар, бірақ ол жеке құбылыстар аймағына баға беруге дейін төмендеп, ол өзінің басты, адамзат баласының жердегі өмірі және тарихтың шарасыз мұраттары бағынышты, жалпы заңдарды анықтау сияқты мақсатынан ауытқып кетіп отыр. Оқиғалар арасында қатаң шектер орнатуға бағытталған, тысқарыдан келген кез-келген қастандық, айтарлықтай қателіктерге соқтырып және озбырлыққа ұқсас болып келмек, өйткені ұлы оқиғалар, бізден қаншама алыс болғанымен де, өзінің даму барысында немесе нәтижелерінде іске асырылуын жалғастыра бермек, және мүлдем, шектелген немесе тұйық тіршілік ретінде қарастырылмауы тиіс. Тарихтың жеке философиясы туралы бұл пікірдің ең анық дәлелі ретінде осы пән туралы баяндайтын Гегельдің кітабы болып табылады. Ұлы ойшылдың бұл шығармасы оны құрметтеушілердің көңілінен шықпады, өйткені ол еркін құрылымға жатқызылған, жалпы тарихтың үзік-үзік және үнемі негізінен алынбаған мазмұндамасы болып табылады.

Тарихи оқиғалар барысында басымдық алған, бұлыңғыр түсініктегі философиялық тұжырым, көптеген, кей кездері дарынды деген жазушылардың қаламдарына да фатализм сипатын берді. Францияда осы бағыттағы, тіпті мектеп те ашылған еді, және оның қайғылы іздері тек ғылымда емес, сонымен қатар өмірде де қалған еді. Тарихи фатализм мектебі, адамды өз әрекетіне деген өнегелік жауапкершілік жүгінен жеңілдетіп, оны жазмыш тағдырдың соқыр және санасыз дерлік қаруына айналдырады. Халықтардың тағдырын шешуші ретінде, антикалық fatum келіп, қайғылы ұлылығынан бас тартып, шарасыз саясат дамуы дәрежесіне дейін төменшіктеді. Өздерінің өлімге душар болған, әлемде көрініс таппаған, жазмышты жеңген кейіпкерлерінің басына рухани жеңіс тәжін кигізген ежелгі трагиктарға қарама-қарсы, біз айтып отырған тарихшылар ақыры жеңісті ақтауға тырысады, ал жеңілісті кез-келген тарихи ерлік ретінде қабылдайды, шаршаңқы және сенімін жоғалтқан қоғамның арасынан пайда болған тарихқа деген бұндай көзқарас, келешек ұрпақ үшін, сол қоғамның қылмысының бұлжытпас дәлеліндей болары сөзсіз.

Тарихты жүйелі түрде құру басқа шектерге ауытқыған қарсыластарда туындады. Фактілерді өзінше басқаруға қарсы тұрған олар, ұйқы-тұйқы ретсіз оқиғаларға мағыналық бірлік және байланыс енгізуге бағытталған әрбір әрекетті олар тікелей тарихи ақиқатты бұрмалау деп таниды. Олардың пікірінше, тарихшы міндеті өткенді немесе әңгімелерді бұлжытпай қайталаудан тұрады екен.

Жалпы, тіпті халықтардың да тарихының үлкен бөліктеріне қосылатын әңгімелеу мектебінің әдістері одан бетер аз табыс пен пайда әкелері сөзсіз.

Біздің атаған, тарихқа деген көзқарастардың бірде-бірі ағаттығы айқын көрінетін, нақты бір әдіске әкелуге қабілетсіз болды. Нибурдың жетілдірілген, дәлірек айтсақ, ойлап тапқан сын әдісі белгілі тектегі дереккөздерді өңдеуде зор пайдасын берері сөзсіз, дегенмен ғылымның толық құрамына қосатын әдісті қанағаттандырмайды. Бұл жағдайда, тарих қайтадан жаратылыстануға бет бұрып, одан өзіне тән зерттеу әдістерін алуы тиіс. Бұның бастамасы тарихи үйлестіктің ашық заңдарында жасалған еді. Бұдан әрі, ғылымымыз тұтқында болған тар шектерді кеңейтіп, осы саралы жолмен әрі қарай жылжуды қалады. Тарихтың екі жағы бар: бір жағынан, адам рухының еркін шығармашылығы, екінші жағынан, оған тәуелсіз, табиғат анықтаған әрекет жағдайлары. Жаңа әдіс рухани және табиғи өмірдің байланысындағы мәліметтерін мұқият зерттеуден туындауы тиіс. Осылайша, берік және негізгі бастамаларға қол жеткізуге болады, немесе тарихи оқиғалардың қимылын анықтайтын заңдарды анық білуге болады. Мүмкін, біз осы қимылдан, назарымыздан тысқары қалып жататын, жәндікті табатын шығармыз. Біз қарастырып отырған сұрақта тарихты статистика анықтады. Кетле: «Қабылданған тұжырымдарға қарама-қарсы, күш жұмсалып өзгертілген фактілерге қарағанда, адамның еркімен анықталатын қоғамдық фактілер жәндікпен жасалуға бейім. Осы негізгі бастамадан, адамгершілік статистикасы осыдан бастап тәжірибе ғылымдарының арасынан орын тебуі тиіс деп айтуға болады», дейді. Біз тарих туралы да солай айтуға құқымыз жоқ. Қажетті әдісті игермейінше, оны тәжірибе ғылымы деп атауға болмас.

Әрине, халықтар да, олардың көсемдері де өздерінің әрекеттерін жалпы тарих оқулықтарымен салыстырмайтыны және өзінің қызметін атқаруда олардан мысалдар мен нұсқаулар іздемесі сөзсіз. Сонымен бірге азды-көпті болсын өткен туралы сақталған аңыз-жырлардың, белгілі тарихи мәнінің негізінде дамыған халықтардың болғандығын да жоққа шығаруға болмас. Мемлекет басында тұрғандардың арасында, нәрселердің өткен және қазіргі ретінің арасындағы байланысы бар екендігі айқын мойындалады. Бір жағынан, қазіргі таратылып жүрген түрдегі жалпы тарих баршаның пікіріне ықпал етуге және мығым ғибрат көзіне айналуға қабілетсіз болып табылады.

Тіпті өзінің осы, кемелдік ауылынан әлдеқайда алыстағы түріндегі жалпы тарих, басқа ғылымға қарағанда, біздің ақиқаттық болмысымызды және онсыз адамдарға шынайы баға беруге болмайтын асыл төзімділікке көбірек баулиды. Ол мәңгі адамгершіліктің айтусыз бастамалары мен бұл бастамалардың осы кездегі түсінігінің шектелуі арасындағы айырмашылықтарды айқындайды. Өткен буынның істерін тек осындай өлшемдермен өлшеуге болады. Шиллер айтқандай, өлім — ұлы татуластырушы. Бұл сөздерді біздің ғылымымызға да қатысты айтуға болады. Әрбір тарихи әрекет кезінде, ол кім болмасын — бүкіл бір халық па, әлде жеке тұлға ма, қылмыскердің айыбын жеңілдететін анықтауыштар келтіреді. Жақының деген шынайы сүйіспеншілігін жеткізе алмаған және көптеген ғасырлармен алшақтаған, басқа тектің өкілінен өз ағайынын тани алмаған тарихшыны тарихшы емес деп айтсақ да болады. Өзі зерттеген дереккөздерден және мақтау қағаздардан анық әріппен жазылған ақиқатты: адамзаттың ең масқаралы кезеңдерінде де, ғасырлар елегінен өткізген бізге көрінген, оның ақтауға тұрарлық жақтары, және ең айыпты деген адамдардың жүрегінде де таза және мөлдір сезім ұялағанын көрмеген тарихшы тарихшы емес. Бұндай көзқарас үкімнің тура әділдігіне қайшы келмейді, өйткені ол ақтауды да, түсіндіруді де қажет етпей, олардың істерін мінеуге құқықсыз адамдардың алдына келеді. Тарихтың қоғамдық пікірге тиімді әсер етуге тосқауыл болып табылатын басты бөгет, көптеген тарихшылардың оқырмандарына көрсететін елеп-ескермеушілікке негізделеді. Бейне бір, тарих — шектеулерге жол беретіндей, өзінің мән-мағынасына қарай барлық ғылымдардың арасындағы, баршаға және әрқайсысына арналған, ең танымал ғылым болып табылмайтындай, олар оны тек қана ғалымдарға арнап жазады. Біздің бақытымызға орай, көркем нобайлар мен жалпыға түсінікті мазмұнды бұрмалаумен өзін-өзі кемсітетін, немістердің оқымысты кабинеттерінің тынысты тарылтар ауасында пайда болған ғылымның алдамшы намысы туралы шектеулі түсініктер жарық пен кеңдікті сүйетін Орыс ақыл-парасатына тән емес. Өзінің айрықшалығымен мақтанатын жаппай ғылым аяушылық сезімге бөленбеуі тиіс. Бұл жерде біз, ғылымда тек материал ретінде пайдаланатын, бірақ онсыз алға жылжымайтын ғылымның құрметтеуге тұрарлықтай, қызықтылығына жол бермейтін мазмұнына қарай жеке зерттеулер туралы айтып отырған жоқпыз, әрине.

Ғылым — бапшыл өсімдік іспеттес. Ол кез-келген топырақта өнбейді және көп күтімді қажет етеді. <...>

Тәржімалаған: А.С. Сағымова





ЖЕКЕ ПРОБЛЕМАЛАРДЫҢ ІРГЕЛІ ЗЕРТТЕУШІЛЕРІ

ЗАБЕЛИН ИВАН ЕГОРОВИЧ

(1820-1908 жж.)

Тарихшы Иван Егорович Забелин туралы оның замандасы, тіл маманы В.Н. Щепкин: «Мұндай жұлдыздар халықтың маңдайына жүз жылда бір рет қана бітеді», деген. Көп еңбектенуді қажет ететін ізденіс тарихи дамудың әділ бағасының кепілі деп санайтын И.Е. Забелин, ең алдымен, орыс халқының тұрмысын тамаша зерттеуші ретінде танымал. Бұған оның «Мәскеу қаласының тарихы», «XVI — XVII жүзжылдықтағы орыс патшаларының үй тұрмысы», «XVI — XVII жүзжылдықтағы орыс патшайымдарының үй тұрмысы» атты іргелі жұмыстары дәлел бола алады. Он жыл бойы ұмыт болған олар қайта басылып шықты, ал тарихшының творчествосы мен жеке басына жаңа баға берілді.

Забелин жеке адам ретінде орыс мәдениетінде ерекше орын алады. «Сырт жылтырсыз, еуропа оқуының ықпалы тимеген, бірақ таза, тура және сүйкімді, сом, мықты, таза орыс тұлғасы. Ол өзіне айналасын қоршаған ортаға деген өзінің жеке қарапайым да парасатты көзқарасын сомдады», — деп жазады тарихшы, заңгер Б.Н.Чичерин. 5 кластық білімі бар кедей шаруа Забелин 250-ден аса кітаптың, көптеген мақалалардың, жарияланған тарихи құжаттардың авторы, орыс тарихының докторы, Петербор ғылым Академиясының құрметті мүшесі, ежелгі орыс және тарих қоғамының төрағасы, Ресейдегі бірінші ұлттық тарихи мұражайдың басқарушысы болды. Тарихшылар М.П. Погодин, К.Д. Кавелин және академик П.М. Строев жас жігіттің жұмыс қабілеті мен талантын байқады. Забелинді жалпы тарих профессоры Т.Н. Грановскиймен Авдотья Федорованың үйінде тұрған студенттер таныстырды. Олармен араласуы жас зерттеушінің рухани қалыптасуына үлкен әсерін тигізді. Күнделік беттері Иван Егорович Грановскийдің өзіне көңіл бөлгені үшін ризашылығын ғұмыр бойы сақтағанын растайды.

XIX ғасырдың 40 жылдарының соңынан бастап Забелин белгілі философтың бауыры А.В.Станкевичтің алдыңғы қатарлы Мәскеу жастарының үйірмесімен тығыз байланысты болды. Үйірмеде В.Н.Чичерин, К.Д. Кавелин, Н.Х. Кетчер, И.К. Бабст, Ф.М. Дмитриев, Н.Ф. Павлов, Н.М. Щепкин, В. П. Боткин, П.Л. Никулин болды. Күнделіктерде Забелите «жақсы, ақылды қоғамның» қаншалықты қажет болғаны, оның қалай бағалағаны, құрметтегені баяндалады. 50-60 жылдардағы күнделіктердің негізгі мазмұны — әр түрлі тақырыптардағы әңгіме, айтыс, күнделікті өмір мәселелері, әдебиет, дін, философия, саясат т.б. Сұхбаттасушылардың ара қатысына келіспеушілік, жалғандық, екі жүзділік қасиеттер тән емес. Бір-бірінің жақсы, жаман қасиеттерін біле тұра ренішке дейін жеткізетін мадақтаулар мен ескертулерді, шымшыма сөздерді ашық айта беретін. Забелиннің қайғысына ортақ болып, табысына қуанып, ал кейде оның «білімсіздігін» мойындататын. Ол профессордың «құдай сақтасын, өтірікті судай ағызатынына және олардың барлық мәселелері шешімін тауып қойғанына таң қалады». Забелин бедел, сән, жалпы қоғамдық пікірге қатысты үлкен тәуелсіздікке ие. Ол сұхбаттасушыларға сын көзбен қарайтын табан тірескен айтыскер болған. Оның этикалық және өнегелі идеясы халық өміріне жақын болды. Забелин «алдыңғы қатарлы адамдар» арасында өз ерекшелігін түсінетін: «Иә, менің өмірім айтылмай қалған сөз, ән сияқты... Мен жиі мүлдем өзгеше түсінетін, ұғынатын адам болып қаламын». 50-жылдардың ортасына қарай өз бетімен білім алып үйренген Забелин байсалды зерттеуші атағын иеленіп, 40-тан аса басылымның авторы болды. Ол ғылыми мақалалардан басқа журнал редакторларының өтініші бойынша жаңа тарихи еңбектерге рецензия жазды. Замандастары айтқандай, бұл мақалаларының құндылығы — материалдық жаңашылдығы және оның талантты өңдеуі, шебер сипаты мен бағасы, және де материалды өмірдің кең болмысымен салыстыра білуі.

60-жылдары Забелиннің орыстың тұрмысы туралы негізгі еңбектері шықты. Оның 60-жылдары жазған жазу кітапшаларында тұрмысты зерттеу туралы толғанысы, өзінің зерттеу әдісінің негіздемесі жиі кездеседі.

Халық кәдімгі бір адам сияқты, өз ойы, түсінігі, толғауы бар... халық шаруа немесе шонжар емес, ол бәрін де өзінше өзгерте алатын рух, ерекше өнеге, дәстүр, ерекше күш. Бұрынғы даму ерекшеліктері, қалыптасу шарттары қазіргі заманның мемлекеттік, тұрмыс, өнегелік, діни өмірдің заңдылықтары болып табылады, болашаққа әсер етеді: «Негізі түнекте қалған, ал қасиеті мен мәні осы күнге дейін сақталып келеді. Забелин осы тұрғыдан Ресейдің даму жолын анықтайтын философия, махаббат, дін, патриотизм, орыс өмірі мен тарихының ерекшелігі туралы толғанады».

Забелин Николай I, Александр II, Александр III, Николай II патшалық құрған тұста өмір сүрді. Тарихшы оларды сипаттамады, тек қана маңызды зардап әкелген, биліктің кейбір ерекшеліктерін анықтады.

И.Е. Забелиннің әдебиет, өнер, жастар мен қоғамдық пікір туралы айтқандары қазіргі заманғы үрдістерді сипаттау үшін өте маңызды. Патриот болу, өз Отанының өркендеуін тілеу — Забелиннің ойынша, халыққа, оның жетістіктеріне, дарындылығына, мәдени, экономикалық, саяси күшіне сену болып есептелінеді.

И.Е. ЗАБЕЛИН

КҮНДЕЛІКТЕР. ҚОЙЫН ДӘПТЕРЛЕР

Қойын дәптерлер 50-жылдар

Ішкі тұрмысты зерттеу сыртқы тұрмысты зерттеудің алдында жүргізілуі тиіс. Осылай ете біз қазіргі күні тарихты жайлаған және зерттеушілердің ізденісіне, ұғымына қиындық келтіріп жүрген жалған көзқарастардан аулақ боламыз. Сонда іс анық және қарапайым болады. Кез келген адамның іс-әрекетінің нақты мағынасын, мәнін жете білу үшін, біз оның бесігіне үңіліп (отбасына) оның тәрбиесін, оны қоршаған адамдардың мінез-құлқын байқап, ол тұрған жерге сипаттама беруіміз керек. Осының бәрін біліп алғаннан кейін ғана оның әрекетіне дұрыс баға беріп, үкім шығара аламыз. Тарихта да осылай. Біз, ең алдымен, халықты барлық тұрғыдан алғандағы ішкі тұрмысын жан-жақты білуіміз керек, сонда аты шулы да, елеусіз де оқиғалар шындыққа жақын, әділ бағаланады. Ғылымның қазіргі жағдайында бұған жетіп қана қоймай барлық түсінік бұрмаланып берілуде, өйткені әр халықтың өмірінде өз бояуынан басқа қазіргі үстемдік етуші ортақ ерекшеліктері, бағыттары бар. Мысалы, Олегтің іс-әрекетіне сипаттама беруде Петр I немесе Иоанна III сипаттамаларындағы дәл сол сөздерді қолдансам, мұнда қандай айырмашылық болуы керек. Әрбір белгілі, танымал оқиғаларды сипаттағанда оның әрқайсысының өзіне тән бояуы, иісі болуы керек. Мысалы, солтүстік табиғат көрінісі мен оңтүстіктегі көрініс тек өсімдіктеріне ғана қарап емес, жердің жеке ерекшеліктеріне де, сонымен қатар аспанның түсі, ауаның ерекшелігі, сипаты, айналадағы жарық т.с.с. байланысты ерекшеленеді.

Тіл, сөз — ой қаруы. Халықтың ойын, түсінігін, сенімін, дәмін т.б. жалған шындық пен оқу ғана бұрмалап қоймайды. Мұндайда, мүмкін, халық айтып немесе қолданып жүрген сол бір одан да көп зиянын тигізетін болар. Әйтсе де, байырғы тілде әр сөз қандай ұғым берсе де, неге байланысты қолданылса да әрқашан шындықты көрсеткендіктен, бұл байқалмайды. Тілдердің араласуы байырғы сөздерге жаңа ұғым немесе керісінше, жаңа ұғымдарға байырғы қолданыстағы сөздердің мағынасын беруші шығармашылардан да, сауаттылықтан да туындап отыр. Тарихта тіл одан да көп зиян келтіруде және де сөздің мағынасын терең түсінік беріп, ете үлкен құнттылықпен қолдану керек. Оқиғаның барысын басқаратын құбылыс, оқиға негізі археолог зерттеушілерінің ішкі тұрмысты жете зерттеулерімен анықталады. Тарихта қазір ол қалай беріліп жүргенін анықтау тіпті де мүмкін емес. Халық өмірі ортасында болып жатқан ішкі процестердің тек нәтижелерімен ғана сыртқы ортаны зерттеуші тарихшы сыртқы болмысты да дәл зерттеп талдау әдісін білмейді, оны түсіндіру үшін басқа халықтардың тарихына үңіліп, олардың сүріп жатқан өмірінің негізгі кезеңін өзінің жеке оқиғаларына қосып алады.

Өмір, бар әсемдік, биіктік, бар поэзия, сезім, адам өмір сүрген отбасы тәртібі жағдайында ұзақ басылып, жаншылды, ол — әйелі, қызы өз сезімдерінен көңіл қозғалысын, тағы басқа бойындағы бар артық нәрсені басып, кесіп, тұншықтыруын өлшеу керек болған тәртіп. Кенеттен бойына жиналып, тұншыққан бар дүние сыртқа жарылып шығады. Қандай керемет сурет! Көпес балаларының мұндай жарылысы қандай болатыны белгілі. Бұл әрбір шала дамыған адамда болатыны күмәнсіз. Қоғамдық көзқарас — қоғам өміріндегі белгілі болмыстың заңдылығын, саналығын, шындығын қоғамға ұғындыру. Бұл халықтың өнегелілігімен анықталады, өйткені ол қоғам солай деп қабылдаған, шындық деп санаған аксиома, пункт, ережелерден тұрады. Бұған қайшы келетінді адамгершіліктен жұрдай деп есептеген. Қоғамдық көзқарас — қосындылардан тұратын сома. Қосылған шындықтар, идеялар барлық шектеу қоюшыларға және оны басып тастауға ұмтылушыларға қарсы ешбір халықта ешқашан сөнбейтін шындық шырақтарында, таңдаулылардың санасында алдымен пайда болады. Жоғары ойлар адам рухының өнегелік, қоғамдық мәнін, қасиетін аша көпшілік қауымға шындық шапағын көрсетеді. Жоғары ойлардан кейін ақырында қоғам игілігіне, әр адамның игілігіне айналатын идеялар туады. Христиан идеялары да осылай туындап, таратылып, сенім, пікір, көзқарастар болып қалыптасты. Шырақ, алдымен, біраз ғана таңдаулы ақыл-ойларда жағылып, кейін қоғамға және бар адамзат әлемін қамту мүмкіндіктеріне енді. Бірақта сол жолмен қоғамдық көзқарастарға қоғам шындық деп танитын жалған идеялар немесе тәртіптер де шындықпен қатар жүреді. Егер де қоғам бұл ережелердің жалған екенін түсініп, ажырата алмаса, жеке тұлғалардан олардың дұрыс түсінуін қалай талап етуге болады. Бірақ бұл жерде шындық шырағы туатын ұлы ақылдар келеді және үнемі таратылады. Сәулесі адамзатқа жетіп, оны нұрландыруға көп уақытты қажет ететін басқа идеялар, шындықтар, мүмкін, адамшылықтан алыс та болар. Шындық шырағы жанды, бірақ оның сәулесі жұлдыз сәулесі сияқты табиғи жақпен келеді. Адамзат бұл жұлдызды жуық маңда көре ала ма. Ол көрінісімен оны шындықты дәлелдейтін деп факт ретінде, алдымен, арман тіпті де қауіпті деп мойындайды. Адамның даму тарихында қасиетті от қорғаған және оны адамзатқа ұсынған шырақтардың, ыдыстардың мәні зор. Тарих оларды есте сақтауы керек.

Адамның абыройын төмендететіннің бәрі қиянат. Олай болса, шындық өзінің дәл мағынасында адамның абыройын, ар, намысын қатал сақтайтын, оны таза ұстауға кепіл. Бірақта әдетте қазіргі күннің адамгершілік ережесін орындау адалдық деп есептелінеді. Мысалы: егер мен пара алмасам адал деп есептелінемін, ал егер мен таныстық пен достық үшін пара алудан басқа, өз ықпалымды қолданып айналамдағыларға әділетсіз, бір жақты қарап, біреулерге басқалардан гөрі көбірек назар аударсам, бұл қиянат деп есептелмейді.

Тарих өз ісі майданының басында халықтың мінезін, бейнесін, бет-пішінін, ұлттық сипаттайтын баяндамалармен ешбір байланыссыз, жай ғана, ананы-мынаны айтып, халықтың ішкі тұрмысын түсіндіруге аз көңіл бөлді. Жақыннан бастап қана. Вальтер Скоттың дәуірінен бері бұған көңіл бөліне бастады. Ішкі өмірге бұрын көңіл бөле алмауы түсінікті де. Тарих шулы, атой салған соғыстар, жеңілістер сияқтылармен айналысты. Бірақта осындай баяндаулар ішінде әйтсе де халық тағдырына ықпал ететін қарапайым, елеусіз жүздер, оқиғалар кездесті. Тарих оларға бет бұрып, халықтың ішкі өмірінің тынысына көңіл қоя бастады. Археологтарды мазақ ететін. Олардың өздері шынында күлкілі еді, олардың ісі жеке тарихтар үшін мәні зор болды. Христиан болса да әрбір білімсіз адам пұтқа табыну мүмкіндігіне қарай көзге көрнекті түрде бейнеленген, тәртіп деп танылып, кәдімгідей қалыптасқан пұтқа табыну сенімділігін ажырата білуі керек. Әр адамда өзіне, ол өзі түсінбейтін барлық нәрселердің әсерін мойындайтын және сенетін күш, элемент бар. Пұтқа табынушылық осы күшке негізделеді. Бірақ бұл күшті пұтқа табынушылық мағына береді деуге болмайды, онда бар алғашқы өмір — пұтқа табынушылық емес пе.

Біз қытайларға, өзіміздің ежелгі боярларға күлеміз, ал өзіміздің кеңес қоғамына көз салыңызшы — таршылық, қапырық. Бұнымен бәрі де келіседі, ал бәрі қытайларды мазақтайды және де зиялылар уставын, әдебін бұзғандарды қатты күлкі етуге дайын. Мысалы, басына малақай немесе қалпақ, сүртік не фрак киіп келді ме, бәрібір, әйтеуір таза киінген, жыртығы жоқ, былғанбаған болса болды.

Біздің байырғы қоғамда адамдардың үй және қоғамдағы қарым-қатынасы қарапайым, тура болатын. Ештеңеден соншалықты қысылмай, әркім өзі қалай сезінсе, түсінсе, солай әрекет ететін. Махаббат мәселесіне келгенде сол тура, қарапайымдылықты күтуге болар еді. Бірақ, керісінше, бұл мәселе бойынша қысылу, шек қою, рәсім қазіргіге қарағанда басым болған. Әйел мұндайда алыс тұрады.

Әр адамда қыл сезім болады. Сезіміңмен, көзқарасыңмен оның сарынында ойнасаң, ол міндетті түрде белгі береді. Біреудің қыл сезімі көңілсіз ырғаққа бағытталған, ал біреудікі көңілді ырғаққа бағытталған. Осыдан барып біреулері көңілді, біреулері көңілсіз, біреулері ойын-той әндерін, біреулері батыл әндерді жақсы көреді. Қыл ішек сонымен бipгe — мінез діңгегі, ол арқылы мінез анықталады, бірде қалыптанады, бірде қонады. Әркім өз түсінігі бойынша шындық үшін нық тұрады. Теріс түсінетіндіктен, ол өзінікін дұрыс деп есептеп, айтысуға және өз пікірінде өлгенше тұруға даяр.

Адам жаратылысы осылай. Ол өзінің табиғи тұтынушылығының еркін дамуына өзінің өнегелі өмірінің еркін әрекетіне кедергі жасамауға өзін тежемей тұра алмайды.

Дін — белгілі аймақтың және сол аймақтың ықпалында өмір сүріп жатқан халықтың өкілі. Жердің ықпалы халықтың сенімінде, оның табиғатқа көзқарасында өз ізін қалдырады. Өйткені дін дегеніміздің өзі — табиғатқа деген көзқарас, пікір. Табиғат қандай болса, көзқарас та сондай, ол табиғатқа тікелей бағынышты. Осы көзқарас негізінде адам өзін және өзінің қарым-қатынасын анықтайды.

Ежелгі Русьте сана қоғам санасы емес, тек қана тайпалық түр, тайпа санасы, сондықтан қоғам талабын өзіне тартады, қоғам шарттарының бәрі дамымаған қалыпта. Мысалы, мемлекеттік шаруашылық. Полиция. Қоғамдық қайырымдылық. Тайпа осының бәрін тайпа сияқты түсіне алмайды, оны басқара да алмайды. Әрине, мұндай құбылыс болып тұрады, бірақта бірегей жағдайда.

Көмескі уақыт байырғы Русьтегі байланыстың таза механикалық түрде ғана, ал цементі сыртқы өкімет, үстемдік шарты туралы шындықты айқын көрсетті. Бұл үстемдік күші өлген соң, мемлекет байланысы да жоғалды. Ол билік әбден титығына жеткен құрамды бөлшектерге тарады.

Көмескі уақытта барлық өткен, ұмыт болған нәрселер оянды. Билік ғасырлар бойы басып тастаған облыстық күштер оянды. Бар биліктің кемшілікпен өзін-өзі ұсынушы жалған үміткерлер пайда болды. Мемлекет қирады. Оны не құтқару керек еді? Идея. Тек идеялар ғана басқарады және халықты құтқарады. Русьті қандай идея құтқарды? Барлық бір-біріне қарама-қарсы мүдделер бір туғандай — үн қосқан дін, православие идеясы.

Барлық іздеулер, басылымдағы бар материалдар мен зерттеулердің мақсаты неде? Олардың соңы қандай?

Ата-бабалардың өмір сүруін, бейнесін, олардың өмірінің материалдық, физикалық, моральдік, адамгершілік бейнесін, табиғатқа, адамдарға өз қарым-қатынасының, яғни сапалы өмірін азды-көпті көрсету. Бізге байырғы адам қалай киінді, қайда тұрды, не ішті, жегені жөніндегі негізгі жалпы көрінісі ғана қажет емес. Олардың саналық, адамгершілік жақтары, ақылы — ойы, жүрегінің белгілі деңгейден бастап дамуы, белгілі даму кезеңінен шыққан оның әрекеттері, көрінісі де қажет.

Халық әдебиеті — халық ойының жемісі және де екі жақты жеміс. Ішкі және сыртқы құбылыстардан туған, талдауға болатын, ұғынуға келетін заттарды және оның мағынасын анықтау — ой жемісі, затты түсінуден зерттеудегі химиялық жолмен туындаған ой жемісі және заттап және заттардың тірі образға, келбетке айналуына туындаған ой жемісі. Бұл екі бөлімді бір-біріне тәуелсіз жеке қарауға болады, бірақ онда біз тарихи дәлел ала алмаймыз немесе бұл бөлімдер бір-біріне әсер етеді.

Олай болса, әдебиет тарихы — тарих ойы болып есептелінеді. Мұнда адамдар жолсерік сияқты, ой серігі секілді маңызды. Алайда әдебиет тарихын әдемі шығармалармен шектейді. Бұл әділетсіздік және білімнің толықтығы мен дәл мағынасына, мәніне нұқсан келтіреді. Көпшілігі бұл кемшіліктерді түсініп, өз зерттеулеріне белгілі әдебиетшінің бар жағдайы мен оның шығармалары туралы тарихи көзқарасын енгізіп, бірақ оның жағдайы жұрт айтқандай, әлі де тек қана әдемі (ауызша) шығармалармен шектелуде. Егер айтылған жайттарды негізге алатын болса, онда ой өpici кеңейе түседі. Ойға алынған нәрсенің бәрі қызықтырады, баурайды, ойландырады, ұрпаққа әйгілі көңілі ауу, себеп, сарын сияқты нәрселер оны образға айналдырады, өзіңді тірі образға айналдырады. Тұрған жер, саясат, өмір сүру қалпы, барлық жағдай ең кішкентай болса да, бірақ сол дәуірде адамды шырмап тастаған нәрселер әдеби шығармаларды оқып, білуде, зерттеуде осының бәрі негіз болу керек. Міне, осы тарихи көзқарас болады. Ойлау әрекетінің бір ғана көркем жағын қарастыру — заттың барлық шындығын көрсете алмайтын біржақтылық. Заттардан алынған шығармашылық ой, оқып, білу ойы, дене мен жан бірге өмір сүреді, әдебиет деп аталатын организм құрайды. Әдебиет — халықтың шешендік көрінісі, халықтың творчестволық әрекеті және ақылының күші мен қасиетінің көрінісі.

Біздің тарих, және де басқалар да оның шешімдерін жете зерттеу үшін егер де біз өзімізге төмендегідей сұрақтарды қойсақ, қызық та маңызды болар еді!

Еуропаның солтүстік-шығыс беткейінде өмір сүріп жатқан адамдар жалпы адамға тән не істеді, адам жанын ұғу үшін қандай әрекет жасады, адамдық қасиеттер қалай қолданды, қандай әсер беріп, көрініс тапты? Бір сөзбен айтқанда, орыс деп аталатын тайпа өзі туралы, табиғат жайында жалпы адамдық санадан не ұқты? Әлемге және адамзаттың өзіне деген адамзаттық жалпы көзқарасы немен және қалай толықтырылды? Осы тұрғыдан алғанда, тіпті егер бар болса, өзін-өзі жейтіндер тарихының өзі де, барлық тарих өте қызықты, маңызды. Өйткені ұсынылған сұрақта мынаған көңіл болу керек: адамзаттың осы бөлігінде, осы тайпада барлық нақты адамдық сезім мен ұмтылыс қалай бұрмаланып, жойылды. Осы тарихтың және әдебиеттің адамы өзінің бір жағынан дене және рухани келбетін қалай бұрмалады, қалың мақұлықтар мен кулактық құқық туғызған жабайы кезеңге ол қалай шырмалды? Отбасы тарихы, өзіңнің тарихың үйді еске түсіру мәселелері бойынша отбасы хроникасы сияқты, қызығырақ, басқаларға бұл ешқандай да қызық емес немесе өзінің адам бойындағы адамзаттық жалпы рухына тән фактілерін қаншалықты түсіндірсе, соншалықты қызық.

Тарихшылардың қателігі олардың отбасын еске түсіру көріністері мен ізденістеріне тым көп көңіл бөлінуі, тіпті еңбегінің мәнісі осында деп есептейді. Тарих әдетте неден тұрады, нені қарастырады. Халық өмірі жөніндегі барлық табылған фактілерді жинақтаудан тұрады. Бірақ қандай фактілер? Ең сыртқы. Адам ұйықтады, тұрды, кетті, төбелесті, бір нәрселерді қиратты, біреудің бірдемесін тартып алды немесе ұрлап алды. Тарих ғимаратын құратын тарихи фактілер осы. Осылай жинақталған мәліметтердің шешімі болып тұрса да, кейде шешім қабылдайды. Осылайша, біздің бар тарихи еңбегіміз – әлі сәби, ілдәлда құрылыс, нағыз тарихи идеялардың бірінші жанасуынан қирайды.

Кейбір ғалымдар балаша жылайды, тіпті өздері мықты деп ойлаған өз үйшіктері үшін жана идеялардың өкілдерімен төбелеске барады.

Біз отбасы хроникасының (кеше әжем ат қора салды, аспазшыны жіберді, сұлы сатты, шіркеге бардыға ұқсайтын т.с.с.) ешқандай мағынасы жоқ дей алмаймыз. Оның мағынасы бар, бірақ жалпы қолданыста ғана, адамдар жалпыны қаншалықты анықтайтығында ғана, олар мағынаға ие болады. Мұндай болатын болса барлық айтылған фактілер қызықты және мағыналы. Бірақ, хроника хроника үшін, факт — факті үшін болса, бұл келеңсіздік болып есептелінеді, өйткені оның пайдасы жоқ. Әділеттілік бойынша мұндай мәліметтер барлық халықтар туралы жиналуы керек, бірақ ол жиналмайды. Оны ешкім жазбаған. Ал жазғандары ғана қолжазбаларын қалдырған, міне осылар, біздің мәліметтеріміз бен санамызда үстемдік етуде.

Басқа мақсаттарға өзі туралы сақталған бүкпелі, жасырын, құпия ешнәрсесі жоқ, бәрі де сыртта, бәрі де жоғарыда, ашық табиғат, қарапайымдылық, бала пәктігі бізге сүйіспеншілікті қайдан әкеледі?

Бала пәктігіне ие болу оған қуану, барынша рахатқа бөлену дегеніміз не деген ой келеді, мұның бәрі біздің бойымыздағы балаға деген қуаныштың өлгенінен, қарапайым сезім мен ойдың өлуінен, жоқ болуынан пайда болды, біз бәріміз бет перде киіп алғанбыз және маскарад дегеніміз осы жұрт. Әрине, тұрмыста қарапайым халық әлі сол табиғи, аңғал, сезгіш қалпында, олар өздерін тура, қарапайым ұстайды. Сөз таңдамай, әр затқа атау беріп, өз түсінігі бойынша, айтады, ойлайды. Бүркемелікке (бет пердеде жүру) оқу-ағарту себеп болған ба. Жоқ, мен рухани емес, тек материалдық тұрмыстың жақсаруынан деп ойлаймын.

Жағымпаздану мен екі жүзділік әлем және адам табиғатының бәрі сияқты өсіп, өркендеуде.

Қазіргі кезде ешкімнің бойында жоқ және тек кейбіреулерінің чиновниктік міндет сияқты көретін, білдіретін сезімдерді жариялау ерекше жақсы. Наным бойынша білдіретін еркін сезім мен өзінің қызметтік міндетін, бір нәрсеге байланысты жалпы балағаттаушылық пен жалпы екі жүзділік мақтауды бір-бірімен араластырып, бірінің орнына бірін қолдану. Сезімді білдіру — міндеттеліп берілген қызметі мен мекеннің күй-жайы туралы жазылған рапорт сияқты жазылады.

Археологтар міндеті - халық тұрмысын жанап өткен шындықты жан-жақты толықтырып, қайта қалпына келтіру. Бірақ тарихта да осындай жағдай: ана ғылым мен мына ғылым арасындағы шекара қайда? Келесі нәрсені шекара деп қоюға болатын болар: тарих халықты адамгершілікті жинаушы жеке тұлға сияқты қарастырады. Тарих үшін халық — адам.

Археологияның зерттеу тақырыбы — индивидуум — жеке адам — адам. Ол бұл адамның қалай тұрғанын, ойын, тілегін өзін білуге тырысады. Оның міндеті - халықтан шыққан жеке адам, белгілі тұлға қалай тұрғанын білу. Ал тарихтың міндеті - халықтың қалай өмір сүргенін, дамығанын анықтау. Тарих жалпы халықтық сипатты анықтау үшін осы дәуірдегі адамның жеке өмірін қарастырады.

Тарих — жалпы, археология — жеке. Ол (тарихта) жерде жалпы өмір заңдары. Мұнда (археологияда) жеке өмір жағдайы, заңы. Халықтың арасында жеке, даралықтың бой көтеруі — халықтың жеке сипаты, халыққа тән сипат.

Тарихи еңбектер және тарихтың маңызы жөніндегі қазіргі түсініктерге үңілсек, наразылықпен бірге қабылданып жүрген аталған еңбектерді байқауға болады. Нені талап етеді? Шындықты талап етеді. Оны барлық жерде — ғылымның барлық бөлімінде, өмірде, саясатта, әдебиетте талап етеді. Бұл — шындыққа деген жанды үндеу. Қазіргі күні арман, теориямен айналыспайтыны анық. Тарихи еңбектерде жұмыс істеу әдісіне де байланысты айтылады. Біздің өміріміздің тарихы — мемлекеттік. Жалпы орны (атқаратын функциясы) — ақылына да, елесіне де ештеңе бермейді. Сыртқа аралас соғыс трактаттардың белгілі және өте-мөте белгілі тобына кез келген халықтық түрі жатады, өйткені олар жалпы, ортақ және ештеңе айтпайды.

Бізге халықтың мінез-құлығы қажет, оның тарихи тұрғыдағы, тарихи алаңдағы мінезі, үйдегі, бөлмедегі мінезі қажет. Әрбір адам үйден қақпадан тыс жерде, қоғамда, үйде бірдей өмір сүрмейді; әркім өзін әр түрлі ұстайды және үйге жақындарға, қақпа сыртындағыларға қарым-қатынасы да әр түрлі. Бізге қоғамдық, алаңдық, үй мінезі қажет. Сондықтан бізге қазіргі тұрмыс туралы Гогольдің бақылаулары сияқты ізденістер қажет. Тарихшыға Гогольдің шындықтың түбін және әр түрлі қарапайым нәрсенің бәрін жеңіл байқайтын өткір көз керек. Тарихи іске мұндай көзқараспен қарауда ұсақ материалдардың зор маңызы түсінікті болады.

1855 жыл

Қыста адамдар өзіне көңіл бөледі, саяси істеріне деген ынтасы арта түседі, құштарлығы да нақтырақ болады, ақыл-ойы және көңіл-күйі, құлықтылығы, қабілеті жоғары болып, тез қабылдағыш келеді.

Саясат жаздан гөрі қыста қызығырақ. Неге? Өйткені қыста барлық жерде қажеттілік туындайды, ол қажеттілік - саясаттың анасы.

Әлем әр жауынгердің, әр қарақшының, өз табысын қарулы қолымен өзі табатын етіп құрылған. Қару әр түрлі. Әркім қоршаған орта мен жағдайға қарай білгенін істейді. Бәрін де күшпен, зорлықпен алады. Бұл милауытта, мынадай үздіксіз ұрыс-керіс ортасында өзін күш, зорлық негізінде емес, ақылдың негізінде, сүйіспеншілік, адамгершілік қатынаста анықтаған момын адамға қиын. Оны басып тастайды. Әділет те, сый-құрмет те болмайды. Ол күнде жоғалтады, оның бойынан қабілеттілікті де ол мойындамайды, өнегелі өмірде мұндай жетімді қорлауға құқығы бар деп есептейді, бұл жетімнің өкпелеуге де күші жоқ.

1856 жыл

Адамның жоғары міндеті — өзін-өзі танып білу, өзін-өзі түсіну. Адамзатта бір міндет — өзін-өзі тану. Бүкіләлемдік тарих дегеніміз — адамзаттың өзінің сана-сезімі деңгейіне жету үрдісі.

Халықтың дамуы сана-сезімінің жалпы ісіне қаншалықты себін тигізеді, сана-сезімге бағытталған идеяның жалпы айналымына қанша үлес қосқанын білу үшін әр жеке тарихтың маңызы зор. Белгілі халықтың жеке тарихының қызықты және маңызды болуы халықтың жалпы ісіне қандай үлес қосқанына, жалпы сана-сезімнің өрбуіне әсер беретін өз өмірінде қандай факт, идея, күш, ақиқат істер істеуіне байланысты болады.

Жеке халықтар адам денесінің белгілі мүшесі секілді адамға қызмет етуі тиіс, адамзат бағыт алған сол бірегей мақсаты үшін қызмет етуі тиіс, адамзаттың дамуына, оның сана сезіміне қызмет етуі тиіс. Өзіңді өзің таны. Бұл өзіңді ғана жеке-дара біліп қоймай, қайда жүргенін, жерін, орнын, оның өмір сүріп жатқан кезеңін, оның обьектіге, айналасын қоршаған ортаға қарым-қатынасын білуі керек, бұл шарттарсыз өзін-өзі танып білу мүмкін емес. Сыртқы ықпал мен жергілікті жағдайда халық өмірінен туындағанның бәрі жуық маңда сөнбейді.

Тарих көрінісін береді, халық суретін салады. Археология адамдарға көрініс беріп, суретін салады.

Барлық археологиялық еңбектер өзінің сан-алуан және оның барлық аумағында басты, өзіндік мақсат ғылым дерексіздігі емес, тірі адамды, байырғы адамның бейнесін салуды білу болды. Сондықтан бөлімдері де, жұмыс жүйесі де, ғылыми бөлімдер де осы мақсатты көздеуі тиіс, ежелден келе жатқан осы өмір көрінісін беретін адам өмірінің сәйкес жақтарына бөлінуі тиіс.

Бізге адамды зерттеп, білу керек.

1) Оның материалдық тұрмысы;

2) Оның ақылы;

3) Оның сезімі.

Бізге мұндай көп сектаның жікке бөлінуі ненің салдарынан, не себепті пайда болған. Біздің білімділігімізден, осы білімділіктің сапасы салдарынан деп ойлаймыз, бір жағынан, физика, тарих т.б. саласындағы білімсіздікпен шектеулер санына байланысты шығар, және бәрі «Апофемада», «Пчелада» жығылады, — бұл сүйікті ғылым болғай. Бұл кездерде сектаның жан түршігерлік басы шықты. Білімділік сипат түсініктің шатасып, мистикалық көңіл-күйге душар болуына әкелді. Жіктелу - біздің байырғы біліміміздің дәйекті түйіні, оның нәтижесі.

Ой білімі, білім ақылы бізде болған емес, бізге белгілі, ақылға ешқашан қамқорлық жасамаған, тіпті оған жолауға да қорқатын дін деп аталатын өнеге жүрек білімі адамгершілік білімі ғана болды. Ақыл ешқандай көмексіз, жолсеріксіз, өз бетінше, табиғи өмір сүрді. Ол тек күнделікті істерді бақылады және өз көрген-білгенін әсіресе мақалдарда көрсетті, өйткені қиял, қиял елесі өлеңдерде, аңыздарда т.б. өз орнын тапты. Ақыл үшін жол, кеңістік болмады, оны барлық жағынан қыспаққа алды. Адам табиғатта өмір сүреді, өзі де табиғат, олай болса ол табиғатты қаншалықты білсе, оның ақылы соншалықты таза, өзі туралы ұғымы да, түсінігі де дұрыс, тура.

Керісінше, ол табиғатты қаншалықты аз білсе, ол туралы түсінігі де соншалықты бұлыңғыр, өзі жөнінде де түсінігі қаншалықты бұрмаланса, оның тұрмысы да, қарым-қатынасы да бұлыңғыр және мағынасыз. Бірақ табиғат білімін біздің кітапшаларымыз айтқан және әлі күнге дейін айтып жүрген «Св[ятое] Писание» («Қасиетті жазба». -арнайы ред.) деп аталып жүргеннен алуға бола ма.

«Св[ятое] Писание» өнегелік өмірдің тек бір жағын ғана қамтыған, бірақ та ақыл-ой әлемі, физикалық әлем деген бар емес пе? Біздің ақыл-ойымыз ұйқыда болды, оны жібермеді, оны құртып, жойды, ол контрабанда болған, яғни ақыл-ой білімі2.

Бірақ таңқаларлық жағдай. Бір жағынан, біз шетелдік ғалымдарға деген құрметті көреміз, ал өзімізде білімге тіпті мағынасыз ұмтылысты байқаймыз.

Тарихшы телескоппен, археолог — мизероскоппен жабдықталған.

Екеуі де дербес, жеке зерттеу және бақылау саласы бар.

Ақыл пайда болуға, тууға қорықты. Ақылды әйел мыстан ба, ақылды еркек — басқарушы, көріпкел, сиқыршы ма? Патриарх бастауы ақылды тек қарттарда ғана берді. Ақыл контрабандта болған, ол білім тура тозаққа апарады.

Күпір деген ең жаман сөз, оның мағынасы өздігінен ойлайтын, еркін ойлайтын дегенді білдіреді.

Ақыл тек тәжірибеде ғана, яғни өндірісте, коммерцияда ғана бағаланады. Ол кезде олар пайда ақылы, жер мен көктегі бар жақсыны табу арқылы деп түсінеді. Басқа ақылды қабылдамады. Өндірісші деп істі ақылмен жүргізе алатын адамды айтатын.

Еркіндік — мақтаныш, абырой. Өз дербестігін қорғаушы, ұстанушы Новгородтықтарды тәкаппар дейтін, ол тәкаппарларға құдай қарсы, момындарға құдай алғыс бата береді, яғни өмір - алғыс бата. Басқыншылық, жұдырық күші, тұрпайы жануар күші, міне, осылар қоғамдағы жеке адамдар өмірін, отбасын басқарды.

Көңілге қонатын негіз болмады. Барлық тарих осыдан тұрады. Орыс адамы кенеттен адал, мейірбанды т.б. болуын қалай тілеу керек.

Не десе де, өмір батырларымен басқарылып, жылжып келеді, әр дәуірдің өз батыры бар. Әр адамзат ортасында барлық қарым-қатынас дөңгелегін құрған діңгек, негізді дәріптейтін, бейнелейтін өз батыры болды.

Бізде, алдымен, Рюрикке дейін - отбасы әкесі, рубасы, содан соң жерге ортақ иеленуші қожа, родовой.

Помещик, вотчина иесі, қожайын, казак т.б. шенеунік, солдат.

Орыс халқы әуелден бастап-ақ өзіне орталық билік табуға ұмтылды. Новгородтықтар орталықты теңіздің ар жағынан іздейді, табады. Бүкіл тарих осы ұмтылыстан тұрады. Басқаша болуы мүмкін де емес. Егер өмірдің негізі отбасы, ру болатын болса, онда өсіп-өніп, өрісі кеңеюіне байланысты орталығын жоғалтқан руларға ортақ қала іздестіру керек. Ендеше, біртұтас мемлекет дегеніміз — патриархалдық отбасы элементінің нәтижесі, тарихтың саналы биіктігінің жемісі.

Халық сенімі - оның аты, яғни ғылым мен өнер — творчество (шығармашылық). Анализ және синтез. Әдебиет сенімді ауыстырады. Егер сенім қабылданса, онда әдебиет те қабылданады, яғни халықтық емес, еліктеуші.

Әдебиет — халық атауы. Ол қалай ойлайды, нәрсені қалай түсінеді, қалай мойындайды, қалай сезеді, идеяларды қалай елестетеді. Кәсіп — өмірді жайғастыру туралы ой. <...>

Бағдарлама

1) Организм — жалпы (ортақ) — халық немесе алғашқы қауымдық түсініктегі жер.

2) Организм — жеке меншік. Жеке тұлға, тип (түр).

Тип ретінде жеке меншік — өзін білдіреді, өзі арқылы ортақ (жалпы) және, керісінше, жалпы жекеменшікті қаншалықты, қалай көрсетті, яғни жалпы әрекеттегі жеке ұмтылыс. Мысалы, біздің емшілеріміздің сыртқы келіссөзі мен тәртібі және басқа жердің емшілерімен келіссөзі мен хат алысуы жалпы және сонымен бірге жекеменшік, дара, үйдің типтік ерекшелігін белгілейді. Жалпы әрқашан да жекеменшікке ғана қызмет етеді. Ондай болса, жекеменшік алдымен зерттеледі. Жеке меншік типтер жалпыдан бұрын. Бірақ жалпыға арналған материалдар бар, ал жекеменшікке жоқ, өйткені жекеменшік, ендеше, қазір де көңіл бөлуге тұрмасты күнделікті орталықтандыру зиянды, бірақ ол неге мәз. Демек, ол заңды, ақыл ыңғайлы орналасқан, ол қажеттілік, толық.

Әр дәуірде не нәрсе болмайды. Орталықтандырудан бас тартып, тым әрі кетуге болады. Рюриктен бас тартайық. Византиядан бас тартайық, өзімізге жақсыны таңдайық, бізге қазір жоғарыдан бәрі көрінеді, барлық жүріп өткен жол, барлық жақсы жолдар, әдемі де қолайлы орындар. Қажетті болған нәрсенің бәрінде де соның жүзеге асуы үшін өз заңы болды.

Жалпы билік — одан әрі дамуды қажет ететін халық. Бірақ қалай? Көпшіліктің түсінігі мен қабылдау қабілетіне байланысты дамыған жөн.

Көпшілік — жер, өмір сүретін орта, негіз. Ол жалпы өмір арқылы біз тарих деп есептегеннің бәрін дүниеге әкеледі, яғни тарих дегеніміз - былайша айтқанда, жалпы бір-бірімен араласа, бірлесіп сүрген ортақ өмір.

Археология дегеніміз — жеке өмір, бөлек, дара, ерекше нәрсе. Ана жерде үлкен тип, мына жерде кішкене тип. Өмір дегеніміз — өзара әсер беретін күштің байланысы. Біз оны түсіну үшін ойша бөлеміз, ал шын мәнінде ол — бөлінбейтін біртұтас құбылыс.

Зерттеу мақсаты дегеніміз — сол бастау, идеялар, адамгершілік күш, элементтер. Оқиғалар — адамдар, бейнелер, идеялар қабыршағы, олардың қаруы, материя түрі. Әр идея ақылды билеп алады. Ол өзіне оқиғалардан, бейнелерден, мінезден өз көрінісін табады. Басқаларын өмірімен жаратамыз, бұл – ұзақ жұмыстың нәтижесі. Ортақтандыруымызға қарап бұрын да көтерілген, бірақ әрқашан да өзінің жеке басының жағдайын қорғап, өзінің жеке мүддесімен ғана болатын еді.

Петр билігінің ауыр кезеңдерінде Аннаның билігіне шек қою идеясы туындады. Бірақ бұл кейбіреулерінде ғана және де ақсүйектік көзқарастарда жарқ етті.

Орталық билік, идея тәртібі — қан айналым орталығы, өмір айналымының қажеттілігі. Өмір орталыққа құяды және одан қайта ағызады. Орталық қандай болса, өмір айналымы да сондай.

Біз организмді атаған болсақ, онда оған табиғи ғылыми көзқараспен қарауымыз керек. Адам сол организм, жануар. Бірақ адам — идея, ол оның денесі тек қана форма. Адам идеямен өмір сүреді. Идеялар басқа идеялардың қатысына байланысты тек қоғамда туындай алады. Әр идея сонымен бірге жанды организмге ұқсас организм. Оның өзінің бастауы, өзінің дамуы, гүлденуі немесе билеп-төстеуі, солуы бар. Немесе басқа идеяға ауысуы, қайта тууы, өлімі деуге де болады. Өсімдік патшалығындағы сияқты рух патшалығында да идея білінбей басталады және өседі, өледі және басқаларға негіз болады. Басқа идеялардың өмір сүруі не жағдай туғызу, негізгі көң-қоқыр дайындау да сол тарихта болады. Ортақ өмірдегі тарихтың бәрі организм. Самодержавие (патшаның шексіз өз бетімен билеушілігі) — организм. Бөліну — организм. Казачестволық — организм. Сауда, әдебиет. Община. Тіл. Әр дәуір — организм. Басқаша болуы мүмкін емес, демек кезеңдер қажет.

Егер халық организм болатын болса, онда, ең алдымен, оның тұрған жерімен, ерекшеліктерімен, күшімен содан кейін ғана әрекетімен танысу керек. Тарихшылар керісінше бастайды.

Адам идеяларымен, ойымен өмір сүреді, бәрін де оймен істейді. Тек есі ауысқан адам ғана ойланбастан қалай болса солай істейді, сондықтан да ол есуас. Оның қандай идеясы болды, ол ананы-мынаны қайда істегенін айтады. Ол нені ойлайды? Несіне көп ойлану қажет.

Халық тарихын жазу үшін, тарихта баяндалатын әр түрлі зат сияқты, ең алдымен, халық дегеніміздің өзі не екенін, оның жаратылысы қандай, мәні, мағынасын анықтап білу керек. Әрине, тарихтың өзі де бұл жаратылысты зерттеуде.

Білімділік бізге барлық еркін дербес қозғалыстағы ақыл, қарғыс атқан жерден келді. Ол өте үлкен қорқынышпен келді, біздің байырғы білімділігіміздің осы қорқынышы, осы мағына бүкіл тарих бойы тіпті қазір де билігін жүргізуде. Ғылымды кім және не тоқтады? Сенім дүлей сияқты бәрін төмен басады. Қорқынышты бөлініс тең емес, күпіршілік. Шынында да бөлініс, өйткені халықтың ойы сондай, егер де бір жаңа қозғалыс пайда болса, сол мезетте ол тайып шығады да ескі дәстүрді ұстай қалады. Шіркеуден бөлінеді. Қол қолды жуады? Шіркеу жаңашыл адамды аластатады, жаңашыл болысымен-ақ, халық өзінен шіркеуді аластатады. Бәрі де білімділіктің маңызды сипаты - ой қорқақтығы.

Тарих өлгеннен де артық, олар тас болып қатып қалған фигуралар, жылжитын (өйткені оларды жылжытады) сиқырлы, шам алып жүр.

Нумизматика, геральдика, геналогия — дворяндар ғылымы. Сондықтан да, әсіресе дворяндық кезеңнің дәурені жүріп тұрғанда, олар да өркендеді. Бұл кезең қирап еді, олар да күйреді.

1860 жыл

Біздегі барлық нәрсенің бәрінде неге мұндай? Сенімсіз, тұрақсыз, белгісіз қатынас. Біздің ішімізден ешкім де заңды ұйғарымдарды, заң формаларын (түрін) мансап, достық, туысқандық үшін айналып етуге неге қарсы емес. Не себепті ешкімде жеке басының абыройын, яғни не істеу керек, нені істемеу керек екенін түсінбейді. Неге біз біреуді оңбаған адам екенін өте жақсы біле тұра, бәрібір оны қоғамдық қызметке ұсынамыз. Неге біздің көптеген істерімізді, заңды нормаларды айналып өтіп, былайша айтқанда, отбасылық етіп жібереміз. Әр түрлі заңды формаларды еш құлықсыз атқарып, ол әр түрлі бос формальды істі өліп-талып атқару бізге қайдан келген. Өйткені біздің заңда сана сезіміміз дами қоймаған әрбір заңды істі түсінуге біздің ақылымыз көндікпеген, ол қоғам атқаратын міндет сияқты орындалуы керек. Біз әлі рулық өмірде, оның толық өзінділігінде өмір сүреміз, сондықтан бізде кешегі қылмыскер бүгін жолдас және біз бар көңілімізбен қолын аламыз. Бізде адамдар қолдаған бастамалар негізінде басқару дағдыланбаған. Сондықтан да біз табан астында қарым-қатынасымызды өзгерте саламыз, қан, туыс жылулығы немесе өз басының қамын ойлап қана түйін түйеміз. Біз кешегі қылмыскердің кешегі қылмысын ақылмен, санамен емес, жүрек жылуымен, ертең біз де дәл сол сияқты қылмыскер боламыз деген инстинктивті санамен кешіреміз.

Бізде заңды істер аз, ал отбасылық істер өте көп. Мысалы, немісте қанша заңды мағына бар болса, бізде тек қана дұрыс, таза, бірақ отбасылық рулық мағына басымырақ.

Біз бір-бірімізге жамандықты қайырымдылықтан кешіріп отырған жоқпыз, біз туыс болғандықтан кешіреміз, өйткені ертең біз де соны істейміз.

Тексіз, атасыз адамның дербестігі ойға симайды. Онда мен жетіммін, бейшарамын, қырымпаз, казак, еркін адаммын. Еркіндік деген сөздің өзі жаман іс, өйткені ғасыр жағдайына қарай қайшы келеді; кіріптарлық (тұтқындық) құрметі деп қабылданып, еркіндік дұрыс өмір сүруі бұрмалаудың нақ өзі деп түсініледі.

Енді дербес бірлі-жарымды — адам, онда ол - отбасы, ру. Онсыз адам ешкім де емес. Ол -қыдырымпаз, казак, жетім, аласталған.

Мағынасы жиі өзгертіледі және түрі ғана ауыстырылады, өте сирек немесе елеусіз өзгереді. Біз тарихта мағынасын жете үңілмей, тек түрін ғана қарастырамыз. Бізге түрі жаңа болса, ендеше мәні де жаңа көрінеді, жоқ, олай емес. Мағынасы сол түрінде, ал форма тек сырт тұлғасы. Ол мағынасына әсерін тигізеді, бірақ аз ғана.

1861 жыл

Сәби Мәскеудің үлкен картасын және оның жанындағы онша үлкен емес Еуропа картасын көріп, Мәскеу Еуропадан үлкен деген өзінше шешім шығарады, тіпті айтысуға жақын... Біздің көптеген ойшылдарымыз, сыншыларымыз және жорамал тұжырымдамашылары өз пайымдарын осылай құрастырмай ма. Әсіресе, орыс тарихына байланысты оны және батысты әр минут сайын салыстырады.

Еркіндік, тәуелсіздік, дербестік, өзін-өзі басқару — міне, осылар біздің ойымыздың қазіргі шырмауығы, осы ауруды бәріне жұқтырып, бәрін де осы аурумен ауруға тура келтірген эпидемия. Дворяндар Саратовта университет құрғысы келеді. Манилов сияқты тоған арқылы көпір салып, көпірдің үстіне дүңгіршектер салып, сауда жүргізгісі келеді. Бұл келеңсіздік деп мен өзімнің қарсылығымды білдірдім. Маған менің өркендеуге қарсы екенімді, дербестікке қарсы екенімді дәлелдеді. Келесі күні мен өз тарапымнан сол айтыскерлердің айыбын мойындаттым. Олар Нижегород губернаторының циркулярының басылымға бекер шыққанын айтты деді. Мен, қалайша бекер, басылымға бере берсін, сендер жариялылыққа қарсысыңдар, дедім.

Осының бәрінен біздің барлық жерде қолданатын теория бар екені, бізді ауадан емес, жерден, топырақтан ұғынуға, ойлауға мәжбүр ететін практика бар екені дәлелденеді. Осыдан барып айтыс, келіспеушілік туындайды. Бәрінен де жексұрыны — арзан либерализм. Біреуі либерал, өйткені ол барлық рұқсат етілмеген нәрсені жинайды, іздейді т.с.с., осынысымен ол өзіне бедел жинайды.

Артта қалған халық артта қалған адамдай ой, сезімде болатын, әбден ескіріп, қатып қалған форма сияқты. Идеалдары бірдей, ұзақ, ендеше сезімді оятып, ой, өмір қозғалысына әсер ететін бірдей туыс, сүйікті сөздер, сөздер, сөз тіркесі.

Жаңа ойлар, сезімдер келеңсіздік болып көрінеді, қудаланады.

Білім және ағартудың қасиеттерін сипаттайтын ұлты болуы мүмкін. Бірақ ғылым барлық адамзатқа ортақ. Тарихтың міндеті — мемлекет. Менің мақсатым — жеке адам. Мен өз зерттеулерімде жеке адамға түсінік беретін материалдарды қарастыруым керек.

Бұл жинақтау емес, бірақ тип.

Әр кезеңде мен бір ортадағы жеке адамның өмірін ортаға, кінәздік ортадан жасақшылар, ауыл, шеберлер, казактар т.с.с. ортасына ауыстырылды.

Барлық жерден типті және ортаны, жеке адамды сипаттайтын тұлғаны іздеп табуым керек. Адам тұрмысы, өмірде дамуына байланыстының бәрі мені қызықтырады. Мемлекеттің орнына мен адамды зерттеймін. Оны барлық жерден тауып, ол үшін қуанып, қайғырамын.

Тұлға деген не? Ол — адам, анықтамасы осы. Деспотизм барлық жерде де деспотизм. Қоғам деспотизмі. Америка қандай болсын, болмасын партия деспотизмі. Әдеп, сенім, әдет — бәрі бір деспотизм, басқаша атауға да болмайды. Еркіндік біреу. Табиғаттың барлық өнегелік, физикалық талаптарына сәйкес дамыған адам еркіндігі.

Сіздер барлық ортақ жақсылық үшін қоғамға деспоттық жасауға жол береміз дейсіздер. Иә, бірақта келісіңіздерші, либералды форманың қайсысына жатса да, дегенмен де деспотизм дегеніміз не?

Қараңғылық, алакөлеңкелік қаншалықты көп болса, әр түрлі құбыжықтарға сенушілік елес те сонша көп. Пұтқа табынушы және христиан.

Жабайылар өмір сүреді. Поквильдің американдықтар туралы томынан қара. Бұл элемент ұзақ өмір сүреді.

Деспотизм — адамзат тұрмысының айналып өтуге болмайтын шарты. Ол жөргекте, балалық шақта, мектепте, жастық шақта, қызметте, барлық жерде. Барлық жерде менің «мен»-ім аяққа тапталады. Қысымдыққа түскен. Мұнда қай деспотизмге қол беру керек екенін анықтау керек. Мен самодержавиені қажет етпейтінім сияқты, демократия деспотизмін де қаламаймын. Мен ең құрығанда либерал болған мекеме, жарғы, билік ешкімдікі болмаса да, бір деспотизмді, өзімнің физикам мен ақыл, яғни табиғат заңдарын еркін қабылдаймын.

Адам — маңызды іс, өйткені ол шаруашылық, кәсіп, әдебиет, саяси құрылым — бәрін шығарады. Ол — бүкіл тұрмыстың және барлық ереже, тәртіп, өмір шартының тамыры. Сыртқы ықпал адамның мінезін шектеп, анықтаса да, онша маңызы жоқ.

Осы күнге дейін тарих адаммен емес, қоғаммен айналысып келді. Қоғам мүддесі үшін жақсы да, нашар да мекемелер, төңкерістер т.б. жасалынды. Қоғамға, мемлекетке халықтың бәрін әкелді және ол кең дамуға мүмкіндік алды. Англия, қоғам, мемлекет сияқты гүлденіп, кеңіп, өркендеп, бүкіл әлемді билейді. Бірақ адамның ондағы жағдайы қандай?

Бұл гүлденген қоғам, мемлекет адам үшін не істеді? Көп пе? Көп емес сияқты. Англияда көптеген жағдайлар да басқа да біраз мемлекеттерден биік тұрған жоқ. Үйірлі қоғам өте жеңісті болса, ал жеке-дараларда ештеңе жоқ. Сол зорлық-зомбылық, сол жүгенсіз үйір жалғыз, жекелерге қарсы. Жеке адамдар сол күйінде аш, жалаңаш, суық, дамымаған, білімсіз.

Бұл не жетістік пе? Прогресс қайда?

Прогресс бар, бірақта ол жеке адамдарға білінбейді, халықпен мемлекетке ғана өте көрнекті. Әлі сұғанақтық үстемдік етіп тұрған сыртқы құрам үшін әлі де еркіндік жоқ, еркіндік ондағы жеке адамдарға емес, мемлекетке бар.

Тарих — адамның және барлық ірілі, кішілі жағдайларға қарай адамдар тұра алатын белгілі жер, жағдайға сәйкес даму. Бәрібір жеке адам сияқты, халық өзінің дамуында оның өзі жасайтын өнегелі, табиғи ортада, яғни табиғат аясына бағынышты. Оның діні, сенімі — оның поэзиясы, оның жүрегі, оның өзі. Оның өндірісі, шаруашылығы, экономикасы -оның ақылы, ойы.

Әр ғасырдың, әр ұрпақтың еркіндік пен құлдық, қайырымдылық пен зұлымдық т.б. туралы өзінің ерекше түсінігі бар. Әр кезеңде өзінің прогрессистері мен консерваторлары бар. Консерваторлар артта қалғандар, бұрын прогрессистер болып, мақсаттарына жеткен жерде тоқтап қалған. Артта қалғандарға көп жастар ой-толғауларымен сирек, көбінесе үйірлілік күшіне байланысты келіп қосылады.

1863 жыл

Тарихты тармақтарға, ұрпақтарға бөліп жазу керек. Бір негізде дамыған ұрпақ топтары сол кезеңді құрайды. Жылдармен емес, нәтижесі бойынша, яғни ұрпақтың әрқашан да жер асты жұмыстарын аяқтайтын оқиғалармен болу керек. Мұнда жыл — кезеңнің шақырымдық бағанасы сияқты, маңызды. Дәуірдің ақыл-ойы және өнегелік дамуы тәрбиеленіп, дамып жатқан ұрпақтың негізі.

Оқиға — ақыл-ой, әсіресе өнегелік газын жинап және жеткілікті деңгейде жинақталған кезде жер үстінде кенеттен пайда болатын бұлт, найзағай. <...>

Тәржімалаған: А.С. Сағымова





ПЛАТОНОВ СЕРГЕЙ ФЕДОРОВИЧ

(1860-1933 жж.)

Көрнекті орыс тарихшысы, академик Сергей Федорович Платоновтың 1920-жылдардағы еңбектері «Бұлыңғыр заман», «Иван Грозный» және «Борис Годунов» бұрыннан-ақ классикалық шығармалар қатарына қосылып, қазірде Ресей тарих ғылымының «алтын қорын» құрайды. Бұл таң қаларлық нәрсе емес.

1911 жылы В.О. Ключевский қайтыс болғаннан кейін Ресейдің бірінші тарихшысы ретінде С.Ф. Платоновты оның замандасы граф С.Д. Шереметев «ғылым князі» дeп атаған. Сондай-ақ С.Ф. Платоновты большевиктер де бағалаған. Ол туралы: «Дұрыс көзқарастардың керемет тарихшысы», — деген кезінде А.В. Лучанарский. Әсіресе, ғалымның атағы А.С. Лаппо-Данилевский, М.А. Дъянов пен А. Шахматов қайтыс болғаннан кейін 1920 жылдары шықты, ол «көзі тірі орыс тарихшыларының ішіндегі ең атақтысы» ретінде танылды.

Бұнда С.Ф. Платоновтың өмірбаянын толық баяндаудың қажеттігі жоқ. Санк-Петербург университетінің тарих-филология факультетінің академигі (1920), профессоры (1890) мен деканы (1900-1905), Санк-Петербургтегі Бас педагогикалық қыздар институтының директоры (1903-1916), Археологиялық комиссия төрағасы (1918-1929), 1925-1928 жж. Пушкин үйі мен КСРО Ғылым Академиясы кітапханасының директоры. Міне, бұл С.Ф. Платоновтың ғылыми және әкімшілік мансабының негізгі жолдары. Оның мансабының шырқау шыңы — 1929 жылдың наурыз айы, КСРО Ғылым Академиясының гуманитарлық ғылымдар бөлімінің академик-хатшысы болып сайлануы. Бірақ бірнеше айдан соң, 9 қарашада Ғылым Академиясының кітапханасында жасырынылған Николай II мен оның бауыры Михайлдің тақтан бас тартқандығы туралы манифесттерінің түпнұсқасының табылуына байланысты, ол өз қызметінен ығыстырылады. 1930 жылы 12 қаңтарда түрмеге жабылады. Сонымен қатар академиктер: Н.П. Лихачев, Е.В. Тарле және басқа да С.Ф Плсипоновтың достары мен таныстары түрмеге жабылады. 1930 жылдың тамыз-қыркүйек айларында чекистермен «контрреволюциялық қастандық» қатысушылардың құрамын кеңейту мақсатында бірқатар мәскеулік тарихшылар: Д. Н. Егоров, А. И. Яковлев, С. В. Бахрушин, М.К. Любавский, В. И. Пичет сотталады.

«Тарихшылар ісі» бойынша жалпы саны 150 адамға жуық өтсе, оның 115-і сотталды, олардың қатарында 4 академик (С.Ф. Платонов, Е.В. Тарле, Н.П. Лихачев, М.К. Любавский) мен КСРО Ғылым академиясының 7 корреспондент-мүшесі (В.Н. Бенешевич, С.К. Богоявленский, В.Г. Дружинин, С.В. Рождественский, Ю.В. Тотье, Д.Н. Егоров және А.И. Яковлев) бар. Ф.В Ллатоновқа тағылған айып ақылға қонымсыз eдi. «Еркін Ресейдің қайта өрлеуі үшін күрес одағы» атауымен ұйымдасқан контрреволюциялық ұйымды құру мен жетекшілік ету, оның мақсаты Кеңес үкіметін жою-мыс. Қарапайым нәрсе: неліктен кенет 70-жастағы профессор-тарихшыға елде билік құру керек болды, бұнымен тергеушілер мен жоғары шенеуніктер бас қатырғысы келмеді. Не де болсын, тергеу жүріп жатты, жан қинайтын тергеумен 18 айлық қамаудан кейін С.Ф. Платонов 1931 жылы 8 тамызда ОГПУАлқасының қаулысымен 5 жылға Самара қаласына жер аударылды. Сол жерде 1933 жылы 10 қаңтарда 73 жасында жүрек ақауынан көз жұмды.

1890 жылы Санк-Петербург университетінің орыс тарихы кафедрасының басына келісімен, «С.Ф. Платонов мектебі» деп танылған мектептің негізін қалады. Ол жетекшілік еткен петербургтік тарихшылардың жас буыны, К.Н. Бестужев-Рюмин мен В.Г. Василъевскийден қалған тарихи материалдарды нақты зерттеуді ұстану дәстүрімен ерекшеленді. Платоновтық мектепке тән сипат: ерекше көрінген объективизм мен деректанушылық, ізденіске бағытталғандық, тарихи материалды нақты зерттеу.

B.О.Ключевский «мектебінен» С.Ф. Платонов «мектебінің» ерекшелігі — тек ұстаздарының істерін жалғастыру, саяси көзқарастарының бірлігі ғана емес, КН. Бестужев-Рюмин мен В. Г. Васильевский заманынан келе жатқан С.Ф. Платонов пен шәкірттерінің арасындағы терең адамгершілік бастауы. Тарихи — заң мектебінің өкілдерін, олардың материалға схематизм мен теория жақтан келушілігін, нәтижесінде деректер мәліметтері «дайын суреттемелерге» айналатындығын сынға ала отырып, С.Ф. Платонов пен оның шәкірттері бұл жағдайда өздерінің міндеттерін алға қойды, яғни «мүмкіндігінше деректер мен фактілер құқығын қалпына келтіру».

C. Ф. Платонов «мектебінде» объективтілік негізі ретінде деректерді толық келтіру ұстанымы мен деректанушылық талдаудың мұқияттылығы алынған. С.Ф. Платонов өзінің семинарларында тыңдаушыларына қалыптасқан құрылымды негізге алмай, керісінше, жаңа фактілерге сүйене отырып, осының негізінде өткеннің шын суретін қалпына келтіре отырып, «Мен кәрі техникпін» дейтін. Шындығында, С.Ф. Платоновтық семинарлары оның «мектебінің» қалыптасып тәрбиелеген және К.Н. Бестужев-Рюмин мен В.Г. Васильевский мұрагерлікке қалдырған ғылыми дәстүрді жалғастырушы орын болып табылды.

С.Ф. Платонов-тарихшының негізгі ғылыми жетістіктері оның магистрлік және докторлық диссертацияларына байланысты. Оның біріншісі — «XVII ғасырдағы «Бұлыңғыр заман» туралы ежелгі орыс аңыздары мен повестері тарихи деректер ретінде» — 1888 жылы жарыққа шықты. Екіншісі — «XVI — XVII ғғ. Мәскеу мемлекетіндегі Бұлыңғыр тарих бойынша очерктер» 1899 жылы жарияланды. Сонымен қатар С.Ф. Платоновтың «Орта мектеп оқулығы» мен университеттік «Орыс тарихы бойынша дәрістері» көпшілікке танымал болды. С.Ф. Платоновтың ғылыми шығармашылығында ерекше орынға 1920 жылдың екінші жартысындағы еңбектері: «Борис Годунов», «Иван Грозный», «Бұлыңғыр заман»; «Ұлы Петр», «Мәскеу мен Батыс» ие болды.

С.Ф. ПЛАТОНОВ

БҰЛЫҢҒЫР ЗАМАН

I тарау. Грозный орыс тарихнамасында

Грозный туралы тарихшылар мен ақындардың жазғандарын толық шолып шығу үшін тұтас кітап керек. Князь Михайл Щербатовтың «Ресей тарихынан» (1789) Р.Ю. Випердің «Иван Грозный» (1922) еңбегіне дейін Грозный мен оның дәуірін түсіндіру бірнеше кезеңдерді басынан өткеріп, айтарлықтай жетістікке жетті. Бұл жетістік ғылым тарихының өшпес беттері, ғылыми әдістің жеңістерінің бірі деп айтуға болады.

Грозный дәуірін және оның жеке мінездемесі мен маңызын зерттеудің негізгі қиындығы, оның берілген дәуірдің, сондай-ақ орталық тұлғаның күрделігінде емес, зерттеу үшін материалдардың аздығында. Бұлыңғыр заманның борандары мен 1626 жылғы Мәскеудегі атақты өрттің салдарынан мәскеулік мұрағат жоқ болды, сондықтан XVI ғасырдың оқиғаларын материалдардың қалған қалдықтары мен үзінділерінен зерттеуге тура келуде. Егер тарихи жұмыстармен айналыспаған адамдарға Грозныйдың өмірбаянын зерттеу мүмкін емес, ол туралы біз аз білеміз десек таң қалуы мүмкін. Ұлы Петр мен оның әкесі Алексейдің өмірбаяндары мен мінездемелерін беру, осы қызықты адамдар туралы олардың қолжазбалары: іс қағаздары, жазбалар, хаттар, бір сөзбен айтқанда, мұрағаттың қалуынан мүмкін болып отыр. Ал Грозный туралы бізге ешнәрсе жетпеді. Біз оның қолтаңбасын білмейміз, қолымызда онымен жазылған бірде-бір қағаздың қиындысы да жоқ. Атақты археограф Н.П. Лихачевтің қандай да бір қиындыны тауып, Грозныйдың қолтаңбасын анықтау талпынысы ешқандай нәтиже бермеді. Зерттеуші, өзінің сөзімен айтқанда, «болжам жасамай», бірақ ол Грозныйдың қолтаңбасының факсимелесін беруге дайын екендігін айтқан екі қысқаша мақалаларын жариялады.

Грозныйға арналған әдеби шығармалар бізге түпнұсқа ретінде емес, көшірмесі жетті, біз олардан дәл авторлық мәтінді қайта қалпына келтіре алмаймыз. Иоанн патшаның 1564 жылы князь Андрей Курбскийге атақты «жолдауы» бірнеше редакцияда берілген және олардың мәтіні әр түрлі, сондықтан біз қандай редакцияны және қандай мәтінді түпнұсқа ретінде алатынымызды дәл білмейміз. Бұл Грозныйдың басқа да «шығармаларына» тән. Тіпті, ресми құжат, Грозныйдың «Өсиеті» (1572) түпнұсқа ретінде сақталмаған, ол XVIII ғасырдың толық емес және түзетілмеген көшірмесінен басылған. Грозныйдың барлық «шығармалары» өтірік деп айтқан скептик ғалымға қарсы келу қиынға соғар еді. Грозныйдың авторлығының ішкі мазмұнын дәлелдеуге тура келеді, өйткені құжаттық тәсілмен оны дәлелдеу мүмкін емес. Грозныйдың өзінің жақсы көретін адамы Василий Григоривич Грязный-Ильинмен жазысқан хаттары қызғылықты. Грязный Қырым татарларына тұтқынға түсіп қалғанда, өзінің босатылуы үшін, құн беру үшін, онымен хат жазысты. Патша мен Грязныйдың хаттарының мәтіндері өз уақытында «Қырым істері» ресми кітабына енгізілді, сондықтан оларды хаттармен расталған көшірме құжат ретінде қарастыруға болады. Осыдан келіп Патшаның Грязный-Ильинмен хат алысуы ерекше тарихи маңыздылыққа ие. Бұл кезіңді зерттеуші П.А. Садиков дұрыс анықталған.

Егер Грозныйдың жеке шығармалары мен хаттары туралы осылай айтатын болсақ, сол уақыттың шежіре материалдарының жағдайы азда болса жақсы. XVI ғасырда Мәскеулік шежіре жазу ресми іс болды, сондықтан шежірелер ұстамды және ресми. Қазыналық шежіре жазушылар жеке шежіре жазушылардың жазбаларын қолдана отырып, олардың аттарын алып тастады немесе өздерінің қалауына қарай қайта түзетіп жазды. Өткен оқиғаларды өздерінше баяндай отырып, үкіметтік көзқарасты ұстанды. Шежірелердің азын-аулақ түзетулерінің іздерін «тұлғалық жинақтан» көруге болады. «Орыс Шежірелері Толық Шығармаларының» ХШ томында Грозныйдың нұсқауымен өзгертілген және толықтырылған осы жинақтың бірнеше түсірулері берілген. Осындай деректі пайдалану кезінде тарихшы мұқият болу керек, өйтпесе, ол оқиғаны біржақты түсіну құрбаны болатындығы түсінікті. Бірақ бұндай қауіп оған басқа жақтан да туып отыр. Патша және оның қазыналық шежіре жазушылары мәскеулік істерді өздерінше баяндаса, оларды Грозныйдың саяси қарсыластары да өздерінше баяндады.

Князь A.M. Курбский мәскеулік террордан Литваға қашып кетіп, онда ол өзінің «Ұлы Мәскеулік князь туралы тарихын» жазды. Бұл Литвадағы қоғамдық пікірді өңдеуге бағытталған ақылды памфлет еді. Онда бағалы және дәл тарихи мазмұн көп, сондықтан Курбскийдің Грозныйға қарсы барлық әрекеттері ерекше күшке ие. Бірақ бұл памфлет, тарих емес, сондықтан оның авторына сенуге болмайды. Сонымен қатар шетелдің Грозный туралы жазбалары қызықты. Олардың жарқын үлгісі ретінде лифляндықтар Таубе мен Крузенің «мәскеулік ұлы князьдің адам естігісіз тирандығы» туралы «жолдауын» атауға болады. Тіпті, Мәскеуде Грозный қайтыс болғаннан бес жылдан кейін болған ұстамды Флетчер, ағылшын ғалымы мәскеулік жауыздың тұлғасына немқұрайлы қарай алмады, ол сол уақыттағы мәскеулік өмірдің кедейлігін Грозныйдың жеке күнәсі деп қарастырды.

Тарихшы Грозный заманындағы осындай шежірелер мен әдеби жазбалар ортасында отырып, өзінің деректерінің мәліметтеріне ерекше қауіппен қараудың қарапайым субъективтілік мүмкіндігін, сонымен бірге әрбір зерттелетін ескерткіштің бағыт-бағдарын да ескеруі керек. Сол заманғы әдеби жазбаша шығармалардың негізі жоқ. Саяси және әлеуметтік күрестің қатаң заманы барлығында да өз қолтаңбасын қалдырды: Грозныйдың замандастарының әдеби қызығушылықтары сол уақыттағы соғыс тақырыптарына арналған. Бірақ саяси ойлардың балғын жағдайы бұл тақырыптарды нақты және анық түсінуге және талқылауға мүмкіндік бермеді, сондықтан сол заманғы «сөйлесулерден» «жолдамалар» мен «жазбалардан» зерттеушілер белгілі бір мақсаттар мен бағдарламаларды іздеуде. Ол тек болжамдар мен шындыққа жанаспайтын қауесет. Дәуір әдебиеті тарихи деректер сияқты, тарихшыға түсіндірулерді, сонымен қатар дәуірді сипаттауға мүмкіндік беретін объективті фактілерді аз береді.

Яғни тарихи материалдардың бұндай жағдайында Грозныйдың күрделі, толық өмірбаянын түсіну мүмкін емес. Грозныйдың өмірі туралы біз білетін еңбектерді еске алсақ, бізде бірнеше жылдың ішінде нақты Грозный туралы ешқандай мәліметтер жоқ. Мысалы, Грозныйдың әкесі ұлы князь Василийдің, оның шешесі Елена Васильевнаға жазған хаттарындағы (1530-1533) үш-төрт жазбадан басқа оның өмірінің алғашқы жылдары туралы мәліметтер жоқтың қасы. Ұлы князь алыс сапарда болып өзінің тұңғышының денсаулығына мазасызданған, «осы жұмада Иван балам айықты ма» әсіресе «Иван баламның желкесінде томпайған орын пайда болды». Нәресте шыққан жарасынан толық айыққан, одан кейін оның 13 жасына дейін оның денсаулығы, өмірі белгісіз. 1543 жылдың соңында он үш жасар билеуші-жетім алғаш рет өзінің мінезін көрсете бастады, ол көрнекті боярлардың бірі князь Андрей Шуйскийді түрмеге жапты. «Осы кезден, — деп жазды шежірешілер, — боярлар әміршіден қорқа бастады». 1547 жылға дейін жасөспірім ұлы князьдің әрекеттері туралы ешбір дерек жоқ. 1547 жылы Грозный үйленіп, патша атағын алды. Содан кейін 1549 жылға дейін дерек жоқ. 1549-1552 жылдары Грозный заң шығарумен айналысады және соғысады, 1553 жылы қатты ауырып, өзінің боярларымен ұрысады, «осы кезден әмірші мен адамдар арасында жауластық пайда болады». 50 — жылдың екінші жартысындағы жылдардан дерек жоқ; Грозныйдың жеке өмірі туралы біз ешнәрсе білмейміз, тек оның Ливонияға қатысты саясатын, соғыстың басталуы туралы білеміз. 1560 жылы Грозныйдың бірінші әйелі қайтыс болып, оның мінез-құлқында өзгеріс пайда болады. Келесі дәуір оның жан түршігерлік қатыгездігі туралы әңгімелерге толы. Бұл туралы тек шетелдіктер мен Курбский ғана айтады. Ал орыс деректерінде бұл туралы айтылмайды, тек 1574 жылы «патшаның Кремль алаңында көптеген боярларды, архимандрит Чудаковскийді және бірнеше лауазымды адамдарды жазалап, олардың бас сүйектерін Мстиславский алаңына тастағандығы» ғана сөз болады. Бірақ бұл әңгімелер мен жазбалар қарама-қайшылыққа толы және анық емес, көп сұрақ тудыруда, бұны Карамзиннен және соңғы кездегі тарихшылардан оқуға болады. Ал құжаттар аз: тіпті опричина мекемесі туралы қаулы бізге түпнұсқа ретінде жетпеген. Грозныйдың қызметі мен жеке өмірі туралы дәл хронологияны, не нақты шындыққа сәйкес әңгімені құруға болмайды. Тарихшылардың алдынан тұтас жылдардың тігіндісі, көрінісі өтуде, бірақ онда Грозный туралы шынайы жазба жоқ. Бұдан қандай «өмірбаян» жазуға болады? Және дұрыс «мінездеме» жазуға болатын материал қайда? Берілген жағдайда онсыз да кедей материалдарға сәйкес келетін, шындыққа жанасатын болжам ғана.

XVIII ғасырдың тарихшысы князь М.М. Щербатов өзінің «Ресейлік тарихында» Грозный «әр түрлі қырда көрсетілген». Өзінің деректеріндегі қарама-қайшылықты тарихшы өзінің кейіпкерінің мінезіне аударды. Ол осы қарама-қарсылықтарды болжам мен ой қорытулар арқылы түсіндірудің орнына, Грозныйдың кейбір жеке қасиеттерін көрсетуге тырысты. Ол Грозный туралы «онда менменшілдікпен, рухының төмендігімен бірге жасықтық бар, соның салдарынан сенбеушілік пен қатаң өш алу пайда болады». Бұдан ары Щербатов ұзаққа бара алмады. Көрсетілген кемшіліктерді ол «ұзаққа барлаушы санасына» қарама-қарсы қойып, осыдан Грозный мінезінің қарама-қайшылығы мен екі қырлылығын көрді.

Грозныйға деген осындай көзқарасты үлкен әдеби шеберлікпен Карамзин өзінің «Ресей Мемлекетінің тарихында» берген. Грозный заманын суреттеу кезіне жақындаған сайын Карамзин алдын-ала сөз болатын тақырыптың кереметтігін көрсеткісі келді. «Тарихи кескін үшін неткен керемет мінез», — деп жазды Карамзин Грозный туралы Тургеневке. Сол дәуірдің сұр драмасы Карамзинге әдеби жақтан қызықты болып, оны ол үлкен әдеби әсермен сипаттады. Бірақ ол да Щербатов сияқты, Грозныйдың мінезін ой қорытулармен түсіндіргісі келсе де, дәл бере алмады. «Барлық ой қорытуларға қарамастан, — деп жазды ол өзінің «Тарихында», — жасөспірім кезінде жанашыр ағасы мен кәрілік кезінде қанішер Иоанның мінезі біз үшін әлі де жұмбақ».

Карамзин бұл жұмбақты Курбскийдің айтуы бойынша түсіндіруге тырысты, яғни Грозныйда өз еркі болмады және өзгелердің ықпалына тез түсіп кетіп отырды. Ол «сүйікті таңдаулы адамдары — Сильвестр мен Адашевке келгенде» осалдық танытты. Оның бір өзінде «жақсылық пен зұлымдықты» білдіріп, бір қарағанда бір-біріне сиымсыз қасиеттер: «ұшқыр сана», «сирек жады» «жолбарыстың» қатыгездігі мен ұятсыз әрекеттері қабаттасып келеді. Өзінің пікірлерінде Грозный табиғатының қарама-қарсылығын айтқанымен, Карамзин осы қарама-қайшылықты түсіндірудегі кілтті айта алмады, сөйтіп ол жұмбақ ретінде қалдырды. Егер Карамзин өз ой қорытуларында Грозныйдың саналық пасықтығын берсе, монархтың еріксіз, өзгелерге еріп кетушілік бейнесі тұтас болар еді. Бірақ ол оны бере алмады, өйткені ол үшін Грозный «ұлы монархтың аруағы», «қызметкер», «қажымас» және «көп жағдайда көріпкел» ретінде танылды.

Карамзинның «Жұмбағы» бейнелі, шешен берілді. Грозный дәуірі оның шебер қаламымен жанданып, үлкен қызығушылықпен оқылды. Карамзиннің «Тарихында» берілген материалдар негізінде Грозный тұлғасының бейнесін сәтті және дәл беруге болар еді. Бұндай талпынысты Грозныйдың мінезін өздерінің үйірмелерінде талқылайтын мәскеулік славянофильдер жасады. Олардың талқылауларында піскен ойлар А. Аксаковпен, Ю. Самариндермен жарияланымға беріліп отырды. Соңғысы өзінің Стефан Яворский мен Феофан Прокопович туралы еңбегінде бірнеше сөзбен жазбалар берген, яғни «(Иоанн) құпиясы оның өзінің рухында жатыр: онда жақсы қасиетпен бірге кемшіліктер еріксіздікпен бірге қатар жүрді». Грозныйдағы бұндай «қорқынышты қарама-қайшылық» оның ерекше ақылдылығымен, еріксіздігімен бірге қабаттасып келуі, оның мінезін сипаттайтын қасиетінің негізгі. Аксаков, Самарин сияқты, сондай көзқараста болып, Грозный мінездемесін толығырақ талдады. Грозныйға қатысты «еріктің жоқтығы» «Иоанның бұзылуы» мен оның адамгершілігінің құлдырауы «ол өзінен ар-ұяттың, құлықтың пердесін алып тастағаннан» кейін басталып, бұрыс әрекеттерге жол ашты. Еркінің әлсіреуі ақылының ұшқырлылығымен қабаттасуы — Грозныйдың негізгі қасиеттерінің бірі.

«Иоан IV өмірде көркем тұлға», — деп жазды Аксаков. Бейнелер мен картиналар Грозныйды өзінің сұлулығымен еліктіріп, оны өмірде асырып, олармен сүйсініп отырды. Сұлулықты іздеуге, «көркемділікке» ұмтылған Грозный ең жабайы және ең төменгі қылықтарға ұрынды. Олай болса, Грозный «рухының көптеген қозғаушылары» болды, олар болса оның рухани табиғатын неғұрлым күрделендірген еді.

Осындай славянофильдік үйірменің карамзиндік көзқарасты дамытып, оны тұтас жасауға талпыныстары Грозный мінезін көркем қайта жаңғыртуға бастама болды. Славянофильдердің ізімен Костомаров жүрді, ол өзінің атақты шығармаларында бірнеше рет Грозный бейнесіне қалам тартқан. Бұл тақырып граф Алексей Толстой «Күміс Князь» бен «Иоан Грозныйдың өлімінде» жалғасын тапты. Олармен жасалған бейне өміршең болды. Осы көзқарасты Антокольский, Репин мен Васнецов белгілі бір тұлғаға айналдырып, барлығына Грозныйды ұғыну түсінікті және анық сияқты көрінді. Грозныйдың аса қатігездігі, оның көңіл-күйінің тез өзгеруі, ой қырағылығының еріксіздікпен және өзгелердің ықпалына тез түсуімен қабаттасуы — барлық осы Грозныйға берілген қасиеттер, әсіресе патологтарды еліктірді. Осының нәтижесінде Грозный туралы көптеген дәрігерлік әдебиет пайда болды. Ол Н.П. Лихачевта мұқият зерттелген және сипатталған. Ғылыми пакты әдіске ие тарихшының ойынша, бұл әдебиеттер ғылыми емес, ал болжамдары өз еркімен шығарылған және негізсіз тұжырымдарға құрылған. Дәрігерлерге сенуге негіз жоқ, өйткені аурудың өлімінен үш жүз жылдан кейін дәлелсіз пікірлер, анықтама қою мүмкін емес.

Жалпы адам өзіне түсініксіз, мағынасыз затты жариялауға жақын. Адамзаттың осындай осалдығына ерген Костомаров Грозный туралы былай деп жазды: «Грозный ақымақ болмады, ал оның замандастары Грозныйды — «ерекше ақылдың күйеуі» деп таныды. Дәрігерлер Грозныйды ауру десе, ал олардың замандас саясаткерлері оны, тіпті өмірінің соңғы жылдары да ірі саяси күш ретінде таныды. Дұрыс тарихи әдіс түсініксіз заттың шешімін, түсініктемесін асықпай іздейді, асығыс ой қорытулар жасамай, тез зерттеуге келмейтін құбылыстарды тануда жаңа жолдар іздейді.

Алғаш рет дұрыс тарихи әдіспен орыс қоғамын басында С.М. Соловьев негізін қалаған «тарихи-заң» мектебі таныстырды. Грозныйдың әрекеттерін талдауға ол өзінің негізгі пікірімен келді, яғни орыс халқының тарихи өмірі патриархалды тұрмыстың мемлекеттік түрге дамуының тұтас үрдісін білдіреді. Ол осы үрдістегі Грозныйдың ролі қандай екендігін анықтағысы келді. Соловьевке Грозный жағымды қайраткер, халық өмірінің мемлекеттік «бастамасы» болып танылды. Грозный өз уақытында алға ұмтылды, ал оны қоршаған орта әлі де ескі дәстүрмен дем алды. Онда мемлекеттік бағдарлама мен кең саяси мақсаттар болды. Грозныйдың жеке басының кемшіліктері мен әлсіз жерлері болғандығын жасырудың қажеті жоқ, өйткені бұнымен оның тарихи маңыздылығы анықталмайды. Грозныйдың сыртқы реформалары мен сыртқы саясаты оны тарихи тұлға ретінде танытады. Соловьевтің көзқарасын оның мектебі түгел қабылдады. Бұл Грозныйды шектен шыққан идеяландыруға алып келді. Соловьевтің замандасы К.Д. Кавелиннің мақаласында Грозный «ұлы» деп танылып, Ұлы Петрге теңестірілді. Грозныйдың айналасын – «ақымақ», «мағынасыз», «әр түрлі рухани қызығушылықтардан айырылған орта құртты» деп түсіндірді. Грозныйдың «Ұлы пікірлері» осы ортамен нәтижесіз күресте бұрмаланып, ол өзінің сәтсіздігіне күйзеліп, рухани құлдырады. Шындығында, Кавелиннің болжамдары тарихи-заңгерлер мектебінен қолдау тапса да, оның Грозныйды Ұлы Петрге теңестіруге болады деген ойы ары қарай дамытылды. К.Н. Бестужев-Рюмин «Иван Грозныйдың мінезін поэтикалық қайта жаңғырту жөнінде бірнеше сөз» атты мақаласында осы екі тарихи тұлғаны: Ұлы Петр мен Иоанн Васильевич Грозныйдың араларын қатар қойып салыстырды. Бестужев-Рюминнің пікірінше, бұл — «екі адамның мінездері бірдей, мақсаттары бірдей, оларға жетудегі амалдары да бірдей». Негізгі айырмашылық, біреуі өзінің мақсаттарына жетсе, екіншісі жете алмады. Екеуінің сыртқы саясатына, негізінен, олардың Балтық теңізіне талпынысына Бестужев өзінің көзқарасын білдірді. Осы бағыттың басқа да тарихшылары сияқты, Бестужевты да Грозныйдың жеке қасиеттері мен кемшіліктері қызықтырмайды: осы екі қасиет айтылуы керек, бірақ олардың негізінде дәуірді суреттеу мен орталық тұлғаға баға беруге болмайды.

Өткен ғасырдың 80-жылдары Грозныйға деген қарым-қатынастың екі тәсілі, оны бағалаудың екі амалы анықталды. Тарихнаманың дамуы бұл екеуінің де тұрақтануына әкелмеді, бірақ біреуінің, яғни Грозныйдың жеке қасиеттеріне емес, оны қайраткер, саяси күш ретінде бағалауға ұмтылғандарды қуаттады, соған басымдық берді. Тарихи-заң мектебінің ғылыми әдісі орыс тарихи ғылымының дамуына үлкен әсер етті. Орыс тарихшыларының еңбектері саны мен сапа жағынан өсе бастады. Мұрағат материалдары жинақталды. Мәскеу мемлекеттігіне қатысты қызмет басталды. XIX ғасырдың соңғы он жылдығы мен XX ғасыр басында Иван Грозныйдың заманына қатысты бірқатар тақырыптар ұсынылып, ғылыми негізделді. Бұл тақырыптар Грозныйдың жеке басына қатыссыз еді. Олардың мақсаттары үкіметтік механизм сапасына және XVI ғасырдағы Мәскеудегі қоғамдық құрылымға еніп, сол кездегі халық өмірінің ішкі дағдарысы туралы анық түсінікті беру. Бұл ғылыми жұмыстың жетістігі жоғары болды. Дәуірдің негізгі тарихи деректері — шежіре жинақтары, өрттер мен басқа қауіптерден аман қалған жазба материалдар мен актілі материалдар зерттелді. 1550 жылдардағы «жер реформаларының» өзара байланысы мен нәтижелері анықталды, XVI ғасырдағы мәскеулік үкіметтің қаржылық жүйесі ашылды, опричинаның шын сипаты анықталды. «Жабайы даланы отарлаумен» байланысты мемлекеттің оңтүстік шекараларын қорғау бойынша Мәскеу билігінің әрекеттері зерттелді. Шаруашылықты бекіту үрдісі мен мақта шаруашылығының әр түрлі түрлерінің дамуында көптеген жағдайлар анықталды. Жұртшылықтың шашырауы мен оның салдары — мемлекеттік орталықты тарату — айқындалды. Бір жағынан, «Балтық мәселесі» мен Ливания мен Фин жағалаулары үшін халықаралық күрестің себептері зерттелді. Дәуірдің тарихи мазмұны толық және анық болғандығы сол — Иван Грозный тұлғасын тарихи қайта қарауға тура келді. Бір ғана буынның арасында осындай үлкен айырмашылыққа таң қалуға болады. XIX ғасырдың соңында (дәлірек айтсақ 70-80 жж.) лектор өзінің тыңдаушыларына Иван Грозный туралы аз мәлімет берсе, мәселен, өз заманының алдыңғы профессоры болып саналатын К.Н. Бестужев-Рюминнің «Орыс тарихы», ал оған қарағанда кез-келген орыс тарихшысының профессорлық оқулығы және В.О. Ключевскийдің «Курсы» көп мағлұмат береді. Дәуір жаңа және бай мазмұнға толды — бұл Грозный, оның жеке рөлі, оның жеке күші туралы түсінікке әсер етпей қоймады.

Қазірде Грозный өз ғасырының білімді адамдар қатарына жататындығына күмән тудырмайды. XVI ғасырдың 50-жылдарындағы реформалар мәскеулік өмірдің: өзін-өзі басқару мен қызмет ету табы мен жер иелігін тәртіпке келтірумен байланысты жергілікті басқару, қызмет ететін адамдармен қамтамасыз етумен, олардың қызметтерін жақсартумен байланысты ұйым, әскери құрылым, шіркеулі-қоғамдық өмір, кітап ісі мен басқалардың көптеген қырларын қамтыған іс-шаралар жүйесі екендігіне күмән жоқ. Грозныйдың ливондық соғысы Мәскеудің Балтық теңіз жолдарын пайдалану үшін халықаралық күреске дер кезінде араласуы еді. Грозныйды есуас тиран ретінде қарастырып келген ескі көзқарас өзгерді. Бұл ірі мәскеулік шонжарларды шығару, ірі жер иеленушілерін өз жерлерінен шығару, олардың иеліктерін бөлу мен кіші қызметкер адамға уақытша пайдалануға жерді берумен бірге жүрді. Бұнымен бұрынғы атақты адамдар жоқ болса, жаңа әлеуметтік топ «боярлар балалары» пайда болып, нығая түсті.

Грозный өмірінің ең сұрапыл жылдары - оның саяси сәтсіздік пен ішкі террор жылдары Мәскеу үкіметінің қызықты да маңызды қызметі анықталды. Бұл — мемлекеттің оңтүстік шекараларын нығайту мен «жабайы далаға» қоныстандыру. Грозный үкіметі көптеген қысымның астында өздерінің оңтүстік шекараларын қорғау бойынша келісілген шаралар бастады, әдеттегідей олар іскерлік пен шеберлікті танытып, әкімшілік әрекеттерін жергілікті күштермен біріктіре алды. Тарихшылар алдында Грозный өмірінің соңғы әрекетсіз және қатігездік жылдары туралы бұрыннан қалыптасқан түсініктің орнына, оның кең ауқымды әрекетінің суреті ашылды. Олай болса, XVI ғасырдың 80-жылдарындағы Мәскеу орталығының босаңсуын болдырған әлеуметтік дағдарыстың себептері мен көріністерін анықтау, Грозныйдан өзінің қорқақтығы мен пасықтығынан жауы Стефан Батория басымдық көрсеткен деген айып тазартылды. Тез болған дағдарыс Грозныйдың күресті жалғастыруын мүмкіндік бермеді және оның оқиға барысына әсер етуі мүмкін емес еді.

Бір сөзбен айтқанда, дәуірді зерттеу Грозныйды саясаткер мен әмірші тұлға ретінде таныта бастады, ал оның жеке қасиеттері мен кемшіліктері оның заманының жалпы сипаттамасын беруде өзінің маңыздылығын жойды. Грозный үкіметінің әрекетін зерттеу арқылы тарихшылар Грозныйдың билік еткен кезінің бастамасы мен аяғының бірдей сипатта болғандығын анықтады. Грозныйдың айналысындағы адамдар өзгеріп отырды және олардың оған ықпалы да өзгеріп, Грозныйдың өзі дұрыс, не бұрыс өмір сүруі мүмкін еді — бірақ Мәскеу саясаты өзгермеді. Бұл кең ауқымды саясат, ол өзінің жоспарлары мен жоспарланған шараларды орындау энергиясымен ерекшеленеді. Осы сипаттарды Грозный өзі өмірде жүзеге асырып отырды: бұған Сильвестр, не Басманов пен Малюта Скуратовпен келген жоқ. Грозный өзінің реформасының екінші кезеңінде де шіркеулік-жер қалыптастырудың бірінші кезеңіндегідей болды. Ол - ірі саяси күш.

XVI ғасырдағы орыс тарихы бойынша жаңа зерттеулермен танысқан сайын оның ықпалы өсе түседі. Осындай ықпалды тарихшы проф. Р.Ю. Виппердің Иван Грозный туралы еңбегінен байқаймыз. Бірақ ол өзіне дейінгі орыс тарихнамасы келтірілген мәліметтерді пайдалана отырып, өз жағынан жаңалықтар енгізді. Ол өзінің еңбегінің кіріспесінде « XVI ғасырды» «көшпелі Азия» мен «еуропалықтардың» арасындағы ғасырлық күрестің аумалы-төкпелі кезеңі, әлемдік күресте жеңіс соңғыларының еншісіне тие бастаған кезең ретінде жалпы сипаттамасын берді. «Еуропаның жаңа саяси әлемінің ішінде, - деп жазды ол, — мәскеулік үкіметке тек әскери-әкімшілдік таланттарымен бірге, кабинеттік шеберлігін көрсетуге тура келді. Грозный патша, оның қызметкерлері мен шәкірттері өздерінің қиын рөлдерін намыспен алып шықты». XVI ғасырдағы Мәскеу әрекетін Еуропа мен Азияның саяси өмірінің жалпы барысымен байланыстыра қарастыра отырып, автор сол уақыттағы орыстың саяси және әскери өнеріне сүйсіне мақтау айтып, Грозныйды ірі тарихи қайраткер ретінде таныды. Профессор Виппердің кітабын тек Грозныйдың апологейі ғана емес, оның апофеозы деп атауға да болады. Ұлттық тарих шеңберінен әлемдік сахнаға шыққан Грозный ірі қайраткер ретінде беріледі.

Міне, Грозный туралы біздің тарихи әдебиетіміздің соңғы сөздері. Бұл Грозный тұлғасына жиіркенішті қатынастың мәңгі жойылуына септігін тигізді деген ойдамыз. Бірақ ол таразының бір басын басқа жаққа тартуы да мүмкін, және зерттеушілердің алдағы уақыттағы міндеті — субъективті бағалаудың шектері арасындағы тепе-теңдікті табу.

Берілген очерк Грозный туралы талдаулардың әділ қазысы рөліне таласпайды. Оның мақсаты — автордың берілген дәуірдің тарихи материалдармен танысқан кезінде қалыптасқан Грозный «бейнесін» сол қалпында беру. Қысқаша очеркте көптеген мәселелер үстіртін айтылса, кейбіреулері сөз болмады да. Егер осы очерктен оқырманда Грозныйдың өмірі мен қызметі туралы, оның мінезі мен ақылының кейбір таласты, шынайы сипаттары жөнінде белгілі бір түсінік қалыптасса, онда автор өзін мақсатына жеткен деп есептейді. Грозныйдың тұтас мінездемесін, оның соңғы аяқталған «бейнесін» автор жасауға тырыспады, өйткені ол оны жасау мүмкін емес деп сенеді.

II тарау

Бористің саясаты

Борис Годуновтың түркі-татар халықтарына қатысты саясаты Грозный саясатының жалғасы еді. Тағдырдың жазуы бойынша, орыс тайпалары татар тайпаларының барлық топтарымен тығыз байланыста болды. Федор мен Борис патшалардың заманында татарлардың еуропалық топтарына Мәскеудің қарым-қатынастарындағы бастапқы нүкте Мәскеудің Қазан мен Астраханды жаулап алуы еді. Жайық пен Каспий жағалауларына шығып, орта және төменгі Поволжьені өздеріне қаратқан Мәскеу осы аймақтағы татарлар билігін жоқ қылып, Астраханнан кавказ топтарындағы татар халықтарына қауіп тудырды. Мәскеудің осындай саяси жетістігіне түрік-татар әлемі тыныш жата алмады. Грозныйға әр түрлі сипатта түрік сұлтаны да, Қырым ханы да шағымдар мен талаптар қойып жатты. Мәскеуді соғыспен, өш алумен қорқытты. Түріктер Азовтан Дон арқылы Жайыққа жетіп (қазірде Царицын), Астраханды тартып алуды көздеді: бірақ бұл күрделі жоспарлары жүзеге аспай қалды. Қырымдағы татарлар Мәскеуді қорқытып, 1570 жылдары оны жаулап алу үшін бірнеше талпыныс жасады. Тек қана 1571 жылы олар орыс астанасының дуалдарына жетіп, ағаштарды өртеп, көптеген адамдарды ұрып-соқты. Бірақ олар Мәскеуді ала алмады. Бұл Грозный кезіндегі аса қорқынышты шабуыл еді, ал қалғандары мемлекеттің оңтүстік шекараларынан аса алмады. Ащы тәжірибемен ақыл кірген Мәскеу өзінің оңтүстік шекараларын нығайта түсіп, оңтүстік аймақтардағы «жабайы даланы» қоныстандыра бастады. Кезінде оңтүстікті нығайту мен қоныстандыру жұмыстары қандай дәрежеде жоспарлы және нақты болғандығын айтамыз. Бұл Мәскеуге татар шабуылдарының орындалмауына әкелді. Қырымдықтар соңғы рет Мәскеуге 1591 жылы жеткенімен, ұзамай-ақ кері шегінеді. Мәскеу дуалдарының қасынан олардың жылжымалы дала бекінісі болған «қалада серуенде» тұтас бір армия қарсы алды. Олар татарларды қала дуалына жеткізбеді және олар өзіне шабуылмен қорқытты. Хан Мәскеудің тұсында бір тәулік қана болып, кері шегінді. Орыстар татарларды ізінен қуып, Қырымға татарлардың төрттен үш бөлігі ғана жетіп, ханның өзі Бақша-Сарайға атақсыз жараланған күйде түнде арбамен зорға жетті. Ханның Мәскеуден бас тартуы Годунов үшін үлкен жеңіс болды. Князь Ф.И. Мстиславскиймен бірге қол басқарған Борис марапатталды. Басқа қолбасшылар да марапатталды. «Қалада серуенденің» орнына «Дондық» монастырь салынды. Бірақ келесі жылы татарлар Рязань және Тула елді мекендерін ойрандағанымен, Қырымдағы қатынастың жалпы сипаты Мәскеу пайдасына шешілді. Мәскеу Қырымнан қорықпады және Мәскеу үкіметі Қырымнан жасқанбай-ақ басқа татарларға қарсы еркін әрекет етті. Осы кезде ноғайлар Мәскеуге бағынып, мойынсұнды. «Астрахан, Еділ мен Жайық, түгел Ноғай ордасы Мәскеу әміршісінің еркіне көнді». Сондай-ақ Мәскеу кавказ топтарындағы татарларға шабуыл жасауға дәті барғанмен, оларды бірінші кезде сәтсіздік күтіп тұрды.

Каспий теңізіне шығу Мәскеу мемлекеті үшін Кавказ және Парсы жағалауларымен, ортаазиялық хандықтармен жақындасуға мүмкіндік берді. XVI ғасырдың 50-жылдары Қазан мен Астраханды жаулап алу кезінде солтүстік Кавказда мәскеулік шонжарлардың операциялары басталды. Кабардиндіктер сол кездің өзінде-ақ Мәскеу әміршісінің қарамағына кірді, осы кезде Грузия Мәскеуден көмек сұрады. 1567 жылы орыстар Терек өзеніне жаңа қала салды; бұл қала Кабардандік князь Теміріктің (оның қызына Грозный үйленген) көмегімен Кабардадағы іс-әрекет үшін база болды. Бірақ қала ғұмыры ұзаққа созылмай, оны тастап кетті, ал 1578 жылы ол қайта қалпына келтіріліп, қайта қаңырап қалды. Түріктер Кавказдағы өздерінің ықпал ету аймақтарын бар күштерімен қорғаумен бірге, Теректен әмірші адамдарының кетуін талап етті, сонымен қатар мәскеулік патшаға Теректе «қыдырып», «ұрлық жасаған» мәскеулік казактардың үстінен шағым айтты. Бұнда казактардың саны біршама болды, олар жергілікті иелігі бар князьдерді өздерінің қарақшылықтары мен күш көрсетуі арқылы күн көрсетпеді. Бірақ олар да ұлы мәскеулік әміршіге және оның одақтастары грузин билеушілеріне қызмет етті; мысалы, олар «Александр патша үшін Шевкалдан Дағыстанға дейінгі таулар қойнауларында күзетте тұрды». Сондықтан Мәскеу казактарға қатысты өзінің кәдімгі тәсілін қолданды: ол оларды ұрысып, түріктер мен кавказ князьдерімен дипломатиялық жақындастықта «ұрлықшылар» деп атағанмен, іс жүзінде оларға тосқауыл қоймай, оларды отарлау мен жаулап алу мақсаттарында пайдаланды. Терский қаласы туралы, Терский казактары туралы келісімдермен Борис өзінің үкіметін Кавказбен, түріктермен жақындастыра бастады. «Теркеде казактар өмір сүрмесін», «бірде бір казак Теркеде, Донда және Азовта өмір сүрмесін», «әмірші өзінің қолбасшылары мен адамдарын Теркеден шығарсын», Мәскеу елшілері осы уәделерді берді, ал мәскеулік үкімет оларды орындағысы келмеді. Керісінше, мәскеулік үкімет христиандық Закавказьямен өзінің байланысын нығайтып, мәскеулік, түрік және парсы ықпалдары бір-бірімен күрескен Грузияда нық аяқпен тұруға бел буды. Борис түріктер мен парсылықтардың Парсы үшін күресін пайдаланғысы келген сияқты, алдымен соңғыларының көмегімен түріктерді әлсіретіп, одан кейін парсылықтарды жоюды ойлады. Мәскеудің кавказ істеріне араласуы қағаз түрінде православиялық Грузия Мәскеуден өздерінің жауларынан сақтану үшін көмек сұрағандығымен ақталды. 1586 жылы Кахетинский «князь» немесе «патша» Александр Мәскеуге «өзі оның халқы өз еркімен патшалықтың қол астына кіретіндігі» жөнінде хабарлады; ал Мәскеуден Федор патша Александр князьді өзінің қол астына алатындығына келісім берді. Осыдан бастап мәскеулік үкіметтің машақаты Астраханнан Грузияға дейінгі жолды қамтамасыз ету мен нығайту болды. Теректе ескі қаладан басқа жаңа қала салынды. Бұл қаланың міндеті — Русьтен Закавказьеге қатынайтын жолды қадағалау, сондай-ақ түріктерді Терек арқылы парсылықтарға жібермеу. Грузиямен жақындасу одақтас Мәскеу мен Грузия үшін ең жақын жау түріктер ғана емес, жергілікті мұсылман әміршілері «Шеквал» немесе «Шамхал» Тарковкий екендігін байқатты. Оның иеліктері Дағыстанда Астраханнан Грузияға қатынайтын жолдарға тосқауыл болды. Оған қарсы Борис екі рет жорыққа шықты. 1593 жылы қолбасшы князь Андрей Ив. Хворостин «Шевкал жерінде» екі қала салып, оларды нығайтуға жіберді. Койсу өзенінің бойында бірінші қаланы салды, ал екіншісін салуға мүмкіндік бермеді: орыс әскері қиратылып, ұрыс алаңында 3000 дейін адамды қалдырды. 1604 жылы Шевкал жерінде қаланы салуға қайта талпыныс жасалды, бірақ бұл алдыңғысынан да қайғылы аяқталды. Қолбасшы Ив.Мих. Бутурлин Тарки қаласын жаулап алып, сонда қалды, бірақ 1605 жылдың көктемінде түрік әскерлері Шевкалмен бірге қоршауға алынды. Бутурлин Руське еркін кайтуға уәде бергенде ғана шықты. Бірақ уәде орындалмады; барлық орыс шонжарлары қамалдан шыққан кезде ұрылып, соғылды. 7000 жуық адам қаза тапты, олардың ішінде Бутурлин де қайтыс болды. Осыдан кейін Мәскеу мемлекеті уақытша Кавказбен байланысын үзді: Теректе және Астраханда ұрлықшылардан, казактардан «Ұлы бүлік туды» және Мәскеу солтүстік Кавказдағы достарынан айырылды.

Сібір тобындағы татарларға қатысты Борис Годунов үкіметіне «шебер атаман» Ермак қайтыс болғаннан кейін бағындыру істерін қайтадан басынан бастауға тура келді. Ермактың өлімінен кейін Сібір хандығы өзінің тәуелсіздігін қайта алды. 1584 жылы орыстар Сібір қаласынан кетіп, онда қайтадан хандар қайтып келді. Казактардың Сібірлік авантюрасы ізсіз өткен сияқты. Бірақ Мәскеу үкіметі Сібір жерлерін өз қолдарынан шығарғысы келмеді. Сібірді тастап кеткендігін естіген Мәскеу де оны қайтаруға бел буды: 1586 жылы оған шонжарлар жіберілді. Мәскеулік дәстүр бойынша, елді қалалар, яғни бекіністер салу арқылы жаулап алып отырды. 1586 жылы қолбасшылар келген жерлеріне қала сала бастады: Тура өзенінде — Түмен қаласын, Ертісте — Тобыл. Тобыл қаласы Сібір қаласына жақын орналасты; осы жерден қолбасшылар Сібірді өзіне қаратып, Сейдек ханды тұтқынға алып, оның қаласын қиратты (1588). Тобыл қаласының маңында біршама уақытқа дейін орыстарды кейін шегіндіруді армандаған татарлармен күрес болып тұрды. Бірақ таразының басында орыстардың тұрғандығы күн өткен сайын біліне бастады. Орыс қалалары жыл сайын өсе бастады. Сібір хандығына барар жолда Пелым (1593), Нарым аралы (1596), Кет аралы (1596), Жоғары турье (1598), Турин аралы (1600), Том (1604) қаласы пайда болды. Сібірді отарлау жолының солтүстігінде Березов (1593), Обдороск (1593) пен Мангазей қалалары салынды. Мәскеу өзінің жаңа отарын басқа отарлаушылардан қорғап отырды. Ағылшындықтар теңіз арқылы Печора мен Обьқа баруға рұқсат сұраған кезде (1584), Мәскеу үкіметі оларға былай жауап берді: «Ол жақта тоқтайтын жер жоқ, ол жерлерде тек қана бұлғын мен кәмшат ғана бар, ал егер олар ағылшын жерлеріне кетсе, біздің мемлекетіміз қайтеді?». Осы риторикалық сұрақтан Мәскеудің Сібірді не үшін бағалайтыны және онда не іздегені анық түсінікті болып тұр. <...>

Тәржімалаған: Назарбек Қанафияұлы,

филология ғылымының кандидаты





ГРЕКОВ БОРИС ДМИТРИЕВИЧ

(1882-1953 жж.)

БД. Греков 1882 жылы 21 сәуірде Миргородта, ұсақ пошта шенеунігінің отбасында дүниеге келді. 1901 ж. гимназияны бітіргеннен кейін ол Варшава университетіне түсіп, онда Д. М. Петрушевскийден тәлім алып, ол жерде Е.А. Косминскиймен достасады. Бұл ғалымдар феодалдық Ресейдің әлеуметтік-экономикалық мәселелерінің ғылыми мүддесінің бағытын қалыптастырады. Варшава университетінде төрт жыл оқығаннан кейін Б.Д. Греков Д.М. Петрушевскийдің ұсыныспен әрі қарай оқу үшін және магистрлік сынаққа дайындалу мақсатында Мәскеу университетіне келіп, онда университет доценті А.А. Кизеветтердің оқушысы болады (ол 1905 жылдан бастап конститутциялық-демократиялық кадеттер партиясының Орталық Комитеттің мүшесі болған).

1909-1910 жж. БД. Греков ұстаздық қызметпен айналысып, Петербургтағы Коммерциялық училищенің жоғары сыныптарында, кейін Жоғарғы әйелдер курсының тарих-филология факультетінде тарихтан сабақ береді. Осы ұстаздық қызметті ол өзінің еңбек жолының бастамасы ретінде қарайды.

1914 ж. 19 желтоқсанда Б.Д. Греков орыс шіркеуінің жер иелігі тарихы бойынша магистрлік диссертация қорғады.

1916 ж. күзде БД. Греков Пермъде тұрды, ол жерде Петроград университетінің бөлімшесі ашылған болатын, ол сол оқу орнындағы тарих-филология факультетіне жіберілген еді.

1918 ж. докторлық диссертациясын қорғау үшін демалыс алған Б.Д. Греков Қырымға көшіп кетіп, Симферополъдағы Таврия университетінде сабақ береді.

1921 жылы ол Петроградқа қайтып келіп университеттегі өз қызметін жалғастырды және Ғылым Академиясының Археографиялық комиссиясына жұмысқа кіріседі.

1930 жылы БД. Греков «1928-1930 жж. академиялық іске» байланысты тұтқынға алынады, оған «Қырымда болғанда Врангель армиясына қызмет жасады» деген айып тағылды. Оны Ленинградтағы тарих-археология институтының директоры С.Г. Томсинский қорғайды.

Түрмеден босағаннан кейін Б.Д. Греков Археологиялық комиссиядағы жұмысына қайта оралып, онда ғылыми хатшы болып еңбек етті. 1936 жылға дейін сонда жұмыс істейді. 1937 жылдың наурызынан бастап, ол КСРО Ғылым Академиясының Ленинград бөлімшесін басқарады, ал 1937 жылдан 1943 жылға дейін КСРО Ғылым Академиясының Тарих институтының директоры, 1944-1946 жылдары Материалдық мәдениет институтының директоры болып, 1946 жылдан 1951 жылға дейін өз ұсынысы бойынша ашылған Славянтану институтының директоры, 1946-1953 жж. КСРО ҒА тарих және философия бөлімшесінің академик-хатшысы қызметін атқарады.

40 жылдардың аяғы мен 50 жылдардың басындағы шығармашылық ойлауға жасалған шабуыл Б.Д. Грековты да айналып өтпейді. Өмірінің соңғы айларында ол Тарих институтының кадр саясатының директоры қызметінен алынады, оған кеңес мемлекетінің мүддесіне қайшы келді деген кінә тағылады.

Өмір бойы Б.Д. Греков белсенді қоғамдық-саяси жұмыс жүргізді. 1925 ж. ол — Ленингардтың Василеостров аудандық кеңесінің мүшесі, ал 1926 жылдан бастап — Ленинград қалалық кеңесінің мүшесі, Мәскеуге көшіп келгеннен кейін — Мәскеу қалалық кеңесінің мүшесі, 1947 ж. бастап — РКФСР Жоғарғы Кеңесінің 2-інші шақырылымының, ал 1950 ж. бастап — КСРО-ның Жоғарғы кеңесінің 3-інші шақырылымының депутаты (оның шетел ісі жөніндегі комиссиясының төрағасы), бейбітшілікті жақтаушылардың Бүкілодақтық I конференциясының ұйымдастыру комитетінің төрағасы болып істеді.

Б.Д. Греков өзінің ғылыми қызметін XX ғасырдың бірінші он жылдығында бастады, ең алғашқы басылған еңбектері оның шаруалар тарихына деген ерекше қызығушылығын көрсетті.

Б.Д. Грековтың «Новгородтағы қасиетті София үйі» деген екі томдық монографиясы (1914 ж. магистрлік диссертациясы) новгородтық архиепископтың феодалдық шаруашылығына, феодалдық-тәуелді адамдардың әр түрлі топтарын суреттеуге арналды. Көптеген мұрағат құжаттарына негізделген бұл еңбектерде ол орыстың феодалдық шаруашылығының толық бейнесін қалпына келтірді.

Шаруалар тарихына деген өзінің көзқарасын ол үлкен және өте танымал «Ежелгі кезден бастап XVII ғасырдың ортасына дейінгі Рустегі шаруалар» (1946ж. екінші басылымы — 1952-1954 жж., 1-2 кітап) деген еңбегінде жинақтады. Бұл жұмыс — әлемдік тарихтың маңызды мәселелерінің бірін терең зерттеудің үлгісі. Мұнда тек орыс шаруаларының ғана емес, сонымен бірге украин, белорусе, поляк шаруаларының да тарихы зерттеледі.

Б.Д. Греков тағы бір маңызды мәселе болып табылатын Русьте феодализмнің пайда болуын зерттеді («Киев Русі», 1949 ж.). Ол бұл еңбегінде ІХ-Х ғғ. Киев Русінің шаруашылық негізін егін шаруашылығы құрады деген идеяны айтып қана қоймай, оны тамаша дәлелдей білді. Оның Русьте феодализмнің дамуы туралы тарихи теориясы да халық, тарапынан тез мойындалды. Ол ғалымның зерттеудегі жаңа тарихи тәсілінің жемісі болды. Бұл зерттеуде ғалым (шежіре, аңыздар) сияқты тек дәстүрлі дерек көздерін ғана пайдаланып қоймай, сонымен бірге лингвистика, археологияны да пайдаланды.

БД. Греков тарихи ғылымның — тарихтың, археологияның, этнографияның, лингвистика мен археографияның барлық жетістіктеріне негізделген жан-жақты ғылым екенін дәлелдеді. Оның монографиясы бірнеше рет басылып шықты, онда автор өз еңбегін жаңа тақырыптармен толықтырып отырды.

Киев Русінің шаруашылық және қоғамдық құрылысы мәселесін шешу БД. Грековке Русьтегі бірінші мемлекеттің бастапқы тарихын қайтадан көз алдыңа келтіруге мүмкіндік берді. Русьтегі мемлекеттіліктің басталуын ол VI-VIII ғғ. жатқызады. Бұл мемлекеттің негізін осы кезде батыста, оңтүстікте және шығыста қоныстанған славяндардың тайпалық бірлестіктері құрды дейді. Бірақ ғалымның ғылыми мүддесі алуан түрлі. (Б.Д. Грековтың еңбектерінің тізбесінің өзі 17 баспа бетті алады). Ол Кама болгарлары мен Алтын Орда, желтоқсаншылар тарихына, XVIII ғасырдағы Ресей шаруашылығына ерекше көңіл бөледі.

Кеңес ғылымы оның («Русская правда», заңдар жинағы, басыбайлылық мануфактура, деректер т.б.) еңбектері үшін қарыздар. Ол Киев Русінің мәдениетінің де тарихын жазды. Оның басқаруымен «Ежелгі Русь мәдениетінің тарихы» атты екі томдық еңбек жарық көрді.

Б.Д. Греков — ірі кеңес ғалымы, ұстаз, қоғамдық қайраткер. Ол тек Ресейде ғана емес, кеңес елінен басқа да кеңістікте белгілі. Ғалымның еңбектері әлемнің көптеген тілдеріне аударылды. Оның университеттерге арналған КСРО тарихы жөнінде оқулықтар, оқу құралдарын шығаруда рөлі зор.

БД. Грековтың ғылыми және ғылыми-педагогикалық қызметі жоғары бағаланды. Ол 1944 ж. Ленин Орденімен, 1945 ж. Еңбек Қызыл Ту Орденімен марапатталды. Борис Дмитриевич 1947 ж. «Ежелгі кезден бастап XVIII ғасырдың ортасына дейінгі Рустегі шаруалар» және 1952 ж. «Алтын Орда және оның құлауы» деген монографиясы үшін және тарих ғылымы саласына сіңірген орасан еңбегі үшін 3 мәрте мемлекеттік сыйлық алды.

Б.Д. ГРЕКОВ

КИЕВ РУСІ

Орыс халқының өз эпосында «киевтік кезеңге» көрнекті орын беру фактісін немен түсіндіруге болады? Бұл кездейсоқтық емес. Өз тарихында көптеген ауыр және қуанышты оқиғаларды басынан өткізген орыс халқы оны есіне сақтап, бағалап келесі ұрпаққа айтып жеткізіп отырды. Батырлар жыры — халықтың өзі айтуы арқылы ауызша жеткізген тарих. Мұнда хронология да, терминдерде іс жүзіндегі сәйкессіздік және қателер болуы мүмкін. Өйткені олар халықтан есту арқылы есте сақталып, ұрпақтан-ұрпаққа жеткізілді, кейде оқиғалардың орны ауысып кетіп отырды, бірақ жалпы алғанда оқиғаны бағалау дұрыс берілді, өйткені халық тек бұл оқиғалардың куәгері ғана болған жоқ, олар осы оқиғаларды тікелей жүзеге асырушылар, соған тікелей қатысушылар болды.

Оқиғалардағы халықтың рөлін дұрыс түсінбеген кейбір тарихшылардың ірі қателіктер жібергеніне көз жеткізу қиын емес.

Халықтың батырлар жайлы жырлары шыншыл және шынайы, өйткені ол шынайы өмірдің дауысы.

Халық өз тарихын бөлудің негізгі кезеңдерін дәл белгіледі. Батырлар жырында олар феодалдық тартыстар мен олардың арасындағы мағынасыз қырқыстарды айтқан жоқ. Өйткені үздіксіз феодалдық соғыстар кейін болды. Бұл кезең кейін басқа деректерде баяндалды.

Атақты «Игорь полкы туралы сөзде» біз мынадай шыншыл және жарқын жолдарды оқимыз: «Олзе Гориславич кезінде араздықта Даждь (Су. - арн. ред.) құдайы немересі өлді, княздіктердің саяси әрекетінен адамдар азайды, сол кезде орыс жерінде диқаншылықпен айналысып, жиі өтірік айтатын галдықтар өздері жайлы әңгімелерін айтып, ерекше болып көрінгісі келді». «Барлық елдерден келімсектерді қуып, орыс жеріне жеңіспен келді» делінген.

«Игорь полкы туралы сөз» еңбегінің авторы да, шежіреші де феодализмнің бытыраңқылыққа айналған, бұрын бір мемлекет болған Ежелгі Русьтің жеке бөліктерге бөліну кезеңін сынға алады. Халық өткен оқиғаға баға беруде князьдер арасындағы үздіксіз қақтығыстар кезеңін және сыртқы жау алдындағы әлсіздігін айтып отырған жоқ, Ежелгі Русь мемлекетін, оның күші мен ұлылық уақытын айтып отыр. Халық көңілі шығыс-славян тайпалары мен кейбір славян емес этникалық элементтердің бір саяси тұтастықты құрап, бірінші Киев князьдігінің билігіне бағынуын, оның жауға қаһарлы, қуатты күшін және әлемдік халықтық еңбектің дамуына мүмкіндік бергенін айтып отыр.

Тарихтың «Киевтік кезеңін» жекелеген князьдіктер араздықтарға бөлінген «бөліну кезеңі» деп түсінуге болмайды, себебі Киев бұл кезде саяси орталық болған жоқ, ол басқа жергілікті орталықтар арасына сіңісіп кетті. В.О.Ключевскийдің «киевтік черниговтықтар туралы, ал черниговтықтар новгородтықтар туралы, ал бәрі бірге «орыс жері, жалпы жер мәселесі туралы ойлады», деп айтуы дұрыс емес. Шындығында жеке бөліктер арасындағы бұл қарым-қатынастар бұлай болған жоқ. Бізге сол кездегі саяси қатынастардың терең білгірі, біздің ұлы жазушымызды», «Игорь полкі туралы сөздің» авторы басқаша суреттеп, шежіре фактілері де басқаша айтады. Егер бұл кездегі орыс халқының бірлігі туралы айтуға болатын болса, тек этникалық мағынада, жалпырусьтік тарихи бастан өткен оқиғалардың ескерткіші мағынасында, саяси бөлініске қарамастан, байланыстыратын орталық қызметін атқарған уақыт мағынасында айтуға болады.

Орыс халқы қай жерде болса да, қандай билікке бағынса да өзінің этникалық бірлігін ұмытқан жоқ, бірақ Ежелгі Русь мемлекетінде бұл уақытта саяси бірлік болған жоқ.

Жырлардағы халық ықыласының барлығы Ежелгі Русь мемлекетіне, оның гүлдену кезеңіне, оның ішінде Владимир Святославичтің князьдік құрған уақытына арналады.

Оған көз жеткізу үшін қолымызға негізгі Русь батырлары: Илья Муромец, Добрыня Никитич, Алеша Попович т.б. туралы жырларды алсақ жеткілікті. Олардың барлығы князь Владимирдің замандастары, онымен байланыста болып, онымен бірге негізгі мәселе — сыртқы жаудан өз жерін қорғауды ойдағыдай атқарғандар. Ал неге халықтың бұл кезеңге мұндай ықыласпен қарағаны, бізге егер Ежелгі Русь мемлекеті пайда болғанға дейінгі және осы мемлекет өмір сүрген кездегі орыс халқының өмір жағдайын салыстыру арқылы белгілі болды.

Прокопий: «Славяндар мен анттарды бір адам басқармайды, бірақ бұрыннан бері демократияда өмір сүреді. Сондықтан оларға өмірде кездесетін бақытты шақтар мен бақытсыздықтар оларға ортақ іс», - дейді. Мұны Маврикий Стратег те растайды. Соңғысының бізді қызықтыруы, оның славян тарихының белгілі бір мақсатпен зерттелуі: ол бұлардың әскери күші мен бұдан Византия империясы үшін практикалық қорытындылар жасауға қызығуында. Ол: «Басшысыз бір-бірімен жауласып отырып, олар әскери құрылысты мойындамайды», — деп жазады. — «Егер олардың ішінде басшылар көп болса, олардың араларында келісім болмаса, оның кейбіреуі, әсіресе шекараға жақындарын, сыйлық пен уәде беру арқылы өз жағына тартып алып, кейін оған шабуыл жасауға болады», - деп есептеді.

Киевтің қол астына барлық шығыс славяндар және көптеген славян емес тайпалар тартылды. Ежелгі Русь мемлекеті толық мәнінде қорғануға қабілетті және көршілеріне қауіпті болды. Тайпа көсемдерінің жауласуы тоқтатылып, елді ары қарай дамытуға жағдай туды. Бұл күмәнсіз маңызды жетістік. Орыс халқының өз тарихының бұл кезеңін жақсы есте сақтауы кездейсоқ емес.

Бір жағдайға көңіл аудару өте маңызды: Владимировтың топтама жырлары, Киев және Киев кезеңі туралы жырлар біз үшін украин тілінде емес, Ұлы Русь халықтарының тілінде сақталған. Ол бұрынғы Архангельск, Олонецк және Пермь губернияларында, Сібірде, Волганың төменгі сағасында, Донда кездеседі, өйткені бұл жерде орыс халқы жеңіл өмір сүрді, басыбайлылық құқықтық қанау әлсіз болды немесе мүлде болған жоқ. Ұлы Русь халқының өзінің бұрынғы өткеніне қызығушылығы, халық өмірінің ежелгі және құнды фактілерін сақтаудағы еңбегінің жемісі. Киев Русі тарихы украин халқының ғана тарихы емес. Біздің тарихтың бұл кезеңі - Ұлы Русь, украин, белорусе халықтары қатысқан, Юпочевскийше айтатын болсақ, «Орыс халықтарының бесігі болған кезең».

Сонымен, Киев — үлкен мемлекеттің орталығы. Киевтің билігі Волгадан Ока бассейнін дейінгі кең аймақты алып жатты. Бұл Шығыс Еуропа тарихындағы біртұтас кезең.

Ежелгі Русь мемлекетінің тарихы Украинаның да, Белоруссияның да, Ұлы Русьтің де тарихы емес. Бұл Украинаның, Белоруссияның, Ұлы Русьтің дамып-жетілуіне қолайлы жағдай жасаған мемлекет тарихы. Бұл — біздің еліміз өміріндегі зор мәні бар айтулы дәуір.

Ежелгі Русь мемлекетінің құрамына кірген халықтардың саяси жетістіктері бәрінен бұрын бұл үрдісті жетекші рөл атқарған шығыс славян, яғни орыс халқы екені дау туғызбаса керек. Белгілі ішкі жағдай олардың дамуына мүмкіндік туғызды. Киев билігінің қоластына шығыс славян немесе славян емес халықтардың бірігуі ішкі араласулардың нәтижесі деп қарау ағаттық болар еді.

Біздің еліміз халықтарының бұлайша бірігуі бәрінен бұрын экономикалық, және қоғамдық қатынас салаларындағы табыстар, басқа да қолайлы жағдайлар деп білеміз. Экономикалық, қоғамдық және саяси жағынан шығыс еуропа халықтарының, әсіресе шығыс славяндардың даму проблемалары өте күрделі және қиын болды, сондықтан да біздің еліміз тарихына қызығушылардың бәрі буған үнемі көңіл аударғаны табиғи құбылыс, оған деген құштарлық, бұл тұрғыдағы проблемалар бүгінде бұрынғыдан да өзекті болып отыр. Оның өзектілігі дәлелдеуді қажет етпейді, өйткені бұл міндеттерді шешпей тұрып, орыс тарихының үрдісі туралы нақты, дұрыс мағлұматқа қол жеткізу қиын.

Біздің тарихымыздың ежелгі кезеңінің маңызды мәселелерінде осынша қызуқандылық енгізілуі таңқаларлық емес.

Мен бұл түйінді толық шештім, деп қанағаттана алмаймын. Менің бұл пән бойынша кейбір жетістіктерді біздің ғылымымызда пайдалануға ұмтылып және кейбір қорытындылар жасағым келді. Мен күшімнің жеткенінше біздің өткен қоғамдық өміріміздің әр түрлі жақтарын сын көзбен қарап, жазбаша және жазбаша емес әр түрлі көздерінің көрсеткіштерін тексеріп, оны қайталап салыстыру арқылы қазіргі заман қойып отырған сұрақтарға жауап тапқым келді.

Біздің тарихымыздың ежелгі кезеңінде жазбаша деректердің аз болғандығын түсіне отырып, біздің кеңес ғылымы алдына қойған мәселені әр түрлі тың материалдарды тарту арқылы толықтырып шешуге тырыстық. Бұл — материалдық мәдениет ескерткіштері, мәліметтері, орыс халқының бастан кешкендері, сонымен бірге бұрын қоғамдық дамудың төменгі сатысында тұрған КСРО халқының тұрмысы мен бастан кешкендері. Зерттеу шеңберінің кеңеюі біздің алдымызға әр түрлі мәселелерді толық шешуге және жұмбаққа толы бұрынғы өткенімізге тереңдеп енуге мүмкіндік бермейді.

Әсіресе соңғы кездегі археология өзінің үлкен жетістіктеріне қарамастан, өз материалының және оны зерттеу әдістерінің ерекшеліктеріне қарай біздің алдымызда тұрған мәселелерге жауап беруге дәрменсіз; лингвистиканың мүмкіндігі шектеулі ғана емес, кейде өзінің беретінін де бере алмай жатады. Археология мен лингвистика мәліметтерін фольклорды тарту арқылы сәйкестендіру тарихи білімнің шекарасын кеңейтетіні даусыз, алайда мұның өзі де даулы мәселелерді шешуге жеткіліксіз.

Жазба ескерткіштер пайда болғаннан бастап тарихшы жағдайы өзгерді, жазбаша деректер анағұрлым негізделген болжамдар шығаруға қабілетті деп өзіңді жұбатуға болмайды. Өйткені, біріншіден, Ежелгі Русь мемлекетінің астанасы бірнеше ірі қираушылыққа ұшырады, сондықтан да Киев Русі тарихы жөнінен жазбаша деректер де өте аз сақталған; екіншіден, жазбаша дерек, әсіресе ол бұрынғы өткен кезге жататын болса, оның өзіндік ерекшелігі болады, сондықтан арнайы зерттеу тәсілін талап етеді және даулы мәселелерді шешуге әрқашан мүмкіндік бере бермейді.

Біздің тарихи қорытындымызды анағұрлым шартты қылатын осындай қиыншылықтарға қарамастан, тарихшыларымыздың қандай ұрпағы болсын күрделі тұманға еніп, одан адам ойын қызықтырған қоғамдық құбылыстың қайнар көзін іздеуден бас тартқан емес. Бұл құмарлық емес, қажеттілік.

Біз танысатын жазба ескерткіштердің ірі фактілерінде, бұл деректерде көрсетілмеген өзінің жеке ұзақ тарихы болады. Кейбір ескерткіштердің тарихы одан «тарихилықты» талап ету мүмкіндігін жоққа шығарады, өйткені оларда осы кезең құбылысының шектеулі жиынтығы, жойылып кеткен және қайта пайда болған элементтердің іздері болады. Оларды танып-білу оңайға соқпайды.

Тек «Уақытша жылдар повесінің» авторы өзінің алдына қазір де шешімін таппаған ауқымды шынайы тарихи мәселені қояды. Ол орталығы Киев болған Ежелгі Русь мемлекетінің тарихын жазғысы келді. «Орыс жері қайдан шықты, Киевте бір князьдік құрған кім?» екенін жақсы түсінгісі келді. Шежіреші өз еңбегін белгілі бір саяси жағдайда жазды. Оған Киев Русі тарихындағы «Рюриковичтер әулетінің» рөлін көрсету керек болды.

IX ғасырда феодалдық қоғамдық қатынастардың белгілері жеткілікті анықталды. Х-ХІ ғасырларда одан әрі дамуы мемлекет түрін қайта құруды талап етті, қондырғының белсенді орталығымен жергілікті жерлерде ірі егін шаруашылығы бекіп, өсті. Жер иелерінің саяси рөлі елеулі көтерілді. Басыбайлы шаруалардың қанау формасы өзгерді. Жаңа қала орталықтары анық көріне бастады. Осыған байланысты Ежелгі Русь мемлекетінің кейбір бөліктерінің дамуының жоғары болуы, олардың сыртқы және ішкі саясатының жеке мәселелері пайда болып, Киев князі басқарған Киев орталығы олардың күші мен байлығының өсу жағдайы болудан қалды. Кейбір қатынастарда олардың одан әрі дамуына және жеке саяси мемлекетінің бөлшектену елесінің шындыққа айналуына әкелді. Жекелеген князьдер өздерінің маңызды тенденцияларын жиі көрсетіп және олардың мүдделері арасындағы қайшылық тартысқа әкелді. Бірақ князьдер арасындағы тартыс феодалдарға төнген жалғыз қауіп емес. Ол Ежелгі Русь мемлекетіне халық көтерілістерінен және сырт жаулардан қауіп төнген кез болды.

Шежіреші халық көтерілістеріне көп уақыт бөлмесе де 1068, 1071 және 1113 жылдардағы көтерілістерді атап өтеді. Соңғы көтеріліс өте күшті болса керек, ол Киев қоғамының билеуші тап өкілдерін көтерілісшілердің талабы мен көңіл-күйімен санасуға мәжбүр етті. Бұдан қорыққан билеуші тап өкілдері ең күшті және өктем князь Владимир Мономахты билік етуге шақырды. Біз Киевтік делегация Владимир Мономахқа халық қозғалысының таралуына жол бермеу үшін оларды қорқыту керек дегенін білеміз.

Киевтің билеуші топтарының, көптеген орыс князьдерінің, сонымен бірге боярлардың, шіркеу өкілдерінің, саудагерлер мен өсімқорлардың жағдайлары өздері ойлағаннан анағұрлым күрделі және қауіпті болды. «Ярослав жазы өтті», «Жердің жебелері» таралды. Владимир Мономах кезінде сасқалақтаған жоғарғылар өздеріне құтқарушы іздеді. Владимир Киевке келіп «қуғындау», «қоғамдық пікірге арналған келісім» сияқты әр түрлі әдіспен әрекет ете бастады. Владимир Киев тағында отырған 12 жыл ішінде Киев мемлекетінің билігін өз қолына шоғырландырды...

Сильвестер өз оқырмандарына: Қатал биліктің болмауы, қақтығыстар мен көтерілістерге әкеліп, ал биліктің қалпына келтірілуі қоғамды апаттардан құтқарады. «XI ғасырдағы қоғам дамуы құтқарушы ретінде варягтық князьдіктерге оның ішінде Рюрикке келді». «Рюриковичтер» бұл міндетті ұзақ және жемісті орындады, тек XI ғасырдың соңында «Әркім өзін-өзі қорғап, олардың арасында қақтығыстар күшті болды» деп дәлелдегісі келді.

Киев Русі мемлекетін басқаруға Мономахтың шақырылуын шежіреші осылай ақтайды. Осыдан келіп: «Киевтіктердің міндеті оған қарсы көтерілу емес, шақырылған билікке бағыну», — деген қағида шығарғысы келеді. «Қақтығыстар» Киев қоғамына XI ғасырдың екінші жартысында өте белгілі болды.

Сондықтан да Сильвестердің хабарларына және пікірлеріне неге байқап қарау керек екендігі түсінікті. Оның бізге қолынан келгенінше фактілер беруге тырысқанымен, ол бұл фактілерді өз мақсатын ашу үшін қолданады.

Біз шежірешінің өз еңбегінің басына неге Киев князінің шығуын ден қойып, өзінің негізгі көңілін Новгородқа және Новгородтың князьдеріне, оның ішінде танымал князь Рюрикке және оның мұрагерлеріне аударғанын өте жақсы түсінеміз.

Өз идеясының қызығына түсіп және өз көңілін солтүстікке аударған, оңтүстіктің шежірешісі өзінің оңтүстік алаңы тарихының осы кезеңінің фактілеріне сараңдық жасайды. Шежіреші — Киев әулеті кезінде өмір сүрген тарихшы. Сондықтан оның өз мақсатын жүзеге асыра отырып, «Рюриковичтердің» рөлін ғана емес, оның бұрынғы ата-бабасының рөлін арттырып, оларды ең жақсы қасиеттерін көрсетуге тырысуы түсінікті. Ол осы жолда жалпы билеуші тапқа, оның ішінде жоғары билік өкілдеріне пайдасыз шыншыл тартыстарды да келтіреді.

Өзінің алдына орталық саяси мәселе қоя отырып, шежіреші оны өзі қол жеткізе алатын құралдардың көмегімен шешті. Мұндай құралдарды оның жаман қолданбағанын: ол деректердің бағасын біліп, оған сын көзбен қарап, екінші деңгейдегісінен негізгісін ажырата білгендігін тура айту керек. Бірақ ол өз уақытының, өз ортасының адамы болғандықтан, өз еңбегінің саяси маңызын жақсы түсінеді. Ол саяси деп — халықтық қатынастарды, сол кездің жағдайын және тенденцияларын өте дәл анықтап, оны Византияға бетбұрыс ретінде сипаттауға тырысты.

Шежірешінің қолында: гректік, батыс-еуропалық, орыс жазба деректері, сонымен бірге аңыздар, дамуы жағынан өздерінен төменгі сатыдағы славян және славян емес тайпаларға жасалған бақылауларының қорытындылары болды. Оның өз тақырыбын қаншалықты ашқанын оның сызбаларының біздің қоғамда қазір де құнды дерек ретінде қолданылуы дәлелдейді.

Шежірешіден біздің алдымызда тұрған мәселелерді шешуді талап ету қисынсыз болар еді, оны шешу үшін біз оның еңбегін айналып өте алмаймыз, ол өз кезіндегі бірегей шығармалардың бірі. Біздің алдымызда шежірешінің бүкіл жұмысын құрамдас бөліктерге бөліп, оны өз қажетімізге жарату сияқты өте жауапты міндет тұр.

Біздің алдымызда «Уақытша жылдар повесінің» авторы 800 жыл бұрын өзінің алдына қойған, шешімін таппаған бұрынғы мәселе тұр. Ол - «Орыс жері қайдан шықты, қалай дамыды, өзінің қандай кезеңдері арқылы қазіргі жағдайға жетті?» деген мәселе.

Қазіргі ғылым жетістіктерінің арқасында тарихқа айналып отырған «тарихқа дейінгі» Шығыс Еуропаның өткеніне әзір терең бойламай тұрып, біз тек өз еліміздің дамуы жағынан славяндардан алда елдердің тарихын, сонымен бірге олардың славяндармен қарым-қатынасының әр түрлі нысандарын зерттей отырып, біз Ежелгі Русь мемлекетінің пайда болуы және дамуы жөніндегі негізгі мәселеге тоқталып, сол арқылы оның тарихының, қоғамдық күштерінің, басынан өткен жағдайларының кезеңдеріне тоқталғымыз келеді.

Біздің қолымызда жазбаша және ауызша деректер болғанымен, ол деректер қандай болса да, зерттеуші не істегісі келгендігін жақсы түсініп, алдына тиянақты мақсат қойғанда ғана ол оған пайдалы. Сондықтан да басты мәселені шешу үшін оның негізін тазалап, ары қарай зерттеудің алғы шарттарын, оның негізгі жағдайларын дәл анықтау өте маңызды. Бұл алғы шарт шығыс-славян қоғамының даму жағдайы мен сипатын, сонымен бірге шығыс-славян тарихының Ежелгі Русь мемлекетінің бүкіләлемдік-тарихи үрдісінде алатын орнын айқындау болып табылады.

ЕЖЕЛГІ РУСЬ ҚАУЫМЫ

Егін шаруашылығы — біздің ежелгі ата-бабамыздың кәсібі. Ерте феодалдық Русь мемлекеті пайда болғанға дейін, ол өз дамуында бірнеше кезеңді бастан өткерді. Орыс халқы мемлекеттік түрге ұмтыла бастаған кезде, ол орналасқан жердің үлкен бөлігінде егін шаруашылығы анағұрлым жоғары деңгейде болды, олар жер жырту құралдарын малды жегу арқылы пайдаланды. Бұл біз жасаған негізгі қорытындылар.

Біз, сонымен бірге еңбек құралдары мен өндіріс техникасы өз дамуында қоғамдық қатынастардағы өзгерістерге байланысты болғанын, шығыс славяндардың Ежелгі Русь мемлекеті пайда болғанға дейін ұжымдық шаруашылықты басынан өткізгенін, басқаша айтқанда, тайпалық құрылыстан деревнялық көршілік қауымға өткенін атамай өте алмаймыз.

Шаруа қауымының дамуын зерттеу тәуелсіз жағдайдағы және туып келе жатқан феодалдық құрылыс жағдайындағы деревня халқының негізгі бөлігінің жағдайымен танысуға мүмкіндік береді.

Шығыс славяндықтар да әлемнің басқа халықтары сияқты өз дамуында бірдей кезеңді бастан өткізді. Шығыс славяндықтарға рулық тапсыз құрылыс таныс, оның құлауы салдарынан рулық қауым үлкен отбасына бірігіп өмір сүретін көршілес қауыммен ауысты.

Егер рулық құрылыста VIII-IX ғасырлардағы сарқыншақ сақталса, XI ғасырда оның белгісі жойылды.

Бізге дейін жеткен орыстың жазба ескерткіштерінен біз қомақты өткені бар таптық қоғамды көреміз.

Егіншілікпен айналысып, қауымға біріккен көпшілік өзінің тіршілігін жалғастырды, бірақ жерге жеке меншіктің ықпалымен өзінің ішкі құрылысын қатты өзгертті. Қауым мүшелері өзінің жеке шаруашылығын жүргізді. «Түтін», «Рало», «Соқа» қауым мүшелерінің салық төлейтін бірлігі болды. Деревнялық қауым ежелгі жазба оқиғаны биліктің талап етуі бойынша, оның күшті ықпалымен суреттеді. Деревня мүшелері әскер қатарында болды және заттай салықтар төледі...

РУСЬТЕ ҚАЛАЛАРДЫҢ ПАЙДА БОЛУЫНЫҢ

АЛҒЫШАРТТАРЫ

1. Русьте қалалар басқа елдердегі сияқты таптық қоғамда пайда бола бастады. Қоғамдық дамудың әр түрлі жағдайлары мен деңгейін ескере отырып, қалалар үлкен аймақтың әр түрлі бөлігінде VII-XI ғасырларда пайда болды.

2. Рустің анағұрлым прогрессившіл бөліктерінде қалалардың жетілу үрдісі VII-VIII ғғ. сәйкес келді.

3. Қалаға айналған елді мекендердің түріне тәуелсіз, ауылдан қол үзген, деревня дамуына қарама-қарсы «еңбек пен айырбас меншігіне негізделген, қолөнер өндірісі мен сауда дамыған елді мекендер жатады».

4. Ладоганың ежелгі VII-VIII ғғ. қабаттары бізге қалалардың сипатын түсінуге, ауыл шаруашылығынан әлі толық қол үзбеген, үлкен отбастарынан тұратын, бірақ өндіріс белгілері бар ежелгі қалалардың сипатын түсінуге мүмкіндік береді.

5. IX ғасырда пайда болған басқа қалалар да өзінің құрылысы жағынан бұрынғы Ладога қаласына ұқсас келеді деп айтуға негіз бар.

«Киевке дейінгі» қоғам жағдайы туралы білетініміз ежелгі орыс қалаларының шығу тегіне және сипатына қайшы келмейді.

3. БІРНЕШЕ ОРТАҚ ЕСКЕРТПЕЛЕР

Славяндар, оның ішінде шығыс бұтағы алғашқы қауым жағдайынан шыққан кезде, қираған құл иеленуші антикалық әлеммен салыстырып, өзінің қоғамдық құрылысының арқасында өлуге айналған Еуропаны жасартқан халықтар тобына жатты. Бұл жасартудың мәні — құл иеленушілік құрылыспен салыстырғанда анағұрлым прогресшіл феодалдық құрылысқа өтуге тайпалардың мүмкіншілігінің жоғары болуы. Бұл «жабайы» деп аталған халықтарда құлдық болған жоқ дегенді білдірмейді. Құлдық еңбек бөлінісінің қарапайым түрі және қоғамды таптарға бөлудің бірінші фазасы ретінде бұл қоғамдағы славян тайпаларына жақсы таныс болды.

Деревня XI ғасырдағы феодалдардың өмір сүруінің базасы ретінде қалыпты құбылыс болғаны сонша, олар жер иеленушілер ретінде бағаланды, олардың бұл атағын алу деректерден көргеніміздей, өмір көзін жоғалтумен, кейде бұл апат сүйікті балаңды жоғалтумен салыстырылады. Феодосий бұл ойды: «Оған қамалу қаупі төнген кезде ол сасқан жоқ, өзінін рухани жағдайын менің әлемге қатты құштарлығым жоқ», — деп түсіндірді.

Печер шіркеуі туралы әңгімелерде князь Изославтың шіркеуге тауды сыйлағаны, бояр Ефремнің деревняны шіркеуге бергендігі жөнінде айтылады.

XI ғасырда ақсүйектерде де, шіркеуде де жер иелігі болғанын білеміз. XII ғасырдан бергі фактілер князьдер, боярлар, шіркеулер Киев қаласының қол астына біріктірілді. Жер иелігі ақсүйектерді басқа халықтардан бөлетін маңызды база болды. Жер иелігінің одан әрі өсуі және жер иелігін ірілендіру, олардың санының өсуі жер иелігіне рентаны өзгерту арқылы жүргізілді. Бұл жағынан алғанда XIІІ-XIV ғғ. IX-XI ғасырлардан қатты ерекшеленді. Сонымен бірге шаруашылықтың сипаты мен басыбайлы шаруаны қанау түрі де өзгерді.

XV ғасырға дейін вотчин өз дамуында үлкен жолдан өтті. Ол өзінің пайда болуы арқылы ауыл халқының тарихында шешуші рөл атқарды: 1) ол ауқатты жер иелері таптарының қауымда өмір сүруді жалғастырып жатқан ауыл халқы арасындағы шекті көрсетті; 2) вотчин иелері қауымдық жерлердің үлкен бөлігіне ие болып, осы жерге қоныстанған қауымдық-жер иелерін өзіне бағындырды; 3) олар өздерінің артынан қауымнан кетуге мәжбүр болған жер иелерін тартып, оларды өздеріне бағындырды.

Осылайша, ауыл халқының негізгі үш қабаты қалыптасты: 1) феодалдың билігіне түспеген қауымдық-шаруалар; 2) өз отбасымен бірге феодалдың иелік еткен жерлерінде қалған қауымдық-шаруалар; 3) қауымнан қол үзген, өндіріс құрал-жабдықтарынан айырылған, осының салдарынан феодалға тәуелді болған жұмыс күші. Ауыл халқының осы қабаттарының әрқайсысының өзінің тарихы болды...

****

Егер біз өзіміздің Киев Русіндегі шаруашылық пен қоғамдық қатынастарына, оның ішінде ауыл халқының жағдайына жасаған бақылауымызды қорытындылайтын болсақ, біз мынадай негізгі жағдайларды көреміз:

1. Біздің еліміз негізгі кәсіп ретінде ауыл шаруашылығымен өте ертеден таныс болған, осы факті біздің қоғамымыздағы таптардың шығуына және олардың арасындағы қарым-қатынасқа тікелей әсер еткен.

2. Егін шаруашылығы біздің тарихымызда ежелден шешуші рөл атқарғандықтан, егін егу, оның пайда болуы, вотчинаны ұйымдастыру, басыбайлы шаруаның жер иесіне тәуелділік мәселелері біздің тарихымыздың келесі ғасырлардағы барысын зерттеудің маңызды мәселелері болып табылады.

3. Жерге жеке меншіктің пайда болу уақытын дәл анықтау қиын. Жалпы алғанда VII-IX ғғ. Волхов-Днепр бассейнінде жеке меншік болғаны даусыз.

4. ІХ-ХІ ғғ. Ежелгі Русь вотчинасының сипаты және ішкі қатынастары туралы тұтас мәлімет алуға болатын сапалы материалдар кездеседі.

5. XI ғасырдың мәліметтері бойынша, князьдік, боярлық немесе шіркеулік вотчина басыбайлы шаруаларды және құл еңбегін қанауға негізделіп ұйымдастырылған ауыл шаруашылығы болып табылады. Мұнда құлдық анағұрлым прогресшіл әдіс феодалдық өндіріске жол береді.

6. Ірі вотчинада шағын билікке негізделген егін шаруашылығы жүргізіледі.

7. Боярлық шаруашылықты кеңейтуге ірі жер иелерінің қаржысы да, ниеті де болған жоқ, өйткені ауыл шаруашылығы өнімдері ішкі рынокта да, сыртқы рынокта да көрнекті орын алған жоқ.

8. Өз иеліктерін кеңейтуге тырысқан бай адамдар оған қажетті қондырғыны жасап біткен болатын. Мемлекет билігіне сүйене отырып, олар заим алу арқылы және князьдік ақы арқылы өзінің жер иеліктерін және қол астындағы адамдарды үнемі өсіріп отырды.

9. ІХ-ХІ ғғ. Киев Русі халқының үлкен бөлігін әлі де болса қауымдық-шаруалар құрады, олар феодализмнің даму барысында тәуелділікке түсіп отырды.

10. Өз билігіне жер алған жасақшылар жер иелерін көбейтіп отырды, осының салдарынан тәуелсіз шаруалар саны азайды.

11. Феодалдардың шаруаларға шабуылының күшеюі олардың қарсылығын тудырды, ол шаруалардың қанаушыларға қарсы бас көтерулерінде көрініс тауып отырды.

12. «Русская Правда» қылмысқа жаза жүйесі шаруалардың қарсылығына қарсы феодалдардың мүддесін қорғауға бағытталды.

Киев әскерінің «Вой» деп аталған бөлігіне жасаған бақылауымыздың негізінде, біз мынадай қорытындыға келеміз:

1. Сол кезеңдегі әскери ұйымдардың сабақтастығы, ол кездегі барлық халықтың әскери күш болып есептелуі.

2. Ежелгі феодалдық мемлекеттегі әскери күштердің алдыңғы кезеңмен салыстырғандағы негізгі өзгерісі, әскердің «қарулы халық» болудан қалып, мемлекеттік билік аппаратына айналуы.

3. «Вой» тұрақты әскерді құрамады, оларды жағдайларға және қажеттілікке байланысты жинап отырды.

4. «Вой» құрамына ауылдықтар да, қалалықтар да алынды.

5. Ежелгі Русь мемлекетінің алдында тұрған үлкен халықаралық-саяси мәселелерді шешу үшін өте үлкен әскери күш қажет болды. Үлкен жорықтарға князьдердің, боярлардың басқаруымен ондаған мың қаруланған адам аттанды.

6. Киев князінің қарамағында соғысқа қажетті қару мен аттардың үлкен қоры болғанына қарамастан, барлық «войларды» қаруландыруға ол қорлар үнемі жете бермеді. Қалалықтарға кейде өз есебінен қарулануға тура келді.

ДРУЖИНА

Кейбір славян тілдерінде сақталған «Дружина» сөзінің ежелгі мәні — үйдегілер, жалпы қауым, бірлестік, серіктестік дегенді білдіреді.

«Русская Правдада» бұл ескі мағынадағы терминнің мәні мынадай: «Егер верв қылмыскер тауып бере алмаса, онда ол вираны өзі төлеуі тиіс. Кей жағдайда бұл төлемді ұзартуға рұқсат етіледі. Бірақ вираны барлық қауым төлейді, вервидің әрбір мүшесі өз бөлігін төлейді. Ол дружинадан өз бөлігін төлеу деп аталады».

Үйдегілер мағынасындағы дружина ірі жер иесінің иелігіне жатады да, вельмож, әскери дегенді білдіреді.

Дружинаның тарихы егер оны негізгі сипатта қарайтын болсақ, князь немесе бояр сарайының мүшесі ретінде өз өмірін бастай отырып, дружиналар ақырындап, алдымен, бенефиция құқығында, кейін феод құқығындағы жер иелеріне айналады да, осыған байланысты олардың саяси мәні өзгереді.

Ақсүйектердің саяси және экономикалық мәнінің өсуі олардың Ежелгі Русь мемлекетінде орталық биліктен дербес, тәуелсіз көзқарас ұстап, осы арқылы билікке қарсы шығу мемлекеттің жекелеген феодалдық князьдіктерге ыдырауына әкелді.

Киев боярларының және Киев князьдігінің кіші мүшелерінің бұлай күшеюіне жасақ үйлері шешуші рөл атқарды. Жерге тұрақтанған жасақ бөліктерінің жергілікті боярлардан айырмашылығы болған жоқ. Боярлар шығу тегіне қарамастан, ірі феодалдарды құрайтын билік етуші тапқа айналды, олардың әскери қызметшілері вассалдық тәуелділікте болды.

1. Киев Русінің әскери құрылысы шығыс славяндардың тікелей ұзақ дамуы арқылы пайда болған.

2. Жазба деректер арқылы «Әскери демократия» кезеңіндегі әскери құрылысты, мемлекеттің пайда болу кезеңін, атап айтқанда Ежелгі Русь мемлекетінің феодалдық бытыраңқылығын толық болмаса да қалпына келтіруге болады.

3. Ежелгі Русь мемлекетінің әскери құрылысының негізі — «әскери демократия» кезеңінде, әскер халықтан бөлінбеген, қарулы халық әскер рөлінде болған кезде қаланған.

4. Мемлекеттің пайда болуымен бірге, яғни биліктің халықтан бөлінуіне байланысты әскер мемлекеттік билікке жататын аппаратқа айналды, бірақ оның ұйымдастырылуында алдыңғы кезеңнің көптеген белгілері болды.

5. Армия әскери мекеменің қажеті мен алдыға қойған мақсатына қарай анықталған мөлшерде халықтан шақырылды. Ол мемлекет есебінен қаруландырылды. Қажеттілігі болмаған кезде халықтық әскер таратылып отырды.

6. Бай және атақты адамдарда олардың экономикалық және саяси қуатын күшейтуге қабілетті жасақтар пайда болды.

7. Ірі жер иелерінде бенефициалдық және лендік жүйенің өсу үрдісі байқалды.

8. «Войлар» мен «Дружиналардан» басқа Ежелгі Русь мемлекетінде әр түрлі жағдайларда шақырылатын көмекші варягтық және түріктік әскери бөлімдер болды.

9. Новгородқа жалдамалы әскери отрядтар шақырылды.

10. Киев варягтарды шақырған жоқ. Ол қажеттілік үшін өте ертеден бері Русьпен шектесетін шығыстың көшпелі халықтарды шақырды.

11. Көшпелілерді Киев князі әскери күш ретінде Ресейдің шекарасын қорғауға арналған жалдамалы отряд ретінде пайдаланды.

12. Орыс әскерінің ежелгі тарихын орыс емес әскери элементтерді ескермей түсіне алмайсың.

ЕЖЕЛГІ ВЕЧЕ ТУРАЛЫ БІРНЕШЕ ЕСКЕРТПЕЛЕР

Ежелгі Русь мемлекетіне арналған бұл кітапты вече туралы ескертусіз жазуға болмайды, оның себебі Ежелгі Русь мемлекетінде айтарлықтай вече болған жоқ, вече қызметінің гүлденуі феодалдық бытыраңқылық кезеңіне келеді. Тек Ежелгі Русь мемлекетінің соңғы кезеңінде кейбір қалаларда олардың өскенін, Киевтің ұлы князінің билігінен шығуға дайын екенін көрсететін қалалық вечені байқауға болады.

Вече мәселесі туралы әдебиеттерде біздің тарихымыздың екі кезеңі: Ежелгі Русь мемлекетінің вече үндемей тұрған кезеңін және феодалдық бытыраңқылық кезеңдегі оның дамып тұрған кезеңін ылғи да бөліп көрсете бермейді.

Вече қоғамы Ежелгі Русь мемлекетінің Литва және Польшамен шекаралас аймақтарында болды...

****

Әңгіме белгілі бір ұлттың мәдениеті жайлы болғанда, онда халықтың тікелей жетістіктерін ғана емес, олардың өздерінің алдындағы ізашарларының қалдырған мұраларын да ескеру қажет.

Біз славян халқының қалай, қашан пайда болғанын дәл айта алмаймыз, бірақ біз олардың тамырлары мен бұтақтары скифке дейінгі және скифтік уақытқа кіретінін толық сеніммен айта аламыз.

Славян мәдениетін зерттей отырып, егін егу құралдарын пайдаланған, дәнді астықтардың бірнеше түрімен таныс болған, жер жыртуға үйретілген жануарлардың күшін пайдаланған, металл өндеуді және өндіруді білген, жердегі және ақыреттік өмір жайлы түсінігі болған, осыған байланысты қатал сақталған діни салт-дәстүрлері болған олардың арғы ата-бабаларының мұрасын жоққа шығара алмаймыз.

Біздің оған құқығымыз жоқ. Ежелгі Русь халқының қалыптасуымен аяқталған этногендік үрдіс жағдайында көп нәрсе өзгерсе де, бірақ жаңа этникалық құрылым барлық мәдени жетістіктерді ұмытқан жоқ, егер біз ескі мұраны зерттеуден бас тартатын болсақ, онда біз қателесеміз.

Бұл ескертпе әлемнің барлық халқына қатысты, өйткені ата-бабасы жоқ халық болмайды. Осы арғы ата-бабалар жасаған құндылықтарды ескермей тарихты зерттеу мүмкін емес...

Егер славяндардың арғы ата-бабалары жайлы барлық жазба деректерді ескерсек, олардың өзі туралы, атап айтқанда шығыс славяндардың әртүрлі ұлттардың мәдени байланыстарының орыс мәдениетімен сабақтастығын зерттемей, олардың мәдениетінің өсуі туралы толық мәлімет ала алмаймыз.

1. Скифтер мен шығыс славяндардың арасында тікелей мәдени байланыс болмаса да, оны жоққа шығаруға негіз жоқ.

2. Біздің заманымыздың бірінші ғасырынан бастап шығыс славяндар Риммен түйісті.

3. VI ғасырдан бастап ескерткіштер «ант-русстар» деген атпен белгілі болған шығыс славян жеке мәдениетінің сипаты туралы нақты айтуға мүмкіндік береді.

4. Осы кезеңде «ант-русстар» Византиямен және шығыс халықтарымен тікелей қарым-қатынаста болып, олармен тұрақты араласып тұрды.

5. VII-VIII ғғ. шығыс славяндарда қалалар пайда болды.

Сонымен шығыстық ант-русстарда славяндардың Ежелгі Русь мемлекеті пайда болғанға дейін, яғни IX ғасырдың екінші жартысына дейін өздерінің тарихы болған және материалдық мәдениет саласында белгілі жетістіктерге жеткен.

****

Христиандықты орыс халқы сырттан игерген. Өзінің жеке мәдениетін жасай отырып, басқа халықтардан алғанын жүзеге асыра білетін орыс халқы қабілетті Русьтегі христиан дінінің тағдырында да көрінеді.

Қабылдауға және қабылдағанды қайта өңдеуге арналған орыс халқының қабілеті өнер саласына да әсер етті.

Ортағасырлық әлемнің қандай да бір елінде Русьтегі сияқты айқасқан мәдениет ықпалын көп кездестіре алмайсың. Византия, Шығыс және Кавказ халықтары, Батыс Еуропа мен Скандинавия елдері Русьті шеңбермен қоршап тұрды. Парсы маталары, араб күмістері, Қытай жібектері, Сирия бұйымдары, Мысыр ыдыстары, Византия пачасы, Франктің семсерлері т.б. Руське ағылып келіп жатты. Олар тек бай таптың қолданыс заттары болып қойған жоқ, сонымен бірге орыс шеберлерінің көркемдік шығармаларына үлгі болды.

Барлық элементтер Русьтің көркемдік шеберлері арқылы жүзеге асып, шынайы орыс өнерін құрады. Мұндай бұлтартпас фактілер орыс халқының өзіндік дәстүрінің төзімділігі мен көнелілігін дәлелдейді.

Византияда да, Батыс та да күмбездер саны көп шіркеу кездестіре алмайсың. Бұл таза орыс құбылысы, таспен қаланатын құрылысқа ауыстырылған ағаш шеберлігінің мұрасы...

Христиандықты ресми қабылдау, Русь халқының христиандық халықтармен бұрынғыдан да тығыз байланыс орнатуына бағытталды. Бұл қарым-қатынас, христиандық ілімнің өзі сияқты, орыстың қоғамдық ортасына көп жаңалықтар енгізді, кейбір жаңа мәселелерді шешуге мәжбүр еткен, орыс мәдениеті тарихының шегі болды. Мұның бәрі шындық. Сонымен қатар христиандық ілімнің өмірдің кейбір жақтарын қайта қарауды талап еткен тұстары болды: ол бейтаныс нәрсені жаңа негізге жай отырғыза салу емес, орыс қоғамының пісіп-жетілген қажеттігі ретінде қабылданды. Сондықтан да грек діншілдері орыс адамдарын өзінің жеке мәдениетін ойлауға және тұрғызуға үйретті деу үлкен аңқаулық болар еді.

Әрине, орыс адамдары гректерден көп нәрсені үйренді, оның ішінде әдеби-шығармалардың түрлерімен танысты, орыс адамдары грек хабарларын ерте оқи бастады, Русьте грек шеберлерінің еңбектерін оқып, оны өздерінің жеке шежірелік ескерткіштерін құруға пайдаланды.

Бірақ бұл тек түрге ғана қатысты. Мазмұны жағынан айтатын болсақ, басқа халықтар сияқты, орыс адамдары да ешқандай ықпалсыз-ақ белгілі бір кезеңінде арттағы өткенге қарап, өздері үшін қорытынды шығару қажеттігін түсінді. Бұл қажеттілік әлі ескірген жоқ. Оны өз кезінде ақындар, әншілер қанағаттандырды. Қазір туған жердің тарихына қоғамдық сұраныс жасалды және оған мүмкіндік туды. Бұл тәріздес әдебиеттердің үлгілері грек тілінен аударылды. Дайындық жұмыстары әрқашан жүргізілді, талант пен рух орыс халқының өз ішінде туды.

Егер факторларды тіркеу үшін сауаттылық ғана жеткілікті болса, факторларды сіңіріп, өз халқы мен мемлекет тарихының тұтас жүйесін жасау үшін талант қана емес, білімділік те қажет болды.

Таланттар анттарда көп болды.

Өз елі тарихынан жалпылама еңбек жазу қолынан келетін сауатты адамдар Русьте қай кезде және қашан пайда болды?

Владимир Святослав уақытынан бері Киевте ресми мемлекеттік мектептің болғаны бізге белгілі. Косун жорығынан қайтқаннан кейін «ол кітаппен оқытуды» енгізді.

«Кітаппен оқыту» — бұл жай сауаттылыққа үйрету емес, сол кездегі ғылымдардан жүйелі түрде білім алу. Метрополит грек Иоанн II (1089 ж. қайтыс болды) туралы «Уақытша жылдар повесі» — «бұл адам кітапқа да, оқуға да пысық» деп өте мақтанышпен жазады. Осы «Повесте» Метрополит Кирилл ІІ-ні ол да ғалым, «құдай кітаптарын оқуға пысық», деп жазады.

Осының барлығы «кітап оқуы» ол жай сауаттылыққа үйрету емес, жүйелі мектептік оқыту екенін көрсетеді. Сауаттылық Русьте Владимирге дейін белгілі болған. Аға жасақшыларды, князьдерді, боярларды Византиямен т.б. елдермен қарым-қатынас жасай алатын сауатты адамдарды және мемлекет қызметкерлерін дайындау үшін оқытты.

XI-XІI ғасырлардағы әрбір сауатты орыс адамы әдеби орыс тілін тек жақсы біліп, христиандық сенімнің догмаларын ажырата білуге ғана тиіс емес, ол сонымен қатар логика жөнінде түсінігі бар және өз елінің тарихын жақсы білуі тиіс болды. Оған дәлелдер жеткілікті, олар: жоғарғы шіркеу, князьдер, боярлар, жазушылар, ақындар Русь тарихын жақсы білді. Илларион бұл саланы жақсы білді. «Игорь полкы туралы сөздің» авторы бізді өзінің тарихын жақсы білуімен және танымының кеңдігімен ғана емес, сонымен бірге тарихи оқиға туралы түсінігінің тереңдігімен де таң қалдырады.

XII ғасырда және одан кейінірек орыс адамдары өз тарихын кімнен үйренді? Мұндай сауаттылық қайдан келді?

Бұл сұраққа жауап беру қиын емес: олардың білімдерінің дерек көзі - Орыс жері қайдан шыққанын көрсететін «Уақытша жылдар» повесі.

Гаричте, Прикарпатскіде немесе Ұлы Новгород, Владимир Волынскіде не Каменскіде, алыстағы Тмутараканда болсын, бір сөзбен айтқанда, орыс адамдары өмір сүрген барлық жерде, бұл кітап өздерінің ұлттық және мәдени бірлігін танытуға, өзінің өткенін сыйлауға және құрметтеуге, Отанның тәуелсіздігі үшін өз қанымен тұра білген ортақ арғы ата-бабаларын мақтаныш тұтуға үйретеді.

XI ғасырда Русь жерінің құрметіне жанған шамшырақ оның одан арғы жолына жарығын түсірді. Ол қазір де сөнген жоқ.

Ұлы Русь, украин, белорусе өз өткендеріне үңілгенде алдына «Уақытша жылдар» повесін жайып қойып, одан өзін табады, бұл кітап сонымен бірге әрбір славяндық үшін, венгрлер, гректер т.б. Азияның көптеген халықтары үшін керек. Оны Еуропаның басқа халықтары да қызыға оқиды. Киевке дейін және Киев Русіндегі Ұлы Русь, украин, белорусе өз тамырларын, өз халқының үш бұтағы қайдан таралғанын анық көреді. Тек сондай халық қана екі құрылықтағы ауқымды кеңістікті игеріп, орыс емес халықтармен кездесу кезінде олармен ортақ тіл табысады.

Киев Русінің тамаша және терең мәдениеті ұлы халықтың көпғасырлық өмірінің қорытындысы.

Христиан дінін қабылдау Киев қоғамының идеология саласындағы үлкен ілгерлеушіліктерін көрсетеді. Рулық қауымдағы пұтқа табынушылық діні таптық қоғам дініне ұқсамайды. Рулық қауым діні таптарды білмейді және бір адамның екінші бір адамға бағынуын талап етпейді, бір адамның екіншісіне билік жүргізуін талап етпейді, ал таптық қоғамның сипаты басқа.

Русь таптық қоғамда пайда болған еврейлік, христиандық, мұсылмандық діндермен бұрыннан таныс. Русьтің таптық қоғамында соның біреуін қабылдауы қажеттілікке айналды, ал оның нақты қайсысын қабылдау керек - Русьтің басқа да еуропалық және еуропалық емес халықтар арасындағы жағдайын шешетін үлкен саяси маңызды мәселенің мәні осында болды. Барлық ұлттық діндерден, олардың жалпы ырымдарынан бас тартқан, барлық халықтарға бірдей қараған христиандық дін бірінші әлемдік дінге айналды.

Христиандық бізге X ғасырдан көп бұрын ене бастады. Ольганың және оның ұлы Святославтың арасында осы негізде қайшылықтар болды. Святослав христиандықтың жауы болды. Біз Владимир де князьдіктің бас кезінде бұрынғы пұтқа табынушылықты қолдап, оны өзінің мемлекеттік мақсатына бейімдегісі келгенін білеміз. Саяси мақсатта ол әр түрлі тайпалар табынған барлық құдайларды жинап, солардан барлық мемлекетке міндетті Пантеон құрастырғысы келді. Владимир осындай дін жасағысы келді...

Таптардың барлық алдыңғы тарихы және Ежелгі Русь мемлекетіндегі феодалдану үрдісі христиандықты басты дін ретінде мойындауға негіз болды.

Христиандықты билік етуші дін ретінде мойындау фактісінің көптеген салдары болды.

Біріншіден, христиандық жалпы Еуропада қабылданған дін ретінде, Ежелгі Русь мемлекетін Еуропамен одан да жақындастырды.

Екіншіден, гректер негіздеген дін ұйымы Киев қоғамының тарихында белгілі орын алып, мемлекет билігіне бағындыру үшін халыққа әсер ету мақсатындағы жаңа әрі күшті құрал болды.

Үшіншіден, Христиан шіркеуі Киевтегі князь өкіметінің маңызын үлкен биіктікке көтеріп, мемлекеттердің бөліктері арасындағы байланысты күшейтті.

Төртіншіден, Византия шіркеуі Русьті ғасырлық мәдениетке тартып, біздің еліміздегі мәдениетті көтеруге ықпал етті.

Русь христиандықты қабылдағаннан кейін Византиямен келісім қажет емес болды, өйткені мемлекеттер арасында анағұрлым тығыз байланыс орнады. Екі ел арасындағы бұл байланыс гректердің Русьте ұйымдастырған шіркеу аппараты арқылы бекіді.

Христиандық билік етуші дін ретінде аяқ астынан еніп кеткен жоқ. Ол өз жемісін беру үшін жуық мөлшермен 60-70 жыл керек болды.

Ежелгі Русь мемлекетінің шекарасы кеңейіп жатқан кезде үлкен державаның ішінде оны бөлшектенуге әкелетін үрдіс жүріп жатты.

Күшейген жеке облыстардың нығайғаны сонша — олар өздерін Киев билігіне қарсы қойып, пайдасын олармен бөлісуден бас тартып, дербес өмір сүру бағытын анықтады.

Осылайша, Ежелгі Русь мемлекетінің жеке князьдіктерге бөлшектенуі дайындалып жатты.

Ертедегі феодалдық мемлекеттің қайталанған бөлшектену құбылысын қалай түсіндіруге болады. Мұнда қандай да бір заңдылық бар. Егер біз бөлшектенудің үрдісі мен себебін ойлайтын болсақ, онда оның қажеттілік болғанын көреміз. Ежелгі Русь мемлекеті бұрынғы қалпында ұзақ өмір сүре алмады.

Аталған жағдайда екі нәрсені: біріншіден, Киев маңындағы қалаға жақын бөліктерінің тағдырын; екіншіден, Ежелгі Русь мемлекетінің құрамына кірген жекелеген жерлердің тарихын ескеру қажет.

Киевшілдік, деп біз тар мағынада, Батыс Еуропаның 200 жылға созылған крестік жорықтарынан құлаған мемлекетті айтуымыз керек. Олар Батыс Еуропаны тұтас елдермен таныстырып, жаңа сауда жолдарын ашып, жаңа қуатты сауда ұйымдарын құруға ықпал етті. Киев Балтық теңізінен Қара теңізге өтетін ұлы су жолының ірі сауда орталығы болды, осы араласу салдарынан сауда жолдары жапа шекті. Ол сауда орталығы ретінде маңызын жоғалтты, осының салдарынан кедейлікке ұшырады. Оның, сонымен бірге мемлекеттің барлық бөлігінен «сыйлық» ағылып жататын үлкен мемлекеттің орталығы болудан қалуы да кедейленуіне әсер етті.

Бірақ мұны бүкіл үлкен елдің құлдырауы деп айтуға болмайды, өйткені біз осы кезде оның жекелеген бөліктерінің өскенін байқаймыз. Киев қала ретінде уақытша құлдыраудан көп жапа шеккен жоқ. Оның құрамына кірген жеке бөліктері өзінің ерекше саяси және экономикалық себептерінің арқасында Киевке тәуелді болмай өздігінен тәуелсіз жағдайда өмір сүре алатын деңгейге жетті.

Бұрын Киев князінің билігін қолдаған ақсүйектер, жер иеліктерінің өсуіне және шаруашылық жүйесінің өзгеруіне байланысты, тәуелсіз және талапшыл бола бастады.

12. ЯРОСЛАВ КЕЗІНДЕГІ КИЕВ ЖӘНЕ БАТЫС ЕУРОПА

Егер 1000-шы жылға дейін Еуропа өз дамуында Византиядан және араб халифатынан артта қалса, екінші мыңжылдықтың басында Еуропа өмірінде бұрылыс басталды. Онда экономикалық, саяси және мәдени жағынан қатты өрлеу байқалады.

Ежелгі Русь мемлекеті Владимир кезінде (980 — 1015) және Ярослав кезінде (1036-1054) Еуропадағы бүкіл шығыс славян тайпаларын біріктірген, ең үлкен және қуатты мемлекет болды. Киев князьдері Владимир Святославич пен Ярослав Владимирович халықаралық саясатта үлкен беделге ие болды.

14. ҚАЛАЛАРДЫҢ САЯСИ РӨЛІНІҢ ӨСУІ

ХІ-ХІІІ ғасырлар қалалардың өсіп, қалалық вече қызметінде олардың саяси мәнінің артқан кезі болды.

Шежірешілер кейде өте тартыспен өткен вече жиналыстары туралы хабарлайды. Біз мұнда, әсіресе Ежелгі Русь мемлекеті ыдырағаннан кейін ерекше князьдік орталық болған қала өміріне бақылау жасай аламыз. Қалалықтар бұл жерде біресе жергілікті боярлармен және жеңіп шыққан князь билігімен одаққа кірген, біресе князьдің боярлармен күресін қолдаған салмақты саяси күш ретінде көрінеді.

Қандай топқа қатысса да қала көпестері мен қол өнершілердің қарсылықтары ылғи да қалалардың саяси мәнінің өсуін көрсетеді.

Өкінішке орай, біздің шежірешілер тартысты вече жиналыстарына ғана көп көңіл бөледі. Осыдан барып кейбір зерттеушілерде вечелік жиналыстар қарулы күрестермен тығыз байланысты деген түсінік қалыптасты.

Вече жиналыстарының суреттемесінде біз таптар арасындағы қақтығыстар мен олардың себептерін анық көреміз.

20. ЕЖЕЛГІ РУСЬ МЕМЛЕКЕТІНІҢ САЯСИ БЫТЫРАҢҚЫЛЫҒЫ

Ежелгі Русь мемлекеті, басқа да ертеортағасырлық мемлекеттер сияқты, ұзаққа созылған жоқ. Киев билігіне бағынған, халқының экономикалық, этникалық және мәдени дамуы әр түрлі үлкен аймақтарда бөліктерге бөлшектеу бағыты ерте байқалды. Әзірге Киев пен оған бағынған бөліктер күшінің арақатынасы Киевтің пайдасына шешіліп тұрған кезде, Киев князінің күшті билігіне жергілікті ақсүйектер ынталы болып тұрған кезде Ежелгі Русь тұтас мемлекет болды.

Бірақ біз Ежелгі Русь мемлекетінің бытырауы, ең бірінші, оның жекелеген бөліктерінің өсу үрдісінің, олардың әрқайсысының өз мақсаттарын көздеп жеке саясат жүргізе бастауының жемісі екенін көрдік. Киевтің жеке жерлердің одан әрі өсуіне ықпал ететін құралы болған жоқ.

Осындай жағдайда Ежелгі Русь мемлекеті бөліктерінің жекеленуі Киев князьдерін жекелеген жерлердегі сеператистік тенденциялармен күресу үшін қаржы қажет болған кезде мемлекет құрамындағы тайпалар мен халықтардан бұрыннан бері түсіп жақтан салықтарды шектеді. Осымен қатар халықаралық сипаттағы оқиғалар болып, осы оқиғалардың салдарынан Киевтің экономикалық жағдайына үлкен нұқсан келтірілді.

XI ғасырда Еуропада қозғалыс болып, Византия мен Кіші Азиядан Батыс Еуропаға баратын сауда жолы анағұрлым қысқарып, Днепрге соқпай өтетін болды.

Орта Днепрдің бойындағы сауда жолдарында орналасқан қалалар тоқырауға ұшырай бастады. Ол жағдайлар, әсіресе үлкен сауда қаласы Киевте белең алды.

Тәржімалаған: Назарбек Қанафияұлы,

филология ғылымының кандидаты





ДРУЖИНИН НИКОЛАЙ МИХАЙЛОВИЧ

(1886-1986 жж.)

Ресейлік тарихи ғылымда Николай Михайлович Дружининнің ғылыми мұрасы елеулі орын алады.

Н.М.Дружинин 1886 жылдың 13 қаңтарында Курск қаласында бай отбасында дүниеге келеді. ХІХ ғасырдың соңында отбасы Мәскеуге қоныс аударады. Ол 1904 жылы гимназияны аяқтаған соң Мәскеу университетінің тарих-филология факультетіне оқуға түседі. Онда В.О. Ключевский, А.А. Кизеветтер, Р.Ю. Виппер, М.М. Богословский сияқты оқымыстылар еңбек ететін.

Дружинин соғысқа қарсы студенттік демонстрацияға қатысып, жасырын әдебиеттер таратады, 1905 жылы түрмеге жабылып, Саратовқа айдалады. 1906 жылы кешірімге ілініп, Мәскеуге қайтып оралады және Мәскеу университетінің заң факулътетінің экономика бөліміне оқуға түседі. Оны 1911 жылы ойдағыдай бітіріп шығып, тарих-филология факультетіне қайта қабылданады. 1916 жылы оны армия қатарына шақырады, онда қысқа мерзімді әскери училищенің курсын аяқтап, прапорщик ретінде Мариопольға жіберіледі, Ақпан төңкерісінен кейін ол Карниловке қарсы отрядит басқарады. 1918 жылғы көктемде оған университетте мемлекеттік емтихан тапсыруға мүмкіндік туады, сөйтіп, ол профессор атағын алуға дайындыққа кіріседі. Бірақ азамат соғысының басталуына байланысты, бұл жоспар бұзылады. Дружинин Қызыл Армияның қатарына шақырылып, онда әскери-ағарту мекемелерінде лекторлық міндет атқарады.

1920 ж. ол Кострома мемлекеттік университетінің гуманитарлық білім факультетінде ХІХ ғасырдағы орыс тарихы курсынан және төңкеріс қозғалысының тарихынан қатар сабақ бере бастайды. Азамат соғысы аяқталысымен Дружинин Мәскеу губерниялық саяси ағарту ісіне ауыстырылады, содан кейін ғылыми-зерттеу институттары ассоциясының Ресейлік тарих институтында ғылыми жұмыспен айналысады, өзінің «Жер иеленушілер журналы» атты алғашқы монографиясын дайындайды. Бұл еңбегінде XIX ғасырдағы Ресей тарихының маңызды мәселесі — басыбайлылық құқты жоюды алға тартады.

Ғалым 30-шы жылдары сол кездегі тарихшылардың (М.А. Покровский, М.В. Нечкина) тұжырымдамасында айтылмаған идеяларды, желтоқсаншыларға арналған жұмыстарын бастырып шығарады. Автор бұл еңбегінде желтоқсаншылар қозғалысының тақырыбын, идеялық үрдісін, оқиғаның өрбуін, материалдық негізін, ішкі қарама-қайшылығын ашып береді.

Зерттеуші 30-шы жылдардың аяғында КСРО ҒА Тарих институтында еңбек eтe жүріп, «Мемлекеттік шаруалар және П.Д. Кисилевтің реформасы» деген тақырыпта зерттеу жұмысымен айналысады. Әскери кезеңнің қиындығына және Алматыға көшіп келу қажеттігіне қарамастан, орыс қолбасшылары А.В. Суворов, М.И. Кутузов туралы, XVIII және XIX ғасырлардағы соғыс жайлы негізгі зерттеулерін кеңес халқының патриоттық шайқастарының тәрбиелік мәнімен ұштастыруға ұмтыла отырып, ол өзінің зерттеулері нәтижесінде 1944 жылы докторлық диссертация қорғайды. Екі жылдан кейін «Мемлекеттік шаруалар және П.Д. Киселевтің реформасы» атты монографиясының бірінші томы, ал 1958 жылы екінші томы жарыққа шықты. Бұл монографиялар — мемлекеттік шаруалардың маңызы мен рөлін жүйелі зерттеген алғашқы туындылар, ал оның авторы Ресей шаруашылығындағы жетекші тарихшы атанды.

Дружинин Алматыға келген соң Қазақстан тарихы жөніндегі ұжымдық еңбекті дайындауға қатысып, авторлық топтың құрамына енді.

Ресей тарихын зерттеуге қосқан ғылыми үлесі ескеріліп, Дружинин КСРО ҒА корреспондент-мүшесі (1946 ж.), (1953 ж.) КСРО ҒА толық мүшесі болып сайланды.

50-60-шы жылдары Дружинин Ресейдегі XIX ғасырдағы және XX ғасырдың басындағы шаруалар қозғалысының тарихы туралы көп томдық құжаттар топтамасын дайындап, бастыруға атсалысты. Бұл басылымдар нағыз өзгерістер әкелді: тақырыптық басылымдар оқулық ретінде емес, ғылыми түрде жарық көрді. Н.М. Дружининнің редакциялық басшылығымен басылған 10 томдық құжаттар топтамасының жинағы ғылыми-анықтамалық құрал ретінде (әр томға арналып жазылған алғысөз, түсініктеме, көрсеткіш) күні бүгінге дейін маңызын жойған жоқ. Керісінше, ХІХ ғасырмен ХХ ғасырдың басындағы шаруалар қозғалысының тарихы туралы маңызды мағлұматтарды, құжаттарды толық жүйелеп бере алған құнды басылымға айналды.

Дружинин тарихты, Ресейдегі капитализмді кезең-кезеңге болу туралы айтыс-тартысқа, пікір таласына белсенді қатысты.

Н.М. Дружинин негізгі ғылыми жұмысынан басқа жоғары оқу орындары үшін КСРО тарихы туралы жаңа оқулықтар дайындауға, тарих бойынша түрлі кітаптарды редакциялауға, аспиранттар мен докторанттарға ақыл-кеңес беруге, Франция, Италия, Жапония, Польша, Румыния, Венгрия, Чехословакия және Болгария тарихшыларымен ғылыми жазбаша байланыстар жасауға уақыт табады. 1955 жылы ол кеңес делегациясының құрамында Римде өткен тарихшылардың 10-шы Халықаралық конгресіне қатысып, Ресейдегі капитализмнің генезисі туралы баяндама жасады. 1963, 1966 жылдары КСРО — ГДР тарихшыларының Комиссиясында ол мәнді баяндамаларымен ерекшеленеді.

Дружининге ғалым ретінде мінездеме бергенде оның «Тарихшының ақыл-ойы мен естелікшері» жауабына тоқталмай кетуге болмайды. Бұл «КСРО тарихы» журналының қосымшасында (№6, 1961 ж.) жарияланды. Дружининнің жауабы кеңес ғалымдарының ғана емес, сондай-ақ шетел (Франция, ФРГ, ГДР, Италия) ғалымдарының да ілтипатына бөленді.

«Тарихшының ақыл-ойы мен естеліктері» көңілден шыққандықтан, Дружининге оның көлемін арттырып, жеке бастырып шығаруға ұсыныстар жасалды. Соған байланысты бұл еңбек екі мәрте орыс тілінде (1967, 1979 ж.ж.) және бір мәрте неміс тілінде (1983 ж.) жарық көрді.

«Тарихшының ақыл-ойы мен естеліктері» тарихшылардың ғылыми өмірбаяны жанрының бастамасы болды. Мәскеу университеті студенттерінің өмір көріністері, жеке өмірбаяндық ғұмыр фактілері, Кеңес мемлекеті тарихының негізгі кезеңдері автордың ғылыми қызығушылығының, шығармашылық зертханасының үрдісі негізінде баяндалады, тарихшының зерттеу жұмыстарының маңыздылығы мен ерекшеліктеріне деген көзқарасы айтылады. Автор шынайы ғылыми тарихи зерттеу — ұзаққа созылған тиянақты еңбектің жемісі деп атап көрсетеді. Тарихшылық кәсіп адамды қатал, ұқыпты болуға тәрбиелейді. Егер тарихшы өз ғылымын сүйсе, — дейді Н.М. Дружинин, — егер ол шығармашылық ізденістерінде қуанышқа бөленсе, оның еңбегі бұрынғы танымынан алға жылжыса, онда тарихшы өзінің жемісті күш-жігер жұмсауы мен қол жеткен нәтижесі арқылы санасында айтарлықтай марапатқа кенеледі.

Зерттеуші бұл еңбегінде өзінің ғылыми өмірбаянын айтып қана қоймайды, сонымен қатар тарихи зерттеудің әдістемесін ашады, тарихи ізденістің теориялық-методологиялық қорын анықтайды.

Тарих ғылымында Н.М. Дружинин — айтарлықтай құбылыс. Ол кеңес ғалымдарының арасында ғана зор беделге ие болып қойған жоқ, оның шығармалары шетелдерде де аударылып, басылды. Ол көптеген шетел тарихшыларымен (Роже Порталъ, Франко Вентури, Петер Хорманн және басқалармен) хат-хабар алысып тұрды. Н.М. Дружининнің есімі кеңестік ғылым мен мәдениет саласында әлемдік деңгейде лайықты аталды.

Н.М. ДРУЖИНИН

ТАРИХШЫНЫҢ АҚЫЛ-ОЙЫ МЕН ЕСТЕЛІКТЕРІ

Ғалымның жеке өмірбаяндық естеліктерінің алатын орны ерекше. Ғылыми тәжірибе алмасу өзінің ізденістері мен табыстарын қорытындылауда қашанда «әкелерге» көмектескен, ал «балалар» үшін шығармашылық ақыл-ой дамуын түсіну, ғылымды жаңадан жоғары сатыға көтеру қымбат. «Балалар» өз ата-аналары жеткен биіктен асып түсуі керек: олар барынша күрделі жағдайда тәрбиеленеді, оларға өткеннің аяқтан шалатын көне дәстүрлері кедергі жасай бермейді; «әкелердің» жас ұрпаққа көрсететін өнегесі аз емес, өмір сынынан өткен әдістерді тез игеру міндетін жеңілдетуде, тозығы жеткен көнеден, түрлі қателіктерден бойын аулақ салдыруда аға ұрпақтың қамқорлығы қажет. Сондықтан да мен өткен өмір жолыма қорытынды жасай отырып, оқырмандармен естелік арқылы сырласуды, өзімнің тарихшы ретіндегі қалыптасу үрдісімді, қызметімді айтып беруді жөн көрдім. Менің тарихшы ретінде қалыптасу кезеңім ұзаққа созылды және абыроймен аяқталды. 1905 жылғы төңкеріс қарсаңында басталған талпынысым Қазан төңкерісіне ұласып, оның түрлі саяси, мәдени шараларына қатысып, кеңестік дәуірде өз нәтижесін берді. Халықаралық және ішкі жағдайлар, саяси-ағарту жұмысындағы тәжірибем, жаңа құбылыстар маған тікелей де, жанамалай да ықпал етті. Тарихи-материалистік әдісті меңгеру, белгіленген проблемаларды, жалпы тұжырымдамаларды өндеу менің зерттеушілік бағытымды айқындай түсті.

Өзімнің ғылыми ізденіс жолында өткеніме көз жіберіп қарасам, мен барлық кеңестік ғылым қай бағытта дамыса, сол бағытты берік тұтыныппын, зерттеу жұмыстарын жүргізуде маркстік-лениндік әдісті меңгеру кейбір тарихшылар ойлағандай оңайға түскен жоқ. Менің тарихшы болып қалыптасу үрдісімде көне әдебиеттерді пайдаланып, тірнектеп жинаған білімім, экономикалық және құқықтық ғылым ұшқындарын игеруім, арнайы зерттеу кезеңіндегі ақыл-ойымның кеңеюі, ақыр соңында, зерттеу жұмысына қалыптасуым, әдеби сөзді дұрыс қолдана білуім зор рөл атқарды. Тарихи өткеніміздің терең сырларына жан-жақты бойлаудың жетекшілік басты маңызы болды.

30-шы жылдардың басында коммунист емес тарихшылардың жұмыс істеуі қиынға соқты. Комакадемияның жанынан жаңа ашылған Тарих институтына көбінесе қызыл профессура институтын бітірген коммунист тарихшылар тартылды. Орта мектептердегі тарих пәнін оқыту бейберекеттікке ұшырады. Кейбір қызметкерлер, аспиранттар тарихтың орнына техникадан, статистикадан хабары аз бола тұра сол салаларда жұмыс істеуге мәжбүрленді, қайсы біреулері Мәскеуді тастап кетті.

1931 жылы Мәскеу университеті арнайы институттарға таратылды, сөйтіп, осы бір мақсатты мекеме өзінің өмір сүруін уақытша тоқтатты.

Үкімет пен партия ғалымдарының алдына М.Н. Покровскийдің солшыл қателіктерінен арылу, маркстік-лениндік ілімді нақты материалдармен тереңдетіп оқыту, кеңестік патриотизм рухында тәрбиелеу сияқты саяси міндеттер қойды. Мәскеу университеті қалпына келтіріліп, тарих факультеті жұмыс істей бастады. Оған партияға мүше және мүше емес тарихшылар шақырылды. 1934 жылдың күзінде мен КСРО тарихы кафедрасы бойынша профессорлық қызметке келдім. Кафедраны қызыл профессура институтын бітірген, өзін жақсы қырынан танытып үлгірген, азамат соғысына белсенді қатысқан, кеңестік кезең туралы бірнеше ірі монографиялары шыққан A.M. Панкратова басқарды. Коммунизм идеяларына шексіз берілген A.M. Панкратованың ұйымдастыру қабілеті зор, моральдық жағынан тұрақты, әр түрлі адамдардың жүрегіне жол таба білетін қасиеті кафедрада тату-тәтті ұжымның қалыптасуына, тарих саласында кең көлемді жұмыстар атқаруға игілікті әсерін тигізді. Кафедраның құрамында коммунистермен (А.В. Шестаков, С.М. Дубровский, т.б.) қатар партияға мүше емес С.В. Бахрушин, К.В. Базилевич, М.В. Нечкина, М.Н. Тихомиров сияқты білікті мамандар болды.

Біз әуел бастан өзімізге жастарды нақты біліммен қаруландыру, ғылыммен дербес айналысуға тәрбиелеу міндеттерін қойдық. Соған байланысты түрлі шаралар ұйымдастырдық.

Аталған міндеттерді іс жүзіне асыру оңайға түскен жоқ. Тек студенттердің арасында ғана емес, ағарту саласының қызметкерлері ішінде де білімге деген немқұрайдылықтар байқалды. Біз біріккен күш-жігер жұмсау нәтижесінде бұл қиындықтарды да жеңіп шықтық. Мәскеу мемлекеттік университетінің тарих факультеті көп кешікпей өзінің лайықты орнын алды.

Студенттер біртіндеп мұрағат материалдарымен, экономикаға, заңға қатысты құжаттармен, актілерімен дербес жұмыс істеуге, ұлттық мұраларды қадірлеуге қалыптасты. Олар ақиқатты құрғақ қайталаудан өздерінше ой қорытындылауға, шығармашылықпен талдауға, пікір білдіруге үйренді, тарихи фактілерге, саясатқа сын көзбен қарайтын болды. Оқулықтар жетіспегендіктен студенттердің талап-тілектерін орындау күрделілік туғызды. Біз бұл тығырықтан да сүрінбей өттік.

Мен XIX ғасырға (1935-36 жылдардан бастап) арналған дәрістерді оқығанда мынадай қағидаттарды басшылыққа алғанды қажет деп есептедім: 1) дәріс тарихи үрдістің заңды қозғалыстарының қозғаушы күшін, басты бағытын және негізгі кезеңдерін ашып беруге тиіс; 2) осы міндеттерге сәйкес әрбір дәріс қатаң сұрыпталған нақты материалдарға, жүйеленген, басты жетекші ойға бекітілген жеке көзқарасқа сүйенуі керек; 3) дәріс беруші аудиторияны өзіне тартып, баурап алу үшін әр сөзін анық, түсінікті, жанды, бейнелі жеткізуге, осы мақсатта дәрістің мазмұнын, оқиғаны тартысты, қызғылықты етіп айтуға, замандастарының шығармаларынан сілтемелер келтіріп, жеке тұлғаларға мінездеме беруге, ол кейде аса көрнекті тарихшылардың дөп басып жазған бағаларын еске түсіруге міндетті; дәріс экономикалық үрдіске қатысты болса, стастикалық кестелерді пайдалануға; егер дәріс ішкі саясат, әскери қимыл жайлы болса, карталар мен сызбаларды қолдануға; дәріс мәдениет тарихына арналса, көркем шығармалардан үзінділер келтіріп, мүмкіндігіне қарай, экраннан сәулет, мүсін, кескін ескерткіштерінің ең таңдаулыларынан бейне таспа көрсетуге болады.

Курстарға дәріс оқу, басқа профессорлар сияқты, маған да зор дайындықты қажет етті. Бұрынғы жинақтаған білімімді місе тұтпай үнемі ізденумен болдым, арнайы әдебиеттерді оқыдым, нақты мәселелерге көңіл аудардым, дәрістерімді жүйелі түрде жазбаша дайындадым. Бірақ студенттер алдында ешқашан да дәптерге үңіліп, мәтін оқымайтын едім. Менің ойымша, аудиториядағы ауызша айтылатын жанды сөз көздеген нысанаға дәл тиеді, тыңдаушылардың ықыласын арттырып, оларды баурап алады. Тақырыптың мазмұнына қатысты кейде шегініс жасап, шешендік сөздерді орынды пайдаланудың да мәні зор.

Біздің университеттегі жұмысымыз бірқалыпты жайлы өтті, деп айта алмаймын. Халықаралық жағдай, елдің ішкі қарым-қатынасы алаң туғызарлықтай үрейлі еді. Испаниядағы республикалық қозғалысты басып-жаншыған соң, фашизм орта Еуропадағы мемлекеттерге шабуыл жасай бастады. 1939 жылдың күзінде екінші дүниежүзілік соғыстың дүмпуі білінді. Германиямен шабуыл жасаспау туралы келісім бола тұра, біздің шекарамызда гитлерлік армияның қаһарынан сақтану қажеттігі туындады. Үкімет пен партия баршаны сақ болуға үздіксіз шақырды. С.М. Киров өлтірілгеннен кейін тарих факультетінен кейбір оқытушылар мен деканат мүшелері қуылды. 1936 жылы «жеке адамға табынудың» арта түсуі жағдайында факультет бұрынғыдан да көп шығынға ұшырады. Студенттер мен профессорлар арасында өзара сенімсіздік, күдіктенушілік етек алды. A.M. Панкратова еріксіз қызметінен қуылып, Саратовқа кеткеннен кейін ректорат маған уақытша кафедраны басқаруды және университеттің Ғылыми кеңесіне факультет атынан қатысуды ұсынды. 1937 жылдың көктемінде баспасөзде біздің кафедрадағы саяси қателіктерге қарсы кінәлаулар жарияланды, бұл халықшылдардың теориясы мен тәжірибесіне қарсы науқанмен бір мезгілде жүргізілді. Кейінірек бұл толқын саябырлап, оқу жұмысы бірқалыпты жағдайға келе бастады.

Мен Ғылым Академиясының 1936 жылы құрылған Тарих институтына түсуге шақыру қағаз алдым. Қалай екені түсініксіз, тарих факультеті өз қызметінде үкімет пен партия қабылдаған тарихи ғылымдарды дамыту мен қалпына келтіруге күш-жігер жұмсауы тиіс еді. Ойламаған жерден Институт зерттеу жұмыстарын жүргізуге қабілетті шақырылған ғалымдарды жабық Комакадемия институтының қызметкерлеріне, өзінің құрамына қосты. Жаңа мекеменің басты ұйытқысы орыс шаруаларының тарихы жөнінде аса ірі еңбектер жазған, Киев Русі тарихының марксистік тұжырымдамасын жасаған феодализм тарихы бойынша көрнекті маман, академик Б.Д. Греков болды. Ол өмірінің ақырына дейін 15 жыл бой Тарих институтын басқарған кезде білікті кадрларды қалыптастыруға ерекше қамқорлық жасады. Қызметкерлер арасында зор беделге ие болған, олардың сүйіспеншілігіне бөленген Б.Д. Греков кеңес тарихшыларының зерттеу жұмыстарына бағыт берді, бірінші болып КСРО тарихы көп томдығының, басқа да ұжымдық еңбектердің жобасын жасады, жас ғалымдарды дайындауды ұйымдастырды, монографиялық зерттеулерді бағалай білді, мұрағат құжаттарын бастырып шығаруға көмектесті. Кеңестік қоғамда патриоттық сезімді ояту үшін ол қолынан келгеннің бәрін жасады.

Жалпы алғанда институтта сыйласымдылық, достық жағдай байқалатын; әдістемелік көзқарастың бірлігі қызметкерлерді, еңбек ұжымын бір-біріне таята түсетін. Дегенмен, белгілі бір оқиғаға баға беруде, кейбір жайларды түсінісуде қайшылықтар, айтыс-тартыстар да болып қалатын. Институт құрылған алғашқы жылдары бір топ тарихшы Б.Д. Грековтың Киев Русіне феодалдық сипат беруі туралы тұжырымдамасына орынсыз қарсы шықты. Мұндай өткір сындар патшалық Ресейдің шаруашылық және саяси жағынан ұзақ уақыт артта қалғаны туралы М.В. Нечинаның дұрыс ойын да жоққа шығаруға тырысты...

Ақиқатын айтуымыз керек, ол кезде күнделікті қаралау, қит етсе, жала жабу, «антимарксист» атану, Маркс, Энгельс, Лениннің жекелеген айтқандарынан үзінділер келтіріп, біржақты талқылау, саяси астар іздеу ғылыми ойлаудың еркін дамуына кедергі келтірді.

1941-1945 жылдардағы әскери кезең біздің көңіл-күйімізді, тұрмысымызды және ғылыми жұмысымыздың бағыт-бағдарын түбірінен өзгертті.

Қазан айының бірінші жартысында Мәскеудің жағдайы қауіпті болды, үкімет институт пен университетті шығыс аудандарға көшіруге шешім қабылдады. Одан бұрын академиктер мен корреспондент-мүшелердің бір бөлігі Қазанға, екінші бөлігі Қазақстанның «Бурабай» санаториясына аттандырылған болатын. Университеттің кейбір оқытушылары мен институт қызметкері Ташкентке жеткізілді. Басқалары 16 қазандағы аласапыранда Мәскеуді тастап, жүк машиналарымен, жаяу-жалпылы жан-жаққа бытырап кетті. 21 қазанда біздің институттың бір топ қызметкері Ф.В. Потемкиннің бастауымен Орта Азияға жол тарттық. Сапар ауыр болды: поездың жүрісі өнбейді, кез-келген жерге тоқтайды; теміржол бойы сендей соғылысқан көпшілік, өндіріс құралдары тиелген вагондар; азық-түлік, жылу, су жетіспейді. Ақыры бір айдан кейін Қазақстанның астанасы көркем Алматыға зорға жеттік. Мұнда біз A.M. Панкратованы және Мәскеуде қалған кейбір жолдастарымызды таптық. Республика өкіметі бізді уақытша Одақтық Академияның Филиалындағы бөлмелерге орналастырды, біраз толқулардан кейін бізді түгелдей Алматыда қалдырды (қала бұл кезде келімді-кетімділерге толы еді). Кешікпей біз басқа да ғалымдармен бірге үкімет асханасына бекітілдік, ал қалалық кітапханада ғылыми зал, жемісті жұмыс істеуге қолайлы орын дайындалды.

Біз келісімен ғылыми жұмыстарға кірісіп кеттік. Осы бір жауапты кезеңде майдандағы жауынгерлердің ғана емес, елдегілердің алдында да халқымыздың батырлық дәстүрін сақтау, ерлікпен еңбек ету, рухты түсірмеу мақсаты тұрды. 10 адамнан құралатын біздің ұжым «Ұлы Отан соғысы жағдайында тарихты оқыту» деген жалпы атаумен мұғалімдер үшін әдістемелік құрал дайындауға кірісті. Бұл кітапшаға көпшілікке таныс очерктер -олардың ішінде менің де 17 ғасырдың басындағы поляк-швед шапқыншылығы туралы тарауларым, Суворов жайлы, орыстың ұлы ағартушылары т.б. жөніндегі материалдарым енді. Сонымен бір мезгілде түрлі аудиторияда әскери және азаматтық тақырыптарда танымал дәрістер оқу басталды. Мен әрбір бес-алты күнде тау арасына орналастырылған әскери бөлімшелер мен госпитальдарға барып, дәріс оқып тұрдым. Көп ұзамай мені Қазақтың опера және балет театры кеңесшілікке шақырды, онда Глинканың «Иван Сусанин» қойылымы дайындалып жатқан: мен бұл театрда спектакльге қатысушыларға дәріс оқыдым, дайындықтарына қатыстым, көркемдік жетекшілерге, артистерге ақыл-кеңестер бердім. Бұл жерде театр ұжымына зор көмегін тигізген A.M. Панкратова болғанын атап көрсетуге тиіспін. Ол қазақ және орыс халықтарының өткендегі ерліктерін сахнада бейнелеп дәріптеуге күш салды. Біз Қазақстан тарихы туралы жас қазақ тарихшылары дайындауға кіріскен ұжымдық еңбектің жарық көруін құлшына қолдадық. Авторлық топ құрылды, кітаптың бағдарламасы, құрылым әдістері талқыланды, жекелеген тараулар қатысушыларға бөлініп берілді, сөйтіп, іріктеліп бекітілген редакциялық ұжымның жетекшілігімен жүйелі жұмыс басталды. Маған 1850 жылдардағы қазақтардың көтерілісі және Шығыс Қазақстанның Ресейге қосылуы туралы тарауды жазу тапсырылды. Жұмыс тың және қызғылықты көрінді; мен баспасөз материалдары мен ғылыми әдебиеттерді ғана пайдаланып қоймай, сонымен қатар республикалық мұрағаттарда сақталған көптеген қолжазба құжаттарды да кәдеге жараттым.

Қазақстан тарихын зерттеу жергілікті тұрғындардың көңіл-күйін, мінез-құлқын, тұрмыс-тіршілігін, ұлттық ерекшелігін, ішкі өмірін білуге деген құштарлықты арттырды. Қазақ әдебиеті мен өнерінің тұңғиық сырларына бойладым. Ұлы Абайдың поэзиясы, қазақ операсының алғашқы қойылымы, ақындардың тасқынды жырлары ұлттық ерекшелікті танып-білуіме ерекше көмектесті. Мен қатардағы Алматы тұрғындары мен ғалымдардан естіп-білгендерімді ойша қорытып, қазақтардың батыл бастамасын, жауынгерлік қызуқандылығын, тәуелсіз рухын түсіндім. Маған әсіресе олардың өз отанына деген ыстық махаббаты, тарихи өткендеріне қадір-құрметі, елінің болашағына деген алаңдаушылығы, еркіндік жолындағы қажырлы күресі ерекше жүрек толқытты.

Менің адамдардан алған мағлұматым бай көркем табиғатпен астасып, жан-дүниемді баурап алды. Алматыны алғаш көргендегі әсерін Ленинград қоршауында болған бір ғалым маған былайша жеткізген еді: «Мен вагоннан шыққан кезде алдымда бұлтсыз көк аспан, шыңдарын қар басқан Алатау, қаланы көмкерген жасыл желек мені тозақтан шығып, ұжмаққа келгендей күйге бөледі».

Біздің Алматыдағы қорғаныс жұмысымыз бір жарым жылға созылды. «Қазақ КСР тарихын» дайындауға қатысты біздің топтың жетекшісі А.П. Кучкин маған мәтінді талқылап, редакциялауды жүктеді.

Гитлерлік армия шегіне бастағаннан кейін бізді кері қайтару мәселесі қойылды. 1943 жылдың маусымында Мәскеуге келдік, өзімізбен бірге «Қазақ КСР тарихының» басылған томын әкелдік, қазақ достарымызға, гарнизон бастығына ризашылығымызды білдірдік.

«Қазақ КСР тарихының» екінші басылымы қиындық келтірді. Бірінші басылымға пікір жазғандар бізге елеулі кінә тақты. Кітапта қазақ халқымен орыстардың ішкі байланысы жеткілікті көрсетілмеген, отарлау саясатына қарсы феодалдық көтерілісті насихаттау басым деген айып тағылды. Осы тақырыптағы талас туғызатын мәселелер Қазақстан тарихшыларының қатысуымен талқыланды. Біз Алматыға екі мәрте бардық (екінші жолы 1946 жылы Қазақ КСР Ғылым академиясының салтанатты ашылуына қатыстық). Докторанттар мен аспиранттардың зерттеушілік баяндамаларына көп көңіл бөлінді. Біздің кезеңге қатысы бар шетел әдебиеттерін талқылауға алғашқы қадамдар жасалды. 1945-1950 жылдар аралығында М.В. Нечкинаның, А.С. Нифонтовтың, М.К. Рожкованың, К.В. Сивковтың, В.К. Яцунскийдің т.б. ірі монографиялары дайындалды.

Тарихи ақыл-ой қозғалысы қалың көпшіліктің ұйымдасқан пікір таласына ұласты. Айтыс-тартыс ауызша баяндаулармен ғана шектеліп қоймай, журнал беттеріндегі мақалаларда да көрініс тапты. Ресейдегі тарихи үрдістің кезеңдері туралы пікір талас жұртшылықтың назарын аударды. Кенесары Қасымов пен Шамил көтерілістерінің отарлаушылыққа қарсы прогресшіл дәрежесі және таптық сипаты туралы айтыстар өткір болды. Мен сектор басқаруды тоқтатқан соң, біз орыс ұлтының қалыптасу мерзімі, сипаты мәселелері туралы аз тер төкпедік. XIX ғасыр мен XX ғасырдың басындағы, сондай-ақ соғыстан кейінгі 1945-1953 жылдардағы кезеңдер туралы, тарихтың басқа да мәселелері жайлы біздің арамызда қызу пікір алмасулар толастамады.

1946 жылы менің «Мемлекеттік шаруалар және П.Д. Киселевтің реформасы» деген монографиямның бірінші томы жарыққа шықты. Жылдың аяғында мен КСРО Ғылым академиясының корреспондент-мүшесі болып сайландым. Бірнеше айдан кейін менің кітабым Мемлекеттік сыйлыққа ие болды. Кешікпей мен Тарих және философия бөлімінің Бюро мүшесі болып тағайындалдым. Бұған қосымша мен түрлі тарихқа қатысты мекемелердің Ғылыми кеңесіне мүше болдым. Бұл органдардың, әсіресе Бөлім Бюросының жұмыстары мені ғылыми-ұйымдастыру мәселелеріне қатысты кең ортаға қосты, зерттеушілік ақыл-ойымның дамуына көмектесті, басқа академиялық институттардың басшыларымен, қызметкерлерімен жақындастырды. Бөлім Бюросы өз мүшелерінің арасында қосымша міндеттер жүктеді — жылдық жоспарларды, олардың орындалуын тексеру, коммиссияда жинақталған мәселелерді өңдеп, реттеу, іс-сапарға шығу және көпшілік алдында баяндамалар жасау т.б. Мұның бәрі маңызды, қызғылықты, бірақ оның да жағымсыз жақтары бар еді: түрлі тапсырмалардың көптігі шығармашылық зерттеу жұмысымды тежеді және денсаулығымның төмендеуіне әсер етті. 1948 жылы дәрігердің кеңесімен түрлі мекемелерде атқарып жүрген қосымша жұмыстардан босату туралы өтініш жазуға мәжбүр болдым. Тарих пәнінен дәріс оқуды тоқтаттым, өз күшімді КСРО ҒА басты жұмысымды атқаруға жұмылдырдым. Аяқталмаған зерттеу еңбектерімді қайта қарап, кітап етіп шығаруға уақыт таптым.

1945-1953 жылдардағы Тарих институтының барлық секторларында ғылыми серпілістер байқалды. Бұл тұрғыда «КСРО тарихының очерктері». Феодализм дәуірің көп томдығының, М.Н. Тихомировтың, J1.B. Черепниннің, А.С. Ерусалимскийдің, А.З. Манфредтің, Б.Ф. Поршневтың, А.Л.Нарочницкийдің ірі монографияларының, «Әлем тарихын» шығаруға деген дайындықтың, кеңес дәуірінің тарихы бойынша жан-жақты зерттеу проблемаларының қолға алынғанын еске түсірсек те жеткілікті. Өкінішке қарай, тарихшылардың шығармашылық ақыл-ойының кемелденуіне «жеке адамға табынушылықтың» зардаптары кедергі келтірмей, өзінің салқынын тигізбей қойған жоқ. Ғалымдар, редакторлар, мекеме басшылары арасында сақтанушылық күшейді. Дербес шешім қабылдау, белсенді қимыл жасау әлсіреді, өзара сенімсіздік артты. Соның салдарынан соншама мол қаражатты, күш-қуатты қажет ететін ұжымдық тарихи еңбектер — «Орыс әскери өнерінің тарихы», «Орыс әскери флотының тарихы», «Орыс мәдениетінің тарихы», баспаға дайындалып біткен «КСРО тарихы» томдары, басқа да құнды туындылар жарыққа шықпай қалды. Әйткенмен, мұндай келеңсіз құбылыстар кеңес мәдениетінің дамуын үзілді-кесілді тоқтата алмады. Елімізде «жеке адамға табынушылықтың» зардаптарын жоюға деген құлшыныс артты. Кеңестік тарих ғылымын дамытудың жаңа кезеңі басталды. Қажетсіз деп тасталған «КСРО тарихы» көптомды ғылым жұмысы қайта жаңғыртылды...

Әрбір халық өз өмірінде мәдениет және шаруашылық жағынан ғасырлар бойы қалыптасқан бай мұрасын сақтайды; ауысып отыратын ұрпақтардың тарихи тәжірибесіне сүйеніп, саналы түрде өмірлік қатынастарды жеңілдете түсуге ұмтылады. Тек өз халқының ғана тарихи өмірлік ерекшелігінен, еңбек дағдысынан, ұлттық сипатынан сабақ алып қоймай, басқа халықтардың да тарихи тәжірибесін жүйелі, әрі тыңғылықты зерттеп, үйрену керек, олардың дамуындағы ұқсастықтар мен айырмашылық белгілерін ажырата алу қажет, сонда ғана халықаралық жағдайдағы және өз халқының өсуіндегі межені шамалау жеңілге түседі.

Тарих ғылымы көрсетілген тәжірибелік маңыздан басқа да мәнге ие; ол ақыл деңгейін кеңейте отырып, адамзат пен дербес отанының дамуында білімді байыта келіп, жекелеген адамдардың және өзара күресуші таптардың әрекеттерін бағалау мен ойлануға итермелейді. Тарих замандастардың рухани деңгейін арттырады, оларды патриоттық сезімге тәрбиелейді, еңбекшілердің интернационалдық, туысқандық санасын нығайтады.

Жақсы оқылған тарихи дәріс немесе талғампаздықпен жазылған тарихи кітапша жұртшылықтың назарына ілігеді, жастардың жүрегіне жол табады. Мұғалімнің ғылыми зерттеулерге сүйенген мазмұнды сабағының да әсері мол. Бұрыннан онша таныс емес тақырыпты меңгерген, қолда бар әдебиетті пайдаланған, тың деректер жинақтаған ғалымның жұмысы педагогтарды ынталандыра түседі, көпшіліктің ағартушылық қызметіне септігін тигізеді. Арнайы монографиялық зерттеулер ғылыми ойдың шынайы қозғаушысына айналады, тарихи үрдістермен таныстырады, тың проблемаларды алға тартады, жаңа қайнарларды пайдалану бұрыннан белгісіз ойлар қорытындылауға, оқырманның санасын оятуға жәрдемдеседі. Мұның классикалық үлгісі К. Маркстің «Капиталы» болып табылады...

Мен өзімнің тарих жөніндегі негізгі еңбектерімді қалай жазғанымды, өзімнің ғылыми-зерттеушілік қызметімді толығырақ айтып берсем бе деймін. Біздің кезімізде монографиялық тақырыптарды өз бетімізше таңдауға еркіндік беретін. Мұның өзі басқа тарихшылар сияқты, маған да зор жауапкершілік жүктейтін. Біз кездейсоқ жағдайға, бос қызығушылыққа бармайтынбыз. Өзімізге бұрыннан таныс, көптен бері зерттеп жүрген тақырыпты одан әрі тереңдете түсу айтарлықтай табысқа жеткізетінін жанымызбен түсінетінбіз. Соған сай еңбек етуге ұмтылатынбыз. Әрине, зерттеуші өзіне өзі сенімді болу керек.

Тарихи тақырыпты өз бетінше таңдау алдын ала жоспарланған ұжымдық еңбек түрінде немесе монографиялық топтама ретінде болса да кеңінен ойластырылған тапсырмаға, мүмкіндікке, қажеттілікке қайшы келмейді. Мен кейініректе «Мәскеу тарихы» ұжымдық еңбектің тарауларын жазған кезде Никита Муравьев туралы және Киселевтың реформасы жайлы зерттеулерімнен кем қызыққан жоқпын. Менің ойымша, егер кандидаттық және докторлық диссертация ғалымның ғылыми толысқан дайындығының көрсеткіші бола алса, оның ғылыми жұмыстардағы дербес қабілетін айқындаса, онда ондай ғалымды көтермелеу, қолдау керек, тарихи тақырыптарды өз бетінше таңдай білуге тәрбиелеу қажет.

Зерттеу барысында негізінен екі жағдайды — тарихи әдебиеттерді (кітаптар, мақал алар, ескертпелер) және баспадан шыққан қайнаркөздерді дұрыстап пайдаланған ұтымды. Мен университет қабырғасындағы жылдардан бері жұмысымның барлығында осындай әдіс қолданамын. Сонымен бірге мен тақырыпқа қатысты шығармаларды ғана зерттеп қоймай, заман туралы, оның басты оқиғалары мен қайраткерлері жайлы кең мәселелерді де қамтуға тырысамын. Тарихи зерттеу жалпы тарихи деңгейде алынып қарамаса, таңдалып алынған дәуірдің қыр-сырын ұғыну, сезіну қиынға түседі, жұмыс толыққанды болмай шығады.

Мен әдебиеттерді пайдаланған кезде олардың мазмұнының тереңдігіне, ғылыми материалдың нақтылығы мен дәлдігіне, кітаптың құндылығына мән беретінмін. Әдебиеттерді оқи бастағаннан өзім таңдаған тақырыптың шығармаларда қалай меңгерілгенін, дәуір бейнесі қалай суреттелгенін үнемі назарда ұстайтынмын. Сондай-ақ өзімнің жеке пайдалануым үшін экономикалық, саяси-әлеуметтік, XIX ғасырдың екінші ширегіндегі мәдени құбылыстық кесте жасадым. Бұл маған оқиғалардың өзара байланысын ой елегінен өткізуге таптырмас құрал қызметін атқарды.

Тарихнамамен жұмыс істеген кездегі қысқаша жазған деректерім, зерттеуге қатысты берген өз бағам еңбегімнің қорытындысына айналды. Мен әркез өзіме, өзімнің аспиранттарыма әдебиеттерді алдын ала оқыған кезде үш проблеманың төңірегінде жұмыс істеуге, оларды бір-бірінен ажырата білуге кеңес беремін: 1) бұрынғы авторлардың проблеманы қоя білуі мен қалай шешкендігі; 2) қойылған проблеманың шешілмегені немесе дұрыс шешімін таппағаны; 3) қойылған проблеманың шешімін тапқаны, бірақ бұрынғы авторлардың қалыс қалғаны, олардың ескерілмегені.

Мен баспасөзде жарияланған материалдарды, әдебиеттерді алдын ала оқып алып, ойланып-толғанып, содан кейін мұрағатқа баруды, шаң басып жатқан көне қолжазбаларды сараптауға кірісуді үнемі дағдыға айналдырдым. Өзімнің алғашқы диссертациямды жазу кезінде мен алдымен желтоқсандықтардың шығармаларын, атап айтқанда, конституциялық жобаларын, естеліктері мен хаттарын тегіс қарап шықтым, қажетті мағлұматтарды кәдеге жараттым. Киселевтің реформаларын зерттеуге кірісерде мен бәрінен бұрын оның жарияланған хаттарын, жобаларын, заң акттарын, ресми есептерін, мемуарларын, замандастарымен жазысқан жазбаларын тегіс қарап шығып, таныстым. Менің байқауымша, жас зерттеушілер жарияланған материалдармен толық таныспай жатып, бірден мұрағатқа жүгіреді, сөйтіп, үлкен қатеге ұрынады; бұрын ашылған Американы жаңадан ашқандай күй кешіп, уақыты мен күшін текке жоғалтады; оған алдағы зерттеулеріне берік негіз қалау тиімді болар еді. мұрағат көздеріне кірісудің мәні сонда, егер тарихшы қарастыратын дәуірінің сипатын, тарихи ақыл-ойының дамуын, тиісті құжаттарды жақсы меңгерсе; тек сол кезде ғана зерттеуші тақырыбына байланысты қандай міндеттер тұрғанын, нені іздеу керектігін, қандай бағытта жұмыс істеу қажеттігін түсініп, жаңа ойға келеді, қозғалысқа түспеген материалдардың бетін ашады. Егер бұрынғы жарияланымдарда толық емес немесе жаңсақ деректер кездессе, біліммен қаруланған тарихшы оның кем-кетігін түзеп, орнын толтырады, түпнұсқамен мәтінді салыстырады. Бұл тиімді.

Мұрағатпен жұмыс істеудің өз ерекшелігі бар. Мұнда бұрыннан белгісіз жайдың беті ашылады, зерттеп отырған құбылысқа тереңдеп бойлайсың, жекелеген қорытындыға келесің, дара мәселеден жалпылыққа көшесің. Бұл үрдісте толтырған жазбалар мен құжаттардың көшірмелері, тың деректер тарихшының санасынан өтіп, барлық жинақталған фактілер мен қорытындылар қайта жаңғырады, құбылыстардың өзара байланысы бекітіле түседі, болашақ тұжырымдаулар тиянақталады. Мен бұл кезеңге үнемі шешуші маңыз беремін: мұнда бәрі де ойланған, салыстырылған, нақты, түсінікті болу керек; толтырылған мыңдаған карточка, түбіршек, жазба, терілген, суретке түсірілген көшірмелер белгілі тәртіппен орын-орнына қойылуға тиіс; бұл тәртіп ұзаққа созылған шығармашылық үрдістің жемісі болып табылады және ол әдеби көркемдеудің ұйымдастырушы факторына айналуы тиіс. Мұндай жүйелеудің нәтижесін мен қағаз бетіне түсіремін немесе әрбір тараудың жеке жоспары түрінде, тіпті материалдың көлемі үлкен, мазмұны күрделі болған жағдайда беттелетін кітапша ретінде ойымды бекітемін.

Материалды осылайша іріктеп дайындаған соң зерттеуші оны қағаз бетіне жеңіл, тез қорытындылай алады, өзінің жазбаларын, кітаптан, мұрағаттан алған көшірмелерін іздеп алаңдамайды. Енді тарихшы санасында сақталған шығармашылық қажеттіліктерді бір мақсатқа түйіндеп, барша зейінін әдеби түр табуға, жинақталған фактілерін ойша қорытып, оны барынша нақты, түсінікті, бейнелі жеткізуге күш салады. Мен дайындаған тарауларымды өз қолыммен үнемі жаза бермейтінмін, белгілі себептерге байланысты кейде стенографистерге немесе референтке ауызша айтып жаздыртатынмын, ондай жағдайда басылған мәтінді қайтадан тыңғылықты оқып, кейбір тұстарына өзгертулер, түзетулер енгіздіртетінмін (тексеру, түзету әрқашан қажет, тіпті мәтінді өз қолыңмен жазсаң да қайта қараудан, өндеуден қашпау керек).

Тарихшының зерттеулеріне негізгі деректермен жұмыс істеу басты орын алатыны талассыз. Сәтті іріктеу, дұрыс талдау, дерек көздерді нақты қорытындылау, тұтас жұмысқа қатысты тәуелділікті бірлікте қарау — табысқа жетудің кепілі. Әрбір тарихшы деректерді дербес өңдеуге өзіндік тәсілге ие. Бұл тұрғыда тәжірибе алмасудың маңызы ерекше және жемісті.

Пайдаланылатын деректерді өндеудің алғашқы кезеңі — олардың тарихи сенімділігін және шынайы нұсқасын тексеру. Өкінішке қарай, тарихшылардың бәрі бірдей мұндай тиімді әдісті қолдана бермейді. Күні бүгінге дейін ғылыми ортада тәжірибесіз тарихшылар мен жеңіл-желпі қарайтын баспагерлердің немқұрайдылығынан тарихи қателіктер кетеді, үстірттіктер кездеседі.

Әрине, тақырыпты зерттеуде деректің шынайылығы мен дәлелділігі, нақтылығы, оның мезгілінің дұрыс көрсетілуі сыни тұрғыдан қарағанда қосымша рөл атқарады. Тарихшының басты міндеті — алынған тақырыпты, белгіленген проблеманы маркстік-лениндік методология қағидаларына сәйкес, соған сай көзқараста қайнардың мазмұнын барынша тиімді пайдалану. Мен «Мемлекеттік шаруалар және П.Д. Киселевтің реформасы» тақырыбына еңбектенген кезде қойылған мәселелерді — реформалардың пайда болуын, сондай-ақ оның шаруашылық алғы шарттарын және қозғаушы күштерін, оны іске асырудың қорытындылары мен жағдайларын, әлеуметтік-экономикалық бағыттарын, оның тарихи маңызын шешу үшін қайнар көздердегі барлық қажетті фактілерді талғампаздықпен пайдалануға тырыстым. М.Н. Покровский бастан кешкен қателіктерге ұрынбауға, оның қолданған тәсілдерін қайталамауға ұмтылдым. Шынайы ғылыми тарихи зерттеудің нәтижесі ұзаққа созылған дербес, жанкешті еңбектің арқасында көрініс табады; фактілер, тек қана тексерілген, салыстырылған, бір-бірімен органикалық байланыста қаралған фактілер кеңінен қорытындылауға берік негіз бола алады; алға қойылған проблемаларға жауап неғұрлым кең қамтылса, соған сай нақты материалдар да соғұрлым тығыз, бай келеді; тарихшының санасындағы өмір бейнесі шындыққа, нақтылыққа құрылуы қажет.

Өзімнің ғылыми тәжірибемде жағымды да, жағымсыз да бағалаулар болғанын ескере отырып, менің жас тарихшыларға қандай ақыл-кеңес бере алуым мүмкін?

Тарихта қызығушылық түрлі ырғақта жүргізілуі ықтимал. Әр нәрсеге сенімсіздікпен, күдікпен қараған керітартпа көңіл-күйдегі тарихшылар келмеске кетті. Олар рухани жағынан қазіргі кезбен байланысын үзді, өткенді көкседі, папаның авторитарлық билігін, ортағасырлық рыцарлық сұлулықты, феодалдық тұрмыстың патриархарлық салттарын жоғары қойды. Алдыңғы қатарлы тарихшылар бұған керісінше өмірдің жаңаруын қалады, онымен ішкі байланысын үзген жоқ, әрқашан оған ақыл-ойымен, сөзімен күш беріп, қызмет етті. Мұндай тарихшылар шындықтан қашқан жоқ, онымен тығыз бірлікте, байланыста болды: қазіргі кезді жақсы түсіну, меңгеру үшін өткенді зерттеп білді; олар өткен ғасырлардағы нақты материалдардан сабақ алды, оның терең тамырларын қазіргі кезбен салыстыра қарады, сөйтіп, болашақты нақты елестетуге тірек қалады.

Біздің мақсатымыз — өзімізді және басқаларды тарихи ғылымға осындай жанды, әрекетті қатынас арқылы тәрбиелеу. Бұл үшін жақсы құрал — теория мен тәжірибені тығыз байланыста ұштастыру, саяси және мәдени өмірге тікелей қатыса отырып, оқиғалар мен қарым-қатынастарды қабылдауды біріктіру. Сондықтан менің жас тарихшыларға айтатын бірінші және басты кеңесім — «өмірдің мәңгілік гүлденетін тұстарынан» ешқашан ажырап қалмау. Әрине, қазіргі шындықпен байланыс жеке қабілетке, ішкі жағдайға және арнайы тарихи кезеңге тәуелді сан қырлы болуы ықтимал. Зерттеушілік жұмысын саяси қызметпен белсенді үйлестіре алған ғалым табысқа жетеді. Ғылыми сабақ саяси-ағартушылықпен, ғылыми-ұйымдастырушылықпен немесе оқытушылықпен іштей бірігіп кеткені абзал. Мұнда теория мен тәжірибенің өзара қатысын жинақталған біліміне сәйкес, жеке мағлұматтарына байланысты, ғалым өзі шешуі қажет. Әрине, біздің кезіміздегі ғылым, техника және қоғамдық өмір саласындағы ірі жетістіктер тарихшыны шындықпен тығыз, жемісті қарым-қатынас жасауға итермелейді, жаңа кезеңнің талаптарына лайықты мамандануды қамтамасыз етеді.

Ғылыми зерттеу бүкіләлемдік адамзат жолын, отандық тарихымызды үздіксіз және жан-жақты, бір минут те кідіріссіз терең қамтуға, шындыққа жетуге қалыптасуы керек. Оны бүгінгі күннің тәжірибесі талап етіп отыр. Бұған тек жас ұрпақты тәрбиелеумен, кеңестік қоғамның кең ауқымды ақыл-парасатын, моралдық деңгейін арттырумен жетіп қоймайсыз, бұған қосымша, қазіргі кездің басқа да өзекті міндеттері орындалуы тиіс. Тарихи үрдістің өткен сатыларын зерттеу артта қалған халықтардың дамуына тікелей көмектеседі, олардың отаршылдық бұғаудан азаттыққа ұмтылысын, алдыңғы қатарлы қоғамдық түрді меңгеруін тездетеді.

Тарихи білімді тәжірибемен байланыстыруға ұмтылу тарихшының алдына басқаша міндет — таңдаған мамандық деңгейінде шектеліп қалмау, тарихшылардың кең көлемді ортасында, өмірлік ауқымда болу міндетін қояды. Егер тарихшы белгілі межеден аспаса, тарихи үрдістің барысынан хабарсыз болса, өзін аралас пәндердің — философияның, экономиканың, құқық танудың мағлұматтарымен байыта алмаса, адамзат жинақтаған көркем қазынаны өз бойына сіңіре алмаса, ол нашар тарихшы атанады. Тарихшы, сондай-ақ, кез келген ғалым, жан-жақты білімді, өзінің пәнінен басқа да ғылым салаларының жетістіктерін қадағалап отыратын адам болу керек. Сонда ғана оның ақыл-ойы тарихи құбылыстардың негізіне терең бойлауға, алған нысанасына тиянақты талдау жасауға, өзінің саласын кең қамтуға қабілетті болады. Сондықтан мен әрбір жас тарихшыға Гетенің Вагнері тәріздес құрғақ қатып-семуге айналмауға, өзін ұлы Фаустша тәрбиелеуге — әуелден қажымай-талмай ізденуге, өзін-өзі жетілдіруге, рухани әлемді кеңінен меңгеруге кеңес беремін. Мұндай ұмтылыс алдағы уақытта ғылыми мамандандыру қағидаларын құрдымға жібермеуі керек, керісінше, ол арнайы білімді толықтыра, тереңдете түсуі, өмірдің ішкі жағдайына, қалыптасқан дағдысына, жеке қабілетіне қарай арта беруі тиіс.

Мұндай міндеттерді іс жүзіне асыруда табысқа жету күш-қуат пен мақсатты ұмтылысты ғана қабілеттендіріп қоймайды, сонымен бірге ешбір сүйенішсіз-ақ ғылыми-тарихи жұмыс жүргізуге, өзінің дербес қабілетін арттыруға қолайлылық туғызады. Әрине, жетекшінің ақыл-кеңестері, анықтамалық мағлұматтар кідіріссіз және жедел алға жылжуға көмектеседі, бірақ ол үнемі сүйеніш бола алмайды, кезіккен қиындықтарды қажеттілігіне қарай күш жұмсай отырып, адамның өзі жеңуі керек. Зерттеу жұмысын жаңа бастаған тарихшы әуелден-ақ дербестік қағиданың қатаң сақтамаса, онда ол шығармашылық дербестікке, нағыз ғалымға, шындықты батыл іздеушіге, өзіндік пікірін ұстап қалушыға, тың қорытындылар жасаушыға айнала алмайды. Мен өзіміздің жас тарихшыларға осы қағиданы өзінің «сенім құдіреті» ретінде сақтап қалуды тілеймін, жеке тәжірибелік жағдайда да одан бас тартпауын қалаймын, зиянды әдеттерге — жеңілді таңдауға, жалпыға белгілі тақырыпқа құмарлыққа, қолданыстағы фактілерді қайталауға, қысқасы, ауырдың үстімен жеңілдің астымен жүруге дағдыланбауға кеңес беремін. Рухани ізденістер автор методологиялық дайындықтан қаншама жақсы өтсе де, пәнін соншалықты жақсы меңгерсе де, рухани ізденістерсіз болуы мүмкін қателіктерден арыла алмайды.

Ең жоғары дербестікті талап ету ғылыми ұжыммен тығыз байланысты, жолдастарының адал пікірлеріне назар аударып, құрметтеуді ешбір жоққа шығармайды. Керісінше, тарихи тақырыптарға арналған қағидаларды және ғылыми айтыстарға өте белсенді түрде қатысуды, талас тудырған мәселелерді бірлесіп талқылауда өз көзқарасын тұрақты қорғауды, оны негіздеуді ұсынады. Соңғы кездері мұндай жемісті пікір таластар арнайы сессияларда, симпозиумдарда, конференцияларда, біздің ғылыми өмірімізде жиі қолданылып жүр.

Менің жас тарихшыларға соңғы тілегім - алға қойылған зерттеу тапсырмаларының жетістігі кезінде өзін үшін жоспарлы, тиянақты, қажырлы еңбек жүйесін қалыптастыру қажет. Ғалым қандай дарындылығымен ерекшеленсе де, жұмысқа деген қабілеттілігімен танылса да, табиғи бақытқа жеткізетін сапасы болса да, ол күнделікті жүйелі жұмысын өмірде қатаң іске асырса ғана міндетті түрде ғылыми табысқа жетеді. Әрбір шынайы ғалым белгілі жағдайда ілгерілетуші болуға тиіс: ол жеке рахатқа бөленуін өзінің ғылыми танылуы жолында құрбандыққа шалуы керек. Мұнда қара жұмысты орындауда өз күшіңді қатаң есептеуің, қажырлы тұрақтылығың қажет. Өзіңнің еңбек тәжірибеңде қалыптасқан техникалық әдіс-тәсіліңді басқа барлық тарихшыға міндеттеу ақылдылық болмас еді, оны айту менің міндетім емес. Мен мынаны атап көрсеткім келеді: кім де кім шынайы және пайдалы ғылыми қызметкер болуды қаласа, онда өз мамандығына «жеңіл-желпі», бұлтсыз өмір қуанышына жол ашушы ретінде қарамауы тиіс. Жоқ, тарихшының мамандығы ауыр еңбекпен байланысты, ол адамнан қатал және ұзақ мектептен өтуді талап етеді. Егер тарихшы өз ғылымын сүйсе, шығармашылық ізденістерінде қуанышқа бөленсе, оның еңбегі өткенді танып-білуде адамды ілгерілеуге ұмтылдырса, сондай-ақ адамзаттың таңдаулы идеяларына қызмет етсе, ондай тарихшы өзінің күш-қайрат жұмсаған жемісті еңбегіне, жеткен нәтижесіне саналы түрде ырзашылықпен қарайды.

Тәржімалаған: Назарбек Қанафияұлы,

филология ғылымының кандидаты





ТАРЛЕ ЕВГЕНИЙ ВИКТОРОВИЧ

(1875- 1955 жж.)

Е.В. Тарле 1875 жылғы 8 қарашада Киев қаласында қызметші отбасында дүниеге келді. Ата-анасымен бірге Херсон қаласына көшіп барғаннан кейін жергілікті гимназияда оқиды. Оны 1892 жылы 17 жасында бітіріп шыққаннан кейін Киев университетінің тарих-филология факультетіне оқуға түседі. Ол мұнда орта ғасырлар тарихы саласында терең білім алуға бірден құмарта кіріседі, өзінің білімін барған сайын тереңдете береді. Сөйтіп, тарих жөніндегі ой-өрісі кеңіп, ғылыми мақсат-мүдделері қалыптаса бастайды. Профессор И.В.Лучицкийдің басшылығымен студент кезінің өзінде-ақ мұрағаттық дерек көздерін іздеп тауып, оларды жоғары техникалық деңгейде өңдеу және зерттеу қабілетін дамытады, өзінің жеке көзқарасын баяндай білу шеберлігін арттырады.

1896 жылы университетті үздік бітіргеннен кейін сондағы кафедрада қалдырылады, ғылыми-зерттеу жұмыстарымен тікелей айналысады. Ол 1898 жылы шетелдердегі мұрағаттарда ғылыми жұмыс істеп қайту үшін тұңғыш рет іс-сапарға жіберіледі. Содан бастап-ақ ол бірінші дүниежүзілік соғыс басталғанға дейін Батыс Еуропа елдеріндегі тарихи мұрағаттарға жыл сайын іс-сапарларға барып, өзінің әр түрлі салалардағы зерттеу жұмыстарын жалғастыра береді.

Е.В. Тарле өзінің дербес ғылыми-зерттеу қызметі басталған алғашқы аяқ алысынан-ақ жан-жақты ғылыми мүдде-мақсатқа бейімінің зор екенін байқатты. Орта ғасырлар тарихын зерттеп жүрген сол кездің өзінде-ақ оның қоғамдық мақсат-мүдделерге құмарта қызыққаны сонша — жаңа және ең жаңа тарих мәселелерін зерттеуді қатар жүргізді, қоғамдық-саяси маңызы бар тақырыптарға баса ден қойды.

Оны әсіресе ирландиялықтардың Англияға қарсы жүргізген ұлт-азаттық күресі ерекше қызықтырды. Е.В.Тарленің тарихшы ретіндегі қалыптасуында осы тақырыпқа арналған «Чарльз Парнель» деген жұмысының зор маңызы болды. Арнаулы берілген мәселелермен айналыса жүріп жазған осы алғашқы еңбегінде жас ғалым бұл мәселелерді неғұрлым жан-жақты тұрғыдан қарастыра бастайды, сөйтіп, адамзат қоғамы дамуының тарихи процесіне деген белгілі бір көзқарасын қалыптастыра түседі. Ол сонымен қатар өзінің тарихи тұлғалардың портреттерін жасауға шебер екенін де көрсетті. Сөйтіп, оны жетілдіре түсу нәтижесінде Гамбеттаның, Каннингтің, Наполеон І-нің, Талейранның, Витшенің өмірбаяндарын жазып шықты. Сонымен қатар Лассалъ мен Бисмарктің, Бабеф пен Гарибальдидің, Ришелье мен Мараттың, Карл ХІІ-ші мен Петр І-шінің, Пушкин мен Лермонтовтық, Герцен мен Шевченконың, Ушаков пен Нахимовтың, Николай І-ші мен Пальмерстонның, Вильгельм ІІ-ші мен Пуанкаренің және басқа да белгілі тұлғалардың бейнелері жарқын суреттелген тұтас тарихи галерея жасап берді. XX ғасырдың табалдырығын аттаған Е.В.Тарле осындай тарихи портреттер сериясын жасауды және ол өмірбаяндық туындыларды XIX ғасырдағы еуропалық қоғамдық қозғалыс тарихындағы очерктер мен сипаттамалар ретінде қарастырып, өте дұрыс жасады.

Лондондағы атақты Британ мұражайында, сондай-ақ Киев пен Варшава университеттерінің кітапханаларында зерттеу жұмыстарымен айналыса жүріп, Е.В.Тарле Томас Мордың «Утопиясын» оқып үйренуге ден қояды. Соның нәтижесінде «Томас Мордың өз тұсындағы Англияның экономикалық жағдайына байланысты қалыптасқан қоғамдық көзқарасы» деген еңбегін жазады. Магистрлік диссертация ретінде ұсынылған бұл жұмыс алғашқыда университеттегі ортаның тарапынан елеулі қарсылық тудырды. Бірақ 1901 жылы Киев университетінде бұл диссертацияны ойдағыдай қорғап шықты. Жеке кітап болып басылған бұл диссертация қызу қоғамдық пікір туғызды. Оның авторына арнайы жазған хатында Л.Н. Толстой жұмысты жоғары бағалады.

Арада бір жыл өткенде, яғни 1903 жылы, Е. В. Тарле Санкт-Петербург университетінің приват-доценті болады. Кейбір үзілістерін айтпағанда ол өмірінің соңғы күндеріне дейін осында жұмыс істеді. Оның тамаша шешендік таланты да осында толық ашылды. Ғалымның ұзақ жылдар бойы жүргізген өзіндік орасан зор зерттеу жұмыстарының жемісті нәтижесіне айналған, оқылу түрі жағынан жарқын, мазмұны терең, баяндау мәнері өзгеше лекциялық курстары алуан саланы қамтитын әр түрлі факультеттерде оқитын жастардың орасан зор аудиториясын әрқашан қызықтыра түсетін.

1905-1907 жылдардағы бірінші орыс революциясы кезінде Е.В.Тарле ХҮІІІ ғасырдағы француз революциясының тарихы мен Англиядағы чартистер қозғалысының тарихы бойынша лекциялар курсын оқыды. Бұл тақырыптар студент жастардың көңіл күйіне соншалықты жақын әрі тартымды еді. Ол студент жастармен бірге 1905 жылғы 18 қазанда демонстрацияға қатысқан кезінде басына қылыш тиіп, қатты жарақаттанады, ауруханаға түседі. Петербургте оны өліп қалыпты-мыс деген қауесет тарап кетеді. Тіпті газеттердің біреуі оның өлімі туралы қазанама жариялап та жібереді. Бірақ тарих ғылымы мен азаттық аңсаған студент жастардың бақытына қарай, бұл қазанама тым ерте берілген әрі шылғи өтірік болып шығады.

Міне, осы кезден бастап Е.В.Тарле өзін пролетариаттың тарихы мен оның пайда болғанға дейінгі тарихын зерттеуге арнайды. Оны ерекше қызықтырған тақырып Франциядағы жұмысшы табының ХҮІІІ ғасырдағы буржуазиялық, революция кезіндегі жағдайы мен рөлі туралы мәселе болды. Сөйтіп, ол 1907 жылдың өзінде-ақ «Революция дәуірі (1789-1799 жылдар) кезіндегі Франция ұлттық мануфактураларының жұмысшылары» деген еңбегін жариялап та үлгерді. Арада екі жыл өткен соң 1909 жылы «Революция дәуірі кезіндегі Франция жұмысшы табы» атты неғұрлым кең көлемді жаңа еңбегінің бірінші бөлімін жазып бітірді. Бұл еңбек 1911 жылы басылып шықты. Тап сол жылы Е.В.Тарле екі томдық осы еңбегін диссертация ретінде қорғап, тарих ғылымдарының докторы дәрежесіне ие болады.

Бұл еңбегін аяқтай сала Е.В.Тарле Наполеон І-нің үстем билігі кезеңіндегі Франция мен Еуропа тарихын неғұрлым тереңірек зерттеуге кірісіп кетеді. Батыс Еуропаның бірқатар елдерінде болып, орасан зор мол материал жинаған ол 1913 жылы кең ауқымды жаңа еңбегін — «Құрылықтық қоршау» атты еңбегін жариялады. Онда Наполеон Англияның экономикалық күш-қуатын әлсіретіп, Еуропа құрылығында француз буржуазиясының үстемділігін орнатпақ болған ұмтылысы кезіндегі Франция өнеркәсібімен сыртқы саудасының жағдайына жан-жақты және терең талдау жасалады.

Е.В.Тарле ғылыми-зерттеу жұмыстарымен айналыса жүріп, педагогтық қызметін де жалғастыра береді. 1913 жылдан бері Санкт-Петербург университетінің приват-доценті қызметін атқарып келген ол Юрьев (Тарту) университетінің профессоры болады, ал 1917 жылы Петроград университетінің профессоры болып сайланады.

1928 жылы КСРО Ғылым академиясының толық мүшелігіне өтеді.

Е.В.Тарле 1936 жылы «Наполеон» атты кітабын жариялайды. Бұл еңбекте ол кезінде француз шабуылына ерлікпен қарсы күреске шыққан орыс халқына деген отансүйгіштік пен махаббатқа толы жүрек сезімінің соншалықты күшті екенін айқын көрсетеді. Бұл еңбегінің де, «Наполеонның Ресейге шабуылы» деген еңбегінің де маңызы өте-мөте зор болды.

Пролетариаттың және ол қалыптасқанға дейінгі жаппай бұқаралық революциялық қозғалыстардың тарихы ендігі жерде ғалымның ғылыми зерттеу және педагогтық қызметінің жетекші саласына айналады. Оның бұл саладағы ең бір ірі жетістігі көлемі жағынан шағын болса да нақты материалдарға бай «Жерминаль және Прериаль» атты монографиялық, еңбегі болды. Осы еңбек ХҮІІІ ғасырдағы француз буржуазиялық, революциясы дәуірінде Париж төңірегіндегі «плебейлік» елді мекен тұрғындарының ең соңғы революциялық іс-қимылдарын көрсетуге арналған болатын.

Е.В.Тарленің буржуазиялық, және империалисты дипломатияның екі жүзділігін әшкерелеуге арналған еңбектерінің де маңызы кем емес. Ол өзінің «Талейран» деген кітабында француз буржуазиялық; тарихшыларының Талейранның басына үйіп-төккен табынушылыққа дейін алып баратын жалған даңқын әбден әшкереледі. Ол буржуазиялық дипломатияның атасы атанған адамды даңқ тұғырынан құлатып қана қойған жоқ, сонымен қатар әбден іріп-шіріген осы бір тарихи тұлғаны жеріне жеткізе әділ сынады. Е.В.Тарле монополисты капитализмге дейінгі кезеңде Еуропа мемлекеттерінің саясат пен дипломатияда сатқындықпен әрқашан мың құбылып отырғандығын кеңестік тарихшылардың ұжымдық еңбегі болып табылатын «Дипломатия тарихы» (І-том) атты кітаптағы өзі жазған тарауларда айрықша атап көрсетті. Ал буржуазиялық, дипломатияның құйтырқы айла-шарғысының шын мәнін ашып көрсетуге осы еңбектің («Дипломатия тарихы», ІІІ-том, «Буржуазиялық, дипломатияның тәсілдері») арнайы тарауын арнады және осы бір күрделі де үлкен тақырыпты терең талдап берді.

Ұлы Отан соғысы басталмай тұрып-ақ Е.В.Тарле «Қырым соғысы» атты жаңа да іргелі үлкен еңбек жазуға кіріскен болатын. Екі томдық осы монографияның жалпы алғандағы маңызы онда бұған дейін әр түрлі мұражайлар қоймаларында қозғаусыз жатып, жарияланбай келген көптеген тарихи материалдардың кеңінен пайдаланылғандығымен ғана шектелмейді. Бұл монографияның басты тақырыбы — Қырым соғысының дипломатиялық тарихы. Монографияда сонымен қатар Николай патша билеп тұрған Ресейдің экономикалық және қаржы жағдайына, армияның қандай дәрежеде болғанына, шаруалар қозғалысының барысына Ресейдің әр түрлі қоғамдық-саяси топтары арасында қалыптасқан көңіл-күйлерге терең талдау жасалады.

Соғыстан кейінгі жылдарда Е.В. Тарле, жасының ұлғайып қалғанына қарамай, үлкен ғалым, көсемсөзші әрі педагог ретінде белсенді қызметін одан әрі жалғастыра берді. Ол Ленинград және Мәскеу университеттерінде, халықаралық қатынастар институтында лекция курстарын оқыды, арнаулы семинарлар жүргізді, аспиранттардың ғылыми жұмыстарына жетекшілік етті.

Соғыстан кейінгі жылдарда ол «Орыс халқы ХҮІІІ-ХХ ғасырлардағы агрессорларға қарсы күресте» деген үш томдық үлкен еңбек жазуды ниет еткен еді. Бұл орасан зор мақсатын толық жүзеге асырудың сәті түспеді. Трилогияның бірінші кітабын ғана жазып үлгерді. «Наполеонның Ресейге шабуылы» атты еңбегін кеңейте түсіп, жаңа материалдармен толықтырды. Бұл еңбек трилогияның екінші кітабының негізі болуы керек еді. Е.В. Тарле 1955 жылы 6 қаңтарда қайтыс болды.

Оның еңбектері біздің елімізде ғана емес, шетелдерде де жоғары бағасын алды. Көптеген кітаптары шетел тілдеріне аударылды. Ол Сорбоннаның, Брнодағы, Осладағы, Алжирдегі және Прагадағы университеттердің құрметті докторы болды, Британ академиясының корреспондент мүшесі, Норвегия ғылым академиясының толық мүшесі болып сайланды.

Е.В.Тарленің тарих және саяси көсемсөз саласындағы еңбектері маман тарихшылардың ғана емес, сонымен қатар оқырман көпшіліктің қалың тобының назарын әлі көпке дейін аударып, қызықтыра беретін болады.

Е.В. ТАРЛЕ

ДИПЛОМАТИЯ ТАРИХЫ

I том

Бесінші тарау

Вена конгресі

(1814 жылғы қазан — 1815 жылғы маусым)

1814 жылғы сәуір-мамыр айларында Ресей сол кездегі орыс үкіметінің қарамағында болған өзінің әскери күштері жағынан Еуропа құрылығында тас-талқаны шыға күйрей жеңіліп, әбден қансыраған өзге мемлекеттердің қай-қайсысынан болса да сөз жоқ күшті еді...

...Вена конгресі қайраткерлерінің бүкіл ақыл-ойы мен көңіл күйі енді ғана бой көтеріп келе жатқан буржуазияның мақсат-мұраттарына әлдебір қай нәрседе болса да қолдау көрсете қоймайтынын айқын көрсетті: неміс халқының Германияны біріктіру жөніндегі үмітінің үзілуі реакция күштерінің толық үстем болып, салтанат құрғандығының және бір көрінісіне айналды.

...Конгрестің реакциялық құрғақ қиялға берілуі оның жаңадан қалыптасқан өндірістік қатынастармен де, Еуропадағы феодализм мен абсолютизмнің қатып-семіп қалған ескі бастауларының быт-шытын шығарған жиырма жылдық жойқын дауылдың зардаптарымен де санаспай, дүниенің осы бөлігін де болса дәурені өткен ескі құрылыстың құрсауында әлі де болса ұстай беруге ұмтылғандығында еді. Бұл құрғақ қиял конгрестің бүкіл қызметінің негізін қалаған болатын.

...Тозығы жеткен ескі «заңды династияларды» күштеп қайта қалпына келтіргеніне қарамай, Вена конгресінің қара ниетті кертартпа күштерінің тарихтың атам заманнан бергі ұзақ мерзімді тегеурінді алға жылжуын аз да болса тоқтата алған жоқ. Олар өздерінің қаулы-қарарлары арқылы халықтардың ұлттық сезімін арсыздықпен аяқасты етіп таптады...

Жетінші тарау

Қасиетті одақ құрудан Шілде революциясына дейін

(1815-1830 жылдар)

... Қасиетті одақ Еуропа дипломатиясының тарихына монархиялық-клерикалдық идеология мейлінше айқын ұйым ретінде кірді. Ол қай жерде болса да бой көрсеткен революциялық және саяси, сондай-ақ діни еркін ойшылдықты аяусыз басып-жаншу идеяларына негізделген еді.

Қасиетті одақтың саяси өміріндегі мынадай үш кезеңді бір-бірінен айыра білу қажет. Бірінші кезең — Батыс Еуропаның бүкіл құрлықта іс жүзінде шексіз үстемдік жүргізген кезеңі — жеті жылға созылды. Ол Қасиетті одақ құрылған 1815 жылдың қыркүйегінен 1822 жылдың аяғына дейінгі кезеңді қамтыды. Екінші кезең Қасиетті одақтың 1823 жылы Испанияға француз интерванциясын ұйымдастырып, ең соңғы жеңіске жеткен кезінен басталады... Бұл екінші кезең 1830 жылы Францияда Шілде революциясы бұрқ ете түскен кезге дейін созылды. Үшінші кезең — 1830 жылғы революциядан кейін Қасиетті одақтың шын мәнінде қирап жатқан кезі.

***

Николай І-ші дипломатиясының алға қойған негізгі екі мақсатының бірі, атап айтқанда, Еуропадағы революциялық қозғалыстарды басып-жаншу жолындағы күрес, 20-шы жылдардың аяқ кезінде белгілі бір дәрежеде орындалғандай болған еді. Сондықтан да орыс дипломатиясының және бір күрделі міндетін: «өз үйінің кілті болып табылатын» нәрсе – теңіз бұғаздарына бақылау орнату міндетін алға қоюға мүмкіндік берді...

Сегізінші тарау

Франциядағы Шілде революциясынан Еуропадағы

революциялық төңкерістерге дейін

(1830-1848 жылдар)

Шілде революциясының халықаралық маңызы орасан зор болды. Ол ұлы державалардың дипломатиялық, қызметінен айқын көрінді.

...Монархиялық Еуропа дипломаттар үшін Франциядағы Шілде революциясы сияқты, Бельгиядағы Тамыз революциясы да 1815 жылғы Вена конгресінің актілерін күшпен жойып жіберу болып шықты...

...1833 жылғы 8 шілде Ункиар-Искелесси деген орыс және түрік өкілетті уәкілдерінің арасында дипломатия тарихының шежіресіндегі атақты келісім жасалды.

...1841 жылғы 13 шілдеде бір жағы Түркия, екінші жағы Ресей, Англия, Австрия, Пруссия және Франция арасында Босфор мен Дарданел бұғазы туралы келісімге қол жетті...

...Николай І-шінің сыртқы саясаттағы негізгі қателіктерінің бірі Түрік империясының іштей іріп-шіруі мен көп ұзамай толық құлайтыны жөніндегі пікірге шектен тыс үміт артуы болды.

...Мына бір қызық жағдайды атап өтпеске болмайды: Николай, өзіне-өзі қаншалықты шексіз сенімді екеніне және сол кездегі Еуропада, атап айтқанда, герман елдерінде және Габсбургтар иелігіндегі жерлерде, халықтың қалың тобының қайда ұмтылып отырғанын ескеруді мүлде қажетсінбегеніне, көрер көзге айқын фактілерді соншалықты жаны түршіге ашуланып әрі қасарыса елемеуге тырысқанына қарамай, тап сол жылдары революцияның жақындап келе жатқанын қалай дегенде де сезген болатын...

Он бірінші тарау

Қырым соғысы жылдарындағы еуропалық дипломатия және

Париж бітімі

1848 жылғы революция басып-жанышталғаннан кейін Еуропадағы халықаралық істерде шығыс мәселесі тағы да бірінші кезекке қойыла бастады...

...Николайды есінен тандыра шатастыра берген нәрсе Викторияның оған ұдайы достық қатынаста сияқты болып көрінуі еді: ол ағылшынның конституциялық теориясы мен практикасының қандай екенін өз өмірінің соңғы күндеріне дейін түсінбей-ақ кетті...

***

Англия мен Францияның 1854 жылғы 27 және 28 наурыз күндері Ресейге сырт көзге ғана формальды түрде соғыс жариялағанынан бастап 1855 жылдың қараша және желтоқсан айларына дейінгі кезеңде орыс және француз дипломатиясы арасында жасырын түрдегі қатынастар қайта басталған еді, ұлы державалардың дипломатиялық қызметі өз мүдделерін негізінен тағы да Венаға шоғырландырды...

...Ресейдің ең басты жоғалтқаны мыналар болды: 1855 жылы орыстар басып алған Карс қайтарып берілді, Қара теңіз бейтарап аумақ деп жарияланды. Бессарабияның бір бөлігінен айырылып қалды...

...Қырым соғысында ойсырай жеңілуі патшалық Ресейдің халықаралық жағдайдағы беделін түсірген бетбұрысты кезең болды... Патшалық Ресей еуропалық реакцияның Николай І-ші кезіндегі жетекші басшысы болған жағдайынан бірте-бірте айырыла бастады.

Отызыншы тарау

Еуропалық дипломатия Париж бітімінен бастап

Пруссия мен Австрияның Даниямен соғысына дейін

(1856-1863 жылдар)

Париж бітімінен кейін Наполеон III біраз уақытқа дейін Еуропаның ең жоғары дәрежелі төрешісі сияқты болды...

...Ресей еуропалық істерге белсене араласудан тартына бастады; Ресей өзінің жоғалтқан нәрселері мен құрбандыққа ұшыраған жағдайларының зардаптарынан есін жия түсті. Мұның өзі оның болашақ саясатының бір негізі еді. Екінші негізі Ресейдің ендігі жерде өзінің мүдделерін Қасиетті одақ қағидаттарына қолдау көрсетіп, құрбандықтарға бару ниетінің жоқ екендігінде және өзінің болашақ достарын таңдауда мейлінше ерікті деп санайтындығында болатын.

...Наполеон ІІІ-ге Ресеймен жақындасу Қырым соғысында Францияға қарағанда әлдеқайда мол ұтып шыққан Англияны сол артықшылығынан айыру үшін қажет болды. Бірақ Наполеон ІІІ-шінің сонымен қатар Англиядан да қол үзгісі келмеді...

...1862 жылы Наполеон III жаңа, бұрынғыдан әлдеқайда ірі әрі күрделі отаршылық әрекет жасауға ниет етті: Мексика республикасын жаулап алып, оны Францияға тәуелді вессалды империяға айналдыруды көздеді...

...Соғыс ұзаққа созылып кетті. Адамдар мен қаржыны шақ келтірмей, мейлінше мол жұтып жатты. Сөйтіп, Наполеон III шама-шарқына қарамай, қияли авантьюралық тәуекелге барған әрекетінен 1863 жылдың өзінде-ақ ашықтан-ашық түңіле бастады. Оның бұл әрекетке барғанына қатты өкінетініндей себептер сол кездің өзінде әбден жеткілікті еді. Өйткені Францияның француз дипломатиясына елеулі түрде қолдау көрсетуге өте-мөте қажет іріктелген таңдаулы әскерлері Еуропадан алыс жаққа алып кетілген болатын.

Он төртінші тарау

Бисмарктың Даниямен және Австриямен соғыс

жылдарындағы дипломатиясы

(1864-1866 жылдар)

1863 жылы Польшада болған көтеріліс кезінде Бисмарк өзінің жүргізген саясатында аса ірі дипломатиялық табысқа қол жеткізе білді. 1863 жылдың аяқ кезінде Пруссия министрі тағы бір ірі табысқа ие болды: Наполеон ІІІ-нің болдыра қаламын деген конгрессе қатысудан Англияның үзілді-кесілді бас тартуы салдарынан Англия мен Франция арасындағы қарым-қатынас суи түсті. Бірлесе қимыл жасағанда Пруссия төңірегіне топтасып, бірікпек болған герман мемлекеттерінің кез-келген әрекетін оп-оңай басып-жаншып тастай алатын үш үлкен күш — Ресей, Англия, Франция арасында алты бақан алаауыздық пайда болды...

...Бисмарктың бойында дипломатия өнерінің өзге барлық ірі шеберлеріне тән қасиет болатын: ол барлық мәселені өзінің рет-ретімен қоя білетін және оның біріншісін шешіп жатып, екіншісіне ешқашан кірісіп кетпейтін.

...Бисмарк Ресейден әрқашан қауіптенетін. Ол Ресейді географиялық және басқа да бірқатар жағдайлары жағынан алып қарап, Пруссиямен салыстырғанда әлдеқайда ұтымды артықшылықтарға ие, соның арқасында «орыстардың ұстанатын саясаты рычаг иінінің қолайлы ұзын жағында бола алады» деп білетін. Сондықтан да Бисмаркқа Ресеймен қалай да тіл табысып, келісімге келу өте-мөте қажет болды.

...Герман мемлекеттерін Пруссия төңірегіне топтастырып, біріктірмек болған негізгі мақсатты көздеген Бисмарктың дипломатиясы әзірлеген екінші соғыс осылай аяқталды.

Бірінші соғыс (1864 жылғы Данияға қарсы соғыс) өзінің қисынды салдары жағынан болмай қоймайтын екінші соғысты (1866 жылғы Австрияға қарсы соғыс) тудырғаны сияқты екінші соғыс та өзінен кейінгі үшінші соғысты — 1870 жылғы Францияға қарсы соғысты тудырды.

Он бесінші тарау

Франция-Пруссия соғысының дипломатиялық әзірленуі

(1867-1870 жылдар)

...Ескі герман одағы жойылды...

Алайда Бисмарк өзі бастаған іс әлі аяқталған жоқ деп санады. Солтүстік герман одағы құрамында өзі бар және Майн өзенінің оңтүстік жағындағы герман мемлекеттерін қамтитын Герман империясына айналуы тиіс деп білді...

...Орыс үкіметі 1866 жылдың шілде айында-ақ Англия мен Францияға Герман одағын жоюды және Ганновер мен басқа да неміс мемлекеттерін аннекциялап тартып алуды, сөйтіп жойып жіберуді көздеген жоспарға наразылық білдіруді ұсынды...

Наполеон III дипломатиялық тұрғыдан толық жеңіліс тапты. Орыс канцлері Горчаков Бисмарктың табысқа жеткеніне де, Наполеон III-нің сәтсіз іс-әрекеттеріне де шыдай алмай, қатты өкінішпен ашу-ызаға булықты...

...Соғыс Бисмарк үшін өте қолайлы дипломатиялық жағдайда басталды. Ол Наполеон ІІІ-нің Бельгияға қатысты құпия талаптарының өзінде тығулы жатқан жазбаша мазмұнын кенеттен жариялап жіберді. Бұл құпия талаптарды француз елшісі оған 1870 жылғы 20 шілде күні абайсызда беріп қойған болатын. Англия Францияның агрессияшылдығы мен арам ойлы зұлымдығының дәлелі болып табылатын бұл жағдайға қатты ашу шақырып, мазасызданды. 1870 жылы 20 шілдеде дипломаттардың үні осылай өшті. Ендігі шешуші кезек мылтықтар мен зеңбіректердің үлесіне тиді.

II том

ФРАНЦИЯДАҒЫ ЖҰМЫСШЫ ТАБЫ

РЕВОЛЮЦИЯ ДӘУІРІНДЕ

1. 1789-1791 жылдары әлдебір елеулі наразылық толқулары көбінесе тек Париж жұмысшыларының арасында ғана байқалатын. 1789 жылғы сәуір айындағы жұмыссыздыққа байланысты орын алған мұндай толқу алдын ала ұйымдастырылмаған, бірден бұрқ ете қалған ретсіз тәртіпсіздік сипатында болды. Ал сол жылғы шілде мен тамыз айларындағы толқулар неғұрлым нақты сипат алды — жұмысшылар өздерінің жұмыс алғысы келетінін муниципалитетке мәлім етумен ғана шектеліп қалған жоқ. 1791 жылғы көктемде елдің астанасында ондағы жұмысшылардың кең көлемді ереуілі болып өтті. Оған қатысушылар 1790-1791 жылдардағы экономикалық конъюнктураның едәуір жақсара түскені нәтижесін пайдаланып қала алды.

2. 1789 жылы басталып, 1791 жылдың ортасына дейін созылған қайырымдылық мақсатымен құрылған жұмыс орындары барлық уақытта да өкіметтің мазасыздана алаңдаушылығын туғызумен болды, оны мүлде ұнатпады. Өйткені жұмысшылардың басы қосылып, көптеп шоғырлануы қоғамдық тыныштықтың сақталуына қауіп төндіреді деп білді. 1791 жылы Парижде болған ереуіл қозғалысы әлгі жұмыс орындарын жабуға итермелеген себептердің біріне айналды.

3. Лe Шапельенің заңы 1791 жылғы ереуіл қозғалысының тікелей және нақты салдары еді.

4. Саяси тұрғыдан алып қарағанда жұмысшылар 1789-1791 жылдары ешқандай да өзіндік дербес роль атқарған жоқ, атқаруға талпынған да жоқ. Олар алғашқыда халықтың ескі тәртіпті құлатпақ болған, бірақ соңынан жаңа өкімет билігінің беделі мен тәртіптерін түгелімен қолдап шыға келген топтарымен бірге болды. Құжаттарға қарап отырсақ, олардан 1789-1791 жылдары жұмысшылар топтары арасында жаңа өкімет орындарына қарсы насихаттың күшті өріс алғанын, ал одан ешқандай нәтиже шығара алмағанын көреміз.

5. 1792-1799 жылдардағы кезеңде қозғалыстың астаналық жұмысшы бұқарасының қалың тобы арасында ғана емес, сонымен қатар провинциялардағы жұмысшылар арасында да пайда бола бастағанын көреміз, ал бұл қозғалыстың сипатын ХҮІІІ ғасырдың аяқ кезіндегі француз провинциясының өнеркәсіп саласындағы өмірдің ерекшеліктері айқындап берді.

6. XYІII ғасырдың аяқ кезінде Франциядағы өнеркәсіп өндірісі мынадай басты-басты белгілермен сипатталады:

а/ кейбір сирек жағдайларды ескермегенде, бәлендей ірі өнеркәсіп кәсіпорындары болған жоқ;

ә/ үй іші индустриясының сан алуан түрлері басым болды;

б/ деревнядағы өнеркәсіптік еңбек, әсіресе тоқыма индустриясының жібек өндірісінен өзге барлық саласындағы еңбек, орасан зор роль атқарды. Оның үстіне революцияға дейін-ақ өндірісті шектейтін тәртіп іс жүзінде толық жойылған кезден бастап деревняның маңызы күшейе түскен болатын.

в/ Англиямен, ішінара Голландиямен, немістік Швейцариямен және Батыс Германия елдерімен салыстырғанда өнеркәсіп саласындағы техника тым қарапайым, дөрекі қалпында қала берді.

7. ХҮІІІ ғасырдың аяқ кезіндегі француз өнеркәсібінің өміріне тән, жоғарыда атап көрсетілген сипаттардың арқасында жұмысшы бұқарасының едәуір қалың тобының провинциялардағы тек өнеркәсіп орталықтарында ғана емес, сонымен қатар Марсель мен Бордо сияқты басты-басты екі теңіз айлағында да шоғырлана түскені айқын болды.

8. Революцияның алғашқы жылдарында француз провинцияларындағы жұмысшылардың ұжымдасқан бастапқы қадамдары ең алдымен шетелдік (кейде тіпті ел ішіндегі қалалық) бәсекеге қарсы күрес жүргізуге бағытталды; кәсіпорын қожайындарына қарсы ереуіл жасалған қозғалыс бұл кезде тек Бордода, Марсельде және Йона өзені бойымен ағаш ағызатын жерде ғана бой көрсетті.

9. 1789 жылғымен салыстырғанда 1790-1791 жылдары едәуір жақсара түскен өнеркәсіп жағдайы 1792 жылы қайтадан нашарлай бастады. Өнеркәсіп өнім өткізу мөлшерінің кеміп кетуінен ғана емес, сонымен қатар кейбір салаларда шикі заттың жетіспеушілігі салдарынан да зардап шекті. Жұмыссыздық Парижде де, провинцияларда да күшейе түсті; қаржы болу саласындағы дағдарыс жалпы жағдайды одан сайын ауырлатып жіберді.

10. 1792 жылғы 10 тамыздан кейін, әсіресе лагерьдегі жұмыс орындары жабылып қалғаннан кейін, бірінші кезектегі тұтынатын қажетті заттарға міндетті түрде тариф бойынша баға белгілеу жөніндегі мәселе кезекті күн тәртібіне қойылды. Жұмысшылар халықтың басқа да кедей топтарымен бірге өнімнің тұрақты бағасын белгілеуді талап етті. Ролан басқарып отырған министрлік мұндай шара қабылдауға қасарыса қарсы болды.

11. Жирондистер мен монтаньярлар арасындағы алауыздық айтыс-тартыс жұмысшы бұқарасы қозғалысына ерекше маңыз берді. Жирондистер өнімнің тұрақты бағасын белгілеуге өлердей қарсы шықты, ал монтаньярлар бұл мәселе жөнінде алғашқыда жалтақтық танытып, толқумен болды да, кейіннен, 1793 жылдың алғашқы айларында, қарама-қайшылыққа толы пікір айтты. Жирондистер мен монтаньярлар арасындағы күрес түкпілікті шешімін тауып, аяқталған кезде монтаньярлар жұмысшы халықтың көз алдында өздерінің тұрақты баға белгілерін қолдайтындарын білдірді.

12. Бір жағынан азық-түлік қорларының қымбаттауына қарсы күрес жүргізу үшін және бір жағынан үкіметтің шаруашылық тұрғысындағы мұқтаждықтарымен санасу үшін Конвент барынша тұрақты баға белгілеу жөнінде декрет шығарды.

13. Барынша тұрақты баға белгілеу туралы заң тұтынушылардың жағдайын жақсартқан жоқ, қайта нашарлатып жіберді; алғашқы айлардың өзінде-ақ ол заңды жүйелі түрде жүзеге асырудың мүмкін еместігі айқын болды.

14. Азық-түлік қорларының қымбаттауын тоқтата алатын ең күшті шара ретінде қабылданған тұрақты баға белгілеу жөніндегі заң шынында да жеткілікті дәрежеде күшті болып шықты, ол өнеркәсіп өмірі саласындағы бейберекет жағдайды жеріне жеткізе ұшықтырып жіберді: а/ шикізаттың тез жойылуына және ә/ өз тауарларын белгіленген тұрақты баға тарифі бойынша сата алмайтындай жағдайға душар болған барлық өнеркәсіп кәсіпорындарын жабуға ықпал етті. Мұндай құбылыстарға қарсы күресті реквизация (күш қолдану) арқылы жүргізудің дәрменсіз болып шыққанын көрсетті.

15. Жұмысшылар халықтың басқа да кедей топтарымен бірге барынша тұрақты баға белгілеу жөніндегі заң қабылданғаннан кейін көп ұзамай-ақ мынаған тез көз жеткізді: бұл шара өздерінің ауыр жағдайын жеңілдетуге тіпті де қол жеткізе алмайды, оның мүлде мүмкін еместігіне, ал билеуші өкімет орындарының, ең алдымен Қоғамдық құтқару комитетінің, шаруашылық саласындағы үкімет мұқтаж болып отырған нәрселердің жолында бұл заңды қайткен күнде де, тіпті ең қатал жазалау шараларын қолдануға мәжбүр болғанға дейін қолдай беретініне толық көз жеткізді. Барынша тұрақты баға белгілеу туралы заңның қолданылу кезі аяқталған тұста үкіметтің қалауымен халықтың тікелей мүдделері арасындағы бұл қарама-қайшылық мейлінше толық айқын бола түсті және мұның өзі ресми түрде атап көрсетілді.

16. Қоғамдық құтқару комитеті жұмысшылардан барынша баға белгілеу туралы тарифке сай жалақы төлеу бағасына толық келісіп, бағынуды талап етті. Оның үстіне, комитеттің өз қалауы бойынша күш қолдану арқылы белгілі бір мамандығы бар жұмысшыларды олардың еркінсіз қоғамдық жұмыстарға да, жекеменшік кәсіпкерлердің, сондай-ақ селолық жерлердегі қожайындардың қарауына күштеп жіберуге ерікті болды.

17. Директория дәуірі, барынша тұрақты баға белгілеу туралы заңның күші жойылғанына қарамай, жұмысшылардың жағдайын одан әрі ауырлата түсті. Шикізаттың тапшылығы және шетелдік тауарларды кеңінен өрістеген контрабандалық тәсілмен шекарадан жасырын алып өту мен ашықтан-ашық әкеліне беруі де отандық өнім өткізу мөлшерін күрт кемітіп жіберуге ықпал етті, өнеркәсіптің өркендеуіне қатты қысым жасалды; 1795-1796 жылдардағы ассигнациялық дағдарыс елдің ауыр жағдайын одан сайын ушықтыра түсті; 1797-1799 жылдары жұмыссыздық деңгейі шарықтау шегіне дейін жетті.

18. 1792-1973 жылдары жирондистер мен монтаньярлар арасында болған алауыздық айтыс-тартыстар кезінде жұмысшылардың саяси тұрғыдан алғандағы белсенділігі аз ғана уақыт көтеріңкі болғанымен, 1794 жылы Робеспьердің қызмет орнынан тайдырылуы кезінде де, 1795-1799 жылдарда да ешқандай өзіндік дербес роль атқара алған жоқ. Директория дәуірі кезінде олар біресе Робеспьердің тәртібі қайта орнайды, біресе әскери үкімет бізді Директорияның қатал езгісінен құтқарады деген негізсіз үмітпен керенау енжарлық танытты, нағыз өзгерістің өзін олар, өздерінің пікірлері бойынша, ашаршылық пен жұмыссыздық салдарынан ауыр азаптың ең соңғы шегіне дейін титықтап зорға дегенде жетуі үшін ғана керек деп санады.

19. Өкімет билігін генерал Бонапарттың тартып алуын олар, жұмысшылар, өздері үшін тамаша жаңа дәуірдің басталуы деп ұқты және оны құттықтап қарсы алды.

20. Қарастырылып отырған дәуірдің бүкіл барысында жұмысшылар, жалпылама айтқанда, үстемдік орнатып келген экономикалық құрылыстың негіздеріне де, сонау Құрылтай жиналысынан бастап Консульдыққа дейінгі аралықта орнаған қандай да болсын саяси тәртіптерге де қағидатты түрде қас дұшпандық қарым-қатынастың ең болмаса өте-мөте ұсақ, азғантай ғана белгілерін де байқатқан емес. Таптық тұрғыдан ерекше даралау санасы, ынтымақтастықтың жолдастық сезімі, кейбір азын-аулақ жағдайларда ғана болмаса, қарастырылып отырған кезеңдегі жұмысшылар арасында тіпті де өте-мөте аз кездеседі.

21. 1789-1799 жылдардағы бүкіл кезеңнің барысында жұмысшылар арасындағы ұйымшылдық өте аз байқалады. Өздерінің ұйымын құруға ұмтылу (қайырымдылық туы астында) 1791 жылы жұмысшы табының кейбір топтары арасында ғана байқалады. Ал Лe Шапелье заңынан кейін ондай әрекеттер жөнінде ештеңе естілген емес. Цехтық құрылыстың қалдықтарына, ежелгі серіктестіктерге келетін болсақ, құжаттар олардың уақыт озған сайын мезгіл-мезгіл қайталанып, өмір сүріп келгенін жалғастыра түскенін көрсетеді. Бірақ ондай деректер өте аз және біржақты болып келеді. Оларға қарап отырып, заманы әлдеқашан өтіп кеткен ұйымдардың қызметі туралы әлдебір айқын елестер таба қою қиын.

22. 1789-1799 жылдардағы жұмысшылар туралы заңнамалар сол баяғы қырағы күмәнділік рухына толы болып келеді, жұмысшылардың қандай да болсын ұжымдық топ құрып, ілгері қадам жасау құқықтарын сол баяғы ескі заңнама тәртібі сияқты жоққа шығару сарыны басым болғаны байқалады. Ол заңнаманың негізгі кезеңдері мынадай: а/ 1791 жылғы Лe Шапелье заңы, ә/ Конвенттің 1794 жылғы 23-ші нивоздағы (француз республикалық күнтізбесінің 4-ші айы, латынша қарлы ай деген сөз) декретті және б/ Директорияның 1796 жылғы 18 фрюктидордағы (француз республикалық күнтізбесінің 12-ші айы, латынша fructus — жеміс, грекше goron — сыйлық деген сөздер) мақта-мата мануфактураларының жұмысшылары туралы қаулысы — бұл қаулы осы тәріздес өзге қаулылар үшін үлгі болып табылуы тиіс еді. 1803 жылғы 22 жерминальдағы (француз республикалық күнтізбесінің жетінші айы, латынша germen — өскін, сабақ деген сөз) заң сол дәуірдің жұмысшыларға қатысты шығарылған заңнамаларының табиғи аяқталған соңғы тізбесі болып табылады.

Негізгі қағидаттары жағынан алып қарағанда ескі тәртіп заңнамасы да, революциялық кезеңнің заңнамалары да, Наполеон дәуірінің заңнамасы да — жұмысшыларға қатысты заңнамалардың бәрі де бір-бірінен ешқандай дерлік айырмасы жоқ өзара өте ұқсас болып келеді.

III том

ҚҰРЫЛЫҚТЫҚ ҚОРШАУ

I. Наполеон I дәуіріндегі Францияның өнеркәсібі мен сыртқы

саудасының тарихы бойынша зерттеулер

1. Генерал Бонапарт жоғарғы өкімет билігіне ие болған кезде француздың өңдеу өнеркәсібі аса ауыр жағдайды басынан кешіруде еді. 1801-1802 жылдардан, яғни соғысушы державалар Люневиль мен Амьендегі кездесулерден соң уақытша тыныштық орнатуға келіскен кезден бастап, сауда-саттық, сонымен қатар өнеркәсіп те жандана түсті. Францияда мықты ішкі тәртіптің орнатылуы, азаматтық және сауда кодекстерінің қабылдануы сауда-өнеркәсіптік қызметтің неғұрлым күштірек жандана түсуіне игі ықпал етті...

2. Амьендегі бейбіт бітім француз коммерсанттары мен өнеркәсіп қызметкерлері арасында едәуір күшті толқу тудырды. Сауда және өнеркәсіп қызметкерлері арасында белгілі дәрежеде пікір келіспеушілігінің және олардың көздеген мақсаттарының өзара келісімге келе алмайтын қайшылығының бар екені байқалды. Сауда саласының қызметкерлері Англиямен бейбіт қарым-қатынастар орнатып, оларды нығайта түсуді жақтады, ал өнеркәсіп қызметкерлері ондай бейбіт қарым-қатынастар орнатудан қауіптенді, саяси бейбітшілік орнағаннан кейін сауда трактаты қолға алынады, сөйтіп ішкі француз рыногында қуатты ағылшын бәсекесімен күресуге тура келеді деп қорықты. 1786 жылғы ондай трактаттың қайталануы жөніндегі елес олардың мазасын кетіріп, абыржыта түсті.

3. Бірінші консул өнеркәсіп қызметкерлері жағын батыл қолдап шықты. Наполеонның негізгі идеясы — өнеркәсіп саудамен салыстырғанда мемлекет үшін әлдеқайда маңыздырақ, өнеркәсіп қызметкерлерінің мүдделері мен мемлекеттің мүдделері бір-біріне сай келеді, ал сауда саласы қызметкерлерінің мүдделері мемлекеттің мүдделерінен жиі-жиі тым алшақ кетіп отырады; өнеркәсіп өзінің мәні жағынан ұлттық сипатқа ие, туған жердің топырағымен тығыз байланыста, ал сауда ісі өзінің табиғаты жағынан космополиттік сипатта... дегенге көз жеткізу болатын... Наполеонның бүкіл экономикалық саясатында басшылыққа алатын ой-пікірі жүйелі әрі мейлінше қатал протекционизм болып шыға келді. Амьен бейбіт бітімінің аз ғана уақыты ішінде Наполеон Англиямен саяси келісімге келген жағдайдың өзінде де оған қарсы кедендік соғыс жүргізуді жалғастыра беруге ұмтылды.

4. Ағылшын техникасының жіп иіру өндірісі саласында басқалардың бәрінен де зор табыстарға жетуі арқасында Англияда иірілген жіптер мен тоқылған мақта-мата материалдары бергі құрылыққа орасан зор мөлшерде шығарылып, онда тым арзан бағамен сатылумен болды... Сондықтан да Наполеон өзінің 1806 жылғы 22 ақпанда шығарған декреті бойынша, Францияға сырттан қандай да болсын мақта-мата кездемелерін алып келуге қатаң түрде тыйым салды.

5. Бұл декрет Франциядағы мақта-мата өнеркәсібінің дамуына тікелей өте-мөте маңызды ықпалын тигізді: содан кейінгі алғашқы жылдардың өзінде-ақ бұл салада зор сұраныс пайда болып, барған сайын күшейе түсті, ондаған жаңа мануфактуралар іске қосылды, мақта-мата жіптерін машинамен иіру кеңінен етек алды...

6. Франциядағы өңдеу өнеркәсібінің өзге салалары 1806 жылдың аяқ кезі мен 1807 жылдың бас кезінде өндірісті ұйымдастыру дәрежесінің тұрғысынан қарағанда әлі де сол бұрынғы жалпы жағдайды, яғни ескі тәртіптің аяқ кезі мен жаңа революциялық кезеңнің бас кезіндегі дәрежесінде қала берген болатын. Отбасындағы өнеркәсіп бұрынғысынша орасан зор күшті роль атқарып қала берді, деревнядағы қызмет түрлері де бұрынғысынша елеулі түрде маңыз алумен болды, баяғы өнеркәсіп департаменттерінің өзінде өндіріске басшылық жасау сол бұрынғысынша, сөздің қазіргі шын мағынасында алғанда, фабриканттар мен зауыт иелерінің қолында емес, түгелдей дерлік тапсырыс беруші көпестердің, кәсіпкерлердің немесе ұсақ өндірісшілердің дайын тауарларын сатып алушылардың немесе сол ұсақ өндірісшілерге қажетті материалдар мен өндіріс құралдарын тауып беруші әрі оларға тапсырыс жасаушы адамдардың қолдарында болды.

7. 1806 жылы 21 қарашадағы декрет халыққа жария болғаннан бастап Құрлықтық қоршау, Наполеонның өз көзімен қарағанда, оның аса маңызды істерінің бірі, патшалық құруының аса ұлы ақыл-ойы болып табылады. Ол Құрылықтық қоршауға бір мезгілде екі түрлі маңызды мақсатқа қол жеткізетін құрал ретінде қарады: а/ Англияны ойсырата күйретіп, әлсірету, сөйтіп британ кабинетін бейбіт келісім жасасуды сұрауға мәжбүр етуді, ә/ құрылықтағы рыноктарда — бұл кезде құрылық француз императорының ықпалына түсіп қалған немесе болашақта оның ықпалына толық түсетін болады деген пікір қалыптасып қалған еді — француз өнеркәсібін ағылшындардың бәсекесінен құтқаруды көздеді. Қоршаудың алғашқы жылдарында, шамамен 1810 жылға дейін-ақ Наполеон бұл екі мақсат бір-біріне ешқандай қарама-қайшылықсыз толық сәйкес келеді деп білді. Алайда Құрылықтағы қоршау француз өнеркәсібінің кейбір салаларына зардапты зиянын да тигізе бастаған, не қажетті шикізаттан (мақта, индиго) айырылып қалған, не өнім өткізудің көлемі кеміп кеткен кездердің өзінде де Наполеон бұрынғы саясатын табандылықпен берік ұстап, жалғастыра берді, қалай дегенде де жауды жеңіп шығу үшін мықты төзімділік таныту керек, жоқшылық зардабына әлі бірнеше жыл төзу қажет деген тұжырымынан танған жоқ.

8. Қоршау ережелерін мұқият сақтап, жүзеге асыру үшін Наполеон орасан зор мөлшерде кедендік қорғаныс шараларын жүргізді, кеден қызметін әскерилендірген милитаризмге дейін барды. Империяның шекарасын кедендік қорғауды қамтамасыз ету мақсатын көздеген ол өте-мөте қауіпті соғыстар (1809 және 1812 жылдар) қызу жүріп жатқан кездің өзінде де ондағы армия қатарынан өте үлкен отрядтар бөліп, кедендік шекараға арнайы жіберіп отырды.

9. Осындай мол күш-жігер жұмсалғанына қарамай, ағылшын контрабандасы Еуропаға орасан зор мөлшерде тауарлар өткізумен болды. Тұтынушылар ағылшындарды жалпы қолдаған ниет білдірді. Бұған Наполеон бағындырып алған шет жерлер мен шетелдердің халықтары ғана емес, сонымен қатар Францияның өз халқы да қосылды. Әсіресе тап сол отар елдерінің тауарларын контрабандалық жолмен енгізу кеңінен орын алды.

10. Императорлық үкімет Наполеонның Еуропадағы саяси басымдылығынан француз өнеркәсібінің мүмкіндігінше мол пайда табуына үздіксіз қамқорлық жасаудан танған жоқ; үкіметтің мұндай күш-жігер жұмсауы өнеркәсіп саласындағы қызметкерлер тарапынан ұдайы ынталы ұмтылыс пен мұқтаж тілектер білдіру арқылы толық қолдау тауып отырады...

14. Наполеон 1809 жылдан бастап, әсіресе 1810-1811 жылдары, лицензиялар жүйесін енгізе бастады. Ол бұл арқылы, бір жағынан, Францияның отар елдерден өзіне қажетті шикізаттарды алуын жеңілдетуді, екінші жағынан, француз тауарларын, әсіресе жібек маталарын өткізуді күшейте түсуді, үшінші жағынан, қазынаға мол табыс келтіруді көздеді; мысалы, үкімет 1813 жылы өзінің жасаған сметасында кедендер жылына 150-160 миллион сома мөлшерінде табыс келтіруі тиіс екендігін атап көрсетті және соған сәйкес орасан көп лицензиялар берді. Лицензиялар Еуропаның көзіне, қоғамның көзіне, тіпті Наполеонның кейбір мәртебелі адамдары мен қызметкерлерінің көзіне Құрылықтағы қоршаудың негізгі қағидаттарын ашықтан-ашық әрі барып тұрған сорақылықпен бұзудың дәл өзі болып көрінді. Олар француз императоры лицензиялар жүйесін енгізу арқылы өз жеке басының мүддесін көздейді, өз вассалдары мен одақтастарының иығына өзі жүктеген ауыр зардаптан өз қазынасын ғана құтқарып қалуды мақсат етеді деп білді. Атап айтқанда, аталмыш лицензиялар Наполеон мен Александр І-шінің арасындағы қарым-қатынастың өте қатты бұзылуына алып барып соқтырды, сөйтіп Петербургтегі наразылық көңіл-күйдің күшейе түсуіне өте-мөте ықпал етті. Соның салдарынан да 1810 жылғы жарлықты шығару мүмкін болды.

15. 1810-1816 жылдарға қарай түпкілікті белгілі болғанындай, күшті бәсеке мен контрабандалық тәсілмен тауарларды ағылта енгізу қызметінің салдарынан француз үкіметінің тіпті ең әлсіз деген экономикалық елдердегі рыноктарды монополияландыру жөнінде жұмсаған күш-жігері босқа кетіп қана қойған жоқ, сонымен қатар жалпы алғанда ол рыноктардың өздері де ойсырай күйзеліп, кедейленген, әбден әлсіреген, енді қайтып оңалудан үмітін үзген халге душар болған еді...

16. ...француз тауарлары Орталық Еуропада да, Оңтүстік Еуропада да өтпей қойды. Наполеонға тәуелді елдерде де, тәуелсіз елдерде де француз өнеркәсіп қызметкерлері мен императорлық үкіметтің қалағанындай және барынша үлкен үмітпен күткеніндей табысты сауданың сәті түскен жоқ. Осындай қиындықтар мен кедергілер неғұрлым көбейіп, айқын бола бастаған сайын Францияның өнеркәсіп саласының тобы орыс рыногын экономикалық тұрғыдан жаулап алу, ол жақтан ағылшындарды ығыстырып шығару жөнінде жатса да, тұрса да армандай бастады. Бірақ олардың бұл әрекетінен де ештеңе шықпады: а/ ағылшын контрабандасы Ресейге Кронштдт, Балтық жағалауы, Одесса арқылы ағылып өтуін тоқтатпады; ә/ ағылшын тауарларының Ресейде сатылуын тоқтатуға мұршасы келмеген Құрылықтық қоршау жүйесі енді орыс тауарларының (негізінен ауыр салмақты әрі көлемі жағынан үлкен шикізат түрлерін) ағылшындарға сатылуын едәуір қиындата түсуге әбден жеткілікті мөлшерде қабілетті болып шықты. Мұның өзі әсіресе орыс үкіметінің өз «одақтасының» қандай да болсын өкпе-назына жол бермеуге тырысып баққан жылдары (1807-1809 жылдары) айрықша сезілді. Орыс тауарларының Англияда өту деңгейінің төмендеп, құлдырап кетуі Францияға тауар сату есесінен тіпті де өтеле қоймады. Өйткені орыс ормандарынан құрылыс ағаштары, отқа төзімді басқа да заттар, қарағай шайыры сияқты әр түрлі тауарларды құрылықтағы жолмен тасып жеткізу мүмкін болмады — біріншіден, ауыр салмақты әрі көлемі жағынан үлкен тауарларды Францияға дейін құрылық арқылы тасып жеткізу жан түршіктірерлік орасан зор қымбатқа түсетін еді, ал теңіз жолы Англиямен соғыс жағдайында жабық болды; екіншіден, француздар бұл жылдары әскери соғыс кемелерін де, сауда кемелерін де жасаумен айналысқан жоқ деуге болатын. Соның салдарынан да оларға орыс тауарларының қажеті болмай қалды. Бұл атап көрсетілген жағдайлар орыстардың сауда-саттық жасау деңгейін бұрын-соңды құлақ естіп көрмеген жағдайға дейін құлдыратып жіберді, орыс қоғамының, әсіресе қымбат бағалы француз тауарларына — сән-салтанатты жиһаздары мен заттарына, жібек маталарына, шілтерлі бұйымдарына, дәмді шараптарына құмар ең негізгі тұтынушылары тобының сатып алу қабілетін төмендетіп кетті. Сонымен, 1810 жылғы жарлыққа дейін-ақ орыс рыногы француздың Орталық Еуропа мен Оңтүстік Еуропа елдеріндегі сауда-саттық жасауының жолы болмай қойған сәтсіздігінің есесін қайтаруға мүлде қабілетсіз болды. 1810 жылғы жарлық император Александр І-нің тарапынан ең алдымен дипломаттардың тілінде «репрессалиялар» (латынша reprehendo — кідіртемін, тоқтатамын, тыйым саламын, ұятыңды бетіңе басамын дегенді білдіреді) болып табылады. Бұл жарлық сонымен қатар Наполеонның ешнәрседен именбей, ожар қылық танытып, лицензияларды оңды-солды пайдаланған әрекетіне де, сондай-ақ француз императорының орыс үкіметін көптен бері мазалап келе жатқан саяси қадамдарына да жауап беру болып шықты. Бұл жарлық француз тауарларының Ресейде сатылуына апатты зардабын тигізді, аса ауыр әрі ақырғы соққы болды. 1810 жылғы жарлық шынында да француз-орыс бейбіт қатынастары мен одақтастығының «аяқталуының басталуы» болды.

19. 1811 жылдың бас кезінде француз өнеркәсібін әбден меңдеп алған аса ауыр жалпы дағдарыс өнеркәсіптің онсыз да бұрыннан әлсіреген дімкәс, көптен бері күйі кеткен салаларына неғұрлым қолайсыз әрі қиын тиді: ол әсіресе жібек және мақта-мата тоқыма өнеркәсібін ойсырата кері кетірген соққы болды, жүн иіру өндірісі орташа, ал тері илеу және болат балқыту өндірісі одан едәуір азырақ зардап шекті. Бұл жерде жағдайды біршама жеңілдеткен нәрсе мынау болды: өндірістің атап көрсетілген соңғы үш саласы 1809 жылы да, 1810 жылы да, 1811 жылы да әскери ведомство тарапынан орасан зор тапсырыстар алып отырды. Ол тапсырыстармен салыстырғанда, қайырымдылық садақасы сияқты, жәрдем ақшасы мен сарай маңындағылардың Лиондағы жібек мануфактурасына беретін тапсырыстары ештеңе де емес еді. Құрылықтық қоршау өнеркәсібі жоқ аудандардың арасында, әсіресе теңіз жағалауындағы тек сауда-саттықпен айналысатын қалаларға аса ауыр тиді. Өйткені олар көп жағдайда бұған дейін де әбден әлсіреп, нағыз қайыршылық халге душар болған еді. Оларға қарағанда қоршаудың зардабы таза егіншілікпен айналысқан департаменттерде едәуір кем сезілді. Қоршаудың таза егіншілікпен айналысатын департаменттерге әлдебір елеулі ықпалының мүлде болмаған кезі дағдарыс қатты күшейген тап 1811 жылға сәйкес келеді. Шарап жасау өндірісіне келетін болсақ, бұл сала өз өнімін отар елдерге өткізудің, сондай-ақ Англияға, Ганзей қалаларына, 1810 жылғы жарлықтан кейін Ресейге сатудың күрт кеміп кетуінен зардап шекті. Егіншілік саласының өнімдері ішкі рыноктың өзінде жеткілікті мөлшерде жақсы өтті. Осы кезде Наполеон Англия өзіне қажетті астықты бәрі бір қайдан болса да тауып ала алады деп біліп, оны басқа жақтан емес, француз астығын мол мөлшерде сатып алуға мәжбүр ету үшін қолдан келген әрекетін түгел жасап бағуға тырысты (1811 жылы Құрылықтық қоршау қағидаттарына барлық жерде жаппай қолдау көрсету қатаң талап етілген кезде осылай болды).

20. 1811 жылдың екінші жартысы мен бүкіл 1812 жыл жалпы алғанда француз өнеркәсібіндегі жағдай жақсара түскен, 1811 жылғы күшті ауыртпалықтан құтылып, емін-еркін тыныс алуға қол жеткен кез болды. Жағдайдың тап осылай оңала түсуі 1813 жылдың бас кезінде де жалғасты. Алайда биржадағы үрейлі дүрлігу, Империяның сыртқы істерінің қатерлі жағдайы туралы өсек-аяң әңгімелер, ақырында ең соңғы одақтас елмен жанталаса кескілескен соғыс өнеркәсіп саласындағы бұл оң өзгерістерді іскер топтар әлемінің елеп-ескеруіне мүмкіндік те, уақыт та берген жоқ. Наполеонның патшалық құрып, билеп-төстегенінің бұл соңғы жылдарында (1813 жылдың аяғынан бастап Наполеонның тақтан тайғанына дейінгі кезеңде сауда-өнеркәсіп саласындағы өмір бір орында тапжылмай, сілейіп тұрып қалған болатын) үкімет 1810 жылдың өзінде-ақ жалпы нобайы белгілі болған жоспардың жүзеге асуын жылдамдату мақсатында толық көлемді белгілі бір ұмтылыс танытты. Ол жыл, 1810 жыл, кендірден мата тоқу өндірісіне қажет машинаны ойлап тапқандарға миллиондаған сома мөлшерінде сыйлық жарияланған, Трианон тарифы белгіленген жыл болатын. Үкіметтің осы жоспары бойынша отар елдерден әкелінетін тауарларды толық ығыстырып шығару, сөйтіп, оларды еуропалық тауарлармен алмастыру көзделді. Ішкі істер министрлігінің 1813 жылғы ақпан айында Заң шығарушы корпусқа жолдаған үндеуінде баяндалған бұл жоспар қызылшадан қант қайнататын, вайда өсімдік майынан кездеме маталар бояйтын бояулар шығаратын кәсіпорындар ашуға қамқорлықтың күшеюі арқылы жүзеге аса бастағандай еді. Ал қызылшадан қант қайнатудың болашақта орасан зор роль атқаратыны белгілі бола тұрса да одан дәл сол кезде, 1813 жылғы қасіретті кезеңде, белгілі нәтиже шығара қоюдың реті келген жоқ. Наполеон қызылшадан қант қайнатудың қай жердегі болсын, мейлі ол Францияда немесе Пруссияда, тіпті мүлде басқа елдерде болсын, әрбір табысына қуанды; ол кендірден мата тоқитын машинаны ойлап тапқандарға миллиондаған сома мөлшерінде сыйлық берілетіні жөніндегі хабарландыруды барлық еуропа тілдеріне аударуға бұйрық шығарды. Өйткені ондай машина қай елде ойлап табылса да, ол бәрібір мақта-мата өндірісінің аяғынан шалатын кедергіге айналатын болады, сөйтіп Еуропаны мақта сатып алу мұқтаждығынан құтқарады, сол арқылы ағылшындарға қатты соққы беруге болады, Еуропаға ағылшын контрабандасы қажет болмай қалады деп білді. Наполеон Еуропаны Англияға қарсы қоюды ойлаған еді. Бірақ тап осы кезде Еуропа Англияға бет бұрып, онымен байланыс жасап үлгерген, кедендік тосқауылдардың тас-талқанын шығарып, өздеріндегі теңіз айлақтарын ағылшындар үшін айқара ашық еткен болатын. Олар ағылшындардың тауарлары бұрынғыдай контрабандалық тәсілмен емес, енді ашық та жария түрде жеткізіле бастағанын құшақ жая қуанып қарсы алды! Наполеонның және оның үкіметінің Құрылықтағы қоршауға байланысты түсінік-болжамдарының ішіндегі өмірге жанасымсыз ең бір утопиялық қиялы тап осы жағдайға байланысты еді. Олар дүниежүзілік сауданың тағдырын өз еріктерімен өзгертпек болды, тарихтың доңғалағын Колумб дәуіріне дейінгі кезеңге кері бұрғысы келді. Бірақ мұның өзі Наполеонның 1806 жылғы 21 қарашада Берлинде жарияланған декреті кезінен бергі бүкіл саясатының қисынды қорытындысы болып шықты. Монталиве 1812 жылдың аяқ кезінде, «жеңілмейтін» ұлы армияның ауыр апатқа ұшырағанын әлі естіп-білмей тұрып, өзінің Expose-сін жасап, онда Наполеонның болжаған ой-пікірін өте дәл баяндап шыққан болатын. Ол өзінің бұл есебін 1913 жылғы ақпан айының бас кезінде жариялады. Бұл кезде Монталиве өзін-өзі алдандырып жұбата алмаса да, оқырман қауымды иландыра рухтандыруға тырысты, императордың қол астында әлі де болса қару ұстаған тоғыз жүз мың адам бар деп бөсті! Мұндай қияли утопиялық болжам 1810-1812 жылдары, империя әлі теңдесі жоқ күш-қуатқа ие болып тұрған кезде пісіп жетілген еді. Бірақ оның шын жағдайы тым кеш белгілі болып, айқындала түсті. Бұл жағдай Құрылықтағы қоршаудың сақталған ең соңғы күндерімен тұспа-тұс келген еді...

***

Менің өз кітабымда егжей-тегжейлі негіздеуге тырыса отырып жасаған жалпы қорытындыларым, міне, осындай...

Наполеонның ойына алған ниеті орасан зор еді. Дұрысында оның сол ниетін барған сайын дамытып, күшейте түсуі одан да ауқымды, одан да кең көлемді болды... Оның іске қосқан және тек қана өзінің қолынан келетін құралдары да орасан зор болды; оның ойына алған экономикалық соғысы орасан зор күш-жігер жұмсауды, қыруар құрбандықтарға баруды талап етті. Рас, оның ойына алған ниеті орындалған жоқ, бірақ оны жүзеге асыру жолында ұзақ уақыт әрекет жасап бағуы Францияның өзін де, тіпті бүкіл Еуропаны да ойсыратқан, күйзелткен өте күшті бірқатар оқиғаларға душар етті...

Қалай дегенде де бұл жалпыеуропалық маңызы бар жан-жақты құбылысты жаңаша зерттеуді қолға алуды әдістемелік тұрғыдан алып қарағанда француз империясының тап өзінен бастаған дұрыс болып шықты. Өйткені бәрін де ә дегеннен-ақ о бастан, сонау 1806 жылғы 21 қарашадағы декреттің кезінен бастап Құрылықтық қоршаумен тығыз байланыстырған тап соның өзі болатын. Атап айтқанда, Франциядағы қоршаудың тағдырын зерттеп білмей тұрып, француз сауда капиталы өкілдерінің, сондай-ақ өнеркәсіп өкілдерінің 1814 жылғы қиын-қыстау кезеңдегі, 1915 жылғы Жүз күн дәуіріндегі, сондай-ақ реставрацияның ескі құрылысты қайта қалпына келтірудің алғашқы жылдары мен Құрылықтағы қоршаудың жойылуы жылдарындағы саяси көңіл-күйлерінің өте көп мәселелерін түсіну қиынға соғады.

VI том

ЖЕРМИНАЛЬ ЖӘНЕ ПРЕРИАЛЬ

Жерминаль және прериаль Еуропаның өткен заманындағы болған буржуазиялық революциялардың аса ірісі ұлы Париж революциясы дәуірінде Париж маңындағы «плебейлердің» ең соңғы жаппай бой көрсеткен наразылық іс-қимылы еді.

1795 жылдың көктемінде тап жауларына қарсы аяусыз күреске шығу жолында өздерін құрбан етуге әзірлік те, билеуші таптардың 9-термидордағы (Франциядағы революциялық күнтізбенің 11-ші айы) әлдебір болмай қоймайтын айлакерлік алдау әрекетіне ашына ашулану мен оның шын мәнін кеш түсініп, қолынан шығарып алған ұтымды кезеңді қайтарып алуға деген ұмтылыс та, жеңіске тым оңай қол жеткізіп, Робеспьерді өлтірген күштермен шайқасқа шығуға деген берік шешім де, аш-жалаңаш кедей бұқараның есебінен байлыққа белшелерінен батқан саудагерлер мен ұрыларды жауапқа тартуға деген ынта-ықылас та, тіпті ұйымдасқан күреске шығудың кейбір бастама әрекеттері де болды. Бірақ олардың танымал көсемдері де, алдын ала жасалған және жұмысшылардың санасына сіңген саяси бағдарламасы да жоқ еді. Ондай бағдарлама 1793 жылғы конституцияны қайта қалпына келтіруді және күшейе түскен аштық пен қымбатшылыққа қарсы күрес жолында шаралар қабылдауды талап етуге мүмкіндік бере алар еді. Тіпті революциялық бұқара халық пен ұсақ буржуазиялық «ең соңғы монтаньярлардың арасында» бірлесе әрекет етіп, күрес жүргізу жөнінде алдын ала жасалған келісімдері де болған жоқ. Олар өздерінің 1 прериальдағы жеке-жеке бой көрсеткен әрекеттері үшін ажал тырнағына ілікті, ал ондай құрбандыққа барудың ешқандай да саяси мәні болмады. Өз жұмысшы партиясына, өз саяси ұйымына, өздерінің таптық көсемдеріне, өздерінің жоспарлы тактикасына азды-көпті ұқсайтын ешнәрсесінің де болмауы олардың 1, 2, 3 және 4 прериаль күндері қатаң жазаға душар болып, қатты жеңіліске ұшырауына алып барып соқтырды. Бірақ ол күндер, әрине, таза пролетарлық көтеріліс сипатына ие бола алмады. Өйткені ол небары астаналық плебейлер бұқарасының ғана көтерілісі еді, ал жұмысшылар оның құрамдас бір бөлігі ғана ретінде қатысты. Дегенмен де дүние жүзілік пролетариаттың тарихында орасан зор маңыз алды және мәңгілік есте қалды. Француз революциясының бүкіл тарихында аш-жалаңаш кедейлердің байларға қарсы күресі (өзінің көлемі жағынан да елеулі күресі) мұншалықты дәрежеде болды деуге келетін өзге бірде-бір көтерілісті атап айта алмаймыз. Сонымен қатар бүкіл революциялық кезеңде революцияның мүддесі үшін мұншалықты күшті зардап шеккен бірде-бір қозғалысты да атап айта алмаймыз. Қала түбіндегі Антуан елді мекеніндегі жұмысшы халық түгелдей толық қарусыздандырылды. Бұл ретте өзінің жалпы саяси маңызы неғұрлым күшті болған 9 термидордағы орасан зор оқиғаларды ғана айрықша атап көрсетуге болады. Салтанатты түрде масаттана шаттанған «4 прериальдағы әскери жорығынан кейін» буржуазия бұл жеңісін өзінің қас дұшпаны болып табылатын тапқа қарсы толық пайдаланды...

...Сол кездегі алты жыл ішінде айтуға ауыз қалыптасып кеткен сөз бойынша, «революцияны бірнеше рет сақтап қалды» делінген астана төңірегіндегі елді мекендердің плебейлері оны кім екені белгісіз басқа біреулер үшін сақтап қалғандарына, тарихи үдерістің барысы олардың өздері ойлағандарындай емес, мүлде басқаша өрбігеніне өздерінің замандастарының бірі - Конвентке Сарта департаментімен депутат болып сайланған Левассердің дуалы аузынан шыққан сөзімен айтқанда, «халықтың отставкаға кетуіне» тура келгеніне әлі де болса сене алмады. Ал Левассердің психологиясы бойынша, бұл сөздер жерминаль және прериаль айларында болып өткен оқиғалардың мейілінше дәл мағынасын білдіре алатын еді.

Алайда ол екі шайқас толық жеңіліске ұшырағанға дейін «халықтың отставкаға кетуі», яғни аштық пен үн-түнсіз бас ие бағынуға көне салуы тіпті де мүмкін емес сияқты көрінді. Өздерінің алдында әуелі король сарайындағылардың үрейі ұшқан, одан соң Құрылтай және Заң шығарушы жиналыстар, сондай-ақ бүкіл Еуропаға қатер төндірген қаһарлы Конвенттің өзі қалтырап-дірілдеп қорыққан кезде, яғни 1795 жылдың көктеміне қарай адамдар 9-термидор күні кімнің жолы болып, салтанатты түрде масаттана шаттыққа бөленгенін, максимум игілікті кімнің жойып жібергенін, оның орнына ештеңе де бермей, кедей халықтың жағдайын бұрынғыдан да бетер нашарлатып жібергенін, деревняда астықты кімнің тығып қойып, қалаға алып барып, қымбатқа сатып, аш халықты одан сайын қан қақсатып жүргенін айқын түсіне бастады.

1789 жылдың статистикалық санақ деректері, «бүкіл халықпен» немесе «25 миллион француздармен» салыстырғанда, айрықша жеңілдіктерді молынан пайдаланып келген жүз мың немесе үш жүз мың адамның және басқалардың қаншалықты қарама-қарсы қайшылықты дұшпандық жағдайын жақсы көрсетіп, түсіндіріп берді. Енді, 1794-1795 жылдың қысында, «25 миллион адамды» ашаршылыққа ұрындырып отырған «бір миллион көпесті» қырып салу қажеттігі туралы әңгімелер әр жер-әр жерден-ақ естіле бастады...

Қала төңірегіндегі елді мекендердің аштыққа ұшыраған плебей халқы өздеріне баяғыдан бері қарсы тұрып келген өте күшті және істейтін әрекеті мол байырғы дұшпанын енді ғана анықтанып білді. Бұл дұшпаны 9-термидордан көп бұрын оқиғалардың барысына сан түрлі құбылу арқылы елеулі ықпал етуге тырысып келген болатын. 9-термидордан кейін саяси өмірдің алдыңғы сахнасын жұмысшы табына қас дұшпандардың қолшоқпарлары алғашқы айлардың өзінде-ақ жаулап алып қойған еді. Олардың саяси ақыл-ойдың алуан түрінің қайсысына ден қоятынына, қандай тактика ұстанатынына ешкім де мән берген жоқ.

Революция дәуіріндегі француз буржуазиясының экономикалық тарихын зерттеу жұмысымен айналысу әбден мүмкін ғана емес, міндетті де нәрсе болатын. Өйткені мұның өзі шын мәнінде бүкіл жаңа француз тарихын жалпы алғандағы орталық элементтердің бірі еді. Әрине, бұл тақырыпқа арналған зерттеу жұмыстарын Ұлттық мұражайдағы сақталған мұрағат материалдардың негізінде ғана жан-жақты етіп, толық жазып шығуға болмайтын. Өйткені заңды ғылыми талап-тілектер тұрғысынан қарағанда тым жұтаң, жеткіліксіз материалдың өздері де, тиісті зерттеуден өтпеген дерлік жағдайдың орын алып отырғандығынан да осылай деудің қисыны бар. Мұндай ғылыми міндетті орындап шығу әр түрлі департаменттердің, муниципалитеттердің, коммуналдық мекемелердің мұражайларында, сондай-ақ сауда палаталарының мұражайларында барынша ретсіз, қалай болса солай шашылып жатқан қыруар мол материалдарды қоса пайдаланған күннің өзінде де қолдан келмес еді. Себебі ол міндет соншалықты кең көлемді әрі ауқымды, оны орындау үшін өзіне тән мүлде өзіндік сипаты бар қиын жұмыстарды атқаруға, бәлкім, зерттеушілердің бір ғана ұрпағы емес, тіпті бірнеше ұрпағының күш-жігер жұмсауына тура келеді деуге де болатын шығар. Ол үшін Франциядағы көптеген үлкен жылжитын және жылжымайтын байлықтардың тарихына, жекелеген капиталистік кәсіпорындардың, фабрикалардың, банктердің, ауылшаруашылық және шарап жасау фирмаларының және басқаларының тарихына арналып, алдын ала шығарылған бірқатар монографиялар қажет болар еді. Сөздің реті келгенде айта кетейін, Француз революциясы дәуіріндегі жұмысшы табының тарихы бойынша ғылыми-зерттеу жұмыстарын жүргізген кезімде менің осындай жекеменшік, шын мәнінде алғанда «отбасылық» деуге де болатын, бірқатар мұражайларда жұмыс істеуіме бірнеше рет тура келді. Шынын айтсам, олар жұмысшылардың тарихы туралы мені қатты қызықтырған арнаулы мәселелерім бойынша ешқандай жаңа манызды нәрселер бере қойған жоқ. Бірақ оның есесіне, мен капиталдың тарихы бойынша өте көп қажетті нәрселер таптым. Қалай десек те, революция дәуіріндегі француз буржуазиясының экономикалық тарихын зерттеу енді-енді ғана қолға алына бастады. Бірақ термидорлық дәуірден кейінгі тарихты оқып зерттеген кезде біз француз капиталының құрамдас бөліктері туралы, ол құрамдас бөліктердің эволюциялық дамуы туралы ештеңе білмей тұрып-ақ, сол кездегі жекеменшікті Францияның жекелеген категорияларын қатаң түрде дәлме-дәл белгілеп алуға тырысып көрмей-ақ, революциялық дауылдан енді ғана шыққан қоғамда жекеменшіктік таптардың өте-мөте елеулі, өте айқын бой көрсеткен әлеуметтік-саяси күштерінің болғанын сөзсіз мойындауға тиіспіз...

Біздің тікелей тақырыбымыз үшін әзірше бір мәселені атап көрсетуіміз керек. Қарастырылып отырған кезде революциядан кейінгі жаңа француз буржуазиясы тез өсу кезеңін және шын мәніндегі жыртқыштықпен қор жинау кезеңін басынан кешіруде болатын. Ақша құнының қайта-қайта өзгеріп, құбылып тұруы, ақша орнына жұмсалатын бағалы қағаздар құнының төмендетіліп тұруын ойыншыққа айналдырып жіберу, жерді сатып алу және қымбатына қайта сату, армияны, флотты, Парижді тауарлармен, азық-түлікпен жабдықтау, азық-түлік қорларын көтере сатып алу, оларды тығып тастап, заңсыз жолдармен қымбатқа сату сияқты алуан түрлі келеңсіз әрекеттердің оңды-солды жаппай жүргізілуі арқасында әлеуметтік күштер ашыған қамырдай тез өсіп жетілумен болды...

Жерминаль күндеріндегі оқиғаларға көз жіберіп, бақылап отырғандар, ешқандай қобалжып абыржымай-ақ, екі әлеуметтік таптың — буржуазия мен плебейлердің арасында болып жатқан және әзірленіп жатқан күрес туралы барынша толық әрі айқын айтатын болды. Мысалы, Левассер «Оның бір жағында халық, ал екінші жағында буржуазия тұрды» деп жазды. Ол «халық» деген ұғымның нені білдіретінін әрі толық түсіндіріп, әрі айқын ашып жазды. Оған ешқандай да күмән келтірудің қажеті жоқ еді: қала төңірегіндегі елді мекендердегі жұмысшылардың 12-жерминаль және 1-прериаль күндері Конвентке қарсы жорыққа шығуы, орталық секциялар мен олардың қарулы күштерінің 4-прериаль күні қала төңірегіндегі Антуан елді мекеніне қарсы шабуылға шығуы — міне, мұның бәрі де бір-біріне қас дұшпан таптардың күресін сипаттауға қажетті топографиялық белгілерге айналған болатын. Егер біз неғұрлым жалпылама атауды қолданып, байлар мен кедейлердің арасындағы күрес деп айтатын болсақ та, бәрібір кедейлер легерінен ең алдымен көретініміз де, бәрінен көп еститініміз де жұмысшылар болар еді.

Пісіп-жетіліп келе жатқан күрестің таптық сипаты елдің өз ішінде мейлінше айқын сезілді...

Ү тарау

12-жерминаль мен 1-прериаль аралығында

...жерминальда және флорсальда (сондай-ақ одан кейін прериальда да) Конвентке өздерінің құттықтауларын жолдаған өздерін-өздері басқаратын провинциялар да, сондай-ақ басқа да топтар мен ұйымдар қаладағы және деревнядағы жекеменшік топтардың ашу-ызасы мен үрейлі қорқынышын білдіретін ойлар мен сезімдерді жеткізді. Көтеріліс ең алдымен астық қорын жасыру мен оны қымбат бағасына қайта сату әрекеттеріне бағытталды. Ол 1793 жылғы конституцияны қайтадан қалпына келтіруді мақсат етіп қойды және бұл ойды тікелей ашық жариялады. Ал мұның өзі деревня мен қаладағы меншікшіл топтар арасында қатыгездік сезімін тудырып, өшпенділікпен кек алу және аяусыз жаза қолдануға құлшындыра түсетіні әбден табиғи нәрсе еді...

Қорытынды

Жерминаль және прериаль Париж төңірегіндегі елді мекендер жұмысшыларының Француз революциясы кезіндегі ең соңғы бұқаралық көтеріліс қозғалысы болғанын көрсетеді. Соның өзінде 1789 жылғы 14 шілдедегі, 1789 жылғы 5 және 6 қазандағы, 1792 жылғы 10 тамыздағы, 1793 жылғы 31 мамыр — 2 маусым күндеріндегі көтеріліс қозғалыстарымен салыстырғандағы өзіндік ерекшелігі — қала төңірегіндегі елді мекендер плебейлерінің қалың бұқарасының бұл жолы орта буржуазия арасынан ешқандай да одақтасы атымен болған 23-389 жоқ, ал ұсақ буржуазия арасынан одақтастары онша көп емес, аз ғана топ болды. Олардың бұл қозғалысы қоғамның өзге таптары тарапынан ең болмаса жеңіл-желпі жанашырлық сезімінде туғызбады. Жерминаль және прериаль кезіндегі қозғалыс ең алдымен «көпестерге», алыпсатарлар мен саудагерлерге, «шіріген байларға» және көтерілісшілердің көзіне үстем таптың қолындағы қуатты қаруы сияқты болып көрінген Конвенттің өзіне қарсы бағытталды. Париждегі бай буржуазия табы (ірі, орта және ішінара ұсақ буржуазия) мен Конвент бастаған үкімет машинасы ұрысқа белсене кірісіп кетті де, онда жеңіске жетті. Бұл қақтығыстар кезінде олардың жағында ірі және ұсақ жер иеленушілер де, сондай-ақ деревнядағы тауар өндірушілер мен оны қаладағы тұтынушылар арасындағы байланыстырушы делдалдар ретінде күн көріп, тамақ асыраушы топ та толық қолдау көрсетіп, жанашырлық сезімін білдірді. Революцияның бұған дейінгі алғашқы кезеңдерінде бұрын-соңды болған қозғалыстармен салыстырғанда Жерминаль және прериаль көтерілістерін екі жақтағы лагерь де толық мойындап, оны сол кездегілердің бәрі де кедейлердің байларға қарсы ашық күресі деп терең түсінді.

4-прериальдан кейін Париж жұмысшы табын толық қарусыздандыру аса елеулі маңызы бар тарихи оқиға болды. Ол Францияның ең күшті әрі саяси оқиғаларға белсене қатыса алатын, тіпті кей-кейде шешуші роль атқара алатын маңызды пунктіндегі жұмысшыларды қатты әлсіретіп кетті...

Жерминаль мен прериальда шын мәніндегі жеңіске жеткен және сол жеңістің бүкіл жемісін пайдаланғандар қала мен деревняның сан алуан түрлі сипаттағы ауқатты бай топтарының құрған одағындағылар болды. Ал феодалдық-абсолюттік құрылысты қайта қалпына келтіреміз дегендер мен олардың идеологтарының бұл жеңісті өзгелердің қолынан жұлып алып, тартып әкетіп, өз пайдаларына асырмақ болған әрекеттерінен ештеңе де шықпады және олай етуге мұршалары да келген жоқ еді. Құрамына ескі буржуазияның сілімтік қалдықтары да, «жаңа байлар» да, яғни көпестер де, тауар жеткізушілер де, алыпсатар саудагерлер де, ұлттық мүліктерді көтере сатып алушылар да, жер иеленушілер де кірген атышулы меншікшіл баяғы буржуазия ешқандай абыржып саспастан, шешуші ұрысқа бірден белсене кірісіп кетті де, 1795 жылғы мессидор мен термидорда Киберон аралында сол жақтан жасалған шабуылды тойтару кезінде де, сол жылғы 13 вандемьерде Париж көшелерінде болған қанды шайқастарда да айқын жеңіске жетті.

Сөйтіп, 1795 жыл Францияның алдағы ең таяу ондаған жылдар бойы одан әрі ілгері жылжу тарихының бағыты қандай болатын жолды айқын әрі түпкілікті белгілеп берді. Ол жол 9-термидорда айқындалып, белгіленген әлеуметтік-экономикалық күштердің қалыптасқан тобының мүдделеріне толық сай келетін еді. Француз жұмысшы табының тарихындағы осы кітапта сөз болған оқиғалар, бір жағынан, плебейлер бұқарасының Француз революциясының барысына ықпал етуінің бейне бір қорытынды аккорды сияқты болды. Ал, екінші жағынан, XIX ғасырдың табалдырығынан аттағалы тұрған кезде дерлік бұрқ ете қалып, кеңінен өріс алған бұл оқиғалар қаналушы кедейлердің қалың буржуазияға қарсы алдағы алыс болашақта бұқарасының жұмысшы табы орасан зор роль атқаруға тиіс болатын дүлей дауылы мен қанды шайқастарының бейне бір хабаршысы және үлгі-өнегесі сияқты еді.

Жерминаль және прериаль көтерілістері бейне бір күн ілгері жасалған қаһарлы ескерту, аш-жалаңаш азап шеккен еңбекшілер бұқарасының қоғамды әлеуметтік тұрғыдан түбірімен қайта құру жолымен ілгері бармаған буржуазиялық революцияның нәтижелері өздерін қанағаттандырды ма деген сұраққа қайтарған ашу-ызаға толы жауабы болды.

Париждің төңірегіндегі елді мекендердің жұмысшылары бұл сұраққа соншалықты күшті жеккөрушілік наразылығымен жауап берген еді. Бұл наразылықты олар тарих шежіресіне өздерінің қанымен жазып қалдырды.

Менің осы зерттеуімде пайдаланылған құжаттар буржуазиялық революцияның қайыршылық проблемасын жоюда 1794 жылғы байқалған дәрменсіздігі мен Париждегі кедей бұқара тобының 1795 жылғы Жерминаль және прериальдағы кең көлемді ірі көтерілісінің арасында тікелей қисынды логикалық байланыстың бар екенін анықтап, көрсетіп берген Маркстің сөзін мейлінше жарқын бейнелей алады.

«Конвент пауперизмді жою жөнінде декрет шығаруға қас қағым сәтте ерлік жасады... Конвент қаулысының нәтижесі қандай болды? - Оның нәтижесінде жарық дүниедегі қаулылар тағы бір қаулымен толықты және арада небары бір жыл өткен соң аштықтан азап шеккен әйелдер сол Конвенті ызалы ашу-ызамен торуылдап, қоршап алды» — деп жазады Маркс, ескі, термидорға дейінгі Конвентті еске ала келіп, Жерминаль және прериаль кезіндегі ең соңғы оқиғаларды тұспалдап айта отырып.

VII том

НАПОЛЕОН

I тарау

Наполеон Бонапарттың жастық шағы

1769 жылы 15 тамыз күні Корсика аралындағы Аяччо қаласында адвокаттық іспен айналысатын жергілікті дворяндардың бірінің 19 жастағы әйелі Легация Бонапарте өз үйінен тыс жерде жүргенде аяқ астынан толғақ қысып, азаптана бастаған соң қонақтарға арналған бөлмеге зорға жетіп үлгереді де ұл табады. Оның қасында ешкім болмағандықтан, нәресте анасының құрсағынан еденге бір-ақ түседі...

...Ол өзінің данышпандығы туралы әлдебір жеңіл ирониялы мысқылмен күлкіге айналдыра жиі-жиі еске алып, айтып отыратын. Ал өзінің тікелей жұмысы жайында қашан болса да барынша байсалды әрі мейлінше табанды тұрақтылықпен ғана сөз ететін. Ол өзіне табиғаттың соншалықты мол жомарттықпен сыйлаған, өзге қабілеттерінің бәрінен де орасан зор еңбексүйгіштік қасиетін өте жоғары бағалап, мақтаныш тұтатын.

...Наполеон өз өмірінде 60-қа жуық ірілі-ұсақты шайқастарға қатысты (мұның өзі Александр Македонский, Ганнибал, Цезарь және Суворов сынды әскербасылардың бәрінің шайқастарын қоса алғандағыдан әлдеқайда көп) және ол шайқастарға қатысқан адамдардың қалың тобы сан жағынан алғанда әскери өнер саласында өзінен бұрын өткен қайраткерлер жүргізген соғыстың қай-қайсысына қатысқан әскерлерден асып түседі...

1795 жыл француз буржуазиялық революциясының тарихындағы шешуші бетбұрыс жылдарының бірі болды. Абсолюттік-феодалдық құрылысты құлатқан буржуазиялық революция 9-термидорда өзінің өткір де қаһарлы қаруы — якобиншілер диктатурасының билігінен айырылып қалды, ал өкімет билігі қолына тиген жаңа буржуазия реакциялық жолға түсіп, өзінің шексіз билеп-төстеу тәртібін берік орнату үшін алуан түрлі жаңа тәсілдер мен айла-шарғылар іздестіріп, жанталаса аласұрды...

Күрес жүргізу барысындағы мейлінше шексіз қаталдық Наполеонға өте-мөте тән қасиет болатын. «Менің тұла бойымда екі түрлі адам өмір сүреді: бірі ойшыл адам, екіншісі сезімтал адам... Мені сезімтал жүрегі жоқ адам деп ойлап қалмаңдар... Тіпті едәуір жеткілікті дәрежеде қайырымды жанмын. Бірақ тым ерте жасымнан ол пернедегі ішектің үнін өшіруге тырысып бақтым. Қазір оның ешқандай да үні шықпайды» деді ол өзінің өте сирек сыр ашатын әңгімелерінің бірінде...

Көп ұзамай-ақ қызмет бабында кенеттен жоғарылап шыға келген жас генерал террор кезінде өлім жазасына кесілген генерал, граф Богарненің жесіріне бір көргеннен алғаш рет ғашық болады. Жозефина Богарне мұның өзінен алты жас үлкен еді...

...Суворов Еуропаға төніп келе жатқан қатерлі қара бұлтты алғашқы атап көрсеткендердің бірі еді. Шынында да ол бұлт осы құрылық үстінде ұзақ уақыт бойы күркіреп, найзағай отын ойнатып, ойран салумен болды.

...Бонапарт көзсіз ерлік жасауға дейін бара білді әрі өзінің жеке басына төнеді-ау деген қауіп-қатерден үрейлену дегенді жан-тәнімен жек көрді.

...Бонапарттың жеке басы республиканы мүлде ұнатпады және оны көп ұзамай-ақ тұншықтырып тынды. Алайда оның операцияны мерзімінен бұрын асығыс жасайтын ойы жоқ еді, ең бастысы мұны басқа әлдебіреулердің өз мүддесіне пайдаланып кетуінен сақтануды көздеді...

...генерал Бонапарт сияқты бәлеқор даукес әрі соншалықты ұятсыз өзге адамды кездестіре қою өте сирек, ілуде бір ғана болатын нәрсе еді...

III тарау

Мысырды жаулап алуы және Сирияға жорық жасауы

(1798-1799 жылдар)

Наполеонның тарихи мансабында өзі жүргізген екінші үлкен соғыс — Мысыр жорығы да ерекше зор роль атқарды. Француздардың отаршылдық жаулап алу тарихында бұл әрекеттің де алатын орны мүлде ерекше саналады.

...Наполеон жалпы басқару ісін ұйымдастырумен барынша мұқият айналысты. Ол Францияның департаменттерге бөлінуін өзгертпеді. Алайда жергілікті өзін-өзі басқару белгілерін ә дегеннен-ақ түп-түгел біржола жойып жіберді. Қалалар мен деревнялардағы сайланып қойылатын лауазымды қызметтер де жойылды, тіпті сайланып қойылатын жиналыс құрамдары да таратып жіберілді...

VI тарау

Маренго. Диктатураны нығайту. Бірінші консул заңнамасы

(1800-1803 жылдар)

...Оның ұдайы өзгеріссіз ұстанатын ережесі болатын: қашан өз басынан кешіріп, өз көзімен көргенше дұшпанын өзіне қарағанда ақымақтау деп санаған емес; белгілі бір нақты жағдайда өзі жасауға тиісті әрекеттен кем емес әрекет дұшпан тарапынан жасала қоймайды деген болжамға үміт артып көрген жоқ.

...Өзі соншалықты қатал, жауыз, табиғатынан шексіз билеп-төстеуші болып жаратылған ол, нақты жағдайлармен санаса отырып, қажет болған алғашқы кезде буржуазиялық республиканың кейбір таза сыртқы сарқыншақтарының сақталуына әлі де төзе білетінін көрсетті...

...Полиция қызметі саласында Наполеон Фуштың жеке басына және оның арнаулы талантының қабілетіне қатты мұқтаж болды. Өйткені бұл мәселеде ол өзін қарамағындағы бағынышты министрмен тіпті де бой таластырып, теңесе алмайтын еді. Сондықтан да онымен әрқашан санасып отырды. Бұған керісінше, дипломатиялық өнер саласында Талейраннан ешқандай кем түспейтіні былай тұрсын, тіпті кейбір мәселелерде оны, аса талантты сыртқы істер министрінің өзін, жолда қалдырып кететінін де көрсете білді. Алайда қалай дегенде де Талейран басшылыққа алатын негізгі ойларды өзінің беретінін де ескеру керек...

...Бірақ бұл екі жыл — Австриямен бейбіт келісім жасалған 1801 жылдың көктемінен бастап қысқа мерзімді Амьен бейбіт келісімінен кейін Англиямен соғыс қайта бұрқ ете қалған 1803 жылдың көктеміне дейінгі кезең – оның елді басқару ісін ұйымдастыру және заңнамалар қабылдау саласындағы тынымсыз қажырлы еңбегіне толы болды...

Наполеонның жеке өзі көзі жете берілген атеист болған емес дей тұрсақ та, оны қалай дегенде де діни сенімге барынша енжар, немқұрайды қарайтын, Құдайдың құдіретін жартылай ғана мойындайтын деист деп атауға болатын еді...

...Алайда ол тарихи ғылымдарды ұнатқан жоқ, оларға әлдебір күдікпен қарады. Мысалы, ол Рим тарихшысы Тацитті Рим цезарьларына құрметпен қарамағаны үшін өлердей жек көрді. Философияны, әсіресе оның ағартушылық саласын, барып тұрған жексұрын «идеология» деп білді, ал саяси экономиканы көз бояйтын дүмшеліктің тап өзі деп санады...

Наполеон Франциядағы революцияның болуын Францияның бостандықты аңсап, құштар болғандығынан емес, теңдікке қол жеткізгісі келгендігінен деп санады. Ол теңдік деген ұғымды азаматтардың заң жүзінде қорғалатын құқықтарының бірдей болуы деп түсінді. Бірақ азаматтардың өмір сүруінің әлеуметтік-экономикалық жағдайларын ескермеді...

Тюильериде ағылшын елшісін қабылдаған кезде оның ашу-ызаға булыққан атақты сценасының державаны соғысқа түпкілікті итермелегені белгілі. Бірақ ол сцена Наполеонның Англияны қорқытып бопсалаудың ең соңғы әрекеті, ең соңғы тәсілі еді.

...Мұндай мейлінше тәкаппар, қабағынан қар жауған түнеріңкі қатал мінез, тез ашушаңдық, дүниеде өзінен басқаның бәрін де жеккөрушілік әдетте құтырынған ашу-ызаға булықтыруға бейім тұратынына сөз жоқ. Бірақ, жалпы алғанда, Наполеонның өзін өзі тамаша ұстай алатын қабілеті болғанын атап айтуымыз керек...

...Алайда Бонапарттардың бұл жаңа династиясы, бұған дейінгі династиялар сияқты король лауазымын мұра етіп жалғастырмайтын болды. Ендігі жаңа билеуші бұдан 800 жыл бұрын Ұлы Карл өзін ұлықтау рәсімі кезінде тұңғыш рет қабылдаған император атағын алуды қалады. Сөйтіп, ол 1804 жылы, арада мың жыл өткеннен кейін, император лауазымын қабылдады. Наполеон өзінің Ұлы Карл сияқты Батыс императоры болуы тиіс екенін және мұрагерлікті өзінен бұрынғы француз корольдерінен емес, император Ұлы Карлдан қабылдап отырғанын барынша ашық жариялады...

...Наполеон бір күні әскери өнерге берген анықтамалары кезінде бұл өнердің мәні армияны «бір-бірінен бөлек ұстауда, ал қан майдандағы шайқастар кезінде оны жұбын жаздырмай, топтастыра білуде» болып табылатынын айтқан болатын.

...Құрылықтағы қоршау Наполеон империясының тарихында орасан зор роль атқарды. Ол бүкіл Еуропа тарихында ғана емес, сонымен қатар Американың тарихында да өшпес із қалдырды: ол императорлық эпопеяның басынан аяғына дейін бүкіл экономикалық, яғни бүкіл саяси күрестің де нағыз өзекті желісіне айналды.

...Декреттің бірінші параграфында: «Британия аралдары қоршау жағдайында» деп жарияланады; екінші параграфында: «Британия аралдарымен қандай да болсын сауда-саттық жасауға, қандай да болсын қарым-қатынас орнатуға тыйым салынады» деп жазылды...

...Наполеонның құлықтылық және құлықсыздық туралы өзіндік жеке түсінігі болды. «Барлық құлықсыздық атаулының ішіндегі ең жаманы — қолыңнан келмейтін іске ұмтылу» дейтін ол. Ал егер қабілеті жоқ генерал әскерге командашы болуға тырысса, онда мұндай «құлықсыздық» тікелей аса ауыр қылмысқа айналады деп санады...

Наполеон ірі буржуазияның мүддесі нені талап етсе, мемлекетті басқару ісін тап солай жүргізді. Ол сонымен қатар ірі буржуазияны тіпті де құрмет тұта сыйлаған жоқ, пултократияны «аристократия атаулының ішіндегі ең оңбағаны» деп атады. Ол өзіне қатты ұнайтын «Қазіргі кездегі байлық — ұрлық пен тонаудың жемісті нәтижесі» деген нақыл сөзді қайталап айтуға әрқашан бейім тұратын...

Наполеонның Ресеймен соғыс туралы әңгімені әуелі елге естірте даурыға жария етуден бұрын бұл мәселені елеулі түрде байсалды зерттеуге орыстың жаңа кедендік тарифімен танысқан 1811 жылдың қаңтарында кіріскені туралы өте дәл нақты дерек көзі бар...

Дипломаттар ауыр апаттың болатынын алдын ала көре білді. Бірақ олардың басым көпшілігі, ең ақылды деген Меттернихтен, өте сақ деген Гарденбергтен, Наполеонды өте-мөте жек көретін Жезеф де Местрден бастап былай деп ойлады: ауыр апаттың зардабын Ресей шегетін болады, өйткені оның сонау татар шапқыншылығынан кейінгі бүкіл тарихы тап қазіргідей қатерлі де қаһарлы күшті көріп-білген емес десті...

...Наполеон армиясының тағдыры Бородино даласындағы шайқаста емес, осы орыс жорығының бүкіл барысындағы кезеңде шешіліп қойған-ды: ал Бородино француз армиясы шеккен қайғылы қасіреттің бір актысы ғана болатын, бірақ ол әлі де ең бүкіл қайғы-қасіреттің соңғы актысы емес еді. Тіпті бүкіл орыс жорығының өзі де оның масқара соңы бола алған жоқ, оған дейін әлі өте алыс жолдың басталуы ғана болды.

...Жаулап алушы басқыншы Барклай мен Багратионның соңынан Неманнан Смоленские дейін, Смоленскіден Бородиноға дейін қуғын сала жүріп өткен жолындағы селолар мен қалаларда қарсы алған өрттердің ұзақ сериясының соңы болған Мәскеудегі орасан зор өрт, ескі астана халқының қаланы тастап, түгелдей шығып кеткен түсініксіз әрі жұмбақ әрекеті, Бородино шайқасы — оны Наполеон өмірінің соңында өзім көрген барлық шайқастардың ішіндегі ең сұрапыл ауыры болды деп мойындаған болатын — міне, мұның бәрі де оған бұл жолы өзінің қарсылас дұшпаны өліспей беріспейтінін, күресті жалғастыра беруге бекем бел буғанын айдай айқын көрсетіп берді...

Ресейде елге баса-көктеп ентелей кіріп келген жексұрын басқыншыға қарсы кескілескен күрес ай сайын күшейіп, өсе түсті. Соғыстың басталған кезеңінің өзінде-ақ орыс халқына бір нәрсе толық айқын болған еді: Ресейге қатыгез де айлакер жау басып кірді, ол елге ойран салып, халықты аяусыз тонап жатыр. Тепкіге түсіп, зәбір шеккен Отаны үшін жәбірленген сезім, жермен-жексен қиратылған қалалар мен өртенген деревнялар үшін, от-жалынның ортасында қалып, өртке оранған, аяусыз талқандалған әрі талан-таражға түсіп, тағылықпен тоналған Мәскеу үшін, басқыншылықтың басқа да масқара әрекеттері үшін кек алуға деген өшпенділік Ресейді аман сақтап қалуға, барынша дөрекі әрі қатыгез қас дұшпанның жазасын беріп, сазайын тарттыруға деген құштарлық — міне, осындай сезімдердің бәрі де бүкіл халықтың бойынан табылды.

Кутузов соғысты одан әрі жалғастыруға қарсы болды. Қарсы болу себебі Ресейдің Пруссия мен герман мемлекеттерін азат ету үшін өзінің қанын төгуінде ешқандай мән-мағына жоқ екенін көргендігінде ғана емес, сонымен қатар Наполеонмен жаңа соғыс кезінде сан жағынан аз әрі әбден әлсіреп, қажып біткен орыс армиясының бұдан былай аса сұмдық ауыр қиындықтарға душар болғандығын алдын ала ескергендігінде де еді. Бірақ Александр ешқандай келісімге келмей, қасарыса қарсы болды...

XV тарау

Франциядағы соғыс және Наполеонның алғаш рет тағынан таюы

(1814 жыл)

Наполеон 1814 жылы да, 1813 жылы Еуропамен күрес жүргізген кезіндегідей, ендігі бүкіл үмітін қаруға, тек қана қаруға артты...

...Ендігі жердегі ұсыныстардың нашар болатынын ол білді, әрине. Бірақ сонымен қатар шаруалардың да, жұмысшылардың да, сауда және қаржы буржуазиясының да, оның үстіне, қоғамдағы өзі құрған орасан зор бюрократтық топтардың да, сондай-ақ - ең маңыздысы - маршалдар бастаған армияның жоғары деңгейіндегі тобының да, бір сөзбен айтқанда, бүкіл халықтың, біреу-жарымын қоспағанда, ондағы барлық топтардың ұзаққа созылған соғыстардың салдарынан әбден қалжырап, тұралап қалғанын, бейбітшілікті ғана аңсап, күтіп отырғанын жақсы түсінді...

«Мен Францияға бүкіл дүние жүзінде үстемдік жүргізетін билік алып бермек едім» деп ашықтан-ашық мойындады Наполоен 1814 жылы. Бірақ ол кезде кейінгі алыс болашақтағы ұрпақтар арасынан отансүйгіш патриот француз тарихшыларының пайда болатынын, олардың: «Наполеон, дұрысын айтқанда, өмір бойы басқа елдерге шабуыл жасап көрген емес, тек қорғанумен ғана болды, шын мәнінде, ол Венаға, Миланға, Мадридке, Берлинге, Мәскеуге кіргенде «табиғи шекаралардың» сақталуын қорғады, Мәскеу өзенінің үстінде отырып, Рейнді қорғаған болатын» деп дәлелдеп бағуға тырысатынын білген жоқ еді...

XVI тарау

Жүз күн

(1815 жыл)

...Наполеон 1814 жылы 3 мамырда Эльба аралына келді. Енді ол оңаша аралда, өздерінің жаңа билеушісін зор құрметпен қарсы алған мүлде бөтен бейбіт адамдардың арасында тұрып жатты...

Империя құлаған ең алғашқы кезеңде буржуазияның басым қалың тобы тіпті өздерін едәуір жеңілдік алғандай сезінді...

...Тіпті ірі өнеркәсіп буржуазиясының өзі де 1813-1814 жылдары империяға өздерінің аман-есен жақсы өмір сүруінің қажетті шарты ретінде қараудан қалды.

...Ойға кіріп шықпайтын, адам айтса сенгісіз ғажайып бір оқиға болды. Қолында қаруы жоқ адам сонау Жерорта теңізінің жағасынан Парижге дейін 19 күн жаяу жүріп келіп, бірде-бір оқ шығармастан, ешқандай күрес жүргізбестен Бурбондар династиясын қуып шығып, таққа қайтадан отырып алды...

...Наполеон Ватерлоо түбіндегі шайқаста жеңіп шыққан күннің өзінде де бүкіл соғыстың ең басты нәтижесі бәрібір осылай болып шығар еді: империяның құлауы күмәнсіз болатын. Өйткені Еуропа өзінің бүкіл күштерін енді ғана кеңінен қанат жайдырып, өрістете түссе, Наполеон өзінің қарамағындағы күштерін, әскери резервтерін біржола сарқып бітірген-ді...

Енді бәрі де бірден және мәңгілік өшіп тынғандай болды. Ол Ватерлоодағы жеңілістен соң, 1814 жылғы 11 сәуірде өзі у ішкен кездегідей бірде-бір рет торығып көрген емес болатын. Бірақ оның қызметке деген ықыласы да, қызығушылығы да қалмаған еді. Алдағы оқиғалардың өз маңдайына не жазатынын күтумен ғана болды, ол оқиғаларды әзірлеуге ешқандай қатыспау жөнінде шешім де қабылдап қойды...

22 маусым күні ол өзінің кішкентай ұлының, (ол 1814 жылдың көктемінен бастап шешесімен бірге нағашы атасы император Францтың қолында болған) пайдасына екінші рет тақтан бас тартты. Оның екінші рет императорлық билік құруы жүз күнге созылды да аяқталды. Бұл жолы Наполеон одақтас мемлекеттер мұның ұлының пайдасына бола Бурбондарды құрбандыққа шалып жібере қояды деп үміттене алмады.

...Наполеон 1821 жылғы 5 мамыр күні кешке қарай, сағат алтыда қайтыс болды...

...Наполеонды күнәден пәк, аспаннан жер бетіне адамзатты жарылқау үшін түсе қалған қайырымды кемеңгер етіп көрсетуге тырысқан әрекеттердің бәрі де, оның жиырма жыл бойы үздіксіз жүргізетін қанды қырғын соғыстарын тек қана «қорғаныс» мақсатымен жүргізді деп түсіндірмек болған күш-жігердің бәрі де, Наполеонның есімімен тығыз байланысты қара ниетті іс-әрекеттерді сүттен ақ, судан таза етіп көрсетуге тырысып бағудың (бұл ретте әсіресе француз тарихшылары ерекше белсенділік танытуымен көзге түседі) қай-қайсысы да дәлелді негіз атаулыдан мүлде жұрдай.

VIII том

Қырым соғысы

Кіріспе

Қырым соғысы халықаралық қатынастардың тарихындағы, әсіресе Ресейдің ішкі және сыртқы саясатының тарихындағы бетбұрысты кезеңдердің бірі болды...

... Бұл соғысты патшалық Ресей бастады және масқара болып жеңіліп қалды, өзінің дипломатиялық қызмет саласында да, мемлекетті әскери қорғаныс тұрғысынан қамтамасыз ету ісін ұйымдастыру саласында да қабілетсіз екенін айқын көрсетті.

...Николай І-нің патшалық Ресей бастаған және жеңіліп қалған соғысының барлық ауыр зардаптары үшін жауапкершілігі елдің тынысын тарылтып, іштей іріп-шіріп бара жатқан қылмысты тәртібінің түкке алғысыз осал екенін бір-бірлеріне мүлде ұқсамайтын Герцен, Хомяков, Тургенов, Аксаковтар, Сергей Соловьев, Кошелев тәрізді адамдар өз қал-қадірінше, әр түрлі деңгейде болса да, сезінді. Алайда олардың бәрі де, славянофильдер мен батысшылдар да ендігі бар үмітті жаңа патшаға, жоғарыдан болатын реформаларға артты, тағы да әрқайсысы әр түрлі деңгейде үміттенді...

Солдаттарды азапқа салып, әбден қорлады, оларға соғыс тәсілдерін емес, негізінен түкке қажеті жоқ, ақылға қонымсыз тәсілдерді — парадтар мен байқаулар өткізуді ғана үйретті. Оның үстіне, армияны ұдайы талан-таражға ұшыратты, ұрлық жасау тыйылмады. Ал бұл жағдай Ресейдегі барлық басқа да ведомствалар үшін жаппай үйреншікті болып кеткен еді. Жыртқыштықпен талан-таражға салу бұрын құлақ естіп, көз көрмеген орасан зор, адам айтса сенгісіз мөлшерде етек алды...

...Орыс дипломатиясының өз алдына ежелден қойып келе жатқан негізгі міндеттерінің бірі теңіздегі бұғаздарға бақылау орнату, Англия тарапынан төніп келе жатқан елеулі қатерден құтылу, кез-келген өзге де елдердің қатер төндіретін флотын Қара теңізге өткізбеу, Қара теңіздің Ресейге қарасты жағалауының бәрін де Түркиямен өзара келісіп алу арқылы теңіз жағалауындағы орыс қалаларына қирата соққы бергісі келетін кез-келген өзге держава кемелерінің атқылауына жол бермеуді қамтамасыз ету болып табылатын еді...

...Николай мұның бәрін де алдын ала болжай білмеді және түсінбеді де. Оның шетелдердегі елшілері: Лондондағы Бруннов та, Париждегі Киселев те, оның канцлері Нессельрод та күні өткен ескі тұрпатты дипломаттар болатын. Ірі буржуазияның белсенді ықпал жасауға көптен бері белсене кірісіп кеткенін, Британияның сыртқы саясатына ұдайы қолдау көрсетіп келе жатқанын олардың өздері де байқаған жоқ еді...

...Меньшиков, өзінің Константинопольде жүргізуге тиісті болған келіссөздерге мейлінше қабілетсіз екендігін ашықтан-ашық мойындағанына беті шімірігіп ұялмағанымен тұрмай, өзін мақтана қылымсып көрсетуге тырысып бақты...

...Француз флотының түрік суларында бой көрсетуі тап осындай жағдайдың Англия тарапынан да болмай қоймайтын қисыны бар екенін айқын байқатқан еді. Келесі кезекте ұлы екі теңіз державасы флоты бірлескен эскадрасының Түркия жағалауына келіп жетуі түрік шиеленісін бейбіт жолмен шешу туралы үміттің күлін көкке ұшырды...

...Сонымен бұл соғысқа қарсы алғашқы қадам жасап, Түркияны өзара бөлісіп алу жөнінде 1853 жылғы 9 қаңтарда Англиямен келіссөз жүргізген Николай I болса, екінші қадам Решид-патшаның патшалық Ресей елшісі Меньшиковпен жүргізген келіссөздері кезінде жасалды. Бұл келіссөздер сұлтанды да, Решидті де толығымен өз уысына түсіріп алған британ елшісі Стрэтфорд-Рэдкливтің белсене қатысуымен және арандата әзәзілдік жасауымен өтті...

...Николай 1853 жылғы 14 (26) маусымда орыс әскерлерінің Дунай князьдіктеріне басып кіруі жөніндегі манифестін жариялады. Ал лорд Кларендон бұған дейін 1 маусым күні Лондондағы француз елшісі граф Валевскиймен жолығып, оған британ кабинетінің өз флотына Дарданел бұғазына кіре берістегі Безик шығанағына бара беруі жөнінде бұйрық бергенін хабарлап та қойған болатын. Бұл жөнінде іле-шала хабар алған Наполеон III сәуір айынан бері Грекия жағалауының суларында тұрған француз флотына да тез арада Безик шығанағына жетуді бұйырды. 13 және 14 маусымда екі эскадра да Безик шығанағына барып, зәкір тастады, ал 22 маусымда (4 шілдеде) орыс армиясы Молдавияға басып кірді...

...Англиядағы ірі буржуазиялық баспасөз де, ұсақ буржуазиялық баспасөз де орыс әскерлерінің Молдавия мен Валахияға басып кіруге әзірлік жасап жатқанына қарсы маусым айының басынан бастап шектен шыққан ашу-ызаға булыққан науқанды шабуыл насихатын жүргізе бастаған болатын. Олардан француз баспасөзінің басты-басты органдары да қалыптасады. Бұл кезде саяси тұрғыдан алғанда өте аянышты әрі түкке тұрғысыз нашар халде өмір сүруге душар болған Бурбондар династиясына бүйрегі бұратын француз легитимистері ғана Николайды қолдауды, бірақ соның өзінде қорқа-қорқа алаңдаумен болды.

XIX ғасырда халықтарды діни наным-сенімдерді уағыздау арқылы, оның үстіне, дінге ешқандай қысым жасау жоқ жерде күреске шақырып, дұшпанға қарсы көтере жұмылдыру тиімділігі тым төмен іс болып табылатын. Дунай мен Балкандағы неғұрлым әсерлі насихатты Николай мен оның генералдары емес, Николайдың қас жаулары қатты пайдаланды...

Дунай жорығының бірінші кезеңі, міне, осылай аяқталды. Таза әскери, стратегиялық тұрғыдан алып қарағанда бұл соғыс науқаны өзінің бірінші кезеңінде де, солай болған соң, әрине, екінші, соңғы кезеңінде де, армиянын адам құрамы жағынан қаншалықты жоғары дәрежелі екеніне қарамай, өзінің алдына қойған мақсаттарына жете алмай қалуы да әбден мүмкін екендігінің классикалық үлгісін көрсетті. Өйткені оның жоғарғы командованиесінің өзі ол мақсаттардың әлдебір саяси мәні болатынына сенімді емес еді, оның үстіне, әскерлерге тікелей шебер басшылық жасаған жоқ. Соның өзінде де орыс солдаты мен қатардағы офицері Ольтеница мен Четатидің ерен ерлігі мен қайсар табандылығы орыс халқының әскери жауынгерлік кітабына алтын әріптермен лайықты жазып қалдырылды...

...Түркия 1853жылы 14(26) қыркүйекте Ресейге үзілді-кесілді қатал ультиматум ұсына салысымен іле-шала 22 қыркүйек (24 қазан) күні қарсы соғыс та жариялады. Енді Англияда мәселе бұл соғысты қайткен күнде неғұрлым тезірек аяқтауға болады деген тұрғыдан қойылды. Осы мақсатпен келіссөздер жүргізу лорд Эрбердинге жүктелді. Өзгелер мәселені құпия түрде басқаша қойды: Николайды соғысты тоқтату туралы келіссөздерге келісім бермеуге қайткен күнде де мәжбүр ету, сөйтіп, Ресейдің Түркиямен соғысын Ресейдің ескі ұлы теңіз державасына қарсы соғысына айналдырып жіберуді көкседі...

VIII тарау

Граф Алексей Орловтың франц-Иосифке барған миссиясы

және орыс әскерлерінің Дунайды кесіп өтер алдындағы

Австрияның ұстанған бағыты

Николай үшін 1854 жылдың қаңтарында істің барысы ең жақсы аяқталған күннің өзінде Англиямен және Франциямен дипломатиялық қарым-қатынастардың жойылуына, ал насырға шауып, ушыға түскен жағдайда соғысқа алып барып соқтыратынына ешқандай дерлік күмән қалдырған жоқ. Ресей Қара теңізден одақтас мемлекеттердің флоты келіп кірген 4 қаңтарда-ақ біржола айырылып қалған болатын. Енді ол орыс эскадраларын аман сақтап қалудың және Қара теңіз жағалауындағы айлақтарды қорғаудың қамын ғана ойластыруға мәжбүр еді. Бірақ бұл жерде жау жағының Ресейге шешуші соққы берерлік мұршасы болмағанын да ескеру керек. Яғни ендігі қалған бірден-бір мүмкіндік — әскери қимылдар театрында әрекет ету, мүмкін болған жерлерде орыс армиясының шабуылын жалғастыра түсіп, күшейту. Бұл — Дунайды кесіп өту, егер істің сәті түсіп, бақытқа бөлер болса, онда Балканға басып кіру...

...Орыс армиясының Дунай князьдіктерінде болған соңғы апталарында генерал Сельванның сәтсіз аяқталған шабуыл әрекеттерімен бір мезгілде дерлік тағы бір келеңсіз оқиға орын алды... 1854 жылғы сәуірдің орта кезінде Кіші Валахиядағы Крайово қаласында тұрған Александр гусар полкына Ресейдің атақты жазушысы әрі тарихшысы полковник шеніндегі Андрей Николаевич Карамзин дивизион командирі ретінде... әскери қызметке жіберілді...

Карамзин алғашқы келген күнінен бастап-ақ өзінің тікелей бастығы генерал Сальковтың кейін шегінген әрекеттерін ұялып, қысылып-қымтырылмай-ақ сынаумен болды...

***

...Орыс армиясының Молдавия мен Валахияны тастап шығуы Түркияға қарсы соғыс өртін тұтандырған орыс агрессиясының жойылуына алып барып соқтырды. Бірақ дұшпан одақтың басшылары түрік аумағының тұтастығын сақтап қалудан гөрі орыстардың аумағына ойдағыдай табысты шабуыл ұйымдастыруға көбірек мүдделі болғандықтан да, 1854 жылдың көктемінде соғыстың аяқталмағаны былай тұрсын, оның от-жалынды өрті барған сайын кең көлемде өрши түсті...

IX том

ҚЫРЫМ СОҒЫСЫ

II

...Ресей тарихында Қырым соғысының атқарған ролі ерекше болды және елдің әлеуметтік-экономикалық өміріндегі аса зор маңызы бар өзгерістер мен ілгері басудың бастамасы болды.

Наполеон ІІІ-шінің Еуропадағы ықпалының артуы ең алдымен Франциядағы полициялық диктатураның күшеюінен, Испаниядағы, Бельгиядағы реакцияның өрши түсіп, салтанат құруынан, Пальмерстонның Наполеонның ықпалына уақытша, бірақ арына тие қорлау арқылы (мұның өзі ағылшын парламенті мүшелерінің едәуір бөлігінің ашу-ызасын келтірді) бас идіре бағындырылуынан, сондай-ақ Англияның ішкі саясатында буржуазиялық реакцияның ұзақ уақыт бойы нығайтылып келуінен және сыртқы саясаттағы дөрекі басқыншылық бағыт ұстауынан айқын көрінді. Австрия үшін Қырым соғысы кезінде оның саясатының толық күйреуі елді болашақта күтіп тұрған бірқатар ауыр апатты жағдайлардың тарихи кіріспесі сияқты болды. Оған берілген ең алғашқы соққы Наполеон ІІІ-нің шабуылы еді. Осы әрекеттің салдарынан ол Солтүстік Италиядағы барлық иеліктерінен айырылып қалды. Италияның халқы үшін Қырым соғысының аяқталуы ең таяу жылдардағы қайта бірігу үдерісінің сипатын алдын ала белгілеп берді. Ол үдеріс монархиялық ковурлық саясаттың революциялық-демократиялық саясатты ығыстыра басып-жаншып толық салтанат құруына, Наполеон ІІІ-нің Италияның ішкі істеріне өктемдікпен араласуына және оның француз императоры аннекциялап тартып алған екі облысы — Савойя мен Ниццадан айырылып қалуына алып барып соқтырды.

Польша үшін Қырым соғысы мен Париж конгресі халықаралық саясатта жоғарыда атап көрсетілген жаңа ағымдардың пайда болуына байланысты 1863 жылы аяқталған көтерілістің кіріспесіне айналған еді. Ақыр аяғында Париж конгресінен кейінгі алғашқы онжылдықта Кавказ бен Орта Азиядағы оқиғалар орыстардың бүкіл сыртқы саясатын күрт өзгертуіне тікелей байланысты әсер етті. Оның бұрынғы (уақытша) мақсаттарын жаңа, дәлірек айтқанда оншалықты жаңа болмағанымен бұған дейін екінші кезекке ысырылып келген мақсаттармен ауыстырды.

...Қырым соғысына байланысты әскери де, димломатиялық та оқиғаларға мұқият жасалған талдау ауыр соққы жеп, жеңіліске ұшыраған орыс халқы емес, патшалық Ресейдің самодержавиелік құрылысы болды деген қорытындының дұрыстығына біздің көзімізді кәміл сеніммен жеткізеді. Халықтың ерлікпен қорғана білуі дұшпандарымыздың өзіне ұзақ уақыт әрі күшті әсер етті.

Менің бұл кітабымның оқырмандары, тіпті дұшпандарымыздың өздері де, орыстардың Синоптағы, Балаклавадағы, Карстегі күмәнсіз ірі жетістіктері, 18 маусымдағы тікелей жасаған шабуылы туралы ғана емес, сонымен қатар олардың Инкермандағы сәтсіздігі мен жеңілістері туралы да, Севастопольдегі қорғанысы туралы да ерлік оқиғаларға ауыздарын аша таң қалып есте сақтаған шығар. Бейбіт келісімге қол қойылған күннің тап ертеңіне Наполеон III Ресеймен тығыз байланыс жасап, одақ құруды еміне сұраған болатын. Арада аз ғана уақыт өткеннен кейін-ақ А.М.Горчаков бастаған орыс дипломатиясы 1870 жылы бұрын Ресейдің Қара теңіздегі әскери күштеріне қорлықпен кемсіте шектеу қоюын жойды, ал 1878 жылы Бессарабия қайтадан Ресейдің қолына өтті.

Ұлы орыс халқы 1854-1855 жылдардағы орасан зор соққыларға асқан төзімділікпен төтеп берді, сонымен қатар моральдық рухын да жоғалтқан жоқ.

Қырым соғысының тарихи тағылымы, міне, осындай. Ал Ресейдің ол соғысты асқан қиын-қыстау, мейлінше қолайсыз жағдайларда өткізгені белгілі. Патшалық тәртіп тұсында жағдайдың басқаша болуын көзге елестетудің өзі қиын еді. Ол қатал тәртіп адам күштерін бейберекет әлсіретіп, халықтың қорғаныс қабілетін тым төмендетіп жіберген болатын. Ал біз Қырым соғысы кезінде орыс халқы көрсеткен сансыз көп ғажайып ерліктер тарихымен танысқан кезімізде Ресейдің соғыс техникасы саласында да, командалық және қатардағы әскери құрамын әзірлеу саласында да адам айтқысыз артта қалып келгенін, елдегі өнеркәсіптің дамуы жалпы алғанда мүлде нашар болғанын, ұшы-қиыры жоқ кең-байтақ Орыс мемлекетінде жол қатынасының жақсы болуын қамтамасыз етудің мүмкін болмағанын естен шығармауға тиіспіз. Өзінің бүкіл бүлдіруші жойқын әлеуметтік-экономикалық салдарлары бар крепостнойлық уклад, Николай патшаның тап Қырым соғысы қарсаңындағы (1848 жылдан бастап) соңғы жылдарда орнатқан және сұмдық күшейте түскен қатал тәртібі — міне, мұның бәрі де Ресей империясының жалпы әскери мүмкіндіктерін мейлінше кемітіп, осалдатып жіберді.

Бұл ретте бәрінен де бұрын ең қатты таң қалатын нәрсе — Қырым соғысының тарихын оқыған кезімізде орыс халқының ондағы өзін-өзі қорғап көрсеткен көзсіз ерлігі. «Нахимов арыстандарының» қатары азын-аулақ қана болған жоқ. Сөз арасында айта кетейін, Қара теңіздегі, Балтық теңізіндегі, сондай-ақ Тынық мұхиттағы орыс теңізшілері өздерінің үйреніп жаттығуы, ысылған ептілігін арттыру дәстүрлерін жалғастыруы жағынан да жоғары деңгейде болды.

Қырым соғысынан ғасырлар бойы даңқы өшпейтін ерен ерлік туралы естеліктер, орыс халқының қаһармандығы туралы қашан болса да солғын тартпайтын аңыз әңгімелер қалды. Минин мен Пожарский кезінде басқыншы поляктардың қалай қуылғаны туралы, Петр І-шінің тұсындағы Полтава шайқасы, Кутузов тұсындағы Бородино шайқасы туралы ғажайып ерліктермен қатар, адмирал Нахимов тұсындағы Севастополь қорғанысында көрсетілген орыс теңізшілерінің ерлік дәстүрлерінің сақталуы Ресейде ел басына күн туған қатерлі қиын-қыстау күндерде халықтың қандай қажырлы да табанды қайрат көрсетуге қабілетті екенін тағы бір рет дәлелдеп, айқын көрсетіп берді.

XI том

ТАЛЕЙРАН

I тарау

Талейран — ерте буржуазиялық кезеңнің дипломаты

Дипломатияның жаңа тарихы шын мәнінде ХІҮ-ХҮ ғасырлардағы, яғни үлкен «ұлттық» мемлекеттер құрылып, күшейе бастаған кезден ғана нақты әрі тереңірек зерттеле бастады. Өйткені ондай мемлекеттердің арасындағы ірі-ірі қақтығыстар алғашқы рет осы кезде жиі-жиі болып тұрды. Ал одан ертеректегі ортағасырлық феодалдық мемлекеттердің немесе помещиктердің арасында болып тұратын ұсақ-түйек айтыс-тартыстар мен ұрыс-төбелестер кезінде Еуропада шын мәніндегі дипломатия болған жоқ...

Князь Шарль-Морис Талейран 1754 жылы 2 ақпан күні Париж қаласында өте атақты, бірақ соңғы уақыт та едәуір кедейленіп қалған ақсүйектің отбасында дүниеге келді. Оның әке-шешесінің арғы аталары сонау X ғасырдан бастап-ақ, яғни алғашқы Копетингтер тұсынан бері сарай төңірегінде болып келген адамдар еді.

Талейранның жастық шағы адам аярлықтай көңілсіз, жабырқаңқы болды. Оны жақсы көрген ешкім болған жоқ, тіпті оған көңіл де бөлінбейтін. Шешесі ақсүйектік ойын-сауық құрып, көңіл көтеруіне кедергі келтірмеуі үшін одан амалын тауып, ертерек құтылуға тырысты.

Сөйтіп, оны Париждің маңында жақын тұратын бір әйелдің қолына асырап-бағу үшін беріп жіберді. Өз өмірінің алғашқы төрт жылын кішкентай Шарль сол әйелдің үйінде өткізді. Бірақ оны күтіп-бағуға, тәрбиелеуге жеткілікті көңіл бөлінген жоқ. Бір күні әлгі әйел бір жаққа кетерде баланы киім-кешек салынатын биік комодтың — шкафтың үстінде ойнап отырған жерінен төменге түсіруді ұмытып кетіпті. Содан қатты құлаған бала аяғын сындырып алып, өмір бойы жарымжан, ақсақ болып қалыпты. Аяғын оралтып басқанда денесі бір жағына қайқаң етіп қисайып кететін, өмірінің соңына дейін балдақпен ғана қозғалып, қатты қиналып жүре алатын халге душар болыпты. Сынып қалған оң аяғынан көннен арнайы тігілген, дөңгелек жұмыр сауыт сияқты саптама етігі түспепті...

...Шарль жиырма төрт жасында моральдық тұрғыдан өзін-өзі бейне бір жетпіс төрт жастағыдай сезінетін еді. Өзіне тікелей қатысы жоқ нәрсенің бәріне де қызықпайтын, көңіл хошы жоқ, қатал мейірімсіздікпен әрі мейлінше немқұрайды қарайтын. Сол баяғы құлықсыздық, моральға жат іс-әрекет, айнала төңірегіндегілерге деген қатыгездік оның бойына тән әдет болып қалыптасты. Ол былай деп пайымдады: «Ақымақ атаулыны өзіңе тәуелді, бағынышты етіп ұстап, мүмкіндігінше пайдаланып, қанай бер. Ал өзіңнен ақылдылармен, күштілермен одақ құрып, дос болуға тырыс. Бірақ есіңде болсын, егер сен өзің олардан шынымен ақылдырақ болсаң, олардың екеуін де қолыңдағы қару сияқты пайдалануың керек. Әрқашан нағыз жыртқыштармен бірге болуға ұмтыл, өздерін құрбандық сезінетіндерге жолама. Жолы болмайтын жандарды барынша жек көру керек, жолы болғыштарға жағынып, жақындай түсу қажет!..»

...Көп ұзамай-ақ Талейранның қызмет қабілеті революцияның мүдделеріне қажет бола кетті. Ол осы салада — дәлірек айтқанда, дипломатия саласында — өзінің тарихи атақ-даңқын асырды. Француз үкіметі 1791 жылдың аяқ кезінен бастап-ақ монархиялық Еуропаға қарсы соғыс ашуды ойластыра бастаған болатын. Сөйтіп, 1792 жылдың қаңтар айында Талейран арнаулы тапсырмамен Лондонға іс-сапарға жіберілді. Ондағы мақсат алдағы болатын шайқастар кезінде Вильям Питті оның бейтарап бағыт ұстау қажеттігіне көндіріп, көзін жеткізе иландыру еді. «Англиямен жақын қарым-қатынаста болу жүзеге аспайтын бос қиял емес, - деп мәлімдеді Талейран. — Қатар жатқан екі ұлттың тыныс-тіршілігі бірдей, бірі негізінен сауда-саттықпен айналысып, өз өмірлерін гүлдендіріп келе жатса, екіншісі егіншілікті кәсіп еткен. Табиғи болмысы жағынан бір-бірімен ынтымақ-келісіммен өмір сүріп, баюдың өзара жолына түсуге әбден лайық»...

...Директория дәуірінде, директор Баррастың шат-шадыман көңіл көтеру жылдарында, қаламгер және тонаушы жыртқыш Уврардың айла-шарғылары қызып тұрған кезінде, қазынаға қол сұғушы ірі және ұсақ тұлғалардың және олардың жеткізімшілер өткізетін ырду-дырду жын-ойнақтары тұсында кімді болса да парақорлықпен, ағыл-тегіл күнделікті молшылықпен таң қалдыра қоюдың өзі қиын сияқты болатын. Талейран соның өзінде өзінің замандастарын, яғни пара алып, пара беруге еттері әбден үйреніп кеткен адамдардың өзін, шектен шыққан парақорлығымен таң қалдырды. Ол параны Пруссиядан да алды, Испаниядан да алды, Португалиядан да алды, Құрама Штаттар да алды, отар мен метропологиялардан да алды, құрылықтағы елдерден де, аралдағы елдерден де, Еуропа мен Америкадан да, Персия мен Түркиядан да алды. Кімде-кім қандай да болсын дәрежеде Францияға тәуелді болса, немесе Францияның көмегіне мұқтаж болса немесе Франциядан қорықса, солардың бәрінен бет қаратпай, оңды-солды пара алумен айналысты. Ал ол кезде Францияның көмегіне мұқтаж болмаған, одан қорықпаған кім қалып еді?! Ол параны мол мөлшерде алды, тіпті ұлы елдерден аз мөлшерде пара сұрасам, оларды менсінбегендей болып, ренжітіп алғысы келмейтіндей сыңай білдіретін. Бірде ол Пруссия елшісіне алтынмен есептегенде үш жүз мың ливрден кем пара алмайтынын бірден емеуірінінен танытты. Кампоформия бітім шарты үшін Австриядан бір миллион, достық қарым-қатынас орнатқаны үшін Испаниядан бір миллион. Неополитан корольдігінен жарты миллион француз франкы мөлшерінде пара талап етті.

...Мысалы, баспасөзде Талейранның 1797-1799 жылдары алтынмен есептегенде он үш жарым миллионнан астам, дәлірек айтқанда, 13650000 франк пара алғаны жазылды. Бірақ бұл екі жылдың ішінде алынған пара бұдан кейінгі жылдардағы Наполеонның бүкіл Еуропаға толық үстемдік орнатқан жылдардағы, яғни Талейранның әлі сыртқы істер министрі болып қала берген кезіндегі алған параларымен салыстырғанда, баланың ойынындай ғана нәрсе еді.

Пара алу байлықты арттырудың бірден-бір көзі ғана болып қойған жоқ. Талейран өзінің және достарының көңілдес әйелдері, ол әйелдердің достары мен олардың көңілдес әйелдері арқылы астыртын биржалардағы валюталық ойындарға қатысып, барлық уақытта дерлік ұдайы ұтып шығатын: өйткені ол ең таяудағы саяси жағдайдың қай жерде қалай қалыптасатынын күні бұрын біліп отыратын, өзі белгілеп қалыптастыратын немесе өзіне алдын ала белгілі саяси актілердің нәтижелері қандай болатынын күні бұрын біліп отыратын оның әрбір нұсқауы алтын ақша тасқынына айналып, мұның қалтасына келіп құйыла беретін. Ақырында, пара алу мен биржа ойындарындағы ұтысынан басқа, оның және бір табыс көзі болды: көтерме мердігерлік саудамен де айналысты. Талейранның қарамағында қыруар дел-дал агенттер болды, олар вассал немесе жартылай вассал, Францияға тәуелді елдерді жемтік іздеген жыртқыштар тәрізді тынымсыз кезіп жүріп, басқарушы адамдардан белгілі бір тауар түрлерін немесе азық-түлік қорларын көтере саудалап, жеткізіп тұратын мердігер қызметкерлер тауып беруді өтінумен болды...

...Наполеонды Ресейдің пайдасына сатып жіберген Талейран сонымен қатар Австриямен құпия байланыс жасау арқылы Ресейді, реті келген сәтті пайдаланып, Австрияның пайдасына сатып жіберді. Мұны Нессельрод білмей де қалды. Өйткені Талейран ол әрекетін Ресей мен Австрияның бір-біріне жақын бола түсуі қажет екендігі жөнінде өзі барынша табандылықпен үздіксіз беріп келген ақыл-кеңестері арқылы бүркемелеп отырды. Нессельрод Талейранның екі жақты ғана емес, үш жақты ойын ойнап, құйтырқы саясат жүргізіп келгенін көп уақыт өткеннен кейін бір-ақ білді...

IV тарау

Талейран және Бурбондардың қайта құруы.

1814 жылғы 30 мамырдағы Париж әлемі

Александр мен Пруссия королі Парижге салтанатпен кіріп келген бойда ең алдымен өзінің сарайында отырған Талейранға ат басын бұрды. Онда Талейран екі монархты да Франция өкімет билігі басына өзге ешкімнің емес, тек Бурбондардың келуін, атап айтқанда Людовик ХҮІІІ-нің келуін қалайтынын айтып, көз жеткізе сендіруге барын сала тырысып бақты...

...Талейран астанада және бүкіл Францияда тұрған одақтас армияларға арқа сүйей отырып, қызыл тілге шешендігін бір ауыз да пайдаланбай-ақ мынаған қол жеткізді: біріншіден, Сенат құрамында бес мүшесі болатын, ағымдағы күнделікті істерді жүргізетін және жаңа конституцияның жобасын әзірлеп беретін; екіншіден, ол үкіметтің басына басқа ешкім емес, Талейранның тап өзін тағайындайтын «уақытша үкімет» сайлау жөнінде қаулы шығарды...

...Егер тарихшы толық шындықты дәлме-дәл айтқысы келсе, онда ол мынаны айтуы тиіс: князь Талейранның Франция мен бүкіл прогресс алдындағы сіңірген елеулі еңбегі мен тарихи қызметі (яғни француз аумағының тұтастығын сақтап қалуы) туралы сөз қозғағанда ең басты, ең негізгі істің тағдыры, біріншіден, 1814 жылдың қыркүйегінде басталып, 1815 жылдың маусымында аяқталған Вена конгресінде емес, 1814 жылы 30 мамырда Парижде шешіліп қойғанын, екіншіден, Талейранның Париждегі осы мамыр келіссөздері кезіндегі зор табысын аса терең байыппен алып қарайтын болсақ, сол кездің өзінде қаншалықты айқын көрінсе де, жеке өз басынын таланты арқасында емес, қайта Францияны жеңіп шыққан және әлгі кеңестерде соншалықты күшті шешуші роль атқара қатысқан одақтас мемлекеттердің мүдделеріне, көңіл күйлеріне және күштердің ара салмағына байланысты шешілгенін мұқият ескеру керек.

...Талейран өзінің дипломатиялық қабілетін Вена конгресінде барынша толық ашып көрсетті... Онда ол өз елінің мүдделерін қиын-қыстау, тіпті мүмкін емес деуге болатын жағдайда барынша табандылықпен қорғап қалды... Өйткені Франция тас-талқаны шыға жеңіліп қалған болатын, ұзақ жылдарға созылған қанды қырғын соғыстардан әбден қалжыраған еді, оның үстіне, оған үздіксіз шабуыл жасалып жатқан еді.

Конгресте Францияға бұрынғы майдан даласындағы шайқастар кезінде болғаны сияқты, барлық бірінші дәрежелі державалар — Ресей, Пруссия, Австрия, Англия — жабыла қарсы шыққан болатын. Егер осы державалар конгресс кезінде өздерінің іс-қимыл әрекеттерінің тұтастығын белгілі бір дәрежеде сақтап қала алғанда Талейранның түгелдей бағынғаннан басқа амалы қалмаған болар еді. Бірақ ол державалардың түпкі мүдделері әр түрлі болатын. Ал Талейран мұны өте шебер пайдаланды.

Талейран 1814 жылғы қыркүйекте Венаға келген күннен бастап-ақ Францияның қарсыластарын бір-біріне қалай арандата айдап салудың күрделі де шебер торын құра білді, онсыз да ыдырағалы тұрған антифранциялық одақтың арасында алауыздық тудырып үлгерді... Осы жолы князь Талейранға жаулары «Ғасырдың ғаламат сұрқиясы» деген ат тақты.

...Талейран корольмен қағидатты түрде ашық сөйлесуге әзірленіп жүрген еді. Ол корольден династияға деген кез-келген сенімді жоюға ашықтан-ашық жанталасып жүрген ұстамсыз есуастардың шектен шыққан реакцияшыл партиясына өлтіре соққы беру үшін іс-қимыл еркіндігін беруді сұрады. Ол өз сөзін, егер ондай еркіндік берілмесе, өзінің қызметтен кететінін айтып, үзілді-кесілді шарт қойды. Король оған: «Жарайды, онда мен басқа министрлік құрамын», — деп кесімді жауап қатты. Бұл 1815 жылдың 24 қыркүйек күні еді. Князь Талейранның қызмет бабындағы жоғары лауазымы сол күннен бастап 15 жылға үзілді...

1834 жылғы қарашаның аяқ кезінде ол король Луи-Филипке өтініш жасап, Лондондағы елші қызметінен кетуге рұқсат сұрады. Князь Талейран, оның өз сөзімен айтқанда, Лондонда осы қызметте жүрген кезінде «Шілде революциясына Еуропадағы азаматтық алып берді», Луи-Филипп тағының одан әрі нығая түсуіне, Бельгия корольдігінің дербестік алуына ықпал етті. Ол осы соңғы қызметін 76 жасында бастап, 80 жасында аяқтады...

...1838 жылғы көктемде ол Академияда болып өткен бір мәжілістен соң 84 жастағы өзінің денсаулығы күрт нашарлай түскенін сезді...

...1838 жылғы 17 мамыр күні король Луи-Филипп өзінің қарындасы Аделаидамен бірге өлім халінде жатқан Талейранның көңілін сұрай келді... Содан соң бірнеше сағат өткенде князь Талейран дүниеден озды.

1939 жыл.

Тәржімалаған: Мыңбай Ілес





СТРУВЕ ПЕТР БЕРНГАРДОВИЧ

(1870-1944 жж.)

Аса танымал орыс саясаткері, экономисі, тарихшысы әрі социологы Петр Бернгардович Струвенің тұлғасы біртұтас берік, сонымен қатар қарама-қайшылықты. Оның идеялық жолының жүйелілігі мен айқындығы Струвенің өз өміріне өзі қолданған: «Бостандық және Ресей», оның саяси, экономикалық және мәдени күш-қуатын арттыру жолындағы саяси және экономикалық азаттық, елдің өзі ішіндегі күшті өкімет билігі және сырттағы экономикалық империализм нығайта түсетін «Адам және шаруашылықты жүргізу бостандығы» деген формулаға толық сай келеді. Струве өзі жоғары бағалаған өз тарихнамасы мен оны беріле, мадақтап қорғаған көзқарасы туындатқан либерал-консерватизмнің (ұлттық либерализмнің) қағидаттарын мақұлдап, қабылдауды өз өмірінің қорытындысы деп білді және ілгері қарай қадам басқан сайын, бір кітабынан соң екінші кітабы, бір мақаласынан соң екінші мақаласы шыққан сайын өзінің әлеуметтік, экономикалық, сондай-ақ діни сенім көзқарастарын осы идеяға бағындырып отырды. Струвенің көсемсөздерінен бастап әдебиеттану саласындағы толық пісіп жетілген шығармаларының бойынан айқын сезіліп тұратын бұл авторлық жүйені түсіне қою тіпті де оңай емес.

Ойшыл үшін ең басты табыс деп оның алған дауыс пайызы емес, өзгелерге тигізетін ықпалы деп білу керек. Струвені өз замандастарына және орыстың қоғамдық ой-пікірі өкілдерінің 1900-1920 жылдары қалыптасқан ұрпағына тигізген ықпалы жағынан В. Соловьевпен салыстыруға болады. Мұнда бір ғана айырмашылық бар: Соловьев көп адамдар үшін тарихтың қолға ұстап жүрер туы, ал Струве — жасы үлкен одақтас әрі ұстаз болды. Оның марксизмнен бастап либерализмге (көбінесе солшылдықтан гөрі оңшылдыққа бой ұруы) дейінгі басынан кешірген эволюциясы орыс зиялы қауымының едәуір бөлігі үшін сайрап жатқан даңғыл жолға айналды, ал оның ой-пікірінің тигізген әсері (тіпті де статистикалық «жүйе» бойынша емес) «идеализм», «вехашылдық», ұлтшыл большевизм, еуразиялық сияқты белгілі болған идеялық қозғалыстарға дем беруші аса маңызды қайнар көздердің біріне айналды. Струве өзін қызықтырып, тарта түскен қай салада болса да бірінші тұлға, идеялық көсем ретінде танылды. Ол өз өмірінің әрбір кезеңінде бұған дейін өзін қызықтырған нәрселердің сыртқы қабығын сыпырып тастап отырды, болашақ ұрпақтар тәрбиеленетін идеялық үлгі-өнеге өзгерістер енгізумен болды. Шамасы, 1890 жылдары Ресейде Струве-марксистің «Ресейдің экономикалық дамуы туралы мәселеге сын-ескертпелер» деген алғашқы кітабы сияқты соншалықты мазмұнды әрі күшті пікір сайыстарын тудырған, ең жаңа батыстық әлеуметтік-экономикалық және философиялық ғылымдар саласында адамдардың өздігінен білім алуы жолында жан-жақты басшылыққа алынған әмбебап туынды бола қойған да жоқ шығар.

Струве өзінің негізгі ғылыми идеяларын саяси эмиграцияға кеткен және таза саяси практикалық қызметке ұзақ уақыт бойы айналысуға толық кіріскен 1901 жылға дейінгі қысқа мерзімнің өзінде-ақ айтып, айқын белгілеп қойған болатын.

Струве қашан болса да тарихи кең ауқымда ойлана білді. Орыстық ой-пікірді батыстық ой-пікірдің мазмұнына, сонау славянофильдіктен бастап өзара алмасып, астасып жатқан жүйеге батыл әрі сын тұрғысынан енгізіп отырды. Мұның өзі, әрине, ...оның көптеген ғылым саласындағы — зоология мен математикадан бастап, жалпы тарих пен тіл біліміне дейінгі терең де кең көлемді білімдарлығының және осыншама адал әрі ақ ниетті мол білімді талап етуі арқасында ғана мүмкін болды.

ШЫН МӘНІНДЕГІ ҰЛТШЫЛДЫҚ

ДЕГЕНІМІЗ НЕДЕН КӨРІНЕДІ?

I.

Осы мақаланың бас тақырыбы көптеген адамға, бәлкім, әрі орынсыз, әрі жалған қойылған сияқты болып көрінуі әбден мүмкін. Ұлтшылдық дегеніміз ұлттық өзімшілдік, ұлттық тәкаппарлық, тіпті барып тұрған «зұлымдық» болып табылады. Сонымен іс бітеді деуге болады. Шын мәніндегі ұлтшылдықтың болуы мүмкін емес дейді біреулер; ол ұлттық игілік тұрғысынан алғанда субъективті ұғым, сол игілік туралы күйіп-пісіп ойлайтын адам қанша болса, шын мәніндегі ұлтшылдық та сонша деп қарсыласа пайымдайды екінші біреулер; ал үшінші біреулер, ұлттық болмыстың өмірде бар түрлеріне сілтеме жасай отырып, олардың құндылықтары туралы әңгіме қоздатып жатудың, олардың «негіздерін» қызыл кеңірдек болып, сынап әуреленудің қандай түрін болса да қажетсіз, тіпті зиянды деп санайды.

Біз осы мәселемізге «қарсы болған» бұл пікірлердің қай-қайсысымен де келісе алмаймыз. Соңғы «қарсылықтың» бұл тақырыпта, тіпті әңгіме қозғатып, пікір таластырып жатудың қажеті жоқ дегенін, сөз жоқ, философиялық ақыл-ой пайымдауларымен жоққа шығаруға әбден болады, ол оның алғашқы екеуін әлдебір қисынды қуаты бар деп қабылдаудың жөні жоқ.

Кез-келген «ұлтшылдықтың» жанды тінін, терең тамырлы негіздерін әркімнің өз отанына, өзінің туған халқына деген ешқандай да дау тудырмайтын, жұрттың бәріне жақсы мәлім күшті сүйіспеншілік сезімі қалыптастырады. «Оларда да, бізде де, — деп жазған болатын Герцен славянофильдер туралы, сондай-ақ өзі мен достары туралы — осынау жас кезіміздегі жылдарда-ақ, әлдебір буырқанған күшті, есептеп біліп болмайтын, физиологиялық, қатты құштарлық сезім пайда болды. Сол сезімді олар жай естелік ретінде қабылдады, ал біз - болашақты болжаған көріпкелдік ретінде қабылдадық. Біз оны орыс халқына, орыс тұрмысына, орыстың айрықша қалыптасқан ақыл-ой парасатына деген барлық сүйіспеншілік атаулыны қамтыған шексіз мол сезім деп қабылдадық». Иә, отанға деген осындай сүйіспеншілік өз еліне адал ниетті, өз отанын жан-тәнімен жақсы көретін әрі оны терең сезінетін кез-келген адамның жан-жүрегінен табылады және ол ұлтшылдық деп аталатын нәрсенің барып тұрған дөрекі сөздерінің өзінен де, едәуір күңгірт әрі бұрмаланған түрде болса да, сол сүйіспеншіліктің дау туғызбайтын әрі ақиқат «физиологиялық» негізін құрайды. Біз осы негізді әлдебір нақты дерек түрінде ғана емес, сонымен қатар өз бойымыздағы адами болмысымыздан туындап жататын сезіну және мойындау арқылы, сондай-ақ оның атқылап жатқан қайнар көзін кез-келген былғанышты лас қоспалардан тазарту арқылы оның өзіне лайықты рухани немесе идеялық бейнесін қалыптастыруымыз қажет. Міне, сонда мұның өзі «Шын мәніндегі ұлтшылдық дегеніміз неден көрінеді?» деген сұраққа берілген жауап болып табылады.

Бірақ сүйіспеншіліктің мәнін — ұлтшылдықтың мәнін әркім әр түрлі түсініп, әртүрлі қабылдайды, олай болса, ұлтшылдық тек субъективизм түрінде ғана бола алады деушілер де бар. Бұл ретте ақиқатқа қол жетпейді немесе, дәлірек айтқанда, оған қол жеткізу мүмкін емес, дейді олар. Мұндай қарсы пікір біз ұлтшылдықтың қазір ғана айқын айтып өткен біртұтас бірлігі мен нақты (Герценнің материалистік тұрғыдан айтқан «физиологиялық»), бәрімізге бірдей, жалпыға ортақ әмірлі әсерін тигізе алатын негізі туралы қағидаға қарама-қайшы келеді. Адамның жан дүниесіне тамырын терең жайып жіберетін және оған отандық дәрежеде ықпал ете алатын мұндай сезімдер түгелімен өзге де барлық неғұрлым жалпыға бірдей және қасиетті идеялар, түпкілікті көзделетін немесе ең жоғары дәрежелі мақсаттар сияқты, даусыз әрі объективті. Ауыспалы өзгеріп отыратын мазмұн атаулының субъективизмі кезінде сол өзгерістердің өн-бойы арқылы тап-таза идея-түр дамып, нығая түседі. Ондай идея-түрлердің объективтілігін мойындау психологиялық факторды жоққа шығару болып табылады, яғни адамзат алдында тұрған негізгі рухани проблемаларды мойындамау болып шығады. Ондай идея-түрлердің ең таңдаулы жақсы мысалы Құдай идеясынан, яғни діни идеядан көрінеді. Тарихтың барысында бұл идеяға телінетін мазмұнның әр түрлі және сан алуан болып келуі әбден мүмкін. Өйткені ол ұдайы, жаңадан жасалып отырады және өзгеріп тұрады. Алайда осы тарихи даму үрдісі барысында адамзат санасында таза, қисынды, даусыз және объективті діни идея бірте-бірте белгілі бір айқындалған түрдегі, сондай-ақ адамның жан-дүниесінде сол идеяға сәйкес келетін шын мәніндегі діншілдіктің рухани жағдайы қалыптасады. Ұлттық рухқа байланысты жағдай да тап осылай. Өте қатал әрі дәлме-дәл логикалық қисынды ойлау арқылы біз ол идеяның таза және объективті түрін айқын аңғарып, одан өзімізге қажетті және мүлде даусыз қорытынды ретінде барынша қатаң және саналы түрде әрі ұлттық рухқа көтеріңкі көңіл-күймен қызмет ететін шын мәніндегі ұлтшылдық ұғымын дамыта аламыз.

II.

Біз өз отанымызды, өз халқымызды жан-тәнімізбен жақсы көреміз. Неге және не үшін олай екенін білмейміз, тіпті білгіміз де келмейді. Біз оларды ешқандай мақсатсыз жақсы көреміз, біз ондай сезімге бірде байсалды, бірде күйдіріп-жандыратын әрі үдемелі күшті сезімге ешқандай да бөтен риялы бақас оймен берілмейміз... Біз оз отанымызды бала өз анасын қалай сүйсе, тап солай сүйеміз. Қандай ғажайып теңеу десеңізші! Бұл сөз біздің бәріміздің де аузымыздағы әбден үйреншікті сөзге айналып кетті. Алайда отан біздің анамыз ғана емес. Ол бізге тап сондай дәрежеде бала да болып табылады. Өйткені біз өз өмірімізде саналы немесе санасыз түрде болса да, рухани және материалдық тұрғыдан алғанда әр ұрпақтан ұрпаққа ауысу барысында өз отанымызды өз қолымызбен қалыптастырып, дамытып келеміз. Біз өзіміздің қанымыз бен жанымызды сала оның тұла бойына нәр береміз, өзіміздің ынталы күш-жігерімізбен және адал ниетімізбен оның жанын жадыратамыз. Біз оның мәңгі жасайтын және өзгеріп тұратын тілін қалыптастырамыз. Біздің қай-қайсымыз болсақ та осы бір жасампаздық іспен айналысуға борыштымыз. Мұның өзі тіпті көпірме қызыл сөз де емес, алдап-арбауды көксейтін бос сандырақ та емес. Біздің өз отанымызға деген қарым-қатынасымызда екі түрлі құбылыс — жасампаздық және беруші, қорғаушы және қабылдаушы, болжампаз көріпкелдік және өткенді еске алу сияқты қосарланған сезімдер бір-біріне қосыла пайда болады...

...Сонда мұндай қосарланған екі жақты әрі біртұтас тіршілікті қалай сүюге болады? Ананың да, баланың қалауын қалай тауып, қалай қанағаттандыру керек? «Өткенді еске алу» мен «көріпкел болжампаздықты» бір-бірімен қалай үйлестіруге болады? Қалай.ету керек? Міне, мұның өзі де бастапқы сұрақтың тап өзі: Шын мәніндегі ұлтшылдық дегеніміз неден көрінеді?

III.

Мұндай мәселелер әр түрлі теңеулермен де, символдармен де шешілмейді.

XVIII ғасырдың аяқ кезі мен XIX ғасырдың бас кезінде адамдардың ақыл-ойында «ұлттық рух» идеясы пайда болып, пісіп жетілді. Бұл идеяда бұрын бұлыңғыр бой көрсетіп, кезіп жүрген, бірақ осы кезде едәуір нығайған ұлттық сезім оянды және Еуропа халықтары өздерін өздері танып біліп, сезіне бастады. Бұл кезде Еуропадағы ірі-ірі халықтардың арасында тек екеуі ғана бұл сезімді кең көлемде және шын мәніндегі ұлттық-саяси істер саласында өз бойларына сіңіре білді. Француз революциясы түгелдей дерлік ұлттық рухқа толы болды, оның саналы түрде және ашықтан-ашық жариялаған нағыз өзіндік ісіне айналды. Ал бұл іс абсолютті монархия дәстүрлерімен ұласқан және сол арқылы сыртқы және ішкі саясаттың якобиндік практикасына соқтырған кезде Францияны бүкіл дерлік Еуропаға қарсы көтеріліске шығуға душар етті. Францияға қарсы бүкіл Англия көтерілді. Англияда якобиндерге қарсы көтерілген әрекеттер шын мәніндегі халықтық қозғалыс болды, ал ол қозғалыстың қозғаушы күші, сөз жоқ, шын мәніндегі ұлттық сезімде жатыр еді. Осы бір тарихи мысалдар әр түрлі мазмұнның қандайы болса да ұлттық рухтағы киім-кешекке бөлентіп, ақыл-ойдың қаншалықты жеткілікті күші бар кез-келген бағытының өзін өзгертіп, құбылтып жібере алатынын көрсетеді. Бұл — бұлтартпас шындық. Өзінің қарапайым формуласы мен түрін, шамасы, айқын ұлттық рух идеясынан таба алатын ұлттық көңіл-күй сезімінің қуатты психикалық құбылысының өзіндегі идея-түрді барлық уақытта дерлік бұрмалап, күңгірт тарттыратыны да, оны адамның санасынан соның өзінің құбылып өзгеріп тұратын өтпелі тарихи мазмұны арқылы ығыстырып алатыны да бұлтартпас шындық болып табылады. Ұлттық рухтың заңды идеясы жеке адамдар мен ұрпақтар тұрғысынан алып қарағанда шексіз жалғаса беретін жеке үдерісті білдіреді. Ал ол үдерістің мазмұны ұдайы құбылып, өзгеріп отырады — «бүгін» «кешемен» және «ертеңмен» әрқашан тоқтаусыз дауласып, талас тудырады. Ол үдерістің барысында бұған дейін қаншалықты берік сеніммен орныққан деп саналатын нәрселердің барлығы да соншалықты берік сеніммен қиратылып, қайта құрылып отырады. Ұлттық рухтың түріне өз монополиямды орнатамын, оны ұдайы иемденіп отырамын деп мәлімдей алатын ешқандай да белгілі бір психикалық мазмұнның болуы мүмкін емес. «Бүгін — сен, ертең — мен» — кез-келген мазмұнның, ағымның, бағыттың өзімен бәсекелес екіншісіне осылай деуіне әбден болады. Ұжымдық рух стихиялық үдеріс барысында өзіне бір нәрсені іріктеп алса, екінші бір нәрсені лақтырып тастап отырады, осылай шексіздікке дейін жалғаса береді. Ешқандай ақыл-ой да, ешқандай түр де — мейлі ол мемлекеттік немесе қоғамдық бола берсін, бәрі бір — осы бір аса қуатты, шектен тыс жеке дара немесе алқалы жиналыстың күші бар жасампаздық алдында мызғымас мықты бола алмайды. Өзгермейтін ондай мықтылық бір ғана ерекше нәрсеге — ұлы жасампаздық үрдістің еркін аяқ алысы мен түр-түрінің байлығын қамтамасыз ете алатын жағдайлардың болуына ғана тән...

...Славянофильдік (қазіргі түрі) теория жүзінде ұлттық мәдени жасампаздық үрдісін өздерінің бұрыннан әзір тұрған діни, саяси және әлеуметтік формулаларына теліп, тіркей салды; Катковтың және оның жандайшаптарының мемлекеттік позитивизмі ұлттық рухқа кигізіп қойған әлгі теориялық және ұзын-сонар дерексіз бұғаулардың күшін полицияның алдын ала беріп қоятын бұйрық-жарлықтарының тіліне аударды (Олар мұны өздеріне қажет болған қолайлы кезінде көбінесе славянофильдік терминологиямен бүркемелей түсті, ал қажет емес кезінде жеркенішпен лақтырып тастап отырды).

.. .Ұлттық болмыстың абсолюттік материалдық бастамасы жоқ және оның болуы да мүмкін емес. Ал оның есесіне біз былай деп айтуға толық құқықтымыз: тарихи даму барысында біздің алдымыздан адамгершілік мінез-құлықтың абсолютті қалыптасқан заңды бастамасы пайда болды — бостандыққа, немесе жеке бастың автономиясына, ие болдық. Міне, тап осы бастама біз үшін ұлттық жасампаздықтың абсолюта қалыптасқан заңды бастамасы болып табылады және ол өзін-өзі танып біле алатын және құрметтей алатын ұлттық рухтың заңы ретінде бой көрсетеді. Өзінің таза түріндегі либерализмнің, мейлі ол қалай ұйымдастырылғанына және қандай атау алғанына қарамай, әлдебір ұжымның немесе біртұтас ұжымның бәрінен де жоғары тұратын жеке адамның өзгелер қол сұғып, тартып ала алмайтын құқықтарын мойындауы, яғни оларды пайдаланушы және жасаушы жандардың еркін жасампаздықпен ізденістер жүргізуіне, өмірдегі мақсат-мұраттарын айқындауына немесе жаратпай жоққа шығаруына деген құқықтарын мойындауы, шын мәнінде ұлтшылдықтың, ұлттық рухты қастерлеп, құрмет тұтудың бірден-бір түрі болып табылады. Либерализмнің барынша дәлме-дәл бейнеленген ақиқат шындығы, тарихи тұрғыдан алып қарағанда мына жағдайдан да байқалды: шын мәніндегі жалған материалдықтың, славянофильдіктің ең сәтті және неғұрлым лайықты орыстық көрінісі өз бойына либерализмнің негізгі элементтерін сіңірді және олардың өзі ұлттық рухты шын құрметтеген кезінде ғана, яғни мемлекеттік позитивизмнің қазыналық доктринасы өзінің рухани жағынан тыр жалаңаш масқара болып қалғанын қызыл сөзбен қалай болса солай, оп-оңай бүркемелеуі мүмкін болмай қалғанға дейін берік ұстанды. Істің шын мәніне келгенде, славянофильдікте ұлттық рухты бұрыннан бар, әзір тұрған, қазірдің өзінде «халықтық бастауларға» таңу идеясы мен ұлттық рухтың жасампаздық еркін идеясы арасында, жалған материалдық және шын мәніндегі қалыптасқан заңды ұлтшылдық арасында, яғни ішкі шиеленіске толы қарама-қарсы күрес әрқашан жүріп келеді. Жасампаздық еркін ұлтшылдық рухын жеке адамның еркін әрекет етуінен бөліп алып қарау, әсіресе оған қарсы қою ойға алуға да болмайтын қисынсыз, оның үстіне, мүмкін емес нәрсе. Сондықтан да славянофильдік жасампаздық еркін ұлттық рухты қорғай отырып, және осы идеяға шын беріле отырып жеке адамның құқықтарын қорғамай және мемлекет ішіндегі билеп-төстеуші ұйымдасқан күштің еріксіз көндіріп, бағынуға мәжбүр етуіне қарсы шықпай тұра алмайды...

...Халықпен қоғам жеке адамдардың бойында және адамдар арқылы ғана өмір сүре алады, оларға тәуелсіз ешқандай да өмір сүру дегенді білмейді. Жеке адамның құқықтары болмаған жағдайда халықтық рухтың жасампаздық еркіндігі туралы ақыл-есі әлі толыспаған, одан да сорақысы, екіжүзді сатқындардың ғана сөз қозғай алуы мүмкін...

IV.

Біз ұлттық рух өзінің мазмұны жағынан жеке адамдардан жоғары тұратын және ұжымдық сипаты бар шексіз әрі ағымдағы стихиялық-жасампаздық үдерісте бой көрсетіп, жүзеге асады дегенде бұл үдерісті де, оның түрін де тірі адамдардан тыс және соларға өктемдік жасай алатын әлдебір ерекше тіршілік иесіне айналдырғымыз келеді дегенді айтпаймыз. Керісінше, ұлттық рухты тап қазіргі кезеңде мықты бекітілген, «тарихи» деп аталатын аса қуатты құқықтары бар әлдебір идеяға немесе мақсат-мүддеге полицейлік тәсілмен біржола таңып тастауға қарай қадам жасау арқылы ғана әрекет етуге қарсымыз және үзілді-кесілді батыл наразылық білдіреміз. Қоғамдық өзара қарым-қатынастың, қоғамдық-құқықтық «қарым-қатынастардың» күрделі үдерістерін әлдебір ерекше тіршілік иесіне айналдыру әрекетінен асқан немесе ол қатынастарға белсене араласушы нақты және тірі адамдарға қарсы қойылатын «испостастарға» (жақтастарға) айналдырудан асқан қате әрі зиянды ешнәрсе жоқ. Бұл жалпы ұғымдардың нақты болмысын ғана мойындайтын және оларды «шын мәніндегі» ақиқатқа айналдыратын, сөйтіп өздерінің осы көзқарастарына сай әрбір жеке-жеке елестер сияқты түрдегі дүниеге, заттар әлеміне басшылық жасайды деп ұғатын «реалистердің» тозығы жеткен ескі метафизикалық докторинасын қайталайтын өте өрескел әрі дөрекі теориялық қате болып табылады. Бұл көзқарастың ақырғы метафизикалық немесе онтологиялық құндылығы қандай болса да, оны шын мәніндегі нақтылықтың өзі ғана емес, сонымен қатар бізге тәжірибеден белгілі болғанындай, бірден-бір субъект болып табылатын жеке адамының іс-әрекеті орын алатын қоғамдық-мемлекеттік қатынастар саласына көшіру қандай жағдайда да өте-мөте күшті сақтық жасауды талап етуі тиіс. Қоғам танудағы және саясаттағы сын тұрғысынан қарамайтын және саналы әрекет жасамайтын реализм немесе универсализм іс жүзінде қашан да болсын жиі-жиі дөрекі әрі зиянды салдарлары болуы мүмкін қателіктерге ұрындырады. Сөйтіп, мемлекет деген атпен фантастикалық қиял-ғажайып сипатындағы әлдебір тіршілік иесі ойша пайда болған кезде оның жолына мемлекеттік қарым-қатынастар шеңберінде біріккен адамдардың нақты мүдделері (барынша кең мағынасында алғанда) саналы түрде қуана-қуана құрбандыққа шалынады. Бірақ осы аттас тіршілік иесі фантастикалық қиял-ғажайып сипатында болғандықтан және шын мәнінде нақты өмір сүрмейтіндіктен, оның орнына белгілі бір азды-көпті мөлшерде топтасқан түрде нақты адамдар жалма-жан тұра қалады да, өздерінің, кейбір жағдайларда едәуір өзгертілген мүдделеріне жоғары дәрежелі мемлекеттік рұхсат алып беру үшін өте қолайлы жағдайларды пайдалана қояды. Мұның өзі адамдар арасында болатын, мемлекет деп аталатын ағымдағы қоғамдық-құқықтық қатынастар өз алдына дербес өмір сүретін тіршілік иесіне немесе нақты тірі адамдардан және олардың бір-бірімен өзара қарым-қатынастарынан бөлек ойластыруға болатын субстанцияға айналған жағдайларда әрқашан дерлік кездесіп отырады.

Әлдебір нақты мазмұнды «ұлттық рухтың» түрімен қағидатты түрде және мәңгілік байланыстыруға тырысудың қай-қайсысы болса да теориялық тұрғыдан алып қарағанда оның ағымдағы үдерісінің түрін қатып-семіп қалатын, мәңгілік бір ғана мазмұнға ие болатын мән-мағынаға айналдыру дегенді білдіреді. Ал практикалық іс-жүзінде мұның өзі «ізденісте болатын» табиғи құқыққа, адамдардың мәдениетті ұдайы, шексіз жетілдіріп отыру жөніндегі құқығы мен міндетті борышына барып тұрған дөрекі түрде озбырлықпен қол сұғу болып табылады...

Ұжымдық жасампаздықтың стихиялы үдерісте ұдайы жоққа шығарылатын және жеңіске жеңіп отыратын ұлттық рух теоретиктің де, практиктің де көз алдында бірдей, тірі адамдардың нақты өмірлік құбылыстарына, ұмтылыстарына және іс-әрекеттеріне барынша айқын ыдырап, бөлініп жатады. Қоғамдық өмір шындығын оның бүкіл желілерімен және бояуларымен қоса түгел көргісі келіп, жіті үңілген адам ғана көре алды және ұжымдық үдеріс пен оны құрайтын жеке адамдар арасындағы нақты қарым-қатынасты толық байқай алады. Жеке адамдар ұжымдық үдерісті тудырады және одан өз кезегінде одан әрі қарай жасампаздық іс-қимылға деген қызығушылықты таба алады. Мұндағы бүкіл үдеріс жеке адамның өзінен басталып өріс алады және оның өзіне қайтып оралады. Біз қоғамдағы адамдардың өзара іс-қимылы сол өзара қарым-қатынасқа қатысушы жеке адамдарының күш-қуатымен салыстырғанда сандық жағынан да, сапалық жағынан да алғанда мүлде өзгеше, орасан зор күш тудыратынын тіпті де ұмытпаймыз. Біз қоғам дегеніміз адамдық атомдардың, жеке тұлғалардың механикалық өзара қарым-қатынасы ғана болып табылады деген аңқау да аңғырт номинализмді насихаттаудан аулақпыз. Қоғам және қоғамдық білім біздің көзімізге де күшті иландыра алатын өмір шындығының нақты көріністері ретінде әсер етеді, олардың алуан түрлі себептер мен салдарлар әлеміндегі кез-келген эмпириялық жеке адамға өктемдікпен атқаратын билігі орасан зор, тіпті қандай да болсын кез-келген жеке адамды қай жер болса, сол жерде езіп-жаншып тастарлықтай ықпал ете алады. Сонымен қатар біз эмпириялық әлемнің өзімізге бір ғана субъектіні — жеке адамның тұлғасын ғана ұсына алатынын да жақсы білеміз және бүкіл адамгершілік нормалары, олай болса, кез-келген саясаттың өзі де адамның ұғымына, оның өз тағдырын өзі қалай билей алатындығына негізделеді. Жеке адамның бір өзі қоғамдық үдерістегі бірден-бір өмір шындығы бола алмайды. Сондықтан да шектен шыққан ерекше социологиялық номинализмнің дұрыс болуы мүмкін емес: Ал өз тағдырын өзі билей алатын жеке адам қандай да болсын кез-келген қоғамдық құрылыстың абсолютті моральдық негізі бола алады. Бұл тұрғыдағы түсінік бойынша индивидуализм (өзіндік жеке дара қасиеттің болуы) абсолюттік моральдық-саяси бастама санала алады. Егер индивидуализммен басы қосыла алмайтын болса, онда ешқандай да қоғамдық-саяси универсализмнің танылып, мойындалуы мүмкін емес. Осы көзқарас тұрғысынан алып қарағанда социализмді де этикалық және саяси, яғни мәдени проблема ретінде қарастыруға болады. Ал бұл жағдайды егжей-тегжейлі негіздеу мен дамыту біздің қозғап отырған әңгімеміздің шеңберінен шығып кету болып табылар еді.

Егер жоғарыда айтылған нәрселердің бәрі де дұрыс болып шықса, онда осы мақаланың бас тақырыбы ретінде қойылған «Шын мәніндегі ұлтшылдық неден көрінеді?» деген сұраққа жауап бере алатын аса маңызды әрі қарсы дау туғызбайтын нұсқауға ие болар едік.

Бұл жауап ұлттық рухтың мән-мағынасын толық ашып беруден тіпті де дәмелі емес; керісінше, біз ұлттық рух дегеніміз халық өмірінің мәңгі жасампаздық үдерісінің барысында жасалады, ол осы үдеріс қашан біржола тоқтап қалғанша ешқашан және ешқандай да мән-мағына шеңберінде қатып-семіп қалмайды; сондықтан да ұлттық рухты кейбір адамдардың, әр түрлі бағыттағы ағымдар мен ұрпақтардың қолданысқа кіргізуге жанталаса тықпалап жүрген әлдебір формулаларымен өлшеуге келмейді. Ол алуан тұрпатты ұлтшылдар атаулының әлдебір көз тартатын, мәңгі жас етіп көрсететін, қайдағы бір әлем-жәлем әшекейлі киім кигізгендей етіп неше түрлі мазмұн бергісі келетін әрекеттерімен теңесе алмайды. Ешкімнің де, ешнәрсенің де, ешқандай да үш мүшелі, ешқандай да екі мүшелі, ешқандай да бір мүшелі формулалардың да «Ұлттық рух дегеніміз мына мен!» — деп айта алуына құқығы жоқ...

V.

Адамзат өмірінде жеке адамның моральдық-қоғамдық идеясы адамгершіліктің заңды қалыптасқан негіздері және тамыры терең жайылған жағдайларының шарттары ретінде баяу болса да бұлжымастан дамып келді.

Адамгершілік дегеніміз еркін, «автономиялы» түрде қалыптасатын немесе, орысша айтқанда керемет әрі бейнелі сөзбен берілетін өз бетімен емін-еркін жасалатын әрекеттер ғана болып табылады. Бұл идеяның Кант этикасына сай жариялануы жеке адамның бостандығы немесе жеке адамның автономиясы ретіндегі мемлекеттік-саяси немесе азаматтық бастамалар идеясын нығайтуға едәуір таяу сәйкес келетінін көрсетті.

Сайып келгенде бір ғана идеяның — осы екіжақты, тығыз және елеулі байланысын жоққа шығаратын софистердің, екі жүзді сатқын күштердің — азаматтық тәуелділіктің ең жоғары дәрежесі адамгершілік бостандықтың ең жоғары дәрежесін қамтамасыз етеді деп пайымдайтын жандардың болғаны және қазір де болып отырғаны өте өкінішті. Адамгершілік жөніндегі мәселені шешудің еркіндігі әрекет етудің сөзсіз қажет болатын шарты — еркін әрекет етуде, немесе адамгершілік шешімнің жүзеге асуында болып табылады. Міне, мұның бәрі де менің әрекет етуіме мұрша бермейді, қандай да болсын өзгеше шешім қабылдауыма еркіндік беретін мүмкіндік қалдырмайды, немесе шын мәніндегі адамгершілік тұрғысынан шешім шығаруыма қажетті жағдайды жоқ етеді. Менің емін-еркін әрекет ету мүмкіндігіме мұрша бермейтін нәрселердің бәрі де, негізгі мазмұны осы әрекеттер болып табылатын нәрселердің бәрі де менің қандай да болсын адамгершілік шешімдерді емін-еркін қабылдауыма мұрша бермейді. Өйткені ондай шешімдердің жүзеге асуына ешқандай да мүмкіндік қалмайды. Сонымен «ішкі еркіндік» деп аталатын, «сыртқы еркіндік» деп аталатынды мүлде жоққа шығаратын атышулы уағыздың өзі де ешқандай ықпалы жоқ өсиет қана болып шығады. Ізгі ниеті бар бола тұра оның өзі халыққа жететін адамгершілік әрекеттеріне айнала алмайтын болғандықтан, бостандықтың екі жүзді жалған достарына және қазіргі күштердің шын мәніндегі жалдамалы қызметшілеріне сенетін болсақ, олардың және адамгершілік даңқын арттыру жолындағы күштердің арасында кедергілер орнатылғандықтан, іске аспай қала береді.

Сонымен ішкі еркін бостандық, көз жеткізе иланудың бостандығы мен сыртқы бостандықтың, емін-еркін әрекет ету бостандығының арасында тығыз байланыстың болып келгенін адамзат тарихының өзі дәлдеп беріп отыр...

Абсолютті құқықтың тарихи тұрғыдан анықталуы, оның даусыз моральдық құндылығын тіпті де жоққа шығармайтыны және кеміте алмайтыны белгілі. Өйткені ол да Құдай туралы таза идея сияқты, өзінің белгілі бір мағынада тарихи даму нәтижесіндегі таза идея ретінде ешнәрсе де жоғалта алмайды.

Абсолюттік құқық өзін-өзі бірден ашып көрсете қоймайды. Бірақ біз этикалық негізі қайда жатқанын білгендіктен, осы заманғы заңдық ұғымдар тұрғысынан алғандағы ұғымдар тізіміндегі абсолюттік құқықтың белгілері бар элементтерін қателеспей таба аламыз, жеке адамның құқықтары деп аталатын құқықтарының, соның ішінде бірінші кезектегісі, яғни ойды білдіру еркіндігі мен ерік-жігерді жария ету құқықтарының кейбіреуі, міне, осындай. Мұндай еркіндікті жоққа шығара алатын ешқандай объективті құқықтың құқықты деп танылуы мүмкін емес. Өйткені ондай құқық барлық заңдық талаптар қатаң сақтала тұрса да, заңдық түрге толық енсе де, бүкілхалықтық дауыс беруден ойдағыдай өтсе де шын мәнінде заңды болып таныла алмайды.

Абсолюттік құқық дегеніміз әрқашан жеке адамның құқығы немесе субъективті құқық болып табылады. ...Абсолюттік құқық абсолюттік құқықтың негізін құрайтын субъективті құқықтардың өз бойынан әлі жетіліп піспеген, өзін қорғаушы ретіндегі құқықтардың киімін лақтырып тастап, толық ашылған және салтанат құрған кезде ғана заңдық нормалар болудан қалып, мәжбүр ету мүмкіндігінен айырылады. Міне, сол кезде, қандай да болсын мәжбүр ету әрекеті түгелдей еркін бостандыққа жол береді...

Абсолюттік құқық идеясы, біз жоғарыда атап көрсеткеніміздей, либерализмнің аса елеулі және мәңгілік мазмұнын құрайды. Либерализм проблемасы, бізге айқын болғанындай, тіпті де өкімет билігін ұйымдастыру идеясымен шектеліп қалмайды. Сөйтіп, ол демократияның проблемаларынан әлдеқайда кең және терең бола түседі; демократия либерализм проблемаларын шешудің тәсілі немесе құралы ғана болып қалады. Одан әрі алып қарайтын болсақ, біздің тарихи анықтамаларымыздың көрсетіп отырғанындай және орыс қоғамында да кеңінен танымал болғанындай, либерализм буржуазияның материалдық мүдделерін қорғау үшін құрылған саяси жүйе болып табылады деген доктринаның тарихи тұрғыдан алғанда тіпті де дұрыс емес екендігін көрсетеді. Бұл доктрина бойынша, либерализм бір мезгілде қатарынан әрі «таптық», әрі «материалдық» сипатта болатын көрінеді. Ал біздің көріп-біліп отырған пайымдауымызша, либерализм жалпыхалықтық және алдан күтетін арман-мұраттар негізінде пайда болған. Ол діни нанымдардың қойған сұрақтарына жауап ретінде пайда болып, өзінің бүкіл жаны мен тәнін қауымдастық қойнауынан таба білді.

...Адамзат рухының ешқандай да ұжымдық құрылымдары тірі адамдардың жеке бастарынан бөлек ерекше және жеке дара өмір сүруді білген емес. Ондай құрылымдар адамдардың өз бойында, олардың мазмұнында, өздерінің іс-әрекеті және солардың өздері арқылы өмір сүреді. Міне, сондай құрылымдарда жеке адамдардың өзара қарым-қатынасы байқалып, айқын көрінеді. Мемлекет де, ұлттық рух та олардың мән-мағынасы немесе субстанциясы бола алмайды. Одан да тереңірек қарастыратын болсақ, олар жеке адамға немесе оның рухына қарсы қоюға боларлық субъектілер ғана дей аламыз. Эмпириялық әлемде, олай болса, саясат үшін де бір ғана субъект — адамның жеке өзі ғана бола алады. Сондықтан да еркін ұлттық жасампаздықтың қоғамдық-саяси бастамасы толық көлемінде алғанда жеке адамның еркін жасампаздық іс-әрекетіне барып саяды. Ұлттық рухты ұжымдық жасампаздық үдеріс, үздіксіз «іздену» ретінде танып, құрметтей білу адам құқығын мойындауды сөз жоқ талап етеді. Ондай мойындаусыз ұлтшылдық атаулының бәрін де не бос мылжың сөз, не дөрекі алдап-арбау немесе өзіңді өзің алдау деп айтуға әбден болады...

VII.

...ХІХ ғасырға дейін адамдарда қазіргідей пароходтар да, темір жолдар да болған жоқ. Соған қарамай өздері қайда барамын десе де барып жүрді, тауарларын тасып жеткізе алды, теңіздер мен мұхиттарды жүзіп өтіп, жаңа құрылықтарды ашты, бұрын белгісіз елдердің терең түкпірлерін аралады, биік тауарлардың төбесіне көтеріліп, олардан асып өтті. Қатынастың ең жаңа жолдары мен құралдары қатынастың мән-мағынасы жағынан өзіндік жаңа мүмкіндік жасай алған жоқ. Бұған қарап, адамзатқа темір жолдар мен пароходтардың қажеті жоқ еді деп санауға бола ма? Міне, тап осындай ой толғанысын бостандықтың бастамасына да қолдануға болар еді. Ол, бостандықтың бастамасы, ұлттық рух пен ұлттық жасампаздық мәдениеттің бірден-бір шарты емес, көптеген шарттарының бірі ғана. Бостандықтың таза рухани бастамасы өзінің мән-мағынасы жағынан алып қарағанда мәдениеттің барлық техникалық және материалдық шарттарынан асып түсіп, жоғары тұрады. Өйткені ол ең алдымен мәдениеттің ең басты органы болып табылатын адамды жоғары санайды және бірінші орынға қояды. Алайда, — мұның өзі одан да маңыздырақ, — бостандықтың рухани бастамасы мәдениеттің шарты мен құралдары ғана емес, сонымен қатар мақсаты да болып табылады. Фихтенің мәдениетке берген анықтамасын еске түсірейікші... Мәдениетті, бұл тұрғыдан алып қарағанда, тек қана мәжбүр ету арқылы әзірлеуге болады. Бірақ бұлайша әзірлеу емін-еркін бостандық арқылы және тек қана бостандық үшін жасалады. Сөйтіп бостандықтың бастамасы, мәдениетті пайдаланушы тірі жүрген иелерінің санасына мықтап орнығады. Енді, ондай адамдардың саны ұлттың азшылығын құрай тұрса да, бостандықтың бастамасынан бас тарту мүмкін емес. Өйткені ол өзін танып білген ұлттық рух үшін қажет абсолютті құндылыққа ие болады. Себебі одан адам рухының мәңгілік және өзін-өзі толық билей алатын субстанциясы ретіндегі метафизикалық табиғаты бой көрсетеді және өзін таныта түседі. Ал егер оның метафизикалық табиғаты туралы ұғым ретінде христиан дініндегі негізгі идеялардың бірін құрайтынын еске алсақ, онда моральдық және саяси саладағы бостандық туралы және жеке адамның автономиясы туралы идеяларды мақұлдайтын боламыз, ал мұның өзі адам рухы туралы христиандық идеяның іс жүзінде ашылуынан өзге ешнәрсе де болып шықпайды. Ал бұл жаңалықтың ашылуы діни көзқарас тұрғысынан алып қарағанда тек маңызды нәрсе ғана емес, сонымен қатар сөзсіз құндылықта болып табылады... Бұл ретте жер бетіне ғана тән әрі өткінші, әрі баянсыз тіршіліктің Ең жоғары және Мәңгілік тіршілікпен жақындаса түсуінен қорқатын дәнеңе де жоқ. Керісінше, жер бетіндегі нақты өмірдің түпкілікті талаптары мен діни санадағы Ең жоғары және Мәңгілік идеяларының арасындағы байланысты неғұрлым тереңірек аша түсуге ұмтылу керек.

Сонымен, бостандықтың бастамасы дегеніміз ұлттық рух пен ұлттық мәдениеттің маңызды және, турасын айтқанда, аса қуатты тетігі ғана емес, сонымен қатар абсолютті құндылық ретіндегі шартты мақсат та болып табылатынына көз жетті.

VIII.

Қазіргі мәдениет, XIX ғасырдың екінші жартысы мен XX ғасырдың бас кезіндегі мәдениет, техниканың әдеттегіден тыс ілгері басқан прогресі жағдайында мемлекеттік механизмнің бұрын-соңды болып көрмеген дәрежеде жетілдірілуі арқасында өсіп-өркендегенін көрсетті. Әдебиет жүзінде «Мемлекеттің билеп-төстеу және ықпал ету саласы тарихта кеңейе түсті ме әлде олай емес пе?» деген пікір таласы жүріп жатыр. Біреулер бұл сала кеңейе түсті десе, екінші біреулер тарыла түсті дейді. Біздің ойымызша, бұл жерде мәселе дұрыс қойылған жоқ. Өйткені бір сөздің мағынасымен әр түрлі нәрселерді түсіндіру қамтылып отыр. Қазіргі құқықтық мемлекет жеке адамның бөлінбес құқықтарын танып, мойындағандықтан да мемлекеттің билеп-төстеу саласын, әрине, заң жүзінде де, іс жүзінде де тарылтып жіберді. Бірақ басқа жағынан алып қарағанда, біріншіден, мемлекеттің билігі мен ықпалына өмірдегі жаңа салалар мен құбылыстардың біразы бірден, ал екінші біреулері бірте-бірте көшеді; екіншіден, жаңадан құрылған кең көлемді мемлекеттік аппарат өзінің барынша дәл жұмыс істейтін тетіктері арқылы ол салалардағы бұрын өзінің қолы жете бермейтін терең қойнауларына шын мәнінде мықтап еніп алады. Біз өзіміздің пе нәрсеге көбірек мән беретінімізге қарай, айталық, жеке адамның құқықтарын кеңейте түсуімізге және оларды мойындап, тануымызға, сондай-ақ оларды құқық түрінде бекітуге көбірек мән береміз бе, әлде мемлекеттің билеп-төстеуші үстемдігі мен бұған дейін бас иіп, бағынып көрмеген, өз бостандығы өзінде бар салаларға, тіпті өмірдің бұрын атымен болып көрмеген салалары мен құбылыстарына тигізетін ықпалына басымдық береміз бе, міне, соған қарай не мемлекеттің азайып бара жатқан күш-қуаты жөніндегі ілімнің пайдасына, не ондай күш-қуаттың артып келе жатқаны жөніндегі қарама-қарсы ілімнің пайдасына қолдау жасайтын боламыз. Бұл жердегі дау-дамайдан ешқандай нәтиже шықпайды. Өйткені әңгіме бір-бірінен бөлек әр түрлі заттар туралы болып отыр. Сонымен қатар мемлекеттің және оның атқаратын қызмет түрлерінің атымен біріктірілетін нағыз нақты құбылыстардың өзі де тарихтың барысында өзіне тән сипатын сан құбылтып, өзгертіп отырғанын да ұмытпауға тиістіміз. Орта ғасырлар кезінен жаңа заманға көшуге байланысты, мемлекет, дұрысында мемлекеттер, сыртқы көлемі жағынан ғана өзгеріп, өсіп қана қойған жоқ, сонымен қатар мемлекеттің өзіндік жаңа құбылысы біз біртұтас әрі бөлінбейтін өкімет билігіне ие біртұтас мемлекет ретінде түсінетін құбылыстың негізі қаланып, берік орнықты. Қазір барлық жерде, «өркениеттің» бүкіл кеңістігінде мемлекет, міне, осы мағынада іс-қимыл жасап, өмір сүріп келеді. Содан кейін-ақ мемлекеттің күш-қуат дәрежесі артып, оның өмірдегі сан түрлі салалармен жасасатын табиғи қарым-қатынастарының өзін белгілі бір мағынада өзгертіп жіберді. Мысалы, іс жүзінде жиналыстар жасау бостандығы бар ма деген мәселе төңірегінде қарама-қайшылық бар. Өйткені мемлекет ондай бостандықтың бар екенін қағидатты түрде мойындайды, бірақ сонымен қатар оның қолында жиналыстардың қайда және қалай өтіп жатқанын қырағы бақылап, қажет болса, оған қатысушыларды қуып таратып жібере алатын техникалық құрал-жабдықтарының бәрі де бар. Бәлкім, алғашқы христиандардың жиналыстары да іс жүзінде қазіргі Лондонның Трафальгар-гүлзарындағы сияқты, оңбаған бұзақылықтың қоғамдық табиғаты бір-бірінен мүлде өзгеше және осы өзгеше айырмашылық біздің дәуіріміз үшін белгілі бір ғана уақыттың ішінде мемлекеттің соншалықты зор күш-қуатымен, сондай-ақ жеке адамның кең көлемді бостандығының болуымен ерекшелене анықталатын шығар. Мемлекеттің күш-қуаты орасан зор, оның қадағалаушы және күшпен мәжбүр етіп бағындырушы органдарының қолынан келмейтіндей қиын әрі мүмкін емес ешнәрсе жоқ дерлік. Алайда жеке адамның заң жүзінде бекітілген құқықтары алдында полицияның күш-қуаты мүлде әрекет ете алмастай дәрменсіз болып қалады. Мұндай әрекетсіздік символы ретінде менің есімде қалған бір нәрсе мынадай: Трафальгар-гүлзарда бір полисмен ерсілі-қарсылы жүріп алды; ол алаңдағы ұзын орындық үстіне жатып бой жазып алғысы келген кез-келген адамды қалай да орнынан тұрғызып жіберумен болды (өйткені ол адамның орындық үстіне жатуға құқығы жоқ), бірақ ол алаңда митингіге жиналған, қазіргі қоғамға қарсы айтылып жатқан ашу-ызаға толы ащы сөздерді тыңдап тұрған жұртқа соншалықты немқұрайды енжарлықпен қарады (Англияда кімнің болса да көшеде жиналуға және ойына не келсе, соның бәрін айта беруге құқықты, бірақ олардың көшедегі қозғалысқа кедергі жасауға құқығы жоқ).

Сонымен қазіргі мемлекеттің материалдық күш-қуаты мейлінше жаңа және біздің дәуірімізге тән ерекше фактор болып табылады. Оның мәдени тұрғыдан алғандағы маңызы, шамасы, қажетті құқықтарға ие болған жеке адамның өнеркәсіптің, әкімгершіліктің және басқа да техниканың ең жаңа барлық жетістіктеріне ие болған мемлекетке қарсы тұра алатынына немесе қарсы тұра алмайтынына қарай мүлде әр түрлі болуы әбден мүмкін. Басқаша айтқанда, мемлекеттің әртүрлі техниканың дамып, ілгері жылжыған прогресінің арқасында құрылған және қамтамасыз етіліп отырған материалдық күш-қуатының артуы жеке адамның құқықтары заң жүзінде бекітілмеген, объективтік құқықтың үстемдігі немесе мойындалып танылуы субъективтік құқықтардың мойындалып танылуымен ұштаспаған жерде нені білдіретінін көрсетеді. Мәдениет философиясы үшін, олай болса, құқық философиясы үшін де, орасан зор маңызды мүддесі бар осы бір проблема сонымен қатар, мына біздің мейлінше терең кәміл сеніміміз бойынша, ең негізгі, өзге проблемалардың бәрін де жұтып жібере алатын осы заманғы орыс проблемасы да болып табылады...

IX.

Жеке адамның заң жүзінде бекітілген құқығының жоқтығы бұған дейін ешқашан, бірде-бір тарихи дәуірде тап қазіргідей теңдесі жоқ темір жол, телеграф желілері бар, дәлме-дәл жұмыс істейтін «өте сауатты» бюрократтық «аппараты» бар орасан зор мемлекеттердің дәуіріндегідей мәдени өмірге қатер төндіріп көрген жоқ. Әрине, осы заманғы озық техника жеке адамдарға және олардың өмірдің жаңа жолдарын, мазмұнын батыл іздестірулеріне қызмет етеді. Бірақ олардың басты ұраны күштерді шоғырландыру мен орталықтандыру арқылы «Кімнің иелігінде аз байлығы болса, ол сол аз байлығына дейін тоналады, кімнің қолында мол байлығы болса, ол сонша байлықты тағы алады» деген қағидаттарға тегіннен-тегін негізделмеген. Орталықтандырылған мемлекеттік механизм бар жерде барлығын да сол басқарады, өзгелердің барлығына да қатаң шектеулер мен өлшемдер белгілеп береді, барлық жерге терең еніп, жайлап алады, бәрін де «ашса, алақанында, жұмса жұдырығында» ұстайды, қазіргі өмірге басшылық жасайды, алдағы болашақ өмірді де күні бұрын белгілі бір салаға бағыттап отыруға тырысады, яғни қай жерде осы заманғы озық техника (осы сөздің барынша кең мағынасында алғанда) болса, сол жердегі істің бәрі де өз билігі өзіндегі жеке адамға қарағанда, өкімет билігі орталықтандырылған аппараттың өлшеусіз мол мөлшерде пайдасына шешіледі...

...Рух пен өмір үшін жаңа жолдар іздестіру материалдық пайда табу мен ләззат алудың қызығына түсу әрекеттерімен алмасады. Сөйтіп, ұлттық мәдениетіміздің өн бойына практикалық материализмнің қатерлі уы жайылады: мұның өзі халықтың жоғары тобына жататындардың өмірін мейілінше бұзатындығынан айқын көрінеді; өйткені олар үшін баюдың ұтымды жолдарына түсіп жабыла атсалысу мына дүниенің жаюлы дастарханы басындағы банкеттен баяғыдан бері шет қалып келген, қазір де шет қалумен жүрген қатардағы қарапайым халық бұқарасымен салыстырғанда әлдеқайда оңай және оны әлдеқайда терең түйсініп, сезінеді. Солай болғандықтан да бұл топтың өкілдері арасынан зиялы қауымның үлкен бір бөлігі өздерін үгіттеп тарту арқылы құралады, ал бюрократия жүзіндегі бұл топ халықтың бүкіл өміріне өктем ықпалын жүргізе алады. Бұл жерде ойланатын біраз нәрсе бар. Ұлттық рухани мәдениетімізге елеулі қатер төндіріп отырған осы жағдайда ақыл-парасаты мол философтарымыз назар аударып, дұрыс жол нұсқауға құқықты әрі міндетті.

Алайда қатерлі зұлымдық қаншалықты зор болса да оны жойып жіберетін ұрық оның өз бойынан табылады. Біздің бақытымызға қарай, дерексіз философия практикалық саясатпен салыстырғанда әлдеқайда дұрыс ойлайтын және алысты болжап білетін көреген болып шықты. Философия адам рухының мәдениетті жасаушы ұлы демиург екенін және оны өзіне заңды түрде тиесілі міндетін атқарудан ешқандай күштің жазасыз шеттетуге жол берілмеуі тиіс екенін жақсы білетін болып шықты...

X.

Рухани және мәдени өміріміздің қалыптасып, бекітілген білім деңгейіне құрметпен қарап, оны көздің қарашығындай сақтауымызға болады және солай етуге тиістіміз де: өткенімізді еске алып, қастерлеу және отан-анамызды сүю — біздің міндетіміз. Бірақ өмір бір орында тұрмайды, ұдайы өсіп, ұлғайып отырады, білімнің ауқымы кеңейіп, тереңдей түседі, көріпкел болжампаздық алға шығады, отан-перзентіміз де олардың қай-қайсынан болса да кем емес құрметке және сүйіспеншілікке ие болуға әбден лайық. Ананы жақсы көріп сүюдің және ардақтап сақтай білудің бір-ақ жолы бар: өзінің жолында жас перзентін құрбан етпеу керек, қайта оның өз бойында бар күш-жігеріне сай емін-еркін өсіп жетілуіне жағдай жасауы тиіс. Бұл тәсілдің мәні жеке адамның ұлттық рухты сүйіп, құрмет тұтушының оның барлық күштерінің еркін дамуына, өзінше ойлауы мен әрекет етуіне деген құқықтарын сөзсіз мойындауда болып табылады. Егер «Ұлт дегеніміз -рухани бастама» деген сөз дұрыс болса, онда шын мәніндегі ұлтшылдық дегеніміз жер бетіндегі рухани бастаманың бірден-бір иесі әрі субъектісі болып табылатын адамға деген сөзсіз үлкен құрметтен өзге ешнәрсе де бола алмайды. Ұлттық рухты дамыту қағидасы ретінде мұндай құрметті жария ету жай ғана қызыл сөзге ерік беру емес. Мұның өзі адамгершілік ереженің мәнін дәлме-дәл және қатаң түрде айту болып табылады. Ал оған адалдық таныту әрқайсымызға аса ауыр және өте жауапты міндеттер жүктейді.

Тәржімалаған: Мыңбай Ілес





СЕРГЕЙ ДАНИЛОВИЧ СКАЗКИН

(1890-1973 жж.)

С.Д.Сказкин 1915 ж. Мәскеу университетінің тарих-филология факультетін бітірді, ал 1920 ж. бастап осы университетте оқытушы қызметін атқарды. 1935 жылы тарих факультетінің профессоры, 1949 жылдан бастап Орта ғасырлар тарихы кафедрасының меңгерушісі болды. Мәскеу мемлекеттік университетіндегі оқытушылық қызметін көлемді ғылыми-зерттеу жұмыстарымен ұштастыра білді. 30-шы жылдары Франция, Германия, Италияның жаңа тарихы бойынша біраз еңбектерді жариялады. С.Д. Сказкиннің әсіресе орта ғасырлар тарихының іргелі мәселелерін зерттеудегі сіңірген еңбегі зор. Өз еңбектерінде Еуропа елдеріндегі орта ғасырдың қоғам дамуының негізгі заңдылықтарын зерттеу нысанасына алды.

С.Д. Сказкин кейінгі орта ғасырлар кезеңіндегі аграрлық қатынастардағы өзгерістердің екі түрлі жолы туралы концепцияны дамытты: феодалдық қатынастардың ыдырауы мен Батыс Еуропаның көптеген елдерінің ауыл шаруашылығындағы капитализмнің туындауы және Орталық пен Шығыс Еуропа елдеріндегі барщиналық жүйенің нығаюы жөнінде. Сонымен қатар С.Д. Сказкиннің батысеуропалық абсолютизм, орта ғасырлар мәдениеті мен идеологиясы тарихы туралы зерттеулері аса құнды болып табылады. Оның қылқаламынан жоғарғы оқу орындарының студенттеріне арналған орта ғасырлар тарихы оқулығы, «Дипломатия тарихы», «Әлемдік тарих» және т.б. оқулықтардың тараулары шыққан.

С.Д. СКАЗКИН

АЛҒАШҚЫ ҚАУЫМДЫҚ ӨНДІРІС ТӘСІЛІНІҢ ЫДЫРАУЫ

НЕГІЗІНДЕ ТІКЕЛЕЙ ФЕОДАЛИЗМГЕ ӨТУ МӘСЕЛЕСІНЕ**

Маркстің қоғамдық-экономикалық формациялар жөніндегі ілімі, саяси экономия ғана емес, басқа да қоғамдық ғылымдардың, әсіресе тарихтың дамуында зор рөл атқарды. Әрине, Маркске дейін де тарихи құнды еңбектер көп жазылған еді. Маркс кезінде француз тарихшылары — Гизоны, Миньені, Тьерриді, неміс тарихшылары Маурерді, Момзенді және тағы басқалары жоғары бағалағаны белгілі. Бірақ та, қаншама жақсы еңбек делінгенімен, оларда тек қызықты материалдар ғана беріліп, жекелеген тарихи мәліметтер мен деректерге сыни талдаулар жасалып, адамзат қоғамы тарихының жекелеген кезеңдеріне ғана сипаттама берілді. Тек Маркс ғана әлемдік тарихтың қозғалыс заңын ашты, тек Маркс ғана тарихи дамудың сан қырлылығы мен қарама-қайшылығына қарамастан, оның тұтастанған заңды үрдіс екендігін дәлелдеді.

Қоғамдық-экономикалық формациялар негізінде өндіргіш күштер мен өндірістік қатынастардың бірлігін білдіретін өндіріс тәсілінің үстемдігі жатады. Тарихта бес қоғамдық-экономикалық формация бар: алғашқы қауымдық, құл иеленушілік, феодалдық, капиталистік және социалистік.

Социалистік формацияға дейінгілердің барлығының пайда болуын, қарама-қайшылықтағы дамуын, құлдырауы мен жойылуы процесінің тарихын зерттеу, әр түрлі антагонистік формациялардағы тап күресінің ерекшелігі мен сипатын зерделеу - тарихты ғылыми тұрғыдан ұғынуға берік негіз қалайды, тарихтың нағыз жасампаздары бұқара халықтың қызметі мен ұмтылыстарын түсінудің заңдылықтарын ашады.

Саяси экономияның мақсаты — әрбір қоғамдық-экономикалық формациялардың экономикалық қозғалысы заңдылықтарын зерттеу болып табылады.

Тарихшылар болса, өз зерттеулерінде нақты формацияның қозғалысы экономикалық заңдылықтарына арқа сүйейді. Бірақ та олардың осы кездегі міндеттері төтенше күрделі. Өйткені қандай да бір елдегі үстемдік ететін өндіріс тәсілі жергілікті табиғи және тарихи жағдайлардың әсері нәтижесінде өзіндік түрге бөленеді. Маркстың айтуы бойынша: «дәл сол бір экономикалық қондырма — дәл сондай бір негізгі жағдайлар тарапынан — шексіз әр түрлі эмпирикалық (тәжірибелік) жағдайлар нәтижесінде, нәсілдік қатынастармен, сыртқы тарихи әсер әрекетімен және тағы сол сияқтылардан - өз бойынан сан қырлылық пен неше түрлі құбылуды айқындап, оны, тек осы эмпирикалық жағдайларды талдау арқасында ғана түсіну мүмкіндігіне ие болады».

Антагонистік формациялардың бірде-бірі таза күйінде болған емес. Үстемдік етуші өндіріс тәсілімен қатар, күні өткен қоғамдық форма қалдықтары ретінде әр түрлі қатпарлар (уклад) әлі де болса сақталады. Мысалы, егіншілік көршілес қауым — рулық қауымның қалдығы ретінде көрініс беріп, феодализмнің бастапқы кезінде ғана емес, бүкіл ортағасырлар бойында өміршеңдігін көрсетті. Феодалдар — қауымдарды еркіндігінен айырды, оларды өз мақсаттарына - феодалдық төлемді өндіру мен иемденуге бағындырғанымен, шаруашылық жүргізу тәртіптеріне тиіскен жоқ. Басқа жағынан алғанда, жалпы феодалға бағынғанымен, шаруалардың қауымға біріктірілуі, олардың феодалдардың жыртқыштық қылықтарына қарсыласуын жеңілдетті. Тіпті, ортағасырлық феодалдық деревняны қауымдық ұйымсыз елестету мүмкін емес.

Ерікті ұсақ шаруа шаруашылығы, алғашқы қауымдық құрылыстың ыдырауы нәтижесінде пайда болып, құл иеленушілік, феодалдық және капиталистік формациялар кезінде де тіршілік етті. Барлығында да маңызды рөл атқарды, үстем тап тарапынан әрқилы түрде қанауға ұшырады. Бірақ та ешқашан үстемдік етуші өндіріс тәсілі деңгейіне көтерілмей, барлығында тек қатпар (уклад) ретінде ғана сақталды. Ол капитализмнен социализмге өту кезіндегі өтпелі кезеңде де сақталды.

Сонымен қатар басқа нәрсені де атап өтуге тиіспіз: егер қоғамдық формацияда бұрынғы өндіріс тәсілінің қалдығы сақталса, сонымен бірге кейіннен жаңа қоғамдық формацияның негізін құрайтын жаңа өндірістік қатынастардың туындауы да орын алатыны сөзсіз.

Феодалдық қоғамның қойнауында капиталистік өндіріс туындайды. Алғашында ол тек қатпар ретінде көрініс береді, бірақ та феодалдық формацияның ыдырауы барысында ол дамып, ұлғаяды және капиталистік қоғамның үстемдік етуші өндіріс тәсіліне айналады.

Әрбір қоғамдық формациядағы үстем өндіріс тәсілі өзіне дейінгі қоғамдық формалардың қалдықтарын сіңіріп алып, оларға өз әсерін тигізеді. Сонымен қатар олармен де және туындап келе жатқан жаңа, неғұрлым алдыңғы қатарлы өндірістік қатынастармен де күреске түседі. Әрбір елдің тарихи даму процесінің шындығы басқа да жағдайлармен байланысты. Жоғарыда, дәл сондай бір экономикалық қондырма, әр түрлі жағдайлар нәтижесінде әрбір елде сан қырлы құбылыстармен көрінетінін айтқанбыз. Міне, бұл өткендегі қоғамдық құрылыстардың қалдықтары мен жаңаның туындауының да әр түрлілігіне алып келеді. Олардың үлестік салмағы да әр елде әр түрлі. Сондықтан олардың жұтылып кетуі мен күресу түрі де әр елде өзіндік түр сипатқа ие болады.

Әр түрлі елдер мен халықтардың тарихы бәріне ортақ бірдей қоғамдық формация жағдайында, оған қосымша аса көптеген сипаттар мен ауытқушылықтарға ие болатындығы соншалық — оның сан қырлылығы, қарама-қайшылықтары мен қайталанбас өзіндік ерекшелігімен зерттеудің өзі аса күрделі болып табылады.

Жемісті нәтижеге, қоғамдық формациялар қозғалысының экономикалық заңдылықтары жөніндегі біліммен қаруланған тарихшылар ғана жете алады. Осы негізде ғана әр түрлі елдер мен халықтардағы тек соларға ғана тән, аса күрделі және қарама-қайшылықты тарихи даму процесі зерттелу көзіне айнала алады.

Міне, сондықтан да Энгельс бүкіл адамзат тарихын қайта жазу керек деген еді. Кеңес тарихшылары Энгельс айтқан міндетті шешу үшін аянбай еңбек етіп, сүбелі табыстарға жетті. Сонымен қатар шет елдердегі тарихшы-марксистер, атап айтқанда халықтық демократия елдеріндегілер өздерінің мәнді үлестерін қосты. Бірақ әлі істелетін істер көп. Әрине осындай орасан зор міндетті, яғни бүкіл адамзат тарихын маркстік негізде қайта зерттеуде кейбір ескерілмеген кемшіліктердің орын алатыны да бар.

Тарихи процестерді зерттеу мен жариялаудағы кеткен осындай бір ескерілмеген жағдай мен содан туындаған қателіктердің біріне тоқталмақпыз.

Мәселе мынада, біздің түсінігімізше, кезінде кейбір тарихшылар Маркстің қоғамдық-экономикалық формация жөніндегі ілімін, яғни адамзаттың алғашқы қауымдық, құл иеленушілік, феодалдық, капиталистік және социалистіктен, осы бесеуінен міндетті түрде өтуге тиіс деп ұғынды және солай түсіндірілді. Олардың түсінігі бойынша адамзаттың әлемдік-тарихи даму процесіндегі тұтастығы осында болды. Бұның өзі тапсыз қоғамнан таптық қоғамға өту мәселесін зерттеуге әсер етіп, қай елде алғашқы қауымдық құрылыс ыдырағаннан және жойылғаннан кейін қандай қоғамдық құрылыс пайда болғанын анықтауға ден қойғызды. Құлдықтың адамды адам қанауының алғашқы тарихи түрі болғандығынан және оның алғашқы қауымдық формациядан кейінгі құл иеленушілік ретінде келетініне сүйене отырып, кейбір тарихшылар өздері зерттеп отырған елдерде дамыған құл иеленушілік өндіріс тәсілі болғандығын дәлелдеуге тырысты. Олардың кейбіреулері құлиеленушілік қатынастардың даму қарқыны әлі тұрпайы түрдегі елдердің экономикасындағы құл еңбегінің маңызын әсірелеп, тіпті құлдар санын асыра көрсету жолына түсті.

Кез келген қоғамдық құрылыста, соның ішінде құлиеленушілікте де қайта өндіру тіпті тұрақты көлемде дегеннің өзінде, өткен жылдың жылдық өндірісіне өндіріс құрал-жабдықтарының массасының қамтылуын қарастырады. Бұдан басқа, жылдық өнім құрамына тұтыну өнімдерін, яғни жұмысшыларының тіршілігіне қажетті, немесе мүгедектігі мен қаза табуы нәтижесінде оларды алмастыратын жұмысшыларды қамтамасыз ететін өнім кіреді. Бірақ құл еңбегі өнімділігінің тым төмендігіне байланысты, оларды жаппай қанау тек отбасы жоқ құлдарды пайдаланған жағдайда ғана тиімді болды. Марапатқа ие болған және шаруашылықты басқаратын құлдарға ғана отбасын құруға рұқсат етілді.

Өндірістегі құлдардың көпшілігінің отбасы болмауы фактісінің өзі, жылдық өнімде — тек жұмыспен айналысатын құлдардың қажетіне ғана жарайтын ең төменгі деңгейдегі өнім өндірілгендігін көрсетеді.

Мүгедектігі немесе өлім нәтижесінде қатардан шығып қалған құлдың алмастырылуы құлиеленушілік мемлекетте қайта өндіру процесімен қамтамасыз етілмеген еді. Еңбек етуге ешбір құлқы жоқ құлды жыртқыштық қанауға негізделген дамыған құлиеленушілік құрылыста, өз елі шеңберінде қайтадан құлдармен қамтамасыз етуге шарасыз болды. Құлиеленушілік мемлекет үнемі құлдардың сырттан әкелінуіне тәуелді болды. Құлиеленушілік қайта өндірістің маңызды өзіндік ерекшелігі осында. Бұл құлиеленушілік мемлекеттерге тән басқыншылықтың арқауы еді.

Бөтен елдерді жаулап алу мен бағындыруға ұмтылушылық құлдардың орнын толтыру қажеттігінен ғана емес, сонымен қатар сол жерлердің халқын қанау мен ашкөздікпен тонау мүддесінен де туындайды. Еңбек етуге құлқы жоқ құлдар еңбегінің өнімсіздігі жағдайындағы бір құлиеленушілік мемлекеттің дамуы, басқа көптеген елдердің байлығы мен жұмыс күшін иемдену арқасында жүзеге асырылды. Бұл құлиеленушіліктен кейінгі феодалдық формация білмеген орасан зор көлемдегі және мемлекет билігінің орталықтануы жағынан ерекшеленген кейбір жекелеген мемлекеттердің пайда болуына алып келді.

Құлиеленушілік бір мемлекеттегі өндірістің жоғары даму деңгейі, бағындырылған елдердің еңбек ресурстарын тонаумен қатар жүріп, оларды байлық көзінен ғана айырып қоймай, тұрғындардың еңбекке жарамды басым бөлігінің сыртқа кетуіне әкелді. Нәтижесінде, бір елдердегі құлиеленушілік — өндіріс дамуының жоғарғы қарқыны, құлдардың санын алғаш толықтырып отырған келесі бір елдердегі құлиеленушілік шаруашылықтың жоғары дамуына кедергі болуымен қатар жүрді. Сырттан жүйелі түрде көптеген құлдарды әр түрлі себептермен әкелу мүмкіндігінен айырылған кейбір елдерде де құлиеленушілік өндіріс тәсілінің жоғары қарқынмен дамуы мүмкін емес еді.

Бұл дегеніміз, бір мезгілде дамыған құлиеленушілік өндірісі бар тек құлиеленушілік мемлекеттің ғана болатындығы мүмкін еместігімен түсіндіріледі. Тіпті, құлиеленушілік формацияға тән өндіріс тәсілінің жоғарғы деңгейі көп емес, аздаған елдерде ғана дамыды. Көптеген елдер бұрындары үй құлдығы жүйесіндегі, патриархалдықпен (рулық) араласқан дамымаған құлиеленушілік құрылыста болды. Ал, басқалары тіпті, құлиеленушілік өндіріс тәсілінен аттап, феодализмге алғашқы қауымдық құрылыстан тікелей өткен еді.

Феодализм мен капитализм кезінде негізгі қаналушы тапты қалпына келтіріп отыру әдетте елдің өз ішінде жүзеге асырылатын. Сондықтан да бір мезгілдегі жоғары дамыған елдердің көп болуы, ал кейіннен көптеген жоғары дамыған капиталистік елдердің қалыптасуы мүмкін еді.

Көптеген халықтарда феодалдық және капиталистік өндіріс тәсілі жоғары даму деңгейіне көтерілді. Өндіріс тәсілінің антогонистік түрлерінің ішінде тек құлиеленушілік қана құлдарды елдің ішінде қалпына келтіру мүмкіндігі жоқтықтан аздаған елдерде ғана толық дамуға ие болды.

Сонымен, қандай да бір елдің ежелгі тарихын зерттеу барысында олардың құлиеленушілік өндіріс тәсілінен өтпегендігін байқағанда оған таң қалуға болмайды. Бұл тарихи процестердегі ауытқушылық та және марксистік қоғамдық-экономикалық формация теориясын жоққа шығару да емес. Бұл — құлиеленушілікке тән қайта өндірудің нәтижесінен шығатын көптеген халықтардың өткен жолы.

Тек аздаған елдер ғана дамыған құлиеленушілік өндіріс тәсілінің дағдарысы мен ыдырауы негізінде феодализмге өтеді. Ал көптеген елдер алғашқы құлиеленушілік құрылыстың дамымаған сатысынан феодализмге аяқ басады.

Алғашқы қауымдық формация кезінде адамдар табиғатқа толық тәуелді болды. Аздаған тұрпайы еңбек құралдарының өнімділігі тым мардымсыз болды, сондықтан өнім өндіру үшін бірлесіп әрекет ету қажет болды. Қарапайым әріптестік — алғашқы қауымдық өндірістің міндетті түрі еді. Баршаға бірдей еңбек өндіріс құрал-жабдықтары мен өнімдеріне деген қоғамдық меншікті тудырды, сол өнім қауым мүшелері арасында теңдей бөлінді. Алғашқы қауымдық құрылыстың шығу тегінің қозғаушы күші, міне, осындай еді.

Алғашқы қауымдық өндіріс тәсілі сол кездегі жалғыз бір мүмкіндік — адамдардың бірлесіп еңбек етуі арқасында ұйымдасып өнім өндіруді неғұрлым дамытты және нығайтты, сөйтіп, өндірістің дамуындағы осы қиын да күрделі алғашқы қадамды жасады. Міне, оның тарихи жетістігі мен қоғам дамуындағы маңызы осындай еді. Сонымен қатар ол өзінің жойылуына да алғы шарттар жасады және жаңа қоғамдық өндіріс тәсілінің қозғаушы күшінің пайда болуын дайындады.

Өндіргіш күштердің өсуі, еңбек өнімділігінің артуы, егіншіліктің дамуы адамдардың бірлескен еңбегі мен өндіріс құрал-жабдықтарына деген ортақ меншігін ендігі жерде қажет етпеді. Өндірістік тәжірибенің жинақталуы мен еңбек құрал-жабдықтарының жақсаруы өнімді жеке түрде өндіруге жағдай жасады. Расында, алғашқы қауымдық құрылыс кезіндегі адамдардың бірігуі өндіріс құрал-жабдықтары мен еңбекті ортақтандырудың нәтижесінен емес, өндіріспен жалғыз айналысу мүмкіндігінің жоқтығынан болды. Сондықтан өндіргіш күштердің дамуы нәтижесінде жеке өндіріспен айналысуға мүмкіндіктің туындауы зор тарихи алға басушылық еді. Өндіріс құрал-жабдықтары жекеше пайдалануға жарамды болды. Өндіріс процесі жекешілдік сипатқа ене бастады. Біртіндеп жеке меншіктегі жеке еңбекке негізделген шаруашылық, сонымен қатар өндіріс құрал-жабдықтарына деген жеке меншік пайда болды. Қоғамдық енбек бөлінісінің пайда болуымен қатар туындаған товар-айырбас қатынастары жеке меншіктің қалыптасуын тездетті. Өндіргіш күштер дамуының тарихи процесі ортақ еңбекті — жалқымен, ұжымдық өндірісті — жеке меншікпен алмастыру бағытында жүрді.

Белгілі дәрежеде, ұсақ жеке өндіріске сәйкес тікелей өндіруші өзі пайдаланатын өндіріс құрал-жабдықтарына ерікті түрде меншіктенуге ие болады. Неліктен өмірі озып бара жатқан алғашқы қауымдық құрылыстың орнына ұсақ ерікті жеке меншік иелері құрылысы келмеді? Мәселе мынада — қоғамдық еңбек бөлінісі сол кезде өндіріс дамуының неғұрлым маңызды құралы болды. Қоғамдық еңбек бөлінісінің дамуына қарай өнім өндіру барысында жұмысшылардың мамандануы күшейе бастады. Бұл мамандану өндірістік тәжірибені жинақтауды жеделдетті және жұмысшылардың кәсіби шеберлігін арттырды, еңбек құрал-жабдықтары шектеулі өнімдерді өндіруге бағытталғандықтан, оны жетілдіру жеңіл болды, өнім сапасы артты және еңбек өнімділігі өсті. Сондықтан да өндіргіш күштердің одан әрі жетілдірілуі үшін қоғамдық еңбек бөлінісінің толыққанды дамуы қажет еді. Бірақ оны сөзсіз шарты-еңбекті ұйымдастыруға басшылық етумен, саудамен, қоғамдық істермен айналысудың және т.б. жүзеге асырылуы болды. Адам еңбегі ол кезде тым өнімсіз еді, тіршілігіне қажетті өнімдерді өндірумен айналысатын ұсақ жеке өндірушілердің басқа істермен айналысуға уақыты да қалмайтын.

Міне, сондықтан ауыр дене жұмысымен айналысатын қалың бұқара мен қоғамға билік ететін артықшылықтарға ие азшылық арасындағы еңбек бөлінісіне деген тарихи қажеттілік туындады.

Сол кезеңнің тарихи жағдайында көптеген елдерде оған құл еңбегін қанау арқылы қол жеткізілді, нәтижесінде қоғам үстем таптар мен езілуші тапқа бөлінді.

Алғашқы қауымдық формация кезінде адамды адам қанауы деген болмаған. Еңбек өнімділігінің тым төмен болғандығы соншалық — жұмыс күнін қажетті және қосымша уақыт деп бөлуге әлі де болса мүмкіндік болмады. Өндіргіш күштердің өркендеуі мен қоғамдық еңбек бөлінісінің шығуымен жағдай түбегейлі өзгерді. Қоғамдық еңбек бөлінісінің алғашқы ірісі — егіншілік пен бақташылық тайпалар бөлінісі — мал шаруашылығындағы, егіншіліктегі, үй қолөнеріндегі өндіргіш күштердің өсуіне алып келіп, жұмыс күнін қажетті және қосымша уақытқа бөлуге мүмкіндік берді. Өндіргіш күштердің дамуы сонымен қатар әр түрлі өнімдерді өндіру үшін неғұрлым көп еңбек күшін жұмсауды қажет етті. Қосымша өнім өндіру мен оны иемдену мүмкіндігі қосымша жұмыс күшін пайдалануға деген ынталықты тудырды. Тұтқындарды құлға айналдыра бастады. Алғашқы қауымдық құрылыстың ыдырауы нәтижесінде бөлініп шыққан беделді отбасылар, аса маңызды қоғамдық міндеттерді иемдену артықшылығын өздеріне алып, құлдарға ие болды. Бірақ әлі де болса қоғамдық өндірісте құл еңбегінің орны тым мардымсыз еді. Соған қарамастан, құлдар өндірген қосымша өнім көлемі үстем тапты қамтамасыз ете алды.

Өндіріс құрал жабдықтары мен өндіргіш күш-құлдарды меншіктенетін сипаты бар құлиеленушілік құрылыс қалыптаса бастады. Құлиеленушілік формацияның пайда болуы әр түрлі топтар арасындағы кескілескен күрес жағдайында өтті.

Сонымен, алғашқы қауымдық құрылыстың пайда болуының қозғаушы күші ретінде ортақ еңбекке, ұжымдық өнім өндірісіне деген қажеттіктен шықса, ал құлиеленушілік формацияның пайда болуының қозғаушы күші өндірудің жекешілдік сипатына ие — жеке меншік өндірісті құруға және дамытуға деген қажеттіліктен туындады. Өндіріс өнімдерін жалқы түрде өндіру тек қоғамдық еңбек бөлінісінің күшейген жағдайында ғана мүмкін болатындығынан және оның алғы шарты ретінде қоғамның еңбекші бұқара мен үстем тапқа бөлінуінен көрінетіндіктен, дәл сол кезде құлиеленушілік меншіктің шығатындығы айқын.

Қоғам таптарға бөлінеді: құлиеленушілер, құлдар және ерікті ұсақ меншік иелері — деревнядағы шаруалар мен қаладағы қолөнершілерге.

Құлиеленушілік қоғамға, бір-екі рет қана пайдалануға жарайтын жетілдірілмеген, шектеулі өндіріс құрал-жабдықтары тән. Бұл құлиеленушілік құрылыстың өндіргіш күштерінің сипатын айқындайды. Құлиеленушілік қоғамның өз қойнауындағы өндіргіш күштердің дамуымен өнімдерді жекешеленген түрде өндіру негізі нығая түсті. Өндіру процесі неғұрлым жекешілдік сипатқа ие бола бастады. Патриархалдық құлдық кезеңінде тұрғындардың басым бөлігі ұсақ өндірушілерден тұрды. Олар еңбек ету барысында өз меншіктеріндегі өндіріс құралдарын пайдаланды.

Кейіннен дамыған құлиеленушілік өндіріс тәсілі сатысына өтті. Құл еңбегі — қоғам дамуының негізі болды, ал құлиеленушілік өндіріс өндірістің үстем түріне айналды. Ондаған, тіпті жүздеген құлдар еңбегін пайдаланатын ірі латифундиялар (қожалықтар) пайда болып, одан әрі кең таралды. 10-15, ал кейде бірнеше ондықтан тұратын құлдар істейтін ірі құлиеленушілік шеберханалар пайда болды.

Бірақ ірі құлиеленушілік меншіктің өсуі өндіргіш күштер мен өндіріс процесінің сипатын өзгерткен жоқ. Еңбек құрал-жабдықтары ұсақ, шектеулі болып, бірнеше рет қана пайдалануға жарайтын күйінде қалды. Міне, сондықтан да, латифундия мен эргастерияда өндірілетін өнімді басынан бастап аяғына дейін өндіруге тек бір ғана жұмысшы қатысатын. Өндіру процесі өзінің жекешілдік сипатын сақтады. Көптеген құлдардың еңбегі жекелік еңбек болып табылды. Өнім өндіру процесі кезіндегі еңбек бөлінісі, антикалық қоғамда өте сирек кездеседі. Мысалы, Римдегі Марциуста орасан зор суағар (водопровод) салу барысында өкімет 3 мың жекелеген тас қашаушы-қолөнершілермен келісім шартқа отырған. Олардың көпшілігі 2-3 құлдың еңбегін пайдаланған. Бұл мәлімет құлиеленушілік қоғамдағы өндіріс процесінің өзіндік сипатын ерекше атап көрсетеді.

Кейбір жұмыстар үшін қарапайым ұжымдасу ғана қажет болды. Жекелеген еңбек күштерінің сандық көрсеткішінің жиынтығы ретіндегі — қарапайым ұжымдасу — ірі құрылыстарға, жол салуға, теңіз тасымал көлігінде және біршама кен өндірісіне қажет еді. Ол өндірістің осындай барлық түрлерінде маңызды рөл атқарып, өндіргіш күштердің дамуына кәдімгідей септігін тигізді. Шығыс елдерінің көпшілігінде қарапайым ұжымдасу арқылы жүргізілген суғару жүйесінсіз, егіншілік кең дамымас еді. Міне, бұл мәселелер қарапайым ұжымдардың ежелгі құлиеленушілік дүниеде аса маңызды болғандығын көрсетеді.

Бірақ кәдімгі өндіріс орындары мен ауылшаруашылығы өнімдерін өндіруде қарапайым ұжымдасуға деген қажеттілік болмады.

«Ұжымдастықты ірі көлемде антикалық дүниеде, орта ғасырлар мен қазіргі отарларда үзік-үзік пайдалану, — деп жазды Маркс, — тікелей үстемдік пен тәуелді етуде жатыр, көбінесе құлдықта». Бұдан шығатын қорытынды — Маркстің сөзіне жүгінсек, қарапайым ұжымдасу құлиеленушілік қоғамда тұрақсыз болды, ол сирек қолданылатын өндіріс түрі еді. Еңбектің басым бөлігі жеке еңбек түрінде жұмсалатын.

Жалпы алғанда, құлиеленушілік формациядағы өндіріс қоғамдық болып табылды, өйткені жұмысшылар материалдық құндылықтарды қоғамнан тыс емес, қайта бір-бірімен қоғамдық өндірістік қатынастарға тусу арқылы жасайды. Бірақ құлиеленушілік қоғамдағы әрбір жекелеген шаруашылықтың өндіріс процесінің өзі өзіндік сипатқа ие болды, өйткені өнімдер негізінен бір ғана өндірушінің жеке еңбегі нәтижесінде өндірілетін.

Расында, өндіргіш күштердің дамуы өз негізінде қоғамның таптарға бөлінуі бар еңбек бөлінісінің күшейтілуінсіз мүмкін емес еді. Өндіріс пен қоғам қосымша өнімнің неғұрлым көп өндірілуін қажетсінді. Бұл мақсатқа құлиеленушілік қоғамда құл еңбегінің қосымша өнімімен қамтамасыз ететін ірі құлиеленушілік меншіктің шығуы мен дамуы арқасында қол жеткізілді.

Құлиеленушілік құрылыстың дамуын түсінуде зор маңызы барлар: 1/ ірі құлиеленушілік меншік; 2/ өндіріс процесінің жекелік сипаты.

Құлиеленушілік формацияға өндіріс процесінің сипатын зерттеу құлиеленушілік формацияның басты бағытын анықтауға, оның тарихи алға басушылығын ашуға мүмкіндік береді.

Қоғамдық еңбек бөлінісінің күшеюімен және соған сәйкес өндірістің мамандануымен жұмысшылардың кәсіби деңгейі өсті және еңбек құрал-жабдықтарының жақсаруы құлиеленушілік шаруашылықпен қатар, ұсақ шаруашылықтағы ерікті өндірушілерде де орын алды.

Бүкіл құлиеленушілік қоғамда өнімді жекеше өндірудің жалпы дамуы мен нығаюы жүріп жатты. Құлиеленушілік формацияның басты және негізгі бағыты өнімді жекеше өндірудің құлиеленушілік шаруашылықпен қатар қолөнершілер мен шаруалардың ерікті шаруашылықтарында дамуында жатты.

Құлдық өндіргіш күштердің дамуына жағдай жасап, қоғамның одан әрі дамуына зор әсер еткен антикалық өркениеттің, ғылымның, өнердің материалдық негізін қалады. Құлдардың өндірген қосымша өнімі арқасында байыған құлиеленушілік мемлекет шеңберінде, қоғамдық еңбек бөлінісі күшейді, өнеркәсіп егіншіліктен, қала ауылдан неғұрлым алшақтай түсті. Тауар өндірісі мен сауда да белгілі дәрежедегі даму үстінде болды.

Қоғамдық еңбек бөлінісінің тұрақты және үздіксіз осы дамуының өзі жұмыскерлердің жекелеген өнімдерді өндірудегі мамандануына кең жол ашты. Мамандануы жұмыскердің кәсіби деңгейінің өсуі мен еңбек өнімділігінің артуына және еңбек құрал-жабдықтарының жетілдірілуіне әсер етті.

Құлиеленушілік формацияның тарихи алға басушылығы дегеніміз - өндіргіш күштерді қоғамдық еңбек бөлінісінің күшеюі нәтижесінде жақсара түсетін және өндірістің мамандандырудың өсуі арқылы өнімді жекеше өндіру процесін жетілдіру жолымен дамыту. Бұл алға басушылық құлдардың қосымша өнімі санын арттыруы арқасында жүзеге асты.

Құлиеленушілік өндіріс тәсілі үстем болған елдерде, құлиеленушілік құрылыстың ыдырауы феодалдық қоғам элементтерін жасады және еркіндікке жіберді. Сондықтан алдымен жалпылама түрде құлиеленушілік формацияның ыдырауына тоқталайық.

Маркстік-лениндік ілімге сәйкес, антагонистік өндіріс тәсілінің негізгі қарама-қайшылығы дегеніміз оған тән өндіріс процесінің сипаты мен меншіктің үстемдік етуші түрі арасындағы қарама-қайшылық болып табылады. Жоғарыда атап өткеніміздей, құлиеленушілік формацияның өндіргіш күштері ұсақ, шектеулі, жекеше пайдалануға жарамды еңбек құралдарымен өндіріс өнімдерінің жеке өндірілуі сипатымен айқындалатын.

Өндіріс процесінің жекешілдік сипаты ірі меншік болып табылатын, құлиеленушілік меншікпен қарама-қайшылыққа түседі. Бұл қарама-қайшылық — құлиеленушілік өндіріс тәсілінің негізгі қайшылығы. Ол құлмен құлиеленуші, шаруамен ірі жер иелері арасындағы қайшылықтан көрінеді. Құлиеленушілік қоғамның негізгі қарама-қайшылығы - құл мен құлиеленуші арасында еді. Құлиеленушілік қоғамның осы негізгі қайшылығы — құлиеленушілік өндіріс тәсілінің негізгі қайшылығы ретіндегі көрінісі, өнім өндіру процесінің жекелік сипаты жағдайының қажеттілігіне сай жұмыскердің өндіріс құрал-жабдықтарымен жұмыс істеу барысындағы оны меншіктенуге жақындауы құлдарды еңбекке деген ынтасынан айыратын құлиеленушілік меншікпен ымырасыз қарама-қайшылыққа алып келеді. Міне сондықтан еңбек етуге мүдделі ұсақ ерікті өндірушілер құл еңбегіне негізделген құлиеленушілік шаруашылықтан гөрі, қоғамдық еңбек бөлінісінің күшеюінен туындайтын тиімділікті жақсы пайдаланды.

Осыған байланысты құлиеленушілік формация ұсақ ерікті өндірісті неғұрлым дамытпай тұра алмайды. Құлиеленушілік формацияның даму жағдайының ең бір тиімді жолы үстемдік етуші құлиеленушілік пен ұсақ меншік иелерінің өз бетінше өндіріс әрекетіне түсуіне кең жол ашатын ұсақ еркін өндірушілердің қатар қимылы еді. Құлиеленушілік формация экономикасындағы ұсақ ерікті шаруашылықтың маңызды орнымен қатар, ұсақ өндірушілер тобы - шаруалар мен қолөнершілердің үлкен қоғамдық және саяси маңызды орны болды. Құлиеленушілік қоғам тек құлиеленушілер мен құлдардан тұра алмайтын еді. Құлдар саяси өмірге қатыса алмайтын. Орасан зор құлдар мен аз ғана құлиеленушілер тобынан тұратын қоғам жаңа территориялар мен құлдарды иемдену үшін соғыс жүргізе алмайтын. Ол өз тәуелсіздігін де сақтай алмас еді, өйткені құлдардың әскер қатарына шақырылу құқы болмады. Құлиеленуші мемлекеттердің армиясы ерікті адамдардан, шаруалар мен қолөнершілерден жасақталатын.

Бірақ ірі құлиеленушілік пен ұсақ ерікті меншік иелерінің ара салмағы таптар күшінің теңгермесіне тәуелді болатын. Құлдар мен құлиеленушілер күресінен бөлек, құлиеленушілік формацияның дамуына зор әсер еткен ұсақ және ірі жер иелері күресінің маңызы үлкен болды. Үстемдік етуші құлиеленушілер тобы мемлекеттік және қоғамдық істерге басшылық жасап, еңбекші бұқараның өндірген қосымша өнімі арқылы тіршілік етіп, өздерінің билігін нығайту мен байлығын арттыру барысында ешбір тәсілден жиіркенбеді.

Құлдарды қатыгездікпен қанаумен шектелмей, құлиеленушілер ұсақ ерікті жер иеленушілерді шығынға ұшырату арқылы өздерінің жер иеліктерін ұлғайтты. Орасан зор, шектен шыққан құлиеленушілік меншіктің өсуі еркін ұсақ шаруашылықтың қысқаруына алып келді. Өндіріс процесінің жекелік сипаты мен қанатын кең жайып бара жатқан құлиеленушілік меншік арасындағы қарама-қайшылық барынша өсе берді.

Бірақ өмірдің өзі қарама-қайшылықтарды тудырумен қатар және олардың қозғалыс формасын да жасайды. Өндіргіш күштер дамуының белгілі бір сатысында және құлиеленушілік қоғамның қайшылығы кезінде құлиеленушілік латифундриялардың өзінде ұсақ жеке өндірістің пайда болуы мен нығайтуға деген қажеттілік туындады. Құлиеленушілер өздерінің құлиеленушілік шаруашылығын қысқарта бастады, ал босаған жерлерді бөліктерге бөліп колондарға — ерікті жалға алушыларға жалға бере бастады. Бұдан кейінгі кездері құлиеленушілер меншіктік шаруашылық үлестерін беру жолымен құлдарды ынталандыруға мәжбүр болды. Біртіндеп құлдардың ұсақ, тәуелді өндірушілерге айнала бастауы құлиеленушілік өндіріс тәсілінің дағдарысын көрсетті.

Міне, осылайша, өндіріс процесінің жекешілдік сипатынан туындайтын тікелей өндірушінің жұмыс барысында пайдаланатын еңбек құрал-жабдықтарын меншіктеу жағдайына жақындауы, құлиеленушіліктің ыдырауы кезіндегі латифундриялардың өзінде ұсақ, тәуелді шаруалар шаруашылығының дамуына алып келді. Шамамен біртекті негізде шаруашылық жүргізу жағдайы колондар мен құлдардың тәуелді ұсақ өндірушілердің (ортағасырлық кіріптар шаруалардың ата-бабаларының) жалпы көпшілік тобына сіңісіп кетуіне жағдай жасады.

Құлиеленушілік өндіріс тәсілі — өндіргіш күштердің дамуының тұсауына айналды. Өндіріс процесінің жекешілдік сипаты мен құлиеленушілік меншік арасындағы қарама-қайшылықтың түбірлі түрде шешілуі - қаналушылардың өз еңбегіне деген біраз ынталылығы көрініс беретін, жаңа қоғамдық құрылыстың келуіне байланысты болды. Бұл өндіргіш күштер дамуының міндетті жағдайы болды.

Бірақ құлиеленушілік мемлекеттің ыдырауы барысында басталған феодалдану процесін аяқтай алатын қоғамдық күштер болмады. Таптық күрестермен, құлдар мен колондардың көтерілістерімен негізі шайқалған құлиеленушілік қоғам, оларды бағындырған варварлық тайпалар әсерінен талқандалды. Құлиеленушілік қоғамның үйіндісінде, жаңа, тарихи неғұрлым алдыңғы қатарлы өндіріс тәсілі шықты.

Өндіріс процесінің жекешілдік сипатына, еңбек құралдарының ұсақтығына ұсақ ерікті меншік сәйкес келді. Басты тенденциясы жекешілдік өнім өндіру процесінің дамуы болып табылатын құлиеленушілік құрылыстың даму үрдісі неліктен ұсақ ерікті меншік иелері құрылысы алғы шартының жасалуымен және пайда болуымен аяқталмай, керісінше, қоғамның феодалдануының жағдайын дайындады.

Алғашқы қауымдық формацияның соңына қарағанда, құлиеленушілік формацияның ыдырауы кезеңіндегі өндіргіш күштер неғұрлым жоғарғы деңгейде тұрды. Бірақ та еңбек құралдары жақсарғанына қарамастан, тиімділігі төмен болды, өндіріс процесі, неғұрлым жетілген түрде болса да, жекелік сипатқа ие еді. Сондықтан өндіргіш күштердің дамуы ендігі жерде жекелік өнім өндіру процесін нығайту жағдайында өсуге тиіс болды. Бірақ өндірістің жеткіліксіз дамуына байланысты, қоғамның үстемдік етуші және өндіруші таптарға бөлінуі әлі де болса қоғамдық еңбек бөлінісіне қажетті алғы шарт болды.

Міне, осылайша, таптық қоғам жағдайындағы жеке өндірістің одан әрі дамуына деген қажетілік, өндіргіш күштер мен құлиеленушілік өндіріс тәсілі қарама-қайшылықтарының дамуы кезінде ұсақ ерікті меншік иелеріне емес, қайта феодализмге алғы шарттар жасауға алып келді.

Феодалдық өндіріс тәсілі пайда болуының қозғаушы күшіне деген қажеттілік өндіргіш күштерді одан әрі дамытуды, жекеше өнім өндіруді жетілдіру жолы арқылы жүзеге асырылады. Қоғамдық еңбек бөлінісінің күшеюін қамтамасыз еткен қоғамның таптық бөлінісі өндіріс құрал-жабдықтарының ұсақтығына, шаруашылықтың жекелік сипатына неғұрлым сәйкес келетін түрде жүзеге асырылып және еңбек етуге деген жұмысшылардың ынталылығын туғызуға тиіс еді. Бұның бәрі қоғамның феодалдар мен кіріптар шаруаларға бөлінуімен және феодалдық меншіктің пайда болуымен қамтамасыз етілетін. Батыс Еуропаның кейбір елдерінде феодалдық формация екі процестің: Рим империясындағы құлиеленушілік өндіріс тәсілінің ыдырауы және оны жаулап алған тайпалардағы рулық құрылыстың ыдырауының өзара әсері негізінде пайда болды. Көптеген елдер феодализмге тікелей алғашқы қауымдық өндіріс тәсілінің ыдырауы мен жойылуынан кейін өтті.

Феодализмнің пайда болуы кескілескен тап күресі мен ішкі және сыртқы соғыстар жағдайында жүзеге асырылған ұзақ және күрделі үрдіс болды. Феодалдар өндіріс құралдарының меншік иесіне айналды, атап айтқанда оның ішіндегі бастысы — жерге, және шаруаларды әр түрдегі өзіне тәуелді өндірушілер жағдайына қойды. Бірақ тәуелді шаруалар, соның ішінде кіріптарлары (крепостной), өздерінің жеке еңбектеріне негізделген жеке шаруашылықтарын меншіктенді.

Феодалдық поместье (иелік) жері көбінесе: мырза жері және шаруа жері деп бөлісетін. Мырза жерінде — кіріптарлардың еңбекпен өтеуіне (барщина) негізделген мырзаның шаруашылығы атқарылатын. Шаруалар жері кіріптар шаруаларға үлес ретінде берілетін. Ұрпақтан ұрпаққа дейін кіріптар шаруалар тура сол бір жер үлесін өңдеумен айналысатын. Феодалдың меншігі болып табылатын осы жерлердің шаруалары шын мәнінде иелеріне айналды.

Феодалдық меншік негізінде қосымша өнімнің басым бөлігін өндіруші кіріптар және феодалдық-тәуелді шаруалар өндіргіш күштердің дамуын тездетті, қоғамдық еңбек бөлінісін күшейтті және ауыл шаруашылығы мен кәсіпорындардағы өндірістің мамандануына алып келді. Құлиеленушілік формацияның соңғы кезеңінің өзінде-ақ әр түрлі формадағы және пайдаланыстағы ұсақ ерікті шаруашылық неғұрлым нығайды. Феодалдық өндірістік қатынастардың пайда болуымен және жеңісімен оның маңызы одан да арта түсті. Феодалдық иеліктің үлкен бөлігі үлестер түрінде кіріптарлар мен феодалдық-тәуелді шаруалар арасында бөлініп берілді. Феодалдық иеліктің тек аз ғана бөлігі, мысалы үштен бірі, төрттен бірі феодалдың шаруашылығы жүргізілетін мырза жері деп есептелді. Бірақ ұсақ шаруа шаруашылығы саны мен маңызының артуынан неғұрлым айқын көрінген жекелік өнім өндірудің нығаюы феодалдық шаруашылыққа да өз әсерін тигізді. Соңғысы тіпті ірі өндіріске жатпайтын. Мырза жерінің басым бөлігі шаруалардікінің арасында араласып жатты, сондықтан оны күштеу арқасында бәрі жабылып егуге мәжбүр болатын. Оны өздерінің тұрпайы аздаған құралдарын пайдалану арқылы шаруалар өңдеді. Құлиеленушілік құрылысқа қарағанда, өнім өндіру процесі барысындағы ұжымдасу тым сирек болатын. Міне, сондықтан өндіріс процесі шаруалар мен қала қолөнершілерінің шаруашылығында ғана емес, феодалдардың шаруашылығында да жекелік сипатқа ие еді.

Бірақ өндіргіш күштердің өсуі бұл жерде де өзінің негізінде қоғамның таптарға бөлінуі бар еңбек бөлінісінің дамуынсыз мүмкін емес болатын. Өндірістің және қоғамдық еңбек бөлінісінің дамуы үшін қосымша өнімнің аса үлкен мөлшері түріндегі материалдық база қажет болды. Бұл мақсатқа феодалдарды кіріптар шаруалардың қосымша өнімімен қамтамасыз ететін феодалдық меншік арқылы жетуге болатын.

Феодалдық құрылыс табиғатын түсінудің шешуші белгілері: 1/ феодалдық жеке меншік; 2/ өндіріс процесінің жекелік сипаты.

Өндіріс процесінің жекелік сипаты феодалдық жеке меншікпен қарама-қайшылыққа түседі. Бұл қарама-қайшылық феодалдық қоғамның — кіріптар мен тәуелді шаруа және феодалдар арасындағы негізгі қайшылығы болып табылады.

Өндірістің егіншіліктен, қаланың деревнядан бөлінуі құлиеленушіліктен гөрі феодалдық қоғамда неғұрлым толығырақ жүрді. Егіншілік, өндіріс және сауда неғұрлым үлкен дамуға ие болды. Қоғамдық еңбек бөлінісінің күшеюімен, нәтижесінде, өндірістің мамандануымен еңбек құралдары жақсарды, қала қолөнершілері мен шаруалардың ұсақ шаруашылығымен қатар, мырза шаруашылығында да еңбек өнімділігі мен сапасы өсті.

Бүкіл феодалдық формацияда өнімді жеке өндірудің жалпы нығаюы мен дамуы жүріп жатты.

Феодализмнің негізгі, басты тенденциясы — өнімді жеке өндірудің неғұрлым толығырақ өтуінде. Қоғамдық еңбек бөлінісінің күшеюінен туындаған артықшылық және соған сәйкес өнімді жеке өндіру процесі кезіндегі өндірістің мамандандырылуының өсуі мүмкін, оны ұсақ ерікті өндірушілердің тиімді пайдаланғандығында шығар.

Егер де кіріптар шаруалардың құлдардан артықшылығы еңбекке деген ынтасында болса, олар ұсақ ерікті меншік иелеріне келгенде неғұрлым ұтылып қалатын, өйткені кейінгілері жұмысқа деген мүдделігі мен бастама жасауға кең мүмкіншіліктерімен асып түсетін.

Бірақ жеке өндірушіге сол кездегі тарихи қажетті болып табылатын феодалдық меншік жаулық пиғылда қарсы тұратын. Міне, сондықтан да феодалдық құрылыстың дамуының ең бір тиімді жолы қала мен ауылдағы ұсақ шаруашылықтың дамуына да мүмкіндіктер беретін және оның қолданыс аясынан кеңеюіне жол ашатын, қоғамдық еңбек бөлінісінің күшеюін жеткілікті қосымша өнім көлемімен қамтамасыз ететін-шаруаларды қанаудың сондай бір дәрежесін және тәуелділігінің сондай бір түрін орнату болып табылады. Бірақ өндіргіш күштер мен еңбек өнімділігін арттыру қоғамдық еңбек бөлінісінің күшеюімен және ұсақ шаруашылықтарда саны мен маңызының өсуімен ғана байланысты емес, сонымен қатар нақты өндірушінің біртіндеп анық түрде, кейіннен толық меншік иесі жағдайына жақындатылуында.

Феодалдық рентаның (салықтың) даму түрлері — еңбекпен өтеу рентасы, азық-түлік рентасы, ақша рентасы — шаруа шаруашылығы аясының кеңеюіне мырзаныкін қысқарту арқылы және шаруалар тәуелділігі дәрежесінің төмендеуіне жол ашып, оларды ұсақ ерікті меншік иелері жағдайына жақындатты.

Феодалдық формацияның тарихи алға басушылығы дегеніміз — өнімді жеке өндіруді жетілдіру арқылы өндіргіш күштерді одан әрі дамыту, оның қоғамдық еңбек бөлінісінің күшеюі барысында жақсара түсуі және содан туындайтын өндірістің мамандануы, сонымен қатар жұмысшылардың өздері пайдаланатын еңбек құрал-жабдықтарының ерікті ұсақ меншік иелері жағдайына жақындауы. Мұндай алға басушылыққа кіріптар және феодалдық — тәуелді шаруалар өндірген қосымша өнімді пайдалану негізінде қол жеткізіледі.

Феодалдық қоғамның экономикасы, тура құлиеленушіліктегі сияқты, өз негізінде натуралдық (заттай) болды. Бірақ өндіргіш күштердің өсуі қоғамдық еңбек бөлінісінің күшеюіне байланысты болды. Соңғысы сауданың дамуына алып келді. Сауданың дамуы өз кезегінде қоғамдық еңбек бөлінісінің күшеюіне және өндірушілердің неғұрлым мамандануына әсер етті. Міне, осылайша, белгілі дәрежедегі сауданың дамуы феодалдық құрылыстың өндіргіш күштері дамуының шарты мен нәтижесі болды. Құлиеленушілікке қарағанда феодалдық қоғамда қоғамдық еңбек бөлінісі жоғарғы деңгейге жетті. Соған сәйкес сауда орталықтарының саны неғұрлым артты және ішкі сауданың үлестік салмағы өсті. Шикізат саудасы мен салыстырмалы түрдегі кең тұтынушылық товарларының маңызы артты...

Құлиеленушілік және феодалдық формацияда өндіргіш күштер мен қоғамның дамуы өнімді жеке өндіруді жетілдіру және кеңейту, нығайту түрінде жүзеге асырылды. Бірақ ендігі жерде ұсақ, жеке өндіріс өзінің бар мүмкіндігі мен күш-қуатын тауысқан кез келді. Өндіргіш күштер мен еңбек өнімділігінің одан әрі өсуі еңбек бөлінісін өнім өндіру процесінің өзіне енгізгенде ғана мүмкін еді. Олар жекелеген жұмысшының жеке еңбегімен емес, көптеген жұмыскерлердің қоғамдық еңбегі арқылы өндірілуге тиіс болды. Өндіріс процесінің жекелік сипаты енді өндіріс процесінің қоғамдық сипатымен алмастырылуға тиіс еді. Бұрын ұсақ жеке шаруашылықтарда шашырап жүрген өндіріс құрал-жабдықтарын ірі кәсіпорындарда орталықтандыру қажет болды. Сонымен, ұсақ жеке шаруашылық енді ірі кәсіпорынмен алмастырылып, ал қандай да бір тәсілдермен өндіріске тартылған ерікті өндірушілер өз еркімен жалданушы пролетариатқа айналды.

Капитализмнің пайда болуының қозғаушы күші дегеніміз — ұсақ, жеке өнім өндірудің, өндіріс процесінің қоғамдық сипаты тән болатын ірі өндіріспен алмастырылуына деген тарихи қажеттілік. Капиталистік жеке меншік пайда болды. Капиталистер мен жалдамалы жұмысшылар табы қалыптаса бастады.

Феодалдық қоғамның қойнауында шыққан капиталистік өндіріс, бастапқыда қатпар (уклад) түрінде болып, оның дамуына феодалдық қатынастар кедергі жасап отырды. Тұғыры ұсақ егіншілік пен үй жанындағы қосалқы өндіріс және қалалық қолөнер болып табылатын феодалдық құрылыс өндіріс пен қоғамның одан әрі дамуына кедергі жасаушы тосқауылға айналды. Феодализмнің ыдырауы барысында феодалдық қанауды жоюға ұмтылған, қатыгездікпен қаналушы еңбекшілердің таптық күресі күшейе түсті. Буржуазиялық революцияларда шешуші рөл атқарған бұқараның революциялық күресінің нәтижелерін буржуазия пайдаланып, феодалдық қоғамның үйіндісі үстінде капитализмді құрды.

Капиталистік формацияның өзіне дейінгілерден өзгешелігі дамыған товарлық шаруашылық сипатына ие болатындығында. Жұмыс күшінің өзі товарға айналады, және капиталистік қоғамның негізгі таптары - буржуазия мен пролетариаттың ара қатынасы тұрақты түрде қайталанып отыратын товар-ақша қатынасы арқылы жүзеге асырылатын. Капиталистік өндіріс тұтыну құны, күн және қосымша құн өндірудің бірлігінен тұратын.

Капитализм кезіндегі еңбек өнімділігінің дамуы негізгі үш сатыдан өтетін: 1/қарапайым ұжымдасу (кооперация); 2/ еңбек бөлінісі және мануфактура; 3/ машина және ірі өнеркәсіп.

Қарапайым ұжымдасу кезінде капиталистік кәсіпорындағы әрбір жұмысшы бұрынғыдай өнімді басынан бастап аяғына дейін өндіруге қатысады. Жұмысшы капиталисте шартты түрде ғана бағынышты және оған қосымша құн жасайды.

Дегенмен қарапайым ұжымдасудың өзі де өндіргіш күштердің біршама өсуі мен өндіріс құрал жабдықтарына деген үнемділікке алып келеді. Бірақ қарапайым ұжымдасу капиталистік өндірістің берік, нақты сипаттағы ерекше дәуірін құра алмайды. Өте тез арада қарапайым ұжымдасу капиталист өндірістің тұрақты сипаттағы күрделі түріне айналады. Еңбек бөлінісіне негізделген мануфактура — ұжымдасу, қолөнершінің шеберлігі өндірістің негізі болып табылады. Бірақ жұмысшының еңбегі жекелеген іс-әрекеттерге бөлшектенеді. Жұмысшы тек бір ғана іспен тұрақты айналысады. Бұл жұмысшылар бірлесіп өнім өндіріп, әр түрлі құрамдық жұмыс жиынтығындағы қоғамдық өндіріс механизмін құрайды. Товар жұмысшылардың әр түрлі құрамдық еңбегінің қоғамдық өніміне айналады.

Еңбек өнімділігі артады. Қосымша құн өндірісі шамалап өседі. Бірақ еңбектің қолөнершілдік түрі жекелеген іс-әрекеттің нақты түрлеріне бөлінгенімен, қоғамдық өндірістің негізгі қағидасы болып қала берді.

Әлі де болса еңбектің қолөнершілдік сипатқа ие болуы және қолөнер шеберлігінің өндіріс негізі болып қала берген кезінде оның техникалық базасы өте төмен дамып, ескі күйінде қалды. Бұл шектелген техникалық база капитализмнің мануфактуралық кезінде, тіпті мануфактурадағы өндірістік қоғамдық сипатқа ие болуына қарамастан, әлі де сақталып қалды.

Бірақ еңбек өз құралдарымен қаруланған жұмысшының жылдам қимылына, күшіне және икемділігіне тәуелділігін сақтады.

Сонымен қатар мануфактуралық кезеңнің өз жетістіктері де болды: еңбектің бөлшектену, жұмысшыларды әр түрлі құрамдықтан қоғамдық жиынтық жұмысшысына айналдыру, еңбек құралдарының жетілдірілуі мен жіктелісі. Бұның барлығы капиталистік өндірістің дамуының ең жоғарғы сатысы — ірі машиналық өнеркәсіп кезеңіне өтудің алғы шарты еді. Машиналарды өндіріске енгізумен және ірі машиналы өнеркәсіп дәуірінің басталуымен, қандай да бір өндіріс үрдістері оның құрамдық бөліктеріне адам қолының қатысынсыз ыдырап, өндірістің техникалық базисі бұрынғы ескішілдік сипатынан айрылып, революциялық болып алды. Қоғамдық өндірістің даму екпіні жылдамдатылды. Ірі машиналық өндіріс кезінде капитализм соған сәйкес техникалық негізге ие болды.

Капитализм кезіндегі ірі өндіріс бір жерге жинақталған кәдімгідей зор көлемдегі еңбек құрал-жабдықтарын еркін түрде қолданып, бірлесіп өнім өндіретін жалдамалы жұмысшылардың қоғамдық әр текті, құрамдағы еңбектерін пайдалынатын күрделі құбылыс еді. Өндіріс процесінің өзінің қоғамдық сипаты, міне, осыда жатыр.

Капиталистік жеке меншік шын мәнінде қоғамдық өндіріс процесіне негізделген. Бірақ өзінің қоғамдық сипатына қарамастан, капиталистер өздерінің жеке меншігін пайдаланып жұмысшылардың қоғамдық еңбегінің нәтижелерін иемденеді.

Өндіріс процесінің қоғамдық сипаты капиталист жеке меншікпен бітіспейтін қарама-қайшылыққа түседі. Капиталистік құрылыстың бұл негізгі қайшылығы, оның қалған қарама-қайшылықтарын тудырады. Ол пролетариат пен буржуазия арасындағы бітіспес қарама-қайшылықтан да көрінеді.

Капитализмнің негізгі қарама-қайшылықтары жекелеген завод немесе фабрикалардағы өндірістің қоғамдық ұйымдастырылуы мен бүкіл қоғамдағы өндіріс анархиясы арасындағы қайшылықтар ретінде көрініс береді.

Капитализмге дейін, құлиеленушілік пен феодализм кезінде, өндіріс үрдісі жекелік сипатқа ие болған жекелеген шаруашылықтарды байланыстырушы қоғамдық еңбек бөлінісін күшейту арқылы өндіргіш күштерді дамыту жүзеге асырылатын.

Барлық, социалистікке дейінгі, антагонистік формациялардың ішінде тек капитализм кезінде ғана өнім өндіру процесінің өзі қоғамдық сипатқа ие болатын қоғамдық еңбек бөлінісі кәсіпорындар арасындағы байланысты орнатады.

Өзіне дейінгі феодалдық және құлиеленушілік қоғамдарға қарағанда, капитализм кезінде өндіргіш күштер неғұрлым тез дамыды, оның басты себебі - өндіріс үрдісінің қоғамдық сипатының дамуы мен оның техникалық базасының революциялануы. Жекелеген жұмысшылардың жалақысының шектеулі күйіне қарамастан, көтермелеу (атқарылған жұмысына қарай жалақы беру түрі, сыйақы жүйесі т.б.) жұмыстан шығарумен қорқыту (жұмыссыздар армиясы қатарының көбеюімен күшейе түскен), өндірістің екпіні мен ырғағын бұзудың мүмкін еместігі (әрбір жұмысшы - жұмысшылардың әр түрлі құрамдастығының бір бөлігі ғана болып табылады), жұмысшыларды одан әрі күшейтілген жиілікпен еңбек етуге мәжбүрледі.

Еңбекшілердің еңбегін күшейтуге қол жеткізе алған капитализм жалғыз антагонистік өндіріс тәсілі болды.

Буржуазия қанау дәрежесін бұрын-соңды болмаған деңгейге көтерді. Капитализмнің дамуымен енбек ету жиілігі артып, жұмысшының барлық өмірлік күшін сығып алды. Капитализм өндіргіш күштердің маңызды құрамы — жұмысшы табын жабайы, жыртқыштық түрде пайдаланды.

Капиталистік өндіріс тәсілінің пайда болуы ұсақ шаруашылықтың өндіріс құрал-жабдықтарын бір жерге орталықтандыруға, бір ғана өндіріс үрдісі ішінде еңбек бөлінісін орнатуға, табиғатқа қоғамдық иелік етуге және өндіргіш күштерді шын мәнінде дамытуына мүмкіндіктері жоқ қолөнершілер мен шаруаларды жаппай экспроприациялауымен тығыз байланысты болды.

Капитализм — антагонистік қоғамдар ішіндегі еңбектің үстем түрі — жалдамалы жұмысшылардың еңбегін қоғамдастыруға қол жеткізген жалғыз құрылыс — бұл еңбек қолөнершілер мен шаруалардікіне қарағанда неғұрлым өнімді және алдыңғы қатарлы болып табылады. Капитализмнің дамуы барысында шаруалар арасында жіктеліс күшейді және шаруалар мен қолөнершілердің саны қысқарды. Ұсақ өндіріс одан әрі құлдырап, ығыстырылды.

Капиталистік өндіріс тәсілінің негізгі басты бағыты — ірі өндірістің өсуі мен оған тән өндіріс үрдісінің қоғамдық сипаты, ұсақ өнеркәсіпті ірілерінің ығыстыруы.

Көпшілікке арналған арзан өнім шығаратын фабрика мен зауыттардың өсуі тауарларды неғұрлым алыс рыноктарда сатуға мүмкіндік берді. Бұл жекелеген кәсіпорындар мен өндіріс салаларының мамандануынан көрінетін қоғамдық еңбек бөлінісінің күшеюіне алып келді.

Капиталистік кәсіпорын басқа кәсіпорын өндірген көптеген өндіріс құралдарын пайдаланады. Бір-біріне қажетті деталдарды, жартылай өнімдерді, шикі затты т.б. ендіретін капиталистік кәсіпорындар арасындағы байланыстар өсіп, күрделенді және астасып жатты. Бұның бәрі еңбектің қоғамдастырылуының үздіксіз өсуін көрсетті, ол капиталист елдердің секірмелі түрдегі экономикалық дамуы жағдайындағы және өндіріс үрдісінің қоғамдық сипатымен ғана емес, сонымен қатар қоғамдық еңбектің мамандандырылуымен, өндіріс салалары санының өсуімен, халық шаруашылығының әр түрлі аудандары арасындағы байланысты орнатуымен жүзеге асырылды. Ірі машиналық өндіріс нәтижесінде орын алған тұрғындардың қозғалмалылығы одан әрі өсе түсті.

Капиталистік құрылыс жағдайындағы өндіргіш күштердің өсуі, фабрика мен зауыттар көлемінің ұлғаюын, өндіріс құрал-жабдықтары мен жұмысшылардың үлкен санының бір кәсіпорында жинақталуын талап етті. Техника мен ғылымның талабына сай кәсіпорын құру үшін, өсіп отыратын капитал қажет еді. Капиталистердің жеке меншігі кәсіпорындардың көлемін ұлғайту қажеттігіне және сонымен бірге өндіріс процесінің қоғамдық сипатын кеңейтуге ілесе алмай қалды. Дәл осы кезде, енді ірі капиталистік меншік өндіргіш күштерге тежегіш болды. Өндіріс үрдісінің қоғамдық сипаты өндіріс құрал-жабдықтарына деген қоғамдық меншікті талап етеді.

Капитализмнің басты қарама-қайшылығы капитал мен несиенің жинақталуымен орталықтандырылуына алып келеді. Кәсіпорындардың көлемі ірілендірілді, өндіріс үрдісінің қоғамдық сипаты дамыды, халық шаруашылығының әр түрлі салаларының өзара байланысы өсті, еңбектің қоғамдастырылуы күшейді.

Капитализмнің тарихи алға басушылығы дегеніміз — өнім өндіру үрдісінің, қоғамдық сипатының дамуы, қоғамның өндіргіш күштерінің дамуы, еңбектің қоғамдастырылуы.

*

Жоғарыда атап өткендей, феодалдық құрылыстың құлиеленушіліктен аттап өтіп, алғашқы қауымдық құрылыстың ыдырауы нәтижесінде пайда болуы мәселесін шешу, ең алдымен, социалистік формацияға дейінгі әрбіреуінің шығуының қозғаушы күшін, дамуының басты бағытын, тарихи алға басушылығын зерттеу қажеттілігінен туындайды.

Салыстырмалы талдау өте қызықты және маңызды мәліметтерді ашады.

Дегенмен алғашқы қауымдық, құлиеленушілік және капиталистік формациялардың қозғаушы күштерінің аса мәнді түрде бір-бірінен айырмашылығы бар, ал құлиеленушілік пен феодалдық формацияның қозғаушы күштері белгілі бір дәрежеде өзара ұқсас.

Шын мәнінде, алғашқы қауымдық, өндіріс тәсілінің шығу себебі — адамзат дамуының бастапқы кезеңінде адамның табиғат алдындағы дәрменсіздігінен, өнім өндіру мен тіршілік ету тек бірлесіп еңбек ету жағдайы мен азық-түлікті теңдей бөлген кезде ғана мүмкін болғандығынан.

Құлиеленушілік формацияның пайда болуының қозғаушы күші — өндіргіш күштерді жеке өндіріс жағдайында, өндіріс үрдісінің жекелік сипатында дамытуға және қоғамдық еңбек бөлінісін күшейтуге, қоғамның тапқа бөлінуіне деген қажеттілікті жүзеге асырудан шығады.

Феодализмнің пайда болуының қозғаушы күші — жекелік өнім өндіруді одан әрі дамыту және таптық қоғамның тиімді бір түрін орнатып, соның нәтижесінде қанаушылардың өндіріс үрдісінің жекелік сипаты кезінде еңбекке деген кейбір ынталылығын оятуға деген қажеттіліктен туындады.

Капитализмнің пайда болуының қозғаушы күші мүлдем басқа. Ұсақ, жеке өндіріс өзінің тарихи алға басушылық мүмкіндіктерін тауысқан соң, ұсақ өндірісті ірісімен, өндіріс үрдісінің жекелік сипатын қоғамдықпен алмасуын қажет етеді. Қоғамның таптарға бөлінуін сақтауға деген қажеттілік капитализмнің негізі болып табылатын капиталиста жеке меншікті тудырады.

Бұл қоғамдық формациялардың басты ағымдары мен тарихи алға басушылығының жағдайы да дәл осындай. Олар алғашқы қауымдық, құлиеленушілік және капиталистік формацияларда әр түрлі. Ал құлиеленушілік пен феодалдық формацияларда өте ұқсас. Осыдан бұрын айтқанымыздай, құлиеленушілік пен феодалдық формацияның басты бағыт-бағдары — өнім өндірудің жекелік түрін дамыту. Құлиеленушілік формацияның тарихи алға басушылығы - өндіріс үрдісінің жекелік түрін одан әрі жетілдіру арқылы өндіргіш күштерді дамытуы, қоғамдық еңбек бөлінісінің және өндірістің мамандануы, оның құлиеленушілік жеке меншіктің негізінде күшеюі мен жақсаруы.

Ал феодалдық формацияның тарихи алға басушылығы — өндіріс үрдісінің жекелік түрінің одан әрі жетілдірілуі арқылы өндіргіш күштерді дамыту, қоғамдық еңбек бөлінісінің және өндірістің мамандануы, оның феодалдық жеке меншік негізінде күшеюі мен жақсаруы, біртіндеп жұмысшыларды өздері пайдаланатын өндіріс құралдарына иелік етуші ұсақ меншік иелеріне жақындату. Мінеки, осылайша құлиеленушілік пен феодалдық формацияның шығуының қозғаушы күштері, басты бағыттары мен тарихи алға басушылықтарының себептері мен дамуының бір-біріне ұқсастықтары көрініп тұр емес пе?

Оның себебі неде? Әрине, құлиеленушілік пен феодализм екі түрлі тарихи формация болып табылады. Олардың әрқайсысына үстемдік етуші ерекше меншік түрі, өндіріс құрал-жабдықтары мен жұмыс күшін салыстырудың өзіндік тәсілі, өндірудің өзіндік арнайы түрі мен қосымша өнімді иемдену ерекшеліктері тән. Сонымен қатар өндіруші таптар — құлдар мен кіріптар шаруалардың орнын толтыру жағдайының да әртүрлілігін атап кетпесе болмайды.

Бірақ құлиеленушілік пен феодалдық формациялардың осындай барлық ерекшеліктеріне қарамастан, олардың біраз ортақ белгілері бар: 1. Өндіргіш күштердің жағдайы ұсақ, шектеулі, тек жекеше түрде ғана пайдаланатын еңбек құралдарымен сипатталады; өндіріс үрдісі жекелік сипатта; 2. Өндірістің ескілікті техникалық базасы; 3. Өз негізінде натуралдық (заттай) болып табылатын экономика. Сауда мен тауар өндірісінің белгілі деңгейде дамығанына қарамастан, ішкі кең рыноктың болмауы; 4. Күштеудің экономикадан тыс сипаты. 5. Үстем таптар — құлиеленушілер мен феодалдар өндіріске қатыспастан, бүкіл қосымша өнімді тұтынады; 6. Ескі техникалық базасы мен өндіріске қатыспай қосымша өнімді тұтыну — қайта өндіруді кеңейтуді тым қатты шектейді. Қарапайым қайта өндіру сирек кездесетін құбылыс еді. Кеңейтілген қайта өндіру, кейде болғанымен, тым мардымсыз болды...

Ешбір халық өз дамуы барысында алғашқы қауымдық өндіріс тәсілін аттап өткен жоқ, өйткені өндіргіш күштер дамуының бастапқы сатысында жеке еңбек ету әлі мүмкін емес еді, өнім ендіру үшін адамдардың бірлескен еңбегі қажет болды. Ары қарай. Ешбір ел өз бетінше, сырттан біреудің көмегінсіз, толығымен капитализмді аттап өте алмайды, өйткені капиталистік формация — социалистік формацияға дейінгілердің ішіндегі жалғыз өзі өндіріс үрдісінің қоғамдық сипаты тән ірі өндірісті құрады және дамытады, еңбекті қоғамдастырады, пролетариатты дамытады және революцияландырады.

Бірақ алғашқы қауымдық өндіріс тәсілінің ыдырауы мен құлауы нәтижесінде құлиеленушілік формацияның дамуына жағдай жоқ кезде, одан аттан өтіп, феодализмге өту мүмкіндігі болды.

Бұл былай түсіндіріледі: алғашқы қауымдық формацияның дамуы мен ыдырауының тарихи үрдісі ортақ еңбекке деген қажеттілікті жойып, ұсақ, жеке өнім өндірудің пайда болуына алып келді. Қоғамдық еңбек бөлінісінің күшеюі мен өндірістің мамандандырылуын жетілдіру барысында жеке өнім өндіруді дамыту жолымен өндіргіш күштерді одан әрі дамыту, құлиеленушілік формацияда да, феодалдықта да жүзеге асырылады. Бірақ құлиелену кезінде бұл құл еңбегінің қосымша өнімінің массасы негізінде, ал феодалдық формацияда — кіріптар және феодалдық-тәуелді шаруалардың қосымша өнімі массасы негізінде жүреді. Бірінші де және екінші де жол жеке өндірісті жетілдіру жолымен өндіргіш күштерді дамытуға мүмкіндіктер береді. Егер де алғашқы қоғамдық құрылыстың ыдырауы нәтижесінде тікелей феодализмге өтуге мүмкіндік болса, онда құлиеленушілік қатынастардың дамымаған сатысында ары қарай даму жағдайынан айрылған құлиеленушілік өндіріс тәсілінен феодализмге өту тіпті мүмкін болды. Бұның теориялық түсінігі біреу және дәл сол ғана.

Сонымен, әрбір елдің нақты жағдайына сәйкес, ол құлиеленушілік өндіріс тәсілі дамуының барлық сатысынан немесе ертедегісінен, құлиеленушілік өндірістің дамымаған түрінен өте ме, алайда, құлиеленушілік құрылысты толық аттап өтіп, тікелей феодализмге өте ме, әрбір елдің ерекшеліктеріне байланысты.

Тәржімалаған: Ә.Қ. Шашаев,

тарих ғылымдарының кандидаты





ЧУЛКОВ МИХАИЛ ДМИТРИЕВИЧ

(1743-1792 жж.)

М.Д. Чулков орыс қоғамындағы әртектілер ортасынан шыққан. Мәскеу университеті жанындағы гимназияда С.С. Башилов, С.Е. Десницкий, М.И. Попов, А.И. Третьяков сияқты қайраткерлермен, ал дворян гимназиясында И.Н. Новиков және Д. И. Фонвизин секілді әйгілі жазушылармен бірге тәлім алды. Бастапқыда әдеби шығармашылықпен шұғылданып, орыс ертегілері мен славян халықтарының аңыз әңгімелерін жинастырып, шығаруда бірқатар жұмыстар атқарды. 1770 жылы оның қаламынан орыстың алғашқы романы жарық көрді. Сол жылы мемлекеттік қызметке кірісіп, әдеби шығармашылықпен хош айтысты. Сауда коллегиясында қызмет ете жүріп, орыс саудасының тарихын жазуды мақсат етті. Мұндай мазмұндағы оның жұмысының хронологиялық ауқымы I Петрден II Петрге дейінгі аралықты қамтыды. Алайда оның бұл еңбегі алдымен коллегия қызметкерлеріне анықтамалық қызметін атқару үшін ғана пайдаланылды. Оның іргелі еңбегі 7 томнан тұратын «Ресей коммерциясының тарихи жазбасы» деп аталды. Бұл еңбек негізінен ресейлік саудагерлерге арналған-ды. М.Д. Чулков Ресейдің экономикалық, тарихын жазған алғашқы автор болды.

М.Д. Чулковтың аталмыш еңбегінен төменде ұсынылып отырған үзіндіде Каспий өңірінің тарихына қатысты мәліметтер берілген. Ондағы мәліметтер Қазақстанның Ресейге қосылуы қарсаңындағы экономикалық, ахуалын және Каспий өңірі үшін Англия мен Ресей арасындағы бәсекелестіктің мәнін түсінуге өз септігін тигізеді. Сонымен қатар ұсынылып отырған материал орыс-иран қатынасының сол тарихи кезеңдегі оқиғаларға ықпал ету дәрежесін аңғаруға мүмкіндік береді.

М.Д. ЧУЛКОВ

РЕСЕЙ КОММЕРЦИЯСЫНЫҢ ТАРИХИ ЖАЗБАЛАРЫ

2-кітап

Ағылшындардың және өзге де халықтардың Каспий теңізі

арқылы жасаған саудасы хақында

Бастапқы кезде татар иеліктерінде бәрі бір қалыпты болатын. Үлкен орда деп аталатын хан тұрағына орыс көпестері барып, ондағы тауарлардың басым көпшілігін бізге жеткізетін. Бірақ бұл тұрақ араға уақыт салып жиі қоныс аударатын болды. Ол Еділ бойынан Дон бойына, одан Азов жағасына, кейіннен Астрахан маңына қоныс аударды. Алайда Астрахан біртіндеп көпестердің орталығына айналды. Бұған қарамастан көпестер кейіннен Терк деп аталған Черкаск қаласынан Түменге сауда жасауға аттанатын болды. Көпестер керуені онда аттанғанда татарлар мен өзге шығыс халықтарынан төнетін қауіптен сескенетін. Керуендерді тонау қаупі Ұлы Князь I Иван Васильевич татар билігінің езгісін құлатқаннан кейін сейілді. Сондай-ақ Ұлы Князь Василий Ивановичтің кезінде Қазан патшалығының орыстардан нұсқау алып тұратындығы көпестердің мерейін үстем қылды.

1745 жылы Венециялық елші Амвросий Контарений парсылар елінен оралып келе жатқанда оған ерген көпестер Каспий теңізі арқылы Астраханға келді. Олар өздерінің сарацин тарысынан, жібектен жасалған маталары мен киімдерінен тұратын тауарларын ресейліктер мен татарларға сатқысы келді немесе басқа тауарларға айырбастағысы келді. Сол кезде Астраханда үлкен жәрмеңке өтті. Келген көпестер Азов теңізі арқылы қажет деген бұйымдарды Италияға тасымалдайтын болды. Астрахан князы Казинах Ұлы Князға сый-сыяпат апару үшін жыл сайын Мәскеуге барып тұрды. Онымен бірге татар көпестері де еріп барып, ондағы сауданы қыздыра түсетін. Осылайша, сол кездері Астрахан керемет сауда жүргізетін орын ретінде танымал болды.

Түменмен жүргізілген сауда-саттық жайлы алғашқы мәлімет 1475 жылы кездеседі. Ресей жылнамаларында сол жылы Устюжск көпестерінен 40 адам тауарларымен Түменге аттанып, жолда Қазан татарларының қолынан қаза тапқандығы айтылады. Олармен өте сақтықпен қатынас жүргізіп, хандарын да өздерінен тағайындасақ та, олар жиі бүлік жасаумен болды. Соған орай, Қазанды бірнеше рет жаңадан әскер жіберіп жаулап алуға тура келді. Соңғы рет және толықтай Қазанды жаулап алу 1552 жылы Иван Васильевич тарапынан жүзеге асырылды. Мұның артынша, 1554 жылы ол Астраханды алды. Соның нәтижесінде Каспий теңізіне қауіпсіз түрде шығуға жол ашылып, Иранның Ширван провинциясына дейін емін-еркін сауда жасаудың мүмкіндігі арта түсті. Астрахан қаласы алынғаннан кейін Черкаск қаласы патшаға өз еркімен берілді, ал Түменге Ресей тұрғындары орныға бастады. Черкаск қаласының қарама-қарсы беткейіне, өзеннің екінші жағасына Терк деп аталатын қала салына бастады.

Бұқаралықтардың бізбен сауда жасауға Каспий теңізі арқылы келгені жайлы мәлімет жоқ. Бәлкім, олар Мәскеуге татарлармен бірге тек құрлық арқылы келген шығар.

1553 жылы бақытымызға орай, ағылшындар сол кезде Қасиетті Николай деп аталған Архангелскіге баратын теңіз жолын ашты. Ағылшындар бұл жолды ашқанда Солтүстік мұзды мұхит арқылы Қытай мен Үндістанға жетуді көздеген-ді.

Иван Васильевич патша өзінің мемлекетіне көпестердің мол пайда әкелетінін ескере отырып, оларға көп еркіндік берді. Товарларын өткізуге мұқтаж көпестерге баж салығынсыз сауда жасауға, өздері қалаған жерінде конторлары мен дүкендерін ашуға рұқсат етілді.

Көпестер Бұқарамен сауда жасауға ынталы екендіктерін танытты. Олардың мұндай ынтасының астарында Үндістан мен Қытайға шығу жатқан-ды. Бұған Еділ мен Каспийде су жолы қолайлылық туғызатын. Иван Васильевич бұл ұсынысқа қолдаушылық танытты.

1558 жылы Антоний Энкинсон (Дженкинсон. — арнайы ред.) Бұқараға барып қайтты. Ол өзінің сапары жайында толық жазып, оны баспадан шығарған болатын. Біз оның сапары туралы жазбасынан айтып отырған мәселемізге қатысты бөліктерін, әсіресе Ембі бұғазына барғаны жайлы мәліметтерін баяндасақ дейміз.

... Ол Мәскеуден 1558 жылы 25 сәуірде шығып, 14 шілдеде Астраханға келді....

... Дженкинсон Астраханда Бұқараға жүргелі тұрған татар және парсы көпестерімен жолығып, солармен бірге жай қарапайым кемемен 6 тамызда жолға шықты.

... Осы айдың 27-інде олар жағалауын тау басқан бұғаздан өтті. Мұндай бұғаздар басқа жерде байқалмаған болатын. Бұл бұғаздан кейін созылып жатқан биік түбек көрінді. Түбекке таяп қалғанда шығыстан дүлей дауыл соқты. Адамның бойын тітіркендіріп, қорқыныш ұялататын дауыл үш күнге созылды. Бұл кезде олар діттеген жеріне, дәлірек айтқанда, Маңғыстау аймағына таяп та қалған еді. Олар осы жерде кемеден түсіп, әрі қарай құрғақ жолмен Бұқараға жол тартулары тиіс тұғын. Алайда кеме айлаққа жету үшін әлі 12 миль қашықтықты жүзуі керек еді, бұған дүлей дауыл жол бермеген соң кеме Маңғыстау айлағына қарама-қарсы тұрған жағалауға барып тоқтауға мәжбүр болды.

Дженкинсонның айтуынша, Маңғыстау полюстен 45Ә ендікте орналасқан. Сондай-ақ ол Маңғыстаудағы Каспий теңізінің ең оңтүстік шеті деп есептейді. Оның ойынша, Каспийдің оңтүстік шеті өзі көргендей таулы болу керек секілді. Мұндай жаңсақтық Дженкинсонға дейін де орын алған. Сондай жаңсақтың бірі ретінде Каспий теңізінің ұзындығы шығыстан батысқа қарай созылып жатыр деген пікірді айтуға болады. Дженкинсон да осындай қате пікірді қолдап, теңіздің ұзындығы шығыстан батысқа қарай 200, ал ені солтүстіктен оңтүстікке 150 миль деп көрсетеді. Олеарий болса, теңіздің пропорциясына байланысты мүлдем басқаша тұжырым жасап, теңіздің ұзындығы солтүстіктен оңтүстікке қарай созылып жатқанын айтқан болатын. Тевенот болса, Дженкинсон секілді пікір білдірген-ді. Осылардан кейінгі зерттеулер теңіздің пропорциясы туралы Олеарийдің айтқанын растап, теңіздің ұзындығынан ені әлдеқайда кіші екенін негіздеді.

Сондай-ақ Олеарий Маңғыстау деген атаудың қате екенін айтып, оның орнына Минкишлак, тіпті Әбілғазының жазғанындай Маңғышлак деген атауды қолдану қажет екенін жазған болатын. Бірақ қазір осы екі атау да қолданыста жүр.

Бұдан біраз жыл бұрын Хұзыретті генерал-аншеф, сенатор, граф Роман Ларионович Воронцов мырза Каспий теңізінің шығыс жағалауына көпестерді желкенді жүк кемесімен аттандырып жатқанда оларға Маңғышлакта түсу керектіктерін айтқан болатын. Осы жерде Маңғышлақтың Дженкинсон жағалауына келіп түскен Маңғыстау еді деп айта кеткен жөн.

Желкенді жүк кемелері теңіздің солтүстік-шығыс жағалауындағы құрлыққа судың таяздығынан таяп келе алмайды. Жағалауға жету үшін салға, немесе ескекті қайыққа отыру керек. Мұның өзі Дженкинсон түскен жерде Маңғыстау деген аймақ болғанын айғақтайды.

Маңғыстауға Астраханнан сауда жасауға барған. Мұны бүгінгі кездегі Түк-Қарағанға саудаға барғанымызбен салыстыруға болады. Жағалауды бойлай кемемен сауда жасауға барудың өзі сол кезде ерлікпен пара-пар еді.

Картадан Маңғыстаудың орны қайда екенін қалайша нақты көрсетуге болады? Бұған Маңғыстау аймағы жайлы мәліметтердің әркелкілігі кедергі келтіреді. Эменсон оны 45° ендікте екенін айтады. Әбілғазының еңбегіне түсініктеме берген Оршелдің картасында ол Трукмен жағалауында, 38Ә30' етіліп берілген. Страленберг те өзінің картасында Маңғыстауды осы маңда деп көрсетеді. Дженкинсон бұл жерде қала болғаны жайлы ешнәрсе айтпайды. Бірақ ол ондағы халықтар қалада емес, киіз үйлерде тұратындығы жайлы айтып кеткен. Трукмен жағалауына Маңғышылакты апарып белгілеген Страленберг те қателеседі. Өйткені онда ешқандай қала болмаған. Егер қала болатын болса, Үргенішке барғанша көп уақыт жіберген Дженкинсон мұны жазар еді ғой.

... Біз енді Дженкинсонның құрлықта жүрген жолына назар аударайық. Ол құрлықтағы сапарын 1000 түйеден тұратын керуенмен 14 қыркүйекте бастаған. Олар бес күн жүріп Маңғыстаудың князі Темір сұлтанға жеткен. Дженкинсонның жазбасында Темір сұлтан халқымен қаласыз, ешқандай қамалсыз, бекініссіз ашық далада тұрғандығы айтылады. 20 күннен кейін олар Каспий теңізінің бұғазына жеткен. Дженкинсон жергілікті халықтан бұл жерде бұрындары үлкен Оксус өзені ағып, бұғазға келіп құятындығын, кейіннен ол өзінің арнасын өзгертіп, Ардон өзеніне барып жалғасқандығы жайлы естиді. Жергілікті халықтың айтуынша, ұзындығы мың мил болатын Ардон өзені солтүстікке қарай жер астымен ағып, Қытай көліне барып құяды. Әрине, бұл айтылғандар шындыққа жанаспайды. Мұндай жалған мәліметті ресейліктерден сескенгендіктен, әдейі, көзбояушылық үшін берген секілді.

Дегенмен де Тевенот осы мәліметтерге назар аударып, жоғарыда аталған бұғазды бұрындары Оксус өзені құйған Балкан бұғазы шығар, себебі бұл жерге керуен бес-ақ күннен кейін келіп жеткен ғой деген тұжырымға келеді. Сонымен қатар ол Ардон өзені Арал теңізі, ал Қытай көлі Арал теңізінен бөлініп қалған көл болуы тиіс деп топшылайды. Осы себепті ол картаға Қытай көлін түсіріп, одан Би және Об деген өзендер ағатын етіп көрсетеді. Сонымен бірге ол картаға Қытай көліне құятын Сир өзенін түсіреді. Жер астынан 1000 миль қашықтыққа ағатын өзендер ойдан шығарылған деп санайды.

Жоғарыда аталған бұғаздан керуен 2 күн жүріп, картада Шайсур деп көрсетілген, бүгінде қираған Селлизур бекінісіне келіп жетеді. Онда түрікмендердің билеушісі, ханы тұрған. Осы жердің топырағы құнарлы болғандықтан, онда қауындар мен қарбыздардың небір түрлері өскен.

...Ұлы Петр император 1718 жылы шетелдіктер мен өзінің қол астындағылардың Ираннан және басқа да шетелдерден жібек шикізатын Ресейге тасымалдауға рұқсат еткен жарлық шығарды. Бұл жарлықта шетелдіктер қатарына еуропалықтар емес, тек шығыс халықтары жатқызылған болатын. Сонымен қатар жарлық бойынша тасымалданатын шикізат Ресей мемлекетінде қалып, орыс фабрикаларына жеткізілуі тиіс туғын. Бұл Ұлы императорымыздың мемлекет пайдасын көздегенін, оның қуатын арттыруды мақсат еткенін айғақтайды.

Каспий теңізі арқылы Астрахан мен Иран арасындағы сауда-саттық және оған бұқаралықтардың, хиуалықтардың, түрікмендер мен басқа да халықтардың қатысы хақында

Каспий теңізі** көне заманда Хвалын, немесе Хвамесс теңізі деп аталған. Оның маңында Хвалисс, бұлғар, коман, угр, обр және басқа да халықтар тұрған.

Бұл ұлы көне халықтардың тайпалары қатарында славян рулары да болған. Мұны біздің ежелгі жылнамашыларымыз, қазіргі тарихшыларымыз және де шетелдік жазушылар растауда. Аталмыш халықтар ірі, әрі бай елді мекендер мен қалаларда қоныстанған. Олардың көпшілігінің қирандылары әлі күнге дейін сақталып қалған. Соның бірі — Құпия кеңесші Татищев мырза жазған Кум өзені бойындағы ежелгі Моджар қаласы.

Грек жазбагерлері козар немесе хазар деп атаған, біздерге хвалистер деген атпен танылған бұлғарлар көне заманда төменгі және жоғарғы жақтағылар деп екіге бөлінген. Алғашқылары Каспий теңізінің солтүстік жағалауына келесісі Еділ өзенінің жоғары жағына қоныстанған. Олардың қолөнері, егіншілігі және сауда жасаудағы ерекшелігі орыстардыкі секілді болған.

Еділ өзенінің Каспий теңізіне құяр сағасында, дәлірек айтқанда, бүгінгі Астрахан қаласы орналасқан жерде, Еділ өзенінен 8 верст қашықтықта, Жаренный Бугор деп аталатын жерде жан-жағы қамалмен қоршалған өте бай қала болған. Бұл қала сол тұста сауда орталығы ретінде танылған. Оның аты беймәлім қалған. Осы қалада славяндар, орыстар қоныстанған. Мұны армяндар, парсылар, бұқаралықтар мен үндістер әркелкі атаса керек. Бұлғарлардың да көне астанасы да бірнеше атауға ие болған ғой. Осы қаланың маңында ірі сауда жүріп тұрған Сарацин деп аталған көпестер айлағы болған. Қала тұрғындары Иран мен Бұқарадан жібек алып, одан әр түрлі бұйымдар жасаған. Соған орай, Плиний қала тұрғындарын Серицес исседондар, яғни жібек тоқымашылары деп атаған. Сарматтардың тілінде де қала тұрғындарының атауы осындай мағына береді. Қала көпестерінің сауда-саттығы Үндістанға дейін жетіп, Ұлы орыс жерімен қоса немістер жерін де қамтыған.

Сарацинде Үнді және Иран тауарлары саудаға түскен үлкен жәрмеңкелер ұйымдастырылып тұрды. Генуялықтар мен Азов теңізі жағалауында қоныстанған италияндық көпестер осы жәрмеңкелерде мол табыстарға кенелетін болған. Олар Үндінің тағамға қосатын хош иісті татымдықтарын, басқа да түрлі тауарларын Дон өзені арқылы Қара теңізге 8 күн жүріп жеткеріп, онда кемелерге артып Венецияға тасымалдады. Ресейлік сауданың қызу жүруіне бұлғарлар, печенегтер және половецтер мүдделілік танытты. Олар шығыс халықтарының Сарацинге жетуін қамтамасыз етіп тұрды. Ежелден сауда-саттыққа машықтанған армяндар, бұлғарлардың арасына көшіп келе бастады. Ресейліктердің былғарысын, қымбат бағалы заттарын бұқаралықтар бұлғарлар арқылы алып тұрды.

Бұл қала сауда-саттық орнымен қатар, қазыналарды және мол тауарды сақтау орнына да айналды. Сондықтан бұл қаланы тонап, мол байлыққа кенелуге ұмтылғандар да бой көрсете бастады. Батудың келуіне дейін-ақ бұл қалаға татарлар бірнеше жорық жасап, қаланы талан-таражға түсірді. Солардың бір ханының жойқын жорығы кезінде қала толығымен күйреп, қаланың атымен бірге қала тұрғындарының аты да мәңгілікке жоғалды. Кейіннен күшейіп алған татарлардың өзі де зәулім ғимараттары бар Бұлғар, Бельмаш, Куман, Корсун, Тура, Қазан, Арей, Рормир, Арнач, Сарай секілді қалаларды тұрғызды. Қала құрлысын жүргізуге татарлар орыс шеберлері мен суретшілерін пайдаланды. Осылайша ежелгі қаланың орнына Астрахан қаласы бой көтерді. Атынан айырылған қала тағдыр тауқыметімен татарша атауға ие болды. Оның бұрынғы тұрғындары татарлармен араласып, олардың құрамына сіңісіп кетті. Бірақ Астрахан бұрынғы ескі қаладай ірі сауда орталығына айнала қоймады. Қираған ескі қаланың орнына келіп сауда жасауға шетелдіктердің батылы бармады. Сөйтіп, шетелдіктер Ресеймен сауда-саттық жүргізуге мүдделі болмады.

Араға біраз уақыт салып, ирандықтар Астраханнан сауда жүргізуге алғашқы қадам жасады. Мұндай қадам 1743 жылы жүзеге асты. Осы жылы Венеция елшісі Амвросий Констарений Ираннан оралып келе жатқанда Ресейге соқты. Ол өзімен бірге ирандық саудагерлер тобын ілестіре келді. Иран саудагерлері Астраханға өздерінің сарацин тарысы, жібек бұйымдары, кептірілген жемістер секілді тауарларын өткізуді көздеді. Бұл тауарларды ресейліктер мен татарлар сатып алатындығына үміт артты. Олар тіпті ресейлік көпестерден сауда жүргізу үшін қарызға ақша алды.

... Бұлғарлардың көне қаласын жаулап алып, күйреткен татарлар оның орнына салған Астраханда сауда-саттықты жандандыра алмады. Қазан қаласын орыстардың толық бағындыруы сауданың Астраханда ғана емес, Сібірде де дамуына жол ашты.

Ресейдің порттарының біріне айналған Астрахан соғыс қимылдарына орай түрлі өзгерістерді бастан кешірді. Бұл қала татарлардың қолынан Ұлы князь Иван Васильевичтің кезінде тартылып алынды. Қала еш қан төгіссіз қолға өтті. Орыс әскерлерінің қалаға таяп қалғанын естіген тұрғындар қаланы тастап қашты. Қала қаңырап бос қалды. Араға бірнеше ондаған жыл уақыт салып, түрік сұлтаны Селим Ресейдің күшеюінен сескенді ме, әйтеуір Астраханды Ресейдің иелігінен қайтарып алуды көздеді. Оның қаланы алу жолындағы әрекетінен түк шықпады, жіберілген түрік қолбасшылары масқаралықпен елдеріне оралып жатты. Ұлы князь Иван Васильевичтің және одан кейінгі мемлекет басшылары Астраханның саяси өмірде алатын орнына ерекше мән бере отырып, оны Ресейдің оңтүстігіндегі ірі сауда портына айналдыруды көздеді. Бұл порттың Иранмен және Үндістанмен сауда жүргізудегі маңызы күн өткен сайын артты.

... Ресейліктер мен татарлар Астраханнан Түк-Қараған деген жерге кішкене кемемен бұрыннан сауда жасауға баратын. Онда сауда негізінен түрікмендермен жүргізілді. Сонда сауда жасап жүрген көпестерге 1713 жылы түрікмендердің садыр тармағынан Қожа Нефес деген беделді адам келіп, оларға өзін Астраханға ала кетуін өтінген. Сонымен бірге ол өзінің Ресей императорына ізгі ниетте екенін білдірген.

Сол кезде Астраханда Гиляннан шыққан парсы князі тұратын. Ол шоқынып, христиандықты қабылдауына байланысты князь Самсонов аталған еді. Осы князь Самсонов Қожа Нефеспен танысып, онымен достық қарым-қатынаста болған. Бірде Нефес оған Ұлы Петр императордың алтын құмы бар Әмудария жағасын да енді қарауына алғандығын жөн санайтынын білдірді.

Иранда сол тұста жүріп жатқан өзгерістер мен бүліктер Әмудария жағасындағы елді Ұлы имеператордың өз иелігі етіп алуына қолайлы жағдай туғызды. Бірақ бұл істі жүзеге асырудың өзіндік қиындықтары болды. Каспий теңізі арқылы онда жету үшін алдын ала жағалаулардағы аймақтарды барлап алу қажет еді. Онда барып жатқан көпестердің кемелері жолда көп қиыншылықтардан өтетін. Мұны ескерген император өз істерін шебер меңгерген теңіз офицерлерін барлауға аттандырып, оларға жағалауды, өзендерді, аймақтарды картаға толық түсіруді тапсырды. Мұндай барлау жұмысының қарқынды жүруіне Хиуаға жіберілген елшіліктің Әмудария жағалауында алтын құмның барлығын растауы елеулі ықпал жасады. 1715 жылы барлау жұмысына нақтылы нұсқау берілген поручик князь Александр Бекевич аттандырылды. Оған берілген нұсқауда Хиуа ханынан кеме алып, ол кемемен Әмудария өзені арқылы Үндістанға баратын жолды айқындау да көрсетілді. Сондай-ақ бұл нұсқауда Үндістанға жеткеннен кейін осы жолмен кері орала отырып, барлық жолды картаға түсіру керектігі ерекше ескертілді.

1716 жылғы 20 мамырдағы, 1719 жылғы 1 маусымдағы және 1720 жылғы 26 шілдедегі жарлықтарда императордың Иран шаһымен сауда-саттық жөнінде келісімге келгені айтылады. Бұл келісім бойынша Иран өз жібегін Түркияға емес, толықтай Ресейге жіберуге міндеттенді. Иран жібегін Ресейге тасымалдауды жүзеге асыру тек армяндарға берілді. Осы қызметі үшін Ресейде армяндарға көп жеңілдіктер жасалды. Армяндардың қымбат бағалы асыл тастары мен інжу-маржандарынан кеден салығы алынбайтын болды. Астрахан мен Терк қалаларына келгенде олардың қауіпсіздігін қамтамасыз ететін әскери жасақ бөлінетін болды. Мұндай артықшылықтар Ресей жерінде армяндардан басқа бірде-бір шетелдіктерге жасалынбады. Бірақ көп ұзамай армяндар жібекті Ресейге ғана емес, Түркияға да тасымалдайтынды шығарды. Соған орай, 1719 жылы армяндарға берілген жеңілдіктер алынып тасталды.

...Каспий теңізінің Низабат жағындағы жағалауында Ресей мен Иран көпестерінің жәрмеңкелері үздіксіз өткізіліп тұрды. Көпестер мұнда шатырларда тұрды. Өйткені мұндағы жағалауға таяу жерде елді мекен болмады. Негізінен, жәрмеңкеде жібек шикізаты саудаға түсті. Парсылар мен армяндар жәрмеңкеге жібекті түйелерге, жылқыларға артып әкелді. Мұнда Ресей тауарларынан айна, шуға, кендір, иленбеген тері, бөз сатылды. Олардың ішінде иленбеген тері көп сұранысқа ие. Ирандықтар бұл иленбеген теріден қонышы қысқа аяқ киім түрін жасайды. Оны лайсаң кезде ирандықтар былғары етіктердің сыртынан киіп алады. Саври деп аталған бұл аяқ киіммен үйге кірмейді, оны есіктің алдына шешіп қалдырады.

...Көпестер сауда жасауға жеке дара емес, Голландия, Англия және Франция елдеріндегідей, құрамына Ирандағы саудамен етене таныс армяндар енген компаниялар құрып аттануды жөн санайды. Олар мұндай компанияға қаражат жеткіліксіздеу болса, мемлекет қазынасынан қаржының бөлінуіне де дәмелі. Иранның провинцияларынан тасымалданатын тауарларды бақылауда ұстайтын кеңселерді Астраханда, Исфаханда және Тифлисте ашқан жөн. Бұл кеңселердің бөлімшелерін Шанхайда, Рялута және Астраханда ашу қажет, Түк-Қарағанда** сауданың қызу жүретіндігіне қарамастан, мұнда сауда кеңесінің бөлімшесін ашудың қажеті жоқ. Өйткені ол жердің халқы бізге сенімсіздік танытуда. Иранға негізінен бидай ұнын, тері, без және кендір тасымалдағаны дұрыс. Ал ол жақтан Ресейге жібек, сарацин тарысы және мақта қағазы тасылуы керек. Түк-Қарағаннан елтірі және қой мен түйе жүні алынғаны абзал.

Каспий теңізі арқылы саудаға аттануға ұзындығы 60-70 фут болатын, 8-9 фут тереңдікті бойлап жүзе алатын желкенді кемелер ыңғайлы. Үлкен кемелер тереңдігі 8 фут, оңтүстіктен жел соққанда 9 фут болатын Еділ өзенінің құяр сағасына кіре алмайды. Саудаға шығуға кемелерді таңдағанда теңізде соғатын жел ескерілуі тиіс. Апшерон бұғазы мен Кура өзені құя берістегі шығанақта ғана кемелер бір орнында тұра алады. Қалған жерлердің барлығында кемелер якорьдың көмегінсіз бір орнында еш тұра алмайды. Жағалауға таяп қалғанда қатты жел тұра қалса, кемелердің бір орнында қалқып тұруын қамтамасыз ету жолын қарастыру қажет. Өйткені жағалаулардағы тереңдік біркелкі емес. Мұндай кезде кеме таяз жерлерге ұрылып зақымдануы ықтимал. Соймонов мырза теңізге шыққанда кеменің жүзуін қамтамасыз ету үшін бір ботсман, 12 теңізші және бір аспазшы қажет деп санайды. Ол мұндай тұжырымға теңізде жүзген көп жылдық тәжірибесі арқылы келген. Сондықтан оның кеңесіне құлақ салу қажет-ақ.

Сойманов мырза сонымен бірге теңіздің төменгі жағындағы аймақтарда кемелерге тауарларды арту мен түсіру өзіндік қиындықтарға ие екендігін ескертеді. Өйткені, ондағы айлақтарға кемелер теңіздің таяздығынан таяп келе алмайды. Сондықтан ол жақта кемені айлақтан қашықтау жерге қалдырып, тауарларды қайыққа артып тасымалдау қажет. Теңіз жағалауларында кеме тұрақтайтын арнайы орын салуды кезінде Ұлы Петр жүзеге асыруға тырысқан еді. Бүгінде Грузия мен Ширван көпестерінің атсалысуымен теңіздің батыс жағалауында, Кура өзенінің теңізге құя берісінде және Апшерон түбегінде кеме тұрақтайтын орындар салуға болады. Бұған көпестер де ынталы. Бұл жерге құрғақ жолмен тауарлар тасымалданып жеткізілсе, кемелерге тиеледі. Мұның өзі осы өңірді қызу сауда жүретін жерге айналдырады. Зинзимен бұғазында осындай кеме тұрақтайтын арнайы орын салынса, Иранмен сауда жүргізу жеңілдей түсер еді. Бұл өз кезегінде таулы, қыратты жерлерден керуенмен жүк тасымалдауды жеңілдете түседі. Соймонов мырзаның айтуынша, кезінде Гиланға таяу жерде Ресейге қарасты кеме тұрақтайтын орын болған. Осы кеме тұрақтайтын орын қалпына келтірілсе, Хорасан, Бұқара, Самарқан, Балх және тіпті Үндістан секілді Шығыс елдермен сауда жүргізу анағұрлым жеңілдей түсер еді. Астрабат қаласының сауда жүргізетін орталыққа айналуына да бұл өзінің игі ықпалын тигізеді.

Тәржімалаған: С.К. Рүстемов,

тарих ғылымдарының кандидаты





ЩЕРБАТОВ МИХАИЛ МИХАЙЛОВИЧ

(1733-1790 жж.)

М.М. Щербатов 1733 жылы князь отбасында дүниеге келді. Алғашқы білімді өз үйінде алды.

М.М. Щербатовтың орыс тарихымен айналысуына Миллердің ықпалы күшті болды. Бұл туралы ол өзінің «Ресей тарихы» атты еңбегінің 1-ші томына жазған алғы сөзінде айтады. М.М. Щербатов, шамасы, 1767 жылы Екаретина 11-ге таныстырылған болуы керек. Сол кезден бастап оған патриархтық және баспаханалық кітапханалардың есігі кеңінен ашық болады. Ол кітапханаларда кезінде Петр І-нің жарлығы бойынша әр түрлі монастырьлардағы жылнама-шежірелер тізімі жинақталған еді. Солардан алынған 12 тізіммен өзінде бар 7 тізім негізінде М.М. Щербатов басқа ешқандай алдын ала әзірліксіз-ақ Ресей тарихын жазуға кірісіп кетеді. 1769 жылы ол алғашқы 2 томды жазып бітіреді. Ол томдар Ресей тарихының ежелгі заманнан бастап, 1237 жылға дейінгі мерзімін қамтиды.

Міне, сол кезден бастап М.М. Щербатовтың баспагерлік қызметі басталады. Оның өзі жазып шыққан еңбегі едәуір кешігіп жарық көрді. Өйткені әлі де болса түпнұсқа жылнама-шежірелер тізімдерінен алынған деректерге мұражайлардан алынған деректерді де қосу керек еді. Ол 1770 жылы Шетелдік алқаның Мәскеудегі мұражайында сақтаулы құжаттарды пайдалануға рұқсат алды. Ал ол мұражайда князъдердің XIII ғасырдың жартысынан бергі кезеңдегі рухани және келісім грамоталары, ХҮ ғасырдың соңғы ширегінен бергі дипломатиялық қарым-қатынастар жөніндегі ескерткіш құжаттар да болатын. Осы деректерді зерттеп, пайдалануға бар ынта-жігерімен құлшына кірісіп кеткен М.М. Щербатов 1772 жылы III томды, ал 1774 жылы IY томды жазып бітірді.

М.М. Щербатов өз өмірінің соңына дейін саяси, философиялық, және экономикалық, мәселелермен айналысып, өзінің көзқарасын түрлі мақалаларында баяндаумен болды.

Жылнама-шежірелерді өңдеп жазуда М. М. Щербатов қыруар кемшіліктерге жол беріп алғанына, ол үшін сынға да ұшырағанынан қарамай, Татищевпен салыстырғанда бір адым ілгері жылжыды. Біріншіден, М.М. Щербатов ғылыми пайдалануға Новгород жылнама-шежіресіндегі (XIII және ХІҮ ғасырлар) синодтық тізім, Воскресенск жылнама-шежірелер жинағы сияқты, әрі жаңа, әрі маңызды тізімдерді енгізді. Екіншіден, ол қолына түскен жылнама-шежірелерді тұңғыш рет дұрыс пайдаланды, әр түрлі тізімдегі деректерді мәтіндер жинағы ретінде үйіп-төгіп бере салмай, олардың мәтіндерін бір-бірінен айыра біліп, белгілі бір жүйеге келтірді, түпнұсқа мәтіндерге сілтеме жасап отырды. Бірақ Бестужев-Рюмин оның дәйектеме мәтіндерді цифрмен нөмірлеп көрсетуі тексеріп көру мүмкіндігін едәуір қиындататынын атап өткенін де айта кету керек. ХҮІІІ ғасырдағы басқа да тарихшылар сияқты М.М. Щербатов та негізгі түпнұсқа материал мен ғылыми өңделген деректердің арасындағы айырмашылықты айқын аңғара бермейді. Сондықтан да ол Синопсис-жылнама-шежіреге көбірек көңіл бөліп, артықшылық береді. М.М. Щербатовтың деректерді мұқият іріктеп, таңдай білуге де шамасы болған жоқ, соның салдарынан да түпнұсқа мәтіннен алыстап кете алмады, өзінің еңбегіне ұсақ-түйек нәрселерді мөлшерден тыс үйіп-төгіп жіберді.

М.М. Щербатовтың пікірінше, тарихты жеке адамдар жасайды. Оқиғалардың барысын ол негізгі кейіпкердің өз еркін халықтың қалың бұқарасына немесе жеке адамдарға олардың еркінсіз таңып, ықпал етуіне алып баруымен түсіндіреді. Оның үстіне, негізгі кейіпкер өз бойындағы өзімшіл ниеттегі мінез-құлқының ерекшеліктерін басшылыққа алады, онысы әр түрлі дәуірлердегі барлық негізгі кейіпкерлерге тән ортақ мінез-құлықтан әрі аса алмайды, ал қарапайым халықтың қалың бұқарасы оған өздерінің ақымақтығы немесе жоққа сену сияқты тағы басқа да әрекеттері салдарынан бағынатын болып шығады. Мысалы, ол моңғолдардың Русьті бағындыруы орыстардың бойында болған бұрынғы жауынгерлік рухтың Құдайдың құдіретіне шектен тыс сену салдарынан жойылып кетуінен болды деп түсіндіреді.

М. М. Щербатов өзіне тән рационализмге сәйкес, тарихта керемет нәрселердің бола беру мүмкіндігін мойындамайды және оның дінге деген көзқарасы да өте салқын. Орыс тарихының басталу сипатына және оның жалпы барысына көзқарасы жағынан М. М. Щербатов бәрінен де бұрын Шлецерге жақын.

Өзінің тарихты құрастырып жазғандағы мақсатын оның өз тұсындағы Ресейді өте жақсы белсенділігінен ғана көреді, яғни тарихқа практикалық көзқарас тұрғысынан қарайды. Дегенмен де ол енді бір жерде, Юмның айтқан пікірін негізге ала отырып, тарихқа осы заман тұрғысынан қарауға дейін барып қалатын көзқарасын танытады, тарихты адамзат өмірін басқарудың заңдарын ашып беруге ұмтылатын ғылым ретінде қарастыру керек деп біледі. М.М. Щербатовтың жазған тарихын оның замандастары табысты еңбек деп таныған жоқ: оны тым тартымсыз және дұрыс жазылмаған деп санады, ал М.М.Щербатовтың өзін тарихқа қатысы бар дарыннан жұрдай деп атады. Бірақ жоғарыда атап көрсеткен жағдайларға қарағанда, мұндай баға дұрыс емес еді. Ал атақты Карамзин өзі үшін М.М. Щербатовтан орасан мол мөлшерде нәр беретін нәрселер таба білгенін жазып қалдырған.

Ғасыр барысында айтылған пікірлер М. М. Щербатов жөнінде күшті із қалдырды. Оның дінге деген көзқарасының ерекше сипаты бар. Тарихшының өз пікірі бойынша, дін де кәдімгі білім сияқты, адамдарға барынша пайдалы болуы тиіс. Ол тәртіптің қатаң сақталуына, тыныштық пен бейбіт өмірдің орнығуына қызмет етуі керек. Полиция шеніндегілердің дінге адал қызмет етуінің осындай сыры бар. Ал басқа да сөздермен айтар болсақ, М.М. Щербатов христиан дініне тән сүйіспеншілік қағидасын тіпті де мойындаған жоқ. Бірақ мұның өзі оның «Ресейдегі адамгершілік мінез-құлықтың азғындауы» деген мақаласында рационалистік философияны және оның Ресейдегі өкілі ретінде Екатерина ІІ-нің өзіне ашықтан-ашық сын айтып, шабуылға шығуына кедергі келтіргені бола алмады.

М.М. Щербатов өте қысқа мерзімнің ішінде мемлекетті қайта құруға және бірнеше мыңжылдықтарға дейін мүлде мызғымайтын берік тәртіп орнатуға болады, сонда оған кейбір болмашы өзгерістер енгізіп отырумен шектелуге мүмкіндік туады деп санады.

М.И. ЩЕРБАТОВ

ЕЖЕЛГІ ЗАМАННАН БЕРГІ РЕСЕЙ ТАРИХЫ

Князь Михаил Щербатовтың шығармасы

I том

О бастан ұлы князь Ярослав Владимировичтің

қаза тапқанына дейін

Кіріспе

Егер кез-келген тарихта, оның үстіне, ежелгі заманнан бергі тарихта, қыруар көп қиындықтар кездесетін болса, мүмкін емес істі мүмкін емес деп санауға болмайтын Ресей тарихы ондай қиындықтарға өте-мөте толы болса, онда әрине, қалай дегенде де соншалықты мол қиындықтардан аяқ алып жүруге де, Ресей тарихының ежелден бергі жағдайы туралы бәлендей байсалды да тыңғылықты еңбек беруге де мүмкіндік жоқ деп санауға негіз бар. Ол қиындықтардың орын алуының мынадай себептері болды: 1/ Ресей халқы жазбаша сауатын мейлінше кем ашты, яғни Христостың туғанынан бастап санағанда 790 жылдан бері ғана хат тани бастады (1), тіпті одан да кеш болуы әбден ықтимал; 2/ ол кездегі адамдардың болашақ ұрпаққа өздерінің тұсында орын алған елеулі оқиғалар туралы деректер қалдыруға немқұрайдылықпен ықылассыз қарауы; 3/ жылнама-шежіре жазушылардың тым аз болуы және олардың қалдырған деректерінің шындыққа онша жанаса бермеуі; 4/ жазылған деректердің бір-біріне қарама-қайшы келетіндігі, жағымпаздыққа бой алдыратыны; 5/ ол деректерді жазып қалдырушылардың жоққа сенетіндігі, бәрін керемет деп санап, жылнама-шежірелерді қайдағы бір қисынсыз оқиғаларға толтырып жібергендігі; 6/ көшіріп жазушылардың құлықсыздығы мен білімсіздігі салдарынан нақты адамдардың аты-жөндерін ғана емес, сонымен қатар оқиғалардың қашан болғанын және олардың мазмұны мен мән-мағынасын әбден шатастырып, былықтырып жібергендігі; 7/ мұражайларда ежелгі заманнан бері татарлар мен поляктардың дұшпандық шапқыншылығы кезіндегі елеулі деген тарихи оқиғаларға қатысты сақталған деректердің аздығы, жиі-жиі болып тұрған өрттердің кезінде жанып кетіп, жоқ болғаны, уақыт зардабынан тозып, жарамсыз болып қалғаны.

Алайда мен өз шама-шарқымның келгенінше жылнама-шежірелердегі (әрине, қолым жеткендеріндегі) сөз болатын іс-әрекеттер мен оқиғаларды белгілі бір ретпен тәуір тәртіпке келтіруге, бір жағына қарай бұра тартпайтын әділдікпен әрі сын көзімен қарап, дұрысы мен бұрысын ажырата айтуға, сондай-ақ бұл ретте кей жағдайларда жасырын сақталатын шетелдік жазба деректерді пайдалана отырып, оларды неге құпия сақталу себептеріне терең бойлап, ашып көрсетуге тырысатын боламын.

Бұл кең-байтақ өлке Скифия, Сарматия, Роксоляния, Ресей деп әр кезде әртүрлі аталды, ақырында оған шетелдік халықтар Московия деп те ат қойды.

Ал бұл әр түрлі атаулардың қалай пайда болғанына тоқталсақ, олар көбінесе шындыққа сай келе бермейді. Бірақ мен осынысы дұрыс-ау дегендерін ғана ұсынбақпын. Скифия дегеніміз — елдің аты, ал скиф дегеніміз - халықтың аты. Ал кейбіреулердің жазуына қарағанда, бұл атау ол елдегі тұрғындардың садақ тартуға шебер болуына байланысты берілген көрінеді. Сонда бұл атаудың түп төркіні тевтондықтардың сетень немесе шутень деген етістік мағынасындағы сөздері болып шығады. Геродоттың жазбаша деректеріне қарағанда, басқа да көптеген адамдардың айтуына қарағанда, олар садақ тартуға өте шебер, мерген (2) болыпты. Енді бір деректе бұл атау Скифтер деген таудың атымен байланыстырылады. Өйткені бұл халық бір кезде сол тауды жайлаған еді деп көрсетіледі (3). Бірақ мен бұл жерде қай тау туралы айтып отырғанын білмеймін. Шамасы, Қара теңіздің үстіңгі жағасындағы таулар болуы мүмкін. Ал менің өз басым Ресейде тұрып келген және өздерін Чуд деп атаған халықтың өз атын өзі өзгертіп, скиф немесе сцит деп атауы әбден ықтимал-ау деп санаймын. Сармат халқының аты гректердің саврс және омма, адамның өңменінен өтіп кетердей өткір де қорқынышты көзқарас деген сөздерінен құралған болуы ғажап емес (4). Менің ойымша, оларға бұл атауды шетелдіктер берген болуы керек. Өйткені бұл халық өзгелерге арыстандай айбатты, үрей тұрғызатындай тым қорқынышты көрінетін. Бәлкім, олар жүрек жұтқан көзсіз ерлігі мен әскери өнерді шебер меңгергендігінің арқасында көрші жатқан елдерді шошытатын қорқынышы үшін өздерін өздері осылай атаған болуы әбден әбден мүмкін**.

Ресей Синопсисі бойынша, Ресей деген атау Росколян деген атауға қарағанда ежелден бар ескі атау бола тұрса да, мұның соңғысы көбірек қолданылып келді. Ал мұны еске алып отырған себебім — ежелгі грек және Рим жазбаларында тек осы атау — Орсколян ғана қолданылады. Мысалы, Понтий патшасы ұлы Митридат кезінде де осы халықтың атауы жиі кездеседі. Ал Ресей атауы Ийсус Христос туылған жылдан әлдеқайда кейін кеңінен белгілі бола бастады (5). Бұл үш атаудың ешқайсысы да қазір біз Ресей деп атайтын ұлан-байтақ үлкен елдің түкпір-түкпіріне түгел таныс болған жоқ, елдің әр бөлігі әр түрлі аталып қана келді. Өйткені жазба дерек қалдырушылар елдегі әр түрлі халықтарды бір-бірінен айыра білмеді. Сондықтан да олардың бәріне Ресей деген бір ғана атау берілді. Сонымен қатар Ресей деген атаудың қайдан шыққаны да анық белгілі емес. Кейбіреулер оны бір кездері Ресейді мекендеген Россы және Аландар деген екі халық атауының қосындысынан шыққан деседі (6). Енді біреулердің пікірінше, разсеения (7) деген сөздің өзгерген түрі болуы керек. Өйткені мұншалықты кең-байтақ жерді дүние жүзін топан су басқан кезден кейін аз ғана халық мекендеп, содан соң бірте-бірте кеңінен тарап кеткен дегенді айтады. Афеттің (8) сегізінші ұлы Ростан әлде Русстан, немесе бір кезде москалармен бірге Понтексин және Каспий теңізінің екі арасындағы мойнақты мекендеген росси халқынан тарағандар славенороссияндар деген атауға ие болды. Олар бұл атауды өздерінің ірі-ірі ұлы жеңістерге жеткені және даңққа бөленгені үшін алған (9) деседі. Алайда маған бұл атауды слави халқының атынан шыққан деу әлдеқайда дұрыс сияқты көрінеді. Өйткені бұл халық Ресей жеріне қоныстанғаннан кейін оған өздерінің атауын қосып атаған болуы керек. Ал ақырында Московия атауына келетін болсақ, мұның өзі, менің ойымша, Мәскеу қаласының атымен тіпті де байланысты емес. Өйткені ол соншалық үлкен империя тарихында төртінші астана атанғанымен, оның кең-байтақ өлкесіне өзінің атын ұсына да, бере де алған жоқ. Сөйтіп, Россиян, атап айтқанда, Моли, Моски, Месехи деген ежелгі атаулардан (10) немесе олардың арғы атасы Мосохтың атынан тараған. Немесе, сайып келгенде, ең дұрысы — олардың тілдері қосылып қалыптасқан соң әуелі Каспий және Понтексин теңіздерінің екі арасындағы мойнақты мекендеген олар өздерін арғы аталарының атымен москилер деп атады. Алайда ол жақтан қуып жіберілгеннен соң Ресейге қайта қоныс аударды. Сөйтіп, өздерінің бұрынғы атауын аз ғана өзгертіп, сақтап қалды да, одан Московия (11) деген атау пайда болды.

Ресейдің бұрынғы атауларының мән-мағынасын Рутения деп ұққан көрші елдері оған көптеген басқаша аттар да тақты. Мысалы, шведтер Острегард, Голмгард немесе Гадерих деп атады. Мұның бәрі де шығыстағы жерлер, топырағы құнарлы бай жерлер дегенді білдіретін еді. Ал олардың Хунигард дегені хундардың жері немесе гундардың жері деп айтқаны болатын. Ваннема, Вендтердің жері немесе славендердің жері дегенді, эстон тіліндегі Улима шығыстағы жер дегенді, ақырында Кревендер жері, лифлянд тілінде кревесттер жері дегенді, қысқасы, біртұтас славян халқының жері дегенді білдіреді (12).

Қазір Ресей деген атаумен кеңінен мәлім болған ұлан-байтақ үлкен ел кейде Еуропалық Скифия деп те, Еуропалық Сарматия деп те аталады. Оның шекаралары мына жерлермен өтті: солтүстігінде Сармат мұхиты немесе Ақтеңіз; батысында Вислага дейін, пұтқа табынатын метанастес және дакия халқына дейін жарты күндік жол, ол тіпті сонау Днепрдің сағасына дейін созылады; шығысында Карсинит өзенінің мойнағы, Бице батпақты алқабы, Палус Меотистың жағасымен Дон өзенінің сағасына дейін жетеді. Днепр өзенін жоғары бойлап, солтүстікке қарай тіке тартқанда одан арғы жерлер бізге таныс емес (13). Ол жақта Ұлы және кіші Ресей, Польша, Литва, Курляндия, Лифляндия, Пруссия, Венгрияның бір бөлігі және басқа да елдер бар (14).

Картаға көз жіберіп қараған әрбір адам бұл елдің қандай теңіздермен шектесіп жатқанын оп-оңай көре алады; ал мен олардың атауларын атар болсам, олар мыналар: Ақтеңіз, Палусь Меотис немесе Азов теңізі, Понт Эвксин немесе Қара теңіз, сондай-ақ Ботника және Филляндия шығанақтарына барып тірелетін Балтық теңізі. Өзендері: Донец, Днестр, Буг, Обь, Тирас немесе Днестр, Волга (Еділ), Ока, Кіші және Үлкен Двина, Нева, Висла және басқалары. Бұл өзендер жоғарыда аталған теңіздерге барып құяды. Атақты екі көлі бар. Олар: Ладога мен Онега. Алайда бұл көлдер ежелгі сарматтарға белгісіз болған деседі (15). Ал менің өз басым бұған илана қоймаймын: осы көлдердің айнала төңірегін мекендеген халық оларды білмеді дегенге сену қиын.

Батысы пұтқа табынатын Метанастес халқының, яғни Молдавияның шекарасынан басталып, солтүстігінде Ақ теңізге дейін, яғни солтүстік ендіктің 48-градусынан 65-градусына дейін созылатын Ресей немесе ежелгі Скифия мен Сарматия өз аумағында он бір ықылымды климатты, яғни он сегізінші және жиырма тоғызыншы бойлықтың аралығын қамтыды; оның Каменскіден Архангельск қаласына дейін ұзақтығы - бір мың алты жүз алпыс төрт шақырым болса, Висладан Дон өзеніне дейінгі енінің ұзақтығы — бір мың үш жүз елу екі шақырым.

Жоғарыда атап көрсетілген ықылымдардың жағдайы және Ресей туралы, сондай-ақ оның аумағындағы орналасқан мемлекеттер туралы қолымызда бар мәліметтер бойынша қарастырар болсақ, онда бұл елдің талай өзгерістерді басынан кешіргенін байқар едік. Оның орталық бөліктеріндегі жерлер сияқты құнарлы әрі өнімді мол беретін топырағы барлық жерде бірдей бола қоймаса да, солтүстік аймақтағы елдерде де тұрғындар жерді жомарт етерлік ынта-жігерімен еңбек еткен жағдайда өмір сүруге қажетті нәрселердің бәрін де өндіруге болатын еді. Алайда оның ерте замандағы тұрғындары егіншілікпен айналысуға қабілетсіз еді, олар мал өсірумен айналысуға бейім болды (16), содан алынған өнімдерді ғана қанағат тұтты деуге сене беруге бола қоймайды. Олар қалай дегенде де бірінші кезектегі қажетті өнімдерін өндіріп алу үшін егіншілікпен айналысты деуге иланарлық негіз бар. Алайда кейінгі кезде табиғат жағдайының өзгеріп, қыстың ұзақ және суық болуы салдарынан олардың егіншілікпен айналысуына мүмкіндік қалмады.

Бұл жерде менің сирек кездесетін табиғи құбылыстар туралы айтып жатуымның тіпті де қажеті жоқ. Өйткені менің еңбегімді оқитын адамдардың қай-қайсысы болса да өз елдеріндегі табиғи жағдайдың қандай екенін жеткілікті дәрежеде дерлік жақсы біледі. Ал қолдан жасалатын сирек кездесетін оқиғаларға қатысты сөз ететін болсақ, онда адамдардың тұрақты белгілі баспаналары болмаған жерлерден ондай өзгерістерді іздеудің реті жоқ. Адамдар ондай жерлерде ғимараттар салуға да, басқа да заттарды табу үшін әрекет жасауға да тырысып бақпайтынын айта кету әбден орынды.

Юстин бізге ежелгі заманда мысырлықтар мен скифтердің арасында болған дау туралы көне аңыз туралы баяндайды (17). Ол аңыз бойынша, скифтердің философиясында былай деп айтылыпты: біздің жерімізде ел ерте қоныстанған. Өйткені дүние жаралғанда оның бүкіл бөліктері лаулаған от құшағында екен. Сол от біртіндеп сөніп, жер суына бастағанда адамдардың қоныстануына қолайлы жағдай туған көрінеді. Ал жер бетін топан су қаптаған кезде скифтердің жер деңгейі биік болғандықтан, ондағы су бәрінен де бұрын тартылыпты. Бірақ мен бұл ертегі тәріздес әрі бәлендей нақты дәлелді емес ежелгі дау-дамайға тоқталып жатпаймын. Тек қана Киелі кітапқа және одан кейін жазылған деректерге сүйене отырып, мынаны ғана анық айта аламын: скиф және олардың атымен аталатын басқа да халықтар Иафеттің алтыншы ұлы Масохтан тарайды. Мұны зиялы қауым жазушылары ғана емес, сонымен қатар Киелі кітап жазбалары да растайды. Оларда Иезекииль, Магога, Росс және Масох халықтары бір-бірімен байланысты деп болжам жасалады және олар күшті халықтар болған деп саналады (18). Ал Иосиф Иудей Мосахты скифтердің арғы атасы деп біледі (19. Сонымен, тілдер бір-бірінен алшақтап бөлінуіне орай, барлық ірі-ірі тайпалар Құдайдың оларға алдын-ала бұйыртқан жерлеріне таралып, сол жерлерді мекендеді. Мосах өзінің бауыры Гемерді сол жақ тұста қалдырды да, өзі оң жақ тұсқа (20) кетіп, Каспий және Қара теңіздерінің аралығындағы мойнаққа өзімен аттас моски және росси халықтарын орналастырды (21). Олардың ұрпақтары өніп-өсіп көбейген соң немесе оларды басқа біреулер ығыстырып қуа бастаған соң сол Донды, Волганы (Еділ) және Запалус Меотисті (Азов теңізі) бойлап, сағат сайын дерлік солтүстікке қарай жылжи берді (22). Тіпті, қазір Ресей деп аталатын солтүстіктегі елдердің бәріне дейін барып жетті де, кеңінен қанат жая түсті (23).

Бізге жеткен деректерде олардың көптеген патшаларының аты-жөндері жеткен (24), сондай-ақ скифтерде монархиялық басқару тәртібінің орын алғаны айтылады. Бірақ ондай тәртіпке бүкіл Скифияның біртұтас бағынғаны немесе әр тайпа аумағындағы әр түрлі ұрпақтар көлемінде жеке-жеке орын алғаны, яғни әр тайпада, әр аймақта жеке дара монархтық патшалық құрғаны дәлме-дәл ашып айтылмайды. Бұлай дейтін себебіміз — парсы патшасы Дарийдің Скифияны жаулап алу үшін шабуылға әзірленіп жатқанын сезген скиф патшасы өзге скиф князьдіктеріне ат шаптырып елшілер жібергені, олардың көмекке келуін сұрағаны туралы хабар бар. Бірақ олар көмекке келуден бас тартады (25). Осыған қарағанда, патшаның билігі өзге буын князьдіктеріне түгел тарала қоймаған болуы керек немесе елдегі билік Швейцариядағы сияқты, әр буын князьдігі өз алдына дара дербес билік жүргізсе, негізгі деген басты патшамен ерікті одақ құру арқылы біріккен болып шығады. Сондықтан да көп жағдайда олардың біріне-бірі бағынбай кетуі де мүмкін деген ой келеді (26). Сондай-ақ мұның өзі бір кезде Новгородтың өзіне патшалық етуі үшін Рюрикті шақырған кезіндегі билік сияқты (27). Бірақ оның қашан және қай буынның князьдігі кезінде болғанын тап басып айту қиын. Ал олардың патшаларына келетін болсақ, тарих олардың қайсысы қанша ұрпақ тұсында патшалық құрғаны белгісіз, мұрагерлердің саны аз болғанына қарамай, тақ иесі мұрагерлік дәстүр бойынша жиі-жиі ауысып отырған. Алайда Патша билігінің қысқа әрі баянсыз болған кездері де бар. Мысалы, ондай патшалардың біреуі өз елінің әдет-ғұрпына негізделген заңды бұзғаны, сөйтіп, гректердің әр түрлі дәстүрлі әдет-ғұрыптарын енгізе бастағаны үшін өз туысының қолынан қаза табады. Сөйтіп патша тағына сол туысы отырады (28).

Скифтер сияқты соншалықты әділ, әрі кедей халық үшін адамдар меншігінің қауіпсіз болуы туралы көп заң қабылдаудың қажеті бола қойған жоқ, әрине. Сондықтан да біз жазба деректерден ондай заңдарды өте аз кездестіреміз. Ал бар заңдардың мазмұны мына төмендегі жағдайларға саятын. Кімде-кім өз елінің әдет-ғұрпын бұзуға баратын болса, ол адам өлім жазасына кесілетін. Тап осындай жазаға Кадвидас патшаның бауыры Анахарсис (29) ғана емес, сондай-ақ олардың басқа бір патшасы да тартылыпты (бұл жөнінде жоғарыда айтылған болатын). Ұрлықтың қандай түріне болса да қатаң тыйым салынған еді. Ұрлық жасау аса ауыр қылмыс саналатын (30). Сондықтан скифтердің мыңғырып жататын көп малы ұрланбайтын, қарауыл бақташысыз-ақ өрісте өз аяғынан жайылып жата беретін. Жекпе-жек шайқаста жеңілген адам оның он қолын кесу арқылы жазаға тартылатын (31). Заң біреуге ашуланып, онымен өштесу әрекеттерінің ең ұсақ-түйек түрлерін де жазасыз қалдырмайтын (32). Ондай жағдайда біреуді аз ғана ренжіткен адамға дүре соғылатын. Біз сөзбен айтқанда, скифтердің заңдары ізгілікті рахымшылыққа, жүрек жұтқан ерлікке баулуға бейім тұратын. Мұның өзі олардың мінез-құлқынан да, әдет-ғұрыптарынан да айқын көрінетін.

Ежелгі жазба деректер қалдырғандардың қай-қайсысы да скифтер туралы сөз еткенде олардың ізгілікті қайырымдылығына және әділеттілігіне тоқталмай өтпейді (33). Сөз арасында айта кетейік, скифтердің мінез-құлқы әдет-ғұрыптары туралы олардың бәрі де мынадай пікір айтады: «Олардың тұрақты үйі де, ешқандай белгілі баспанасы да жоқ. Тек малдың соңында оны бағып жүре беруге үйренген. Егіншілікпен айналыспайтын шөл далада көшіп-қонып жүре береді, төбесі терімен жабылған доңғалақты арбаларда әйелдерін, бала-шағасын өздерімен бірге ала жүреді. Ол арбалар жаңбыр мен қардан қорғайтын баспана болып табылады. Олардағы сот әділдігі заңның қаталдығына емес, қайта өздерінің табиғи бейіміне сай болғаны байқалады. Олар, скифтер, өзге пенделер сияқты, алтын мен күміске құныға қызықпайды; ішетін тағамдары негізінен сүт пен араның балы болып келеді. Жүннен жіп иіріп, киім тоқып киюді білмейді. Аса қатты суықтардан жиі-жиі зардап шегіп жүрсе де көп киім-кешекті қажет етпейді, тек жабайы аңдардың немесе кәдімгі күзендер мен атжалман тышқандардың терісінен тігілген сырт киімдері мен көйлектері ғана болады. Олардың мінез-құлқы мен әдет-ғұрпындағы осындай жұпыны қаталдық сот әділдігінен де байқалады. Сот әділдігі арқасында біреудің дүние-мүлкін иемдену дегеннің не екенін де білмейді. Шынында да бір таң қаларлық нәрсе — скифтерге табиғаттың өзі бере салған ондай асыл қасиетті гректер өздерінің данышпандары мен философтары ұзақ жылдар бойы қанша уағыздап келсе де, үйрене алмай қойғандығы, жабайы жүрген тағы халықтар деп саналатын скифтердің аса әділетті ізгі мінез-құлқы мен әдет-ғұрпын дүние жүзіндегі ең көп оқыған, сауаты күшті саналатын елдің игере алмағандығы. Бұл тұрғыдан алып қарағанда, скифтердің өзге жұрттың ізгі қасиеттерін үйренгенінен гөрі олардың кеселді кемістіктерін білмей-ақ қойғаны әлдеқайда пайдалырақ болған еді (34) деуге әбден толық негіз бар. Осының өзінен-ақ скифтердің бойында қаншалықты мол ізгі қасиеттің бар екенін көруге болады. Лукиан олардың достыққа деген берік адалдығын айрықша атап көрсетіп, жеріне жеткізе мақтайды (35).

Олардың (скифтердің) айрықша атап айтуға тұрарлық басқа да тамаша әдет-ғұрыптары туралы жазба деректерді кездестіре аламыз. Мысалы, олардың сертке беріктігі мен уәдеге адалдығын мынадан көруге болады. Олар әлдебір мәселе жөнінде өзара серттескенде қолдарының саусақтарынан қан шығарысып, бір ыдысқа тамшылата ағызып, араластырады да оған сапысының ұшын малып алып тілдерімен жалайтын болған. Бұл скифтердің өз сертіне өле-өлгенше беріктігінің белгісі саналатын (36). Кімде-кім жат біреуден зорлық көріп, одан кегін алуға шамасы келмейтін болса, онда ол бір өгізді сойып, етін майдалап турап, қуырдақ жасап, сол өгіздің терісінің үстіне жайылған дастарқан басына екі қолы артына қайыра байланған адам сияқты отырып алатын болған. Ал жанынан өтіп бара жатқан адамның оған көмектескісі келсе, әлгі қуырдақтан дәм татып, өгіздің терісін аяғымен нық басып тұрып уәде беретін. Сонымен қатар оның жауынан кек алу үшін онымен бірге өзімнің ғана еріп барғаным жеткілікті ме, әлде қосымша қол жинап келуім қажет пе деп сұрайтын. Сөйтіп, қыруар қол жиналып, қаһарлы күш құралатын. Оған соғыс десе, құлшына ұмтылып тұратын ержүрек жас жауынгерлер ғана іріктелетін (37). Адамдарды ерлікке жігерлендіре түсу үшін әр аймақтың басшысы жыл сайын жиын-той өткізіп тұруға, оған кемінде бір немесе бірнеше дұшпанды өлтіргендер құрметпен шақырылуға тиіс болатын. Ондай жиын-тойларда әркім бұған дейін өзі өлтіріп келген дұшпанның бас сүйегінен жасалған тостағанмен шарап ішетін және кім қанша дұшпан өлтірсе, сонша тостаған шарап ішуге құқықты саналатын. Бірде-бір дұшпан өлтірмегендердің ешқайсысы да ондай жиын-тойларға ешқашан қатыстырылмайтын. Сондай-ақ бірде-бір дұшпан өлтіріп көрмеген қыздардың тұрмысқа шығуына рұқсат етілмейтін (38). Скифтер кең далада жаугершілікте жүргенде өз әскерлерін қайта құрған кезде олардың санын білу үшін мынадай әдіс қолдануды әдет еткен: әр жауынгер бір жебесінің ұшын ортадағы ыдысқа тастауға тиіс болған. Сол жебелердің ұшынан, Геродоттың атап көрсеткеніндей, олардың ең ұлы патшасы Ариантес үлкен бір мыс ыдыс құйдыратын көрінеді. Алайда ол ыдыс жебенің ұштарын жинастырып, жауынгерлердің жалпы санын білу үшін жасалған болуы да мүмкін (39).

Олардың ауру-сырқауды емдеу және қайтыс болған патшаларын жерлеу жөніндегі әдет-ғұрыптары да назар аударуға әбден лайық. Оның мән-мағынасы мынадай: егер патша сырқаттанып қалып, күш-қуатынан айырыла бастаса, онда ең күшті деген үш көріпкел тәуіпті шақыртып, бұл аурудың неден пайда болғанын сұрайтын. Ал олар әдетте патшаның тағына аса салтанатты жағдайда берген сертіне опасыздық жасаған бағынышты адамның атын атайтын. Сөйтіп айыпты адамды айдатып алдыртып, тергейтін. Егер ол өзіне тағылған кінәні мойындаудан үзілді-кесілді бас тартса, онда басқа да көптеген көріпкелдерді шақырып, солардың не айтатынын тыңдаған. Бұлар да бұрынғы үш көріпкелдің айтқандарын қостайтын болса, онда айыпты адамның басын кесіп алуға бұйрық беріліп, шұғыл түрде орындалатын. Оның бүкіл мал-мүлкі алғашқы үш көріпкелдің меншігіне бөліп берілетін. Ал егер екінші шақыртылған көріпкелдер айыпты деп, күдік тағылған адамды ақтап шығар болса, онда көріпкелдердің үшінші тобы шақыртылып, ақырында мәселе жалпы көріпкелдердің дауыс беруі арқылы шешілетін. Күдік тағылған адам көпшілік дауыс бойынша кінәсіз деп ақталатын болса, онда айыптаушы алғашқы үш көріпкел қатаң жазаға тартылатын. Ол өтірікші үшеуді аяқ-қолдары байланған қалпы құрғақ отын тиелген өгіз арбаның үстіне жатқызып, арбасымен қоса-моса өртеп жіберілетін. Ал мұның өзі, бүкіл елдің сенімі бойынша, көріпкелдерге берілген шексіз билікті білдіретін, сонымен қатар оларды біреуге нақақтан жала жауып, қиянат жасаудан сақтандыратын.

Скифтер өздерінің патшасы өлген жағдайда оның мәйітін арбаға салып алып елдің барлық аймағын аралататын. Мұның өзі скифтердің ұлы патшаларын жерлеудің ежелден қалыптасқан дәстүрлеріне мейлінше еліктеу болып табылатын. Мәйітті келесі аймақтың таяу шетіне дейін шығарып салып, еріп жүрушілер міндетті түрде шаштарын тап-тақыр етіп алдыртып, бір құлағының шетін кестіріп, маңдайын, мұрнын және қолын тіліп, жаралап, қан шығаратын, сол қолының алақанын садақтың жебесімен тестіртетін. Бұл әдет-ғұрып бір қиырдағы алыс аймақ - гариендер аймағына, Днепр өзенінің терең сағасына жеткенше сақталатын. Онда жеткізілгеннен кейін патшаның мәйіті мынадай ретпен жерленетін: әуелі төрт бұрышты етіп кең де терең қазан шұңқыр қазылады, ортасына мәйіт төсегі қойылып, оның жан-жағына қаз-қатар найзалар қадалады, жағалай отын қаланады, оның үсті далдамен жабылады, содан кейін бос қалған қуыстарға патшаның көңілдес әйелдерінің бірі, жеке аспазы, үй қызметшісі, шарап құятын көзешісі, шабарманы қоса жерленді, сойылған бірнеше аты көміледі, қажетті заттары мен ат-әбзелдері, бірнеше алтын тостаған қойылады. Осының бәрінің үстіне топырақтан биік оба тұрғызылады. Арада бір жыл өткеннен кейін патша сарайына бүкіл скиф еліндегі қызметшілер арасынан елу жас жігіт іріктеліп әкелінетін. Өйткені бүкіл елдің монархия өзінің төңірегіне қызметшілер қатарынан қызметке кімді алғысы келсе, соны алуға толық ерікті болатын. Ол өзінің төңірегіне басында бостандығы мен еркі жоқ бірде-бір жанды жолатпайтын. Ал әлгі елу жас жігітке сонша ат беріп, ол аттардың ішек-қарындарын алып тастап, оның ішін нығыздап тұрып сабанмен толтыратын. Содан кейін әлгі жігіттерді мінгізіп, моланың айнала төңірегіне бір-бірінен ара қашықтығын бірдей етіп әдейі қолдан орнатылған тақтай тұғырдың үстіне тұрғызатын, аттың шылбырын арнайы қада қазықтарға мықтап байлайтын болған (40).

Олардың қандай дінді ұстанғанына келетін болсақ, гректердің қалдырған жазба деректері бойынша ғана емес, сонымен қатар өзіміздің жылнама-шежірелеріміз бойынша да, Владимирдің заманына дейін пұтқа табынушылар болып келгені күмәнсіз анық. Олардың табынып келгені Юпитер еді, оны Перунмен бірдей деп түсініп, Попеус деп те атаған (41); сондай-ақ оны күнді күркірететін, найзағай ойнататын және нөсер жаңбыр жаудыратын құдайға теңеп, оған Буричев тасқын суының үстіндегі биік қыратқа шығып тұрып табынатын болған. Оның мүсінін дөңбек ағаштан шауып жасап, басын күмістен, құлақтарын алтыннан, ал аяқтарын темірден құйып, қолына алау ата жанып тұратын тас ұстатып, биік тұғырға орнатып қоятын еді. Мүсін көптеген қымбат бағалы асыл тастармен әшекейленетін. Скифтер барып табынатын бұл пұттың алдында әрқашан лаулап мәңгілік от жанып тұратын. Ол оттың сөніп қалуына жол берген абыз өрескел заң бұзушы қылмыскер ретінде өлім жазасына кесілетін (42). Юпитердің әйелі грек Юнонаны Апиа немесе жер деп атады. Өздері Табита деп атайтын Вестаны Юпитермен бірге скифтер ұлтының негізін қалушы деп санады. Скифтер сонымен қатар Аполлонға да, аспан Венусасына да, Нептунға да табынды. Оларды тиісінше Осетезирус, Артимпза, Фамисадес деп те атады. Скифтер барлық құдайлардың арасынан әсіресе соғыс құдайы Марсқа ерекше құрметпен табынды. Сондықтан да оның бір өзінің ғана құрметіне арнап, адамдар құлшылық етіп табынатын қыруар көп мүсіндер орнатты, құрбандық шалатын мехраптар салды. Дегенмен де Геродот олардың шоқынатын шіркеулерінің де болғанын айтады. Бірақ оның бұл айтқаны шындыққа сай келе қоймайды. Өйткені Геродот скифтердің діни сенімінің қандай болғанын сырттай ғана естіген болуы керек. Сондықтан да ол скифтер табынып, құлшылық ететін мүсіндерді қоршап тұрған тамаша қайындардың, емендердің шоқ-шоқ болып өскен тоғайларын шіркеу деп түсініп қалған болуы мүмкін. Скифтер ол тоғайларды құрбандықтардың қанымен суаратын және қатты қастерлеп, құрмет тұтатыны сонша — оның кішкентай ғана бір бұтағын сындырған адамды Құдайдан безген зұлым адам ретінде азаптап өлтіруге лайық деп санайтын (43). Сонымен қатар бізге олардың өмір мен өлімнің ең басты кепілді шарттары деп, өз елінің ауасына және семсерге табынғаны да мәлім (44). Бірақ көптеген ғасырдан кейін, яғни ұлы князь Владимирдің патшалық құрған тұсында, олар өздері табынып, құлшылық ететін мүсіндердің санын көбейте түскен болатын. Өйткені біз жоғарыда атап өткен Юпитер мен Перуннан өзге де мал түліктерінің құдайы Волостың, ауа құдайы Подвиздің немесе Похвисттің, немесе Вихрдың аттарын да кездестіреміз. Осыған байланысты пікірін Лукиан да еске салып өтеді. Көңілді сауық-сайран құдайы Ладоның құрметіне неке қидыратындар тойда әзірлік барысында құрбандық шалатын. Жерден өніп шығатын жемістердің құдайы Купаланың құрметіне егін орағы басталар шақта құрбандық шалу қажет болатын. Скифтер сондай-ақ су көздері бұлақтар мен көлдерге де табынды. Солардың құрметіне адамдар суға секіріп түсіп, шомылды, бірін-бірі суға батыру рәсімдерін жасады. Мұны жердің құнарлылығын арттырады, өнімді мол беруіне септігін тигізеді деп ұқты. Әр жылы желтоқсан айының 24-інші жұлдызында Коляда (жарапазан) мейрамы, сондай-ақ басқа да мейрамдар өткізіліп тұратын. Өйткені Усляд, Корш, Дашуб, Страб, Симаргл және Макош сияқты бірнеше мүсіндерге де табынып, құлшылық ететін. Олардың әрқайсысына әр түрлі қасиеттер мен күш-қуат тән деп білетін (45).

Біздің Синопсистерімізде келтірілген деректерге қарағанда, пұтқа табынып, құлшылық етудің ежелден бар көптеген наным-сенімдерінің ладо, лодо деп, кейде Лада деп аталатын құдайдың құрметіне ән салу, отты айналып жүгіру, кей-кейде Купаланың құрметіне арнап гүл тәждерін қию, ойын-сауық өткізу, қара бидай құрметіне оның масағын тағыну (бұл кейде Коляда мерекесіне еліктеу ретінде жасалатын) сияқты түрлері әлі күнге дейін сақталған. Пұт ретінде табынып, құлшылық ететін мұндай мүсіндердің құрметіне өткізілетін өзге де ойын-сауық түрлері болған. Бірақ біз ондай әдет-ғұрыптарды жақсы біле бермейміз, сондықтан да олар туралы жан-жақты суреттеп айта алмаймыз (46).

Скифтердің діни наным-сенімдеріне қатысты мынадай деректерді де кездестіреміз. Әр аймақта соғыс құдайының (Марстың) құрметіне құрбандық шалатын бір орын міндетті түрде болуы тиіс екен. Ол будаланған жас шыбықтармен байланып түйілген ұсақ ағаштардан тұрғызылатын және оның ұзындығы да, ені де үш құлаштан кем болмаған. Онша биік емес ол орынның үш жағына қабырға тұрғызылып, бір жағы — төртінші жағы адамдардың түсіп-шығуына қолайлы болуы үшін көлбеу қалдырылған. Құрбандық шалынатын бұл мехраптың үстіңгі жағында соғыс құдайының құрметіне көне семсер көлденең ілініп қойылатын. Соның астында отырып құдайға табынып, құлшылық еткен сияқты. Жыл сайын жүз-жүз елу бума жас шыбықтар ала келіп, мехраптың жазда қурап, қыста шіріген жерлерін жамап, жөндеп, бүтіндеп тұратын болған (47).

Скифтердің құрбандыққа адам шалғандығы да айтылады. Бұлай болуы әбден мүмкін. Өйткені гректер оларды осындай қатыгез тағылығы үшін айыптайтын. Бірақ мұндай сұмдық әрекетке гректердің өздері де барғанын Ифигенийді құрбандыққа шалғанынан көруге болады. Ал қалай болғанда да скифтердің құрбандыққа адам шалатын болғаны рас. Бірақ олар құрбандыққа белгілі бір адамдарды ғана шалатын еді. Мысалы, соғыс кезінде қолға түскен тұтқындардың жүзден бір бөлігі найзамен түйреліп, құрбандыққа шалынатын. Сөйтіп, барлық кінәні шала жансар жатқан тұтқынның басына үйіп-төгіп, оны бауыздап өлтіретін де, қанын бір ыдысқа құйып алып, оны құрбандық шалынатын мехраптағы ілулі тұрған қасиетті көне семсердің үстіне құйып, оны құлшына түсіп қандайтын. Құрбандыққа шалынған адамның оң қолын иығынан бастап шауып алып, аспанға қарай лақтырып жіберетін. Ал денесі найзаға түйреліп, сұлап жатқан орнында қала беретін. Құрбандыққа шалынатын малдың төрт аяғы буылып, жерге жатқызылған соң таяқтың бір басына мықтап байланған арқанмен буындырып өлтірілетін. Оның терісі сыпырылып алынған соң, ішек-қарнын ақтарып, жұрт табынып, құлшылық ететін мүсіннің алдына тасталатын, ал етін абыздардың өздері жейтін. Құрбандыққа шалынатын малдың ішінде әсіресе жылқы жоғары бағаланатын (48).

Скифтердің діни наным-сенімдері туралы өзімнің қолыма түскен деректерді баян ете отырып, мен олардың көркем өнері мен ғылымы туралы ешнәрсе айта алмаймын. Өздерінің белгілі тұрақты тұрғын үйлері, мекен-жайлары жоқ халықтың Грецияның даңқын шығарған көркем өнер саласымен салыстыра аларлық жетілген көркем өнері болды деп айтудың өзі де қиын, әрине. Бірақ олар барлық өнертабыстардың ішінде өздері өте-мөте мұқтаж салаларда едәуір шеберлік түрлерін жете меңгерді. Мысалы, доңғалақты арба жасаушы ағаш ұсталары, жабайы аңдардың терісін тамаша илеп, өндей алатын және олардан киім тіге білетін шеберлер жеткілікті еді. Скифтердің соғыс жүргізуге деген ғажайып бейімділігі мен ерлігі садақ, жебе, қылыш, найза, сауыт, қалқан сияқты шабуыл жасау және қорғана білу қаруларын тамаша жасайтын шебер ұсталарды тудырмай тұра алмады. Өйткені олар өздерінің жауларынан олжалап алған қару-жарақтарды ғана қанағат тұтып отыра алмайтын еді (49). Ал мұндай қару-жарақтар жасалатын металдарды қайдан алды деген мәселеге келетін болсақ, олардың өздері рудниктерде кен қазып, металл қорытуды білді дей алмаймыз. Олай болса, скифтер ондай қару-жарақтарды көрші елдеріне жасаған жойқын шабуылдары кезінде колға түсіріп олжалаған немесе өзге жұрттардан сыйлыққа алған, немесе өздері өндірген астыққа не жабайы аңдардың өңделген былғары терілеріне ауыстырып алған деудің қисыны бар.

Дегенмен де Квинт Курций (50) скифтердің арасында философиямен айналысқандары да болды деген дерек қалдырған болатын. Бірақ бұған илану қиын. Өйткені өздерінің жазу-сызуы жоқ, хат танымаған халықта ешқандай ғылымның болуы да, дамуы да мүмкін емес еді, әрине. Сондықтан да біз олардың мүлде сауатсыз әрі топас болғандығына күмән келтіре алмаймыз.

Ал соншалықты соғысқұмар және соншама көп тамаша жеңістерге жеткен халықтың соғыс өнеріндегі білімінің мол екендігіне күмән келтіруге бола қоймас, сірә. Скифтердің әскері жаяу әскерлер мен атты әскерлерден ғана тұрғаны белгілі болса да (51), біз ұрыс барысында олардың қандай құрылымда қолданылатыны туралы ешқандай да мардымды деректер кездестіре алмадық. Дегенмен де олардың ерекше күшті болуы атты әскерлер мен садақ тартушыларға қатысты болғаны белгілі. Скифтердің садақ тартуға шебер болғаны сонша — тіпті олардың жас балаларының өзі де шауып бара жатқан аттың үстінен дер кезінде атқан жебесін нысанаға дәл тигізе алатын. «Гректер лира (саз аспабы) тартуға қандай шебер болса, скифтер садақ тартуға тап сондай шебер» деген сөз содан қалған деседі. Садақ тарту мен атқа шабуға келгенде скифтердің әйелдері де ерлерінен қалыспайтын (52). Солай бола тұрса да скифтер қалаларды басып алуға жоқ еді (53). Олар тұтқиылдан шабуыл жасап, жолында кездескеннің бәрін қырып-жойып, ойрандап тонап кетуге үйір болатын. Ал, жалпы айтқанда, бұл халық сонау ежелгі заманнан бері-ақ өзге жұртқа үрей туғызып, барлық уақытта дерлік жеңістен-жеңіске жетіп келген деуге әбден болады. Олар өздері үшін де, өздерінің одақтастары үшін де жан аямай соғыса білді (54). Скифтер бүкіл Азияны үш рет жаулап алды. Ешкімнен жеңіліп көрген жоқ. Парсылардың патшасы Дарийдің оларды бағындырмақ болған әрекетінен түк шықпады. Қайта өзі масқара болып, әрең қашып құтылды. Кир де, егер Геродоттың айтқанына сенсек, бүкіл әскерімен бірге тас-талқан болып жеңілді. Александр әскерлерінің көсемі Сопирион да скифтерден есеңгіреп соққы жеді. Ап Римнің оқ ататын қаруының гүрсілі бұлардың еліне естіліп жатса да скифтер дүниенің тең жартысын билеген олардан ешқашан жеңіліп көрген жоқ. Бүкіл Персияны жаулап алған Александр Македонскийдің өзі скифтерді бір соғыста ғана женіп, өзінің даңқын арттырып, өзгелерге үрей ғана туғызды. Ал жеңілген жақтың көптеген халықтары оған қарсы бүлік шығарып, қасарыса қарсылық білдіру арқылы оның жойқын жорығының бетін қайтарды (55). Сөйтіп, бұл халық кешегі Ақсақ Темірге дейін ешкімнен жеңіліп, ешкімге бағынып көрген жоқ. Шындығына келгенде, ол да бағындыра алған жоқ, тек олармен келісім жасасып, одақ құруды ғана қанағат тұтты (56).

Бұл халық өзімен көршілес елдерге шапқыншылық жасаумен өмір сүргендіктен де, скифтердің өздерінің арасынан өз тарихын жазатын адам табылмады. Сондықтан да оларға қатысты деректердің бәрі де шала-шарпы әрі күңгірт болып келеді. Алайда, біздің қолымызда бар нақты дерекке қарағанда, олардың ең алғашқы патшасының аты Скиф болғаны белгілі.

Сол Скиф туралы аңызға айналған тарих былай деп мәлімдейді: Скифті жарты денесі адам бейнесіндегі әйел, жарты бейнесі аждаһа тәрізді біртұтас құбыжық туыпты-мыс, әкесі Геркулес көрінеді. Егер бұл жөнінде нақты негіз боларлық бір нәрсе табылғанда халық оған өзіне үйреншікті ат қойған болар еді. Бірақ олай етпеген. Соған қарағанда, бұл скиф халқын о бастан қорқынышты да жексұрын етіп көрсету үшін гректердің өздері ойдан шығарған аңыз болуы керек. Өйткені олар гректерге қарағанда әлдеқайда батыр әрі қайырымды халық еді (57).

Напис пен Фифра Скиф пен Сагиллус аралығында патшалық еткен еді. Бірақ бізге олардың жасаған істері де, өмір сүрген заманы да белгісіз.

Сагиллустың өзінің ұлы Протофиасты, Мадиессалдың әкесін, Амазон патшайымы Орифияға Афины патшасы Тезейге қарсы күресінде көмек көрсетуге жіберген еді. Ол қыруар көп атты әскермен барып, әлдебір қолайсыз жағдайларға душар болып, кейін қайтып кетті. Мұның өзі Амазон патшалығының тас-талқан болып жеңілуіне алып барып соқтырды.

Осының алдындағы патшаның немересі, Протофиастың ұлы Мадиес өте батыл патша болды. Скифтер оның басшылығымен Еуропадан селттер мен кеммерлерді қуып шықты. Оларды Азияға дейін қуып барып, Сиаксар патшаның әскерін тас-талқан етіп, Мидия патшалығын бағындырды. Сөйтіп, Жоғары Азияны 28 жыл биледі. Бұл соғыстың себебі туралы ештеңе айтылмайды. Бірақ мұның себебі қазына-байлыққа тойымсыз құмарлық немесе өздері ығыстырған халықтарды орналастырып, жайғастыру болса керек деп ойлаудың қисыны бар. Олар мұндай мақсатпен тіпті Мысыр еліне (Египетке) дейін жетті. Алайда оған да шабуыл жасаудан сол кезде оны билеп-төстеп тұрған патша Псамитихтің үйіп-төгіп мол сыйлықтар тартуы ғана тоқтатты (58). Скифтер сонымен қатар Филистимия жеріне де біраз жорықтар жасап, Ефремовтің ұрпақтары тұсында Ветсеам қаласын басып алды. Ол қала содан бастап Скифополис немесе Скифтер қаласы атанды. Скифтердің ерлігі мен жеңістері арқасында кеңінен етек алып, көлемі арта түскен империяның одан әрі де өмір сүре беруіне болатын еді. Бірақ ақылға қонымсыз шектен тыс сенгіштігі мен тамаққа деген тым қомағайлығы салдарынан оңбай соққы жеді. Оларды күшпен жеңе алмаған Сиаксар патша ақыр аяғында зұлымдық айла-шарғымен алдап түсірді — ұлан-асыр той жасап, скифтердің басшыларын шеттерінен мас қылып, түгелдей қырып тастады (59). Бірақ,бір таң қаларлық нәрсе — скифтердің өздеріне жасалған соншалық опасыз зұлымдық үшін дұшпанынан неге кек алмағандығы. Өйткені олардың әлі де көп әскері бар еді (оларды түгел қырып тастады деуге сенуге болмайды). Тарихтың осы бір сыры белгісіз қараңғы оқиғасына берілуі тиіс ең дұрыс баға көсемдерінен айырылған скифтердің олардың орнына жаңа басшылар сайлап алуға келісе алмай, алты бақан алауыздықтың салдарынан ақырында ол жерді өз еріктерімен тастап кетуге мәжбүр болғандығы деп санау еді. Сөйтіп, тоз-тоз болып тарап кеткен скифтердің көпшілігі Навуходонасорға қызмет етуге көнді. Ол әскерлердің барлығы да солтүстіктегі тайпалардың өкілдері еді деген дерек бар. Геродоттың пікірі бойынша, олардың көпшілігі Скифияға қайта оралған (60). Өз еліне қайта оралғандар ондағы еріксіз тұтқын құлдардың өрттей қаулаған орасан зор бүліншілігінің үстінен шықты, олар күйеулерін көптен күтіп сағынған, келер-келмесін білмей, үміттерін үзе бастаған әйелдерге үйленіп те үлгеріпті. Құлдар өздерінің бұрынғы қожайындарының, ал оларға тиіп алған әйелдер күйеулерінің қайтып оралуынан үрейлері қалмай қорқып, оларға қатты қарсылық жасады, күшті бекініс орнатып, келтірмеуге тырысты. Сөйтіп, скифтер өз елдеріне кіруі үшін күшті соғысқа әзірлене бастады. Мұның өзі оларға оңай болмады. Олардың келе жатқанын көріп, ілгері жібермеуге тырысқан, алдарынан ор қазып, мықтап бекініп алған еріксіз тұтқын құлдардың қатарын бұзып өту тым қиынға соқты. Скифтер өздерінің отанына өтетін жолды қылыштың жүзімен жайпап ашуға мәжбүр болды. Бірақ мықтап бекініп алған бүлікшілерге бірден шабуыл жасауға батылдары бармаған скифтер оларға таяу келіп, біраз уақытқа дейін қарама-қарсы тұрып, толып жатқан ұсақ-түйек шағын шайқастарға шығып тұрды. Екі жақтың күштері тең түсіп, алма-кезек жеңіске жетумен болды. Сонда скифтердің басшыларының бірі өзіміздің кешегі еріксіз құлдарымызбен терезесі тең жауларымыз сияқты соғысып жатуымыз қорлық деп санап, оларға қарсы қару ретінде кәдімгі соғыс құралдарын емес, бұрын оларды талай рет аяусыз жазалап, әбден үрейлерін ұшыра қорқытқан дырау қамшыны ысқырта үйіріп шабуыл жасау керек деген ақыл беріпті. Ойда жоқта үйірілген қамшыны көріп, ысқырығын естіген кешегi құлдар, бүгінгі бүлікшілер, ескі әдеттеріне басып, зәрелері қалмай, тым-тырақай қаша жөнелуге мәжбүр болыпты деседі. Шынында да олар осылай үрейлене қашып қорықты ма, әлде араларында алауыздық туып, берекесі кетті ме, әлде өздері бір-біріне опасыздық жасады ма, әйтеуір скифтер оларды тас-талқан етіп жеңіп шығыпты. Оларды шеттерінен ұстап алып, барынша қинап, азапқа салып, өлім жазасына кесіпті. Мұндай қатал жазадан қорыққан опасыз әйелдер өздерін өздері өлтіріпті. Осы оқиғаға байланысты новгородтықтар шығарыпты-мыс делінетін металл ақшада қолдарына дырау қамшы ұстаған салт атты адам бейнеленгені туралы әңгіме де бар (61). Бірақ ол бақыр ақшада тап осы оқиға бейнеленген деуге илану қиын. Өйткені Ресейде ондай бақыр ақша құю өнері өте кеш пайда болған еді, оның үстіне, арада қаншама ғасырлар өткеннен кейін новгородтықтар сол баяғыда өтіп кеткен оқиғаны есте сақтау үшін ақша шығара қойды деу де екі талай**.

Томирис, Фомирис немесе Тамирис — парсылардың патшасы Кир маған тұрмысқа шық деп талап қойыпты-мыс деп айтылатын белгілі тарихи тұлға, массагеттердің әйел патшасы. Ол Кир патшаға «Саған мен керек емеспін, менің патшалығым керек» деп жауап қатып, үзілді-кесілді қарсы болады. Мұның ақыры қанды қырғын соғысқа соқтырады. Онда алғашқыда жеңіске жеткен скифтер Кирдің тастап шыққан қосында зұлым зымияндықпен қалдырып кеткен қыруар мол шарапқа кенеліп, мас болып жатқан жерінде қайта шабуылға шыққан дұшпанның қолынан қырғын табады, Томиристің ұлы Спаргет қолға түсіп тұтқын болады. Шешесінің «Ұлымды қайтарып бер» деген талабы орындалмайды. Спаргет бағынышты тұтқын болудан гөрі, өзіне өзі қол жұмсап, ажал тапқанын артық санайды. Ал келесі шайқаста скифтер немесе массагеттер (бұл жерде скифтерді осылай деп те атайды) дұшпанның соншалықты қатты қарсыласқанына қарамай, парсы әскерлерін қырып салды. Кирдің өзін де өлтірді — осылайша кек алды. Томирис Кирдің басын кесіп алғызды да, адам қаны толтырылған жарғақ тұлыпқа салғызып тұрып былай деді: «Әрқашан аңсағаның адам қаны еді, ешқашан құмарың қана ішіп көрген жоқ болатынсың, іш енді соны!» (62) деп, дарияға лақтыртады. Кирдің масқара өлімі туралы Геродот қалдырған жазбаша дерек, міне, осындай. Алайда оның Кир туралы қалдырған деректері асыра сілтенген аңызға ұқсайды. Өйткені Киелі кітап жазуларына неғұрлым бейім әрі ұқсас жазатын Ксенофонтта Кирға қатысты мұндай ешнәрсе айтылмайды (63). Дегенмен де мен бұл жерде оқиғаның қаншалық рас екендігі туралы ой толғауды оқырманның өз еркіне қалдырғанда жөн санаймын.

Скифтердің менмен де кең пейілді патшасы Ианцирус парсылардың патшасы Дариймен соғысуға себепкер болды. Өйткені ол, Юстиннің баяндауы бойынша, өзінің қызын Дарийге әйелдікке беруден бас тартқан болатын. Ал парсылар өздерінің қалыптасқан дәстүрлі әдеті бойынша мұндайда өз айтқанына көнбеген жаққа елші жіберіп, олардың бүкіл жер-суын түгелдей беруін, яғни толық бағынуын талап ететін. Ал Ианцирус олардың бұл талабына пысқырып та қарамады. Біз Юпитерден және скифтердің әйел патшасы Вестадан өзге ешкімді де мойындамаймыз да, ешқашан бағынбаймыз да деп жауап қайтарды. Онымен қоймай, жақында оның есуастық талабына сай сыйлықтар жіберетінін хабарлайды. Сөйтіп, шынында да Дарийге сыйлық ретінде бір құс, бір құрбақа және скифтердің бес атадан бергі ұрпақтарының атынан бес жебе жібертеді. Бұл сыйлықты Дарий скифтердің бодан болып, бас ие бағынуға келіскенінің белгісі ретінде қабылдайды. Ал Габриасам мұндай жұмбақ сыйдың сырын басқаша деп түсіндіреді, яғни парсылар есуастық талабын тоқтатпаса, құс болып, аспанға ұшып кетсе де, құрбақа болып, суға сүңгіп кетсе де скифтердің жебесінен құтыла алмайды деп тұспалдап отыр дегенді айтады. Скифтердің жолдаған жұмбақ сыйлығының сыры шынында да дұрыс шешілген еді. Олар мұны іс жүзінде дәлелдеп берді (64). Алайда Геродот бұл жерде скиф патшасының есімін Индафарз деп атап, оқиғаны едәуір басқаша баяндайды, яғни скифтердің бұл патшасы парсылардың империясына үсті-үстіне бірқатар шабуыл жасағанын, ал Дарий өз кезегінде олардан кек алуға қол жинап, жорыққа аттанған кезде скифтердің патшасы скифтердің өзге буындағы ұрпақтарының князьдерінен көмек сұрағанын, бірақ олардың соғысқа араласқысы келмей, көмек беруден бас тартқанын жазады (65).

Бұл жерде екі жазушының (яғни, Юстин мен Геродоттың) қалдырған екі түрлі дерегін бір-бірімен сәйкестендіру үшін мынаны айтуға болады: Дарий скиф патшасының қызын әйелдікке алуға айттырған кезде Ианцирустың оған үзілді-кесілді қарсы болғаны үшін екі жақтың арасында қырғын соғыс болмай қоймайтынын алдын ала сезіп, парсыларға қарсы шабуылды алдымен бұлардың өзі бастағаны рас. Ал бұл жерде скиф патшаларының есімдері әр түрлі болып келуінің себебі қызын беруден бас тартқан Ианцирустың соғысты өзі бастап беріп, қайтыс болғаннан кейін ол соғысты одан әрі жалғастыруды өзінің ұлы Индафарзге тапсырып кетуінде деп түсіну керек.

Индафарз Гелодиан, Будиан және сарматтар сияқты одақтастары көмек қолын созбай қойғандықтан, жалпы соғыста жеңіліп қалудан қауіптеніп, парсы әскерлеріне қарсы амал-айла қолдану үшін оларға қарсы жорықты қайдағы бір қиын-қыстау жермен жасап, жауды азық-түлік, ауыз су жағынан тапшылыққа душар етіп, қырып салуды көздеді. Оның үстіне, жаудың бетін өздеріне опасыздық жасап, көмекке келмей қойған кешегі одақтастарының жерлеріне қарай бұрып, олардан да кек алуды ойлады. Ол үшін өзіне қарасты жұртты Скифияның қиыр солтүстігіне қарай жіберді де өз әскерін екіге бөлді. Гелодиандықтар мен будиандықтардан тұратын бір бөлігін өзінің сенімді қолбасшы көсемдерінің бірі Таксицисудың басқаруына беріп, оны дұшпаннан әрқашан көп дегенде бір күншілік қашықтықта ұстауға және парсыларға ұдайы кенеттен шабуыл жасап, мазасын алу арқылы кеше өз отанын жаудан қорғаудан бас тартқан опасыз князьдардың елдерінің үстінен түсіруге бұйрық берді. Егер бұл әрекетінен табысты нәтиже шыға қоймаған жағдайда мұның өзіне қайтып оралуға немесе басқа да неғұрлым пайдалы іс-қимыл жасауды ойластыруға рұқсат етті. Әскердің орасан мол екінші бөлігіне патшаның өзі тікелей басшылық етті. Оның құрамындағы атты әскерді жауға қарсы жұмсады. Олар парсыларды Истерден (Днестрден) үш күншілік қашықтықта жолда келе жатқан жерінен іздеп тауып, ол маңайдағы елдің ойранын шығара шауып, кері шегініп кетті. Ал парсылардың бұларды қуып жетуге мұршалары жоқ болып шықты. Тап осындай тәсіл қолдану арқылы олар қалың жауды Будиан жеріне дейін жеткізді. Ондағы азық-түлік пен қажетті нәрселердің бәрін де тонап алып, қалғанын өртеп, ешнәрсе қалдырмай кетті. Ақыр аяғында парсыларды жеті күн жол жүріп, әрең дегенде кесіп өтетін шөл далаға алып келді. Енді Дарий осы маңға орнығып қалу үшін қала салуға кірісті. Бірақ қайта-қайта шабуыл жасап, тыныштық бермеген скифтерді қуамын деп жүріп, ол өзінің бұл мақсатына да жете алмады. Ал скифтер болса, дұшпанның төңірегіндегі елді түгелдей тып-типыл етіп шауып кетіп отырды, су ішетін құдықтарды көміп тастады. Сөйтіп, парсыларды Меланхлиан, Андрофажей және Невриан жерлеріне дейін алып барды, ондағы опасыз өз отандастарын қырып-жойып, қанды кек алды. Ал әскерлері аса ауыр жорықтың барысында шаршап-шалдығып, әлсіреген, ашаршылық пен шөлден азап шегіп, әбден титықтаған Дарий амалсыздан өз еліне кейін қайтуға мәжбүр болды.

Өзінің жер жарған атақ-даңқын құрбан етіп, ең болмаса бас сауғалап, аман құтылудың өзін бақыт санады. Егер иониандықтар скифтерге берген уәдесінде тұрғанда ол шынында да құтылып кете алмайтын еді. Өйткені скифтер жаудың кейін шегінгенін анық байқаған. Сөйтіп, Дунай өзеніне Дарий салдырып кеткен көпірді қорғап тұрған иониандықтарға адам жіберіп, жаудың қайтар жолында дәл қашан келеміз деген уақытынан кешіккендігін сылтау етіп, көпірді бұзып тастауды ұсынған болатын. Бұған фракиялық Херсонестің князі Милтиад көнгенімен, Милет князі Гистей көнбей қойды. Себебі ол біздің билігімізді Дарий ғана қорғай алады деп білетін. Ал егер Дарий жеңіліп не өліп қалса, онда өзіміздің қол астымыздағы қыспақта ұсталып келген халықтар бүлік шығарып, республикалық басқару жүйесін қайта орнатуды талап ететін болады деп қорықты. Сөйтіп, өзгелерді Дарий келгенше көпірді бұзбай, күте тұруға көндірді. Алайда скифтердің күш қолданып, көпірді түгел қиратып тастауы мүмкін деген оймен оның скифтер келетін жағының садақ жебесі жетер жерге дейінгі бөлігін ғана бұзды, қалғанын шынында да өздері келіп, талап еткен кезде қиратамыз деп уәде етті. Сол кезде бұлар олардың өтініші бойынша Дарийді ортақ жау ретінде қиратуға қоса аттанбақ болды. Скифтер иониандықтардың бұл сөзіне сеніп қалды да, Дарийдің қайда екенін іздеп кетті. Бірақ жаудың қайда келе жатқанын байқай алмай, өздері басқа жаққа өтіп кеткендіктен, жауға жол үстінде соққы бермек болған жоспары іске аспады. Ал бұл екі арада Дарий көпірге жетіп үлгерді, оның келуін күтіп тұрған иониандықтар көпірді тез жөндеді де, өзеннің арғы бетіне өткізіп жіберді (66).

Алайда Индафарз Дарийден бәрібір кек алмай тоқтаған жоқ. Ол парсылар қайтадан жаулап алған Фракияға шабуыл жасады, бұл жорығын тіпті Геллеспонтқа дейін жалғастырды, ол жақтан орасан мол олжамен оралды. Сөйтіп, өз елін өзі ойсырата қырып-жойып, тонауға мәжбүр болған кезінде шеккен шығынын бірнеше есе артығымен өндіріп алды.

Таргитаус, Калаксаис, Скифолет немесе Шолипет, Панаксагор және Танаис, бұлардың соңғы үшеуін Споргалиф, Кир және Гнарус (67) деп те атайды, туралы біз ешнәрсе білмейміз, олардың тіпті қашан патшалық құрғаны да белгісіз. Бірақ олардың соңғысы Танаистің Дон өзеніне Танаис деп берген атының ұқсастығына қарап қана болжам жасай аламыз.

Жоғарыда аты аталғандардан кейін көп ұзамай біз Саулиустың есімін кездестіреміз. Ол патша тұқымынан шыққан князь Анахарзисті кезіктіріп, егер ол өз еліне аман есен жетсе, гректердің дәстүрлі әдет-ғұрпы бойынша Құдайлардың анасы құрметіне құпия түрде болса да мереке ұйымдастыруға — ағаштардың бұтағына пұтқа табынушылардың шүберек белгілерін байлау және кимвальда (тарелка тәрізді көне саз аспабы) әуен тарту сияқты ырым жасауға уәде беруге мәжбүр еткен еді. Осы жаңа әдет-ғұрыпты алып келіп, енгізгені үшін ол өлім жазасына кесіліп, сүр жебеден мерт болды.

Содан соң біз екі патшаның есіміне кез боламыз. Олар: Индафарз және Спаргапиз. Бірақ олар патша тағына бірінен соң бірі мұра жолымен отырды ма әлде бір мезгілде әр түрлі князьдіктерде патшалық етті ме — ол жағы бізге белгісіз.

Арипефестің балалары көп еді. Оның Истрия тайпасынан алған әйелінен туған баласының аты Скиф болатын. Патша, жазба деректерге қарағанда, өзге балаларын ұнатпай, тағын осы баласына мұра етіп қалдырған көрінеді (68).

Скифті немесе Скильді, шешесі грек әдет-ғұрыптары бойынша тәрбиелеген болатын. Таққа отырған ол өз әкесінің жас әйеліне, яғни шешесіне үйленіп алады. Ол әйел Скифия тайпасынан болатын. Скиф өзіне берілген тәрбиеден қанына сіңген нәрседен алыс кете алмады. Ол өзінің талап-тілегін қанағаттандыру үшін искерін бастап бористендіктердің астанасына барды. Біреулер оны милезиялықтардың тұрғын мекені болар деп шамалайды. Скиф әскерін сыртта қалдырып, қалаға бір өзі кіріп барыпты. Содан соң қаланың қақпасын тарс жапқызып, мықты күзет қойғызыпты да, өзі гректерше киініп, гректердің діни әдет-ғұрпымен емін-еркін тұра беріпті. Арада бір ай өткенде скифтерше қайта киініп, өз әскерлеріне барып қосылыпты. Осы қылығын қайталай бермес үшін ол осы қаланың ішінен өзіне үй салдырыпты, осындағы тайпаның бір қызына үйленіпті. Сөйтіп, бұл патша Бахустың құпия сыры құрметіне өткізілетін ұлан-асыр мерекеге қатысушылар қатарына қосылуға дайын отырған кезде оның үйінің алдындағы түрлі мәрмәр мүсіндермен көркем безендірілген аулаға жай түсіп, тас-талқаны шыға, қирап қалады. Алайда бұл жаман ырымды елеп-ескермеген Скиф өз ойына алған ниетінен қайтпайды. Ал өзi олардың қатарына қабылданған кезде скифтерге барып былай деп мәлімдепті: «Сендер бізді баханалдар ақыл-есімізден жұрдай етеді-міс деп кінәлайсыңдар. Ал өздерің барып, өз патшаларыңды көріңдерші, Бахустың құдіретін ол да мойындап, құдайға салтанатты түрде мінәжат етіп, көңілді жүргеніне куә боласыңдар. Сөйтіп, скифтердің мықты деген бірнеше басшысының қалаға кіруіне рұқсат етіпті. Ал олар Бахус құдайдың құрметіне өткізіліп жатқан мерекеге қатысып, естерінен тана той тойлап, қуаныш құшағында жүрген тобырдың арасынан өз патшаларын да көріп, қатты ренжіпті.

Олар өз әскерлеріне қайтып барғаннан кейін оларға өздерінің көрген-білгендерін жырдай ғып айтып беріпті. Мұны естіген әскерлер өздерінің үйлеріне қайтып барған соң күшті бүлік шығарып, патшаның тағына Скифтің бауыры Октомасадты отырғызыпты. Скиф өзіне бағыныштылардың жаппай бүліншілігін өз көзімен көрген соң Фракияға қашып кетіпті, ал жаңадан патша болған бауыры көп әскер алып, оны Истер өзенінің жағалауына дейін қуып барыпты. Осы жерде ол өзіне қарсы жорыққа келе жатқан Фракия патшасы Ситальцесті кездестіреді. Екі жақтың да әскерлері шешуші қанды шайқасқа шығуға толық әзір тұрған кезде олар Ситальцестің аяқ астынан кенеттен жасаған ұсынысы бойынша ойламаған жерде бейбіт келісімге келеді. Өйткені Ситальцес өзінің апасынан туған жиені Октомасадтың қанына қолын былғауды жөн көрмейді. Өзіне бағынышты адамдардың қанын төккісі келмегені үшін Октомасад Ситальцестің бұдан бұрынғы бір шайқасы кезінде скифтердің қолына тұтқын болып түсіп қалған бір бауырын қайтарып беруге, ал Ситальцес оған Скифті ұстап беруге келіседі. Осы келісім қабылданғаннан кейін оны екі жақ та мүлтіксіз орындайды. Октомасад өзінің бауыры қолына қайта жеткізілген бойда оның басын кесіп алуға бұйрық береді (69).

Апиантас. Бұл патша өз әскерлерінің саны қанша екенін дәл білу үшін олардың әрқайсысына жебенің басындағы үшкір өткір оқтың бір-біреуін белгілі бір жерге рет-ретімен қоюға бұйырады екен. Жебенің басындағы үшкір оқтын көп жиналып қалатыны сонша — одан Ексампеяға арнап үлкен мыс құмыра құйдыратын болыпты. Бұл жөнінде жоғарыда айтқанбыз (70). Құмыраның мыстан құйылатынына қарап, біз скифтердің жебенің басындағы үшкір оқты темірден емес, мыстан жасайтын болғанын көреміз (71).

Содан кейін Афеас патша болды. Ол истралықтардың шабуылына шыдай алмай, жеңіліп қала берді. Содан соң апполондықтарды Македония патшасы Филиптен көмек сұрауға көндірді. Өздерінің азаттығын сақтап қалуға көмектескені үшін Афеас Филипті өзінің мұрагері етіп жариялауға уәде етті. Ондай пайдалы ұсынысты Филипп қуана-қуана қарсы алды. Сөйтіп, оған Истра патшасын өлтіруге көмектесу үшін, оның қаһарлы қаруынан төніп тұрған қатерден құтқару үшін көп әскер жіберді. Бірақ македониялықтар көмекке келген кезде оларды кейін қайтарып жіберді, «Филипке айта барыңдар, біз одан көмек сұраған жоқпыз. Ержүректігі ертеден танымал скифтер македониялықтардың көмегіне мұқтаж емес! Мен оны мұрагерім етіп те жарияламаймын. Өйткені өзімнің де мұрагер бола алатын әбден лайықты ұлым бар!» деді. Филипп скифтердің бұл өтірік уәдесіне ыза болды. Бірақ шынында да соншалықты ержүрек халыққа қарсы соғыс ашуға батылы жетпеді. Сөйтіп, Афеасқа елшілер жіберіп, тым құрығанда әскерлердің ішіп-жеуіне қажетті жеткілікті азық-түліктер бергені әділдік болар еді дегенді ескертті. Ал Афеас оған былай деп жауап берді: «Соншалықты салқын жақта тұратындықтан, біздің азық-түлік түрлерін өндіруге мұршамыз жоқ. Тіпті өзімізде тапшылық көріп отырмыз. Оның үстіне, мұндай үлкен сыйды ең күшті деген патшаға ғана тартуға болады. Сонда да болса, азын-аулақ азық-түлік бергенімді қанағат етуіңе тура келеді. Есіңде болсын, скифтер өзінің байлығын төгіп-шашуды емес, қайта өзінің ержүрек батылдығын және өнердегі ерлігін ғана бөлісуді әдеттенген» деп ескертті. Филипп скифтердің бұл озбырлығы мен қорлығына деген ашу-ызасын бұл жолы да ашық түрде білдіре алмады. Бірақ ретін тауып, оны да алдап соғып, жерге отырғызып кетудің жолын іздестіре бастады. Сөйтіп, Филипп мынадай амал ойластырды: Византияны қоршауға алып тұрған жерінен оны тастай салып, скифтерге елші жіберді. Византияны қоршап тұрған кезінде Истра өзенінің сағасына Геркулестің құрметіне арнап, оған табынатын пұт орнатуға ниет еткенін, соны өз қолымен орнатуға бет алғанын хабарлады. Афеас бұл жорықтың түпкі мақсаты неде екенін тез түсіне қойды, Филиптің скифтерге шабуыл жасау үшін осындай сылтаумен онда орнығып алмақ ниетін түсінді. Сөйтіп, «Орнатпақ болған пұтыңды маған беріп жібер. Мен оны сенің атыңнан тиісті орынға орнатып қана қоймаймын, сонымен қатар аман сақталып тұруын да қамтамасыз етемін» дегенді айтты. Сондай-ақ Филиптің өз әскерінің қалың қолын ертіп мұның еліне басып кіруіне рұхсат етпейтінін де ескертті. Ал егер ол, мұның айтқанына құлақ аспай, ондай пұтты өзі орнататын болса, онда бұл өз еліне қайтар жолында ол пұтты бұзып ала кететінін, сөйтіп оны жебенің үшкір оғын жасайтын мыс ретінде пайдаланатынын да ескертті. Бірақ Филипп алған бетінен қайтпады, жорығын жалғастыра берді. Сөйтіп, Афеастың еліне жетіп барды. Скиф әскерлерінің сан жағынан қаншалықты көп әрі ержүрек болғанына қарамай, әлдебір белгісіз әскери қулық жасап, оларды тас-талқан етіп жеңеді. Скифтердің жиырма мыңға жуық әйелі мен баласын тұтқынға алып кетеді, соншалықты жарамды биені айдап әкетіп, Македонияның жылқы зауытына жібереді. Бірақ скифтерден алтын мен күміс таба алмайды. Филипп сонда ғана скифтердің елі шынында да кедей екен ғой деп сене бастады деп көрсетіледі жазба деректе (72). Бірақ менің ойымша, скифтер өздерінің ең қымбат заттары мен қазынасын алдын ала алыс жаққа, Филипп әскерлері жете алмайтын жерге алып кетіп, тығып тастаған болуы керек. Өйткені Азияның үлкен бір бөлігін, Фракияны және басқа да көптеген елдерді шабуыл жасап, басып алған, оларды ту-талақай етіп тонаған скифтерде алтын мен күміс болмады дегенге сену мүмкін емес.

Скифияның ең соңғы патшасы Ламбинус болды (73) деген дерек бар. Бірақ мұның қандай себебі, соңғы патша болғаны туралы ештеңе айтылмайды.

Скифтердің тарихын зерттеген кезде менің іздеп тапқан деректерім, міне, осындай. Содан кейін тек бірлі-жарым ұсақ-түйек деректер ғана кездестіре алдым. Алайда осы жинаған деректердің өзі де көп жағдайда толық емес, жеткіліксіз. Өйткені бізде олардың өмір сүрген ұрпақтары, олардың мұрагерлерінің қанша уақыт патша болғаны, таққа кімнің кімнен кейін отырғаны, мұрагерлікті қандай туыстығы арқылы алғаны туралы деректер өте аз.

Сондай-ақ құлдықтағы еріксіз тұтқындармен болған соғыстар, Анахарзис пен Скифтің қалай өлтірілгені туралы өзге деректер жоқ, елдің ішкі істеріне қатысты оқиғалар туралы да ешнәрсе біле бермейміз. Уақыт хронологиясына келетін болсақ, оның дәлдігіне кепілдік беру жөнінде ешқандай дерлік талап қою мүмкін болып көрген емес. Ал гректердің қалдырған жазба деректерінде, басқаларды былай қойғанда, бұл ретте Грекияның өз тарихы да жиі-жиі шатастарыла береді. Алайда мен өзім келтірген уақыт мерзімдерін әр оқиғаның қашан болғаны туралы өзге халықтардың тарихында қалай атап көрсетілетінін бір-бірімен салыстыра отырып анықтауға тырыстым. Жылдардың есебіне келгенде мен өзіміздің Ресейде қабылданған жыл санау хронологиясын, яғни LXX ғасырлық хронологияны ғана басшылыққа алдым. Ал ол жарық дүниенің жаралғанына Иисус Христостың туылғанына дейін 5508 жыл өткен деген есепке сай келеді.

Бұл тарихтың скифтерге байланысты неге жеткілікті дәрежеде толық әрі дәл баяндалмауына келетін болсақ, ондай талап қоюдың өзі де мүмкін емес дерлік жағдайға байланысты еді. Өйткені біз өзіміздің жылнамашыларымыз жазып қалдырған деректің жоқтығы себепті, сол бір ертеде өткен Скифия туралы неғұрлым дұрыс деректерді грек және латин жылнамашыларының жазғандарынан ғана таба аламыз.

Ал олардың бәрі де басқа біреулерден естіген әңгімелердің негізінде жазылған болатын. Өйткені олар бұл жақта болмаған, ешнәрсені де өз көздерімен көрмеген. Сондықтан да олар скифтер мекендеген аумақтың шекараларын да, олардың мінез-құлық, әдет-ғұрыптарын да, діни нанымдарын да, елді басқару жүйесін де дәл сипаттап бере алған деуге келмейді. Сондай-ақ Еуропалық Сарматия деген жалпы атпен белгілі елдегі тұрған халықтың әр ұрпағының қашан өмір сүргенін, скиф халықтарының Рим империясының аумағына қашан шабуыл жасай бастағанын айқын аңғару қиын. Оның үстіне, римдік жылнамашылар оларды бірде скифтер десе, бірде сарматтар, енді бірге готфтар деп атады. Ал соңғы атаудың скифтерге мүлде қатысы жоқ. Солай бола тұрса да Матвей Стриковский сияқты көптеген жылнамашы жазушылар мәселенің мән-жайын жете білмегендіктен, готфтардың жасаған істерін скифтерге немесе осылай деп аталатын басқа да халықтарға негізсіз таңа салады. Ал мен мұны алдағы кезде дәлелдеп беруге күш саламын. Алайда скифтер тарихының осы екінші бөлімінде мен өзімнің шама-шарқымның келгенінше ол халықтарды бір-бірінен қалай айыра білу керек екенін дұрыс жазылған нақты деректер көмегімен көрсетіп беруге тырысамын.

Афеастан кейін скифтер туралы алғашқы деректі біз Киев синопсисінен кездестіреміз (74). Онда славяндардың Филипп Македонскийге және оның ұлы Александр Македонскийге жер жүзін түгел басып алуға қалай көмектескісі келгені туралы айтылады. Сол үшін де Александр Македонский Александрияға қайта оралып барған кезде славяндарға пергаментке (бұзау терісінен жасалған жарғаққа) алтын әріптермен жазылған грамота жіберген, онда олардың жер-суына және емін-еркін азаттығына қол сұғуға болмайтыны айтылған болатын деседі. Алайда Александр Македонскиймен қатар өмір сүрген ең мықты екі шежірешінің, яғни Аррион мен Квинт Курцийдің жазғандарынан ондай дерек кездеспейді. Сондықтан да жоғарыда айтылған деректің қаншалықты дұрыс не бұрыс екеніне көз жеткізуді оқырмандардың өз еркіне, өз ақыл-парасатының үлесіне қалдырамыз.

Енді бір деректен Александр Донның жағалауына дейін жетті, сөйтіп онда қала салды дегенді кездестіреміз. Мұны көрген скиф патшасы (өкінішке орай, оның аты-жөні белгісіз) ол қала жаудың берік бекініп алып, болашақта шабуылға шығуына, елімізге елеулі зиян шектіруіне мүмкіндік береді деген оймен өзінің бауыры Кортазисті қыруар мол атты әскермен македондықтарға қарсы шабуыл жасап, ел шетінен қуып тастауға жұмсайды. Македондықтардың бұлармен соғыса қояйық деген ниеті жоқ еді. Бірақ скифтер олардың ар-намысына тиетін балағат сөздерді қарша бората берген соң, ақырында соғыспасқа амалы қалмады. Сол кезде скиф патшасы атағы шыққан жеңімпаз қолбасшыға қарсы соғысудан қорқып, оған құрамында жиырма бес адам бар елші жіберді. Бірақ сонда да болса, өзінің одақтастары атынан кейбір қауіп-қатер төндіре алатынын айтып, тезірек кетуін талап етті. Ал Александр бұған ешқандай нақты жауап қайтармады, өзінің әскерлерін салға отырғызып алып, тас лақтыратын көп машиналарының көмегімен қорғана отырып, Донның арғы бетіне жүзіп өтті. Александрдың жауынгерлері бұл жолы қаншалықты ерлік көрсеткені белгісіз. Бірақ қалай дегенде де жеңіске жеткен болатын. Сөйтіп, осы шайқастың барысында скифтердің мыңға жуық жауынгерін қырып салған еді. Солардың арасында олардың ең таңдаулы әскери қолбасшыларының бірі — Сатрас та қаза тапқан. Оның үстіне, жүз елу жауынгер тұтқынға түскен. Өз әскерінің осылай ойсырай жеңіліп қалғанынан ба әлде жеңімпаз Александр Македонскийдің атақ-даңқынан зәресі қалмай шошынғанынан ба, әйтеуір скиф патшасы оған тағы да елші жіберіп, оған қарсы соғысты өзінің қол астындағылардың қалай бастап жібергенінен хабарсыз қалғанын айтып, кешірім сұрады, бұдан былай оған қол астына бағынатынын, қамқорлықпен өз қорғауына алуына көнетінін білдірді. Ал Александр бұған қатты риза болды (75).

Понт патшасы ұлы Митридат бағындырған халықтардың арасында роксоляндардың да бар екенін көреміз. Оларды Митридаттың әскери қолбасшылардың бірі — Диофонт орасан зор қырғын шайқаста тас-талқан етіп жеңіп, елу мың адамын қырып салған болатын. Сөйтіп, роксоляндар Понт патшалығының қол астына қараған (76).

Осы оқиғадан кейін жүз жылдан астам уақыт бойы, яғни Құтқарушы Христостың дүниеге келгенінен бастап санағанда 25-ші жылға дейін, скифтер туралы немесе олардың атымен аталатын басқа да халықтар туралы ешқандай дерек кездеспейді. Біз содан кейін ғана скиф патшасының Рим цезарі Август Октавийдің ұлы жеңістері мен қайырымдылығына таң қалып, оны шын мәнінде құрмет тұтқанының және оның қол астына бағынғанының белгісі ретінде өзінің елшілерін жіберіп, мол сыйлық жөнелткені жөніндегі деректі де кездестіреміз (77). Осылай болуына иланудың негізі бар екенін көреміз. Өйткені бірнеше ұрыс кезінде олардан жеңіліп қалған болатын.

Иисус Христостың дүниеге келгеніне 33 жыл толған кез бүкіл христиандар үшін, әсіресе Ресей үшін жаңа дәуірдің басталуы санала алатын еді. Өйткені біз қасиетті әулие Иерононим тұсында өмір сүрген

Софронның өзінің ұстазы, шіркеу саласының білгірі Иерононимнің көптеген еңбектерін грек тіліне аударғаны жөніндегі дерекке тап боламыз. Бұл екі арада шіркеу саласындағы жазба деректер қалдырған жылнамашы жазушылардың қай-қайсысының да христиан дінін уағыздаушы барлық апостолдардың өмірі туралы жазбағаны жоқ екенін көреміз. Осындай қосымша дерек көздерінен біз сол кезде Андрей Первозванныйдың Скифияда арасында Інжілді уағыздап жүргенін білеміз (78). Сөйтіп, біздің Құтқарушы иеміз Иисус Христос қайта тіріліп көкке көтерілгеннен кейін оның апостолдары Інжілді уағыздау үшін әр түрлі елдерге тарап кеткен еді. Солардың бірі апостол Андрей скифтерге сапар шегеді. Сонымен, ол Херсонесге дейін жетеді, Днепрдің сағасы осы жерге таяу екенін біледі, кейін сол жақтан Римге кетпек болып, Днепр өзенімен жоғары қарай жүзеді. Ол осылай жүзіп бара жатып, кейіннен Киев қаласы салынған тауларға дейін жетеді. Осы жерге аялдап, әлгі таудың басына көтеріледі, сөйтіп, қасиетті бата жасап, крест (айқыш ағаш) орнатады. Кейін тап сол орында — Құтқарушы иенің құрметіне крест орнатылған жерде шіркеу бой көтереді. Сол кезде апостол Андрей Первозванный: «Осы таудың басына Жаратқан иеміздің нұры төгіледі. Осы жерде үлкен қала салынады» деген сияқты бірнеше көріпкелдік болжамдар айтқан көрінеді. Содан кейін ол тағы да Днепрмен жоғары қарай жүзіп отырып, славяндардың жеріне дейін, яғни қазіргі ұлы Новогород қаласы тұрған жерге дейін барыпты. Ал ол жақтан варягтардың жерін басып өтіп, Римге қарай бет алыпты (79).

Мен, Тиллемон мырзаның дерегіне сүйене отырып, Андрей Первозванныйдың Ресейде болған кезі 33-ші жыл деп көрсете тұрсам да, бұл жерде оған илана қоюға болмайтын бір жағдайды ескерте кеткенді жөн көрдім. Құтқарушы иеміз көкке көтеріліп кете салысымен, тіпті тап сол жылдың өзінде апостол Андрейдің Скифияға тез жетіп бара қоюына сенудің қисыны жоқ. Өйткені соншалықты ұзақ жолды қанша уақытта жүріп өту үшін қажет болатын уақытты қоса есептегеннің өзінде бұл оқиға 34-ші немесе 35-ші жылы орын алған болуы керек.

Парфия патшасы Артабанның римдіктермен келісімге келе алмаған және ибериялықтармен соғыс жүргізілген кездегі оқиғалар уақытының бір-біріне сәйкессіздігі мынадай жағдайдан орын алған болуы тиіс: Артабан өзінің ұлы Ородты күшті әскер қосып беріп, Иберияға қарсы жұмсаған және ол жақта сарматтардан көмек сұрауды тапсырған болатын. Ондай көмекті сарматтардан ибериялықтар та сұраған еді. Өйткені ол халық ақшаға қызығып, жауласушы екі жаққа да қатар жәрдем беруден тайынбайтын. Ибериялықтар Каспий қақпасы деп аталатын өткелге қожалық ететін. Сондықтан да өзіне көмекке келе жатқандар сарматтарды өткізіп жіберді де, Ородқа көмекке бара жатқан сарматтарды өткізбей қойды. Сөйтіп, Иберия патшасы Фаразмон қосымша тың күшке ие болды да, парфяндықтарға қарсы аянбай соғысты. Біз осы соғыста сарматтардың садақтан оқ жаудыру арқылы соғыспай, дұшпанына тікелей қылышпен және найзамен шабуылға шыққанын жазба деректерге қарап білеміз. Жаумен қаша жүріп соғыс салуға үйренген парфиялықтар бұл соғыста олай ете алмады, ұзақ қарсыласқан соң ақырында тас-талқан болып, жеңіліп қалды (80).

Друз Ваниниусты свева тайпаларының қашқындарына патша етіп қойған еді. Ол өзінің өркөкірек менмендігімен және дара билеп-төстеуші дөрекілігімен қол астындағыларға соншалықты жексұрын болды. Ақыр аяғында оның өзінің екі немере інісі Ванжия мен Сидтің басшылығымен бұрқ ете қалған бүлікті баса алмай, Рим цезарі Клавдийден көмек сұрауға мәжбүр болды. Бірақ цезарь ол үшін соғысқа араласқысы жоқ екенін, бірақ қауіпсіз баспана тауып, жасырып ұстай алатынын айтты. Басқа лажы қалмаған Ваниниус өзінің одақтастары сарматтармен және басқа да пұтқа табынушылармен бірге соғысты одан әрі жалғастыра беруге бел буды. Ол үшін қалалардың ішіне бекініп алып соғысуға тура келді. Бірақ оның одақтастары жаяу әскерлер емес, негізінен, атты әскерлер болғандықтан, қоршауда қалуды қаламады, қаладан сыртқа шығып, кең далада соғысқанды дұрыс көрді. Бұған Ваниниус еріксіз көнді, өзінен күші басым бүлікшілермен қала сыртында соғысты да тас-талқан болып жеңіліп қалды (81).

Неронның патшалық құрған тұсында римдіктермен парфиялықтардың арасында Армения патшалығы мен Карбулан үшін болған кикілжің ұрыстар кезінде римдіктер өз әскерінің бір бөлігін Арменияға жіберген болатын. Сөйтіп, Рим империясына шабуыл жасау үшін қаруланып жатқан сарматтарды ол өзінің әскер күшінің көптігімен емес, қайта әскери өнер-айласы артықшылығымен ілгері жібермей, кейін қайтарды. Нерон роксоляндықтардың патшасымен бейбіт бітім жасасты. Алайда тарихшылар олардың патшасының атын атамайды. Скифтердің патшасы Днепрдің арғы бетіндегі Махерон қаласын тастап шығуға мәжбүр болды. Сол жолы римдіктер солтүстіктегі елдердің алғашқы бағынған елінен қыруар мол астық алып кетті (82). Мұның өзі Ресейде сол кездің өзінде-ақ егіншіліктің едәуір дамығанын көрсетеді.

Отон Галбаға қарсы бүлік шығарып, жұрттың бәрі де өзара қырғын соғысқа әзірленіп жатқан кезде сарматтар құрамында тоғыз мың адамы бар атты әскермен Мидияға шабуыл жасады. Ол кезде Мидияны Апаниус басқаратын еді. Ол, өз әскерінің аздығына қарамай, алты әлде жеті мың жауынгермен (өйткені оның қарамағында тек үшінші легион мен оған қосымша әдеттегі көмекші әскерлер ғана бар болатын) өздері жабайы өскен, тағы деп санайтын халықтың әскерін быт-шытын шығара жеңді. Роксоляндардың неге жеңіліске ұшырағаны және олардың қан майданда қалай шайқасқаны былайша баяндалады: ол халықтардың барлық күші ат үстінде соншалықты батыл әрі аянбай соғыса білетіндігінде еді. Бірақ жаяу әскерлері өте қорқақ әрі әлсіз болатын. Олардың негізгі қарулары екі қолымен қатар ұстап жұмсайтын ұзын найзалары мен қолапайсыз үлкен әрі ауыр семсерлері еді. Оның үстіне, қалқан да ұстамайтын. Атақты деген батырлары ғана шабуыл жасайтын қарулардың қандай соққысынан болса да сенімді түрде қорғай алатын берік те ауыр сауыт киетін. Ал олар ат үстінен құлап қалған жағдайда әлгі ауыр сауытты көтеріп, соңынан тұрудың өзі өте қиын еді. Римдіктер шайқасқа шыққан сол ұрыс кезінде күн қатты ысып, жаңбыр жауып, бүкіл майдан даласы езілген батпаққа айналған болатын. Сөйтіп, роксоландықтардың аттары аяқтарын батпақтан алып жүре алмай қалған еді. Римдіктердің оларды оп-оңай жеңіп кетуінің басты себебі, міне, осында болатын. Олар қарсылық көрсетуге шамасы келмей, жаяу қалған жауларын қырып салумен болды (83).

Келесі жылы сарматтар Мидияға тағы да шабуыл жасады, сөйтіп, Понтеус Агрипаны өлтірді. Ол осыдан бір жыл бұрын осы өлкенің Муцианнан кейінгі басқарушысы болып тағайындалған-ды. Бұл хабарды естіген бойда император Веспасиан Валериус Фестус бастаған Рим әскерін шұғыл түрде сонда жөнелтті. Сөйтіп, ол кескілескен бірнеше қанды шайқастан кейін дұшпанды аяусыз қырып салды, тірі қалғандарын Дунайдан ары асыра қуып тастады. Енді қайтып олардың бұл өлкені ойрандап, қиратып кетуіне жол бермеу үшін өзеннің жағалауына мықты бекініс орнатты. Сол кезде дақтар сарматтармен бірге Панонияны да тып типыл етіп қырып-жойып кеткен болатын (84).

Дон мен Палус Меотистің екі аралығын мекендейтін, бұрын кіші ресейліктер деп аталып келген халық, яғни аландар, Мидия мен Арменияға шабуыл жасады. Арменияның патшасы Тиридот аландар төтеннен жасаған бір шабуыл кезінде тұтқын болып, қолға түсіп қала жаздады. Ал Мидия патшасы Пакор өз елінің жерін қорғауға шамасы келмей, қашып кетуге мәжбүр болды. Қорғансыз қалған елді емін-еркін қырып-жойып, барынша тонауға түсірген аландар қыруар мол олжамен өз елдеріне оралды және көптеген тұтқындарды айдап әкетті. Ол тұтқындардың арасында Пакордың әйелі де бар еді. Аландардың бұл шабуылы парфиялықтардың өздерінің де үрейін ұшырды. Өздерін қаншама күштіміз деп санаса да, олардың патшасы Вологез жауға қарсы тұру үшін Рим императоры Веспасианнан көмек сұрады. Бірақ император оған көмек бере қоймады. Ал аландар Парфия еліне шабуыл жасаған жоқ, өз еліне қайтып кетті (85).

Сарматтар бір легионды оның көсемімен қоса, ал Евтропийдің баяндауы бойынша, бірнеше легионды қырып салған еді. Сондықтан да оларға қарсы Домицианның өзі шабуылға шығуға мәжбүр болды. Ол осы жорығы кезінде сарматтармен және маркомандармен шайқасты. Алайда бұл соғыстың қалай өткені туралы нақты дерек жоқ. Солай бола тұрса да Домицианның өзін жеңімпаз деп санағаны белгілі. Сөйтіп, ол 22-ші жылы, өзінің патшалық құрған отызыншы жылы, император атағына ие болған деседі. Бірақ оның бұл жеңісі онша елеулі бола қоймаған көрінеді. Өйткені елге қайтып оралған оны ешқандай сән-салтанатты қарсы алу рәсімі өткізілген жоқ еді. Ол капитольге лавр жапырақтарынан өрілген шеңбер әлде лавр бұтағын ғана алып келген көрінеді (86).

Траян Армения патшасы Парфамазариске қарсы жорыққа аттанған кезде черкес деген халық туралы тұңғыш рет дерек кездеседі. Сол халықтың патшасы Анквиалдың Кіші Армениядағы Сата немесе Сатал деп аталатын қалаға барып, Траянға көмек көрсеткені туралы айтылады. Траян оны құшақ жайып, қуана қарсы алады және ерекше мол сыйлық беріп шығарып салады. Сол Анквиалдың есімі осыдан тоғыз жыл кейін де, яғни Андриан патшалық құрып тұрған кезде де аталады. Оның әлі де өз халқы черкестердің патшасы болғаны туралы айтылады. Парфамазаристі быт-шытын шығара жеңіп, өлтіргеннен кейін көптеген патшаның Траянға өз еріктерімен берілгені, ал кейбіреулерінің қарудың күшімен бағынуға мәжбүр етілгені, солардың арасында сарматтар патшасының да болғаны туралы да айтылады (87).

Траян қайтыс болғаннан кейін, таққа оның мұрагері Андриан отырған тұста, сарматтар роксоляндармен бірге Рим империясына тағы да шабуыл жасайды. Андрианның олармен соғысуға ниеті жоқ еді, бірақ амалсыздан қарсы аттануға мәжбүр болды. Сөйтіп, Дунай өзеніне дейін барды. Өзеннің қарсы жақ бетінде дұшпанның армиясы тұрған болатын. Бірақ римдіктердің қосымша күш ретінде сақадай сай жан-жақты қаруланған Батан деп аталатын атты әскері көзсіз ерлікпен бірден лап қойып, арғы бетке жүзіп өтті. Бұлардың мұндай жанкешті батылдығынан шошып кеткен сарматтар мен роксоляндар Андрианға бағынып шыға келді. Бірақ бұл ретте Андриан оларды жалақы ретінде ақша төлеймін деп қызықтырыпты-мыс деген лақап әңгіме шындыққа сәйкес келмейді. Мен бұл императордың жеңіске жеткенін, бірақ оңайлықпен емес, өте ауыр қиындықпен жеңгенін жоққа шығармаймын. Сонымен қатар оның өте ержүрек халықпен одан әрі соғыса беруден гөрі, оларға ақша төлеуді артық санаған болар деп ойлаймын. Соғыс аяқталып, бітім жасалғаннан кейін жеңілген жақтың арасында өзара келісе алмай, алты бақан алауыздық туғанда өздерін бір-бірімен татуластыратын, әділ бүлік айтатын аралық қазы ретінде римдіктерге өтініш білдіреді. Еске алатын және бір жағдай — бұл соғысқа Роксолян халқы түгел қатысқан жоқ болатын. Өйткені олардың кейбір топтары соғысқа патшаның келісімін алмай, өз беттерінше аттанған еді. Біз роксоляндар патшасы өздеріне берілетін жалақы мөлшері, ал шын мәнінде төленіп тұратын алымның мөлшері, кеміп кетті деп шағым жасапты-мыс деген деректі кездестіреміз. Андриан осы жағдайдың анық-қанығына жеткеннен кейін роксоляндықтардың шағымына сай олардың өтінішін орындауға келісім беріп, бейбіт келісім жасасыпты-мыс (88).

Андрианның бүлікшіл иудейлерге қарсы жүргізген соғысын сипаттап жазған Дион Кассиус сармат халықтарының құрамына кіретін аландардың немесе массагеттердің Рим империясына қалай шабуыл жасағанын еске сала кетеді. Олар өздерінің патшасы Фараеманның басшылығымен Мидияны тып-типыл етіп тонап кетті, Капподакия еліне дейін жетті. Бірақ осы арада аз уақыт бөгеліп қалды. Өйткені бұларға қарсы жорыққа аттанып келе жатқан Флавиус Аппиануспен қақтығысып қалудан қауіптенген еді. Сөйтіп, ондай шабуылға душар болмас үшін сол жерден өз еліне кері қайтты (89).

Рим цезарі Тит Антонидің тұсында скифтермен соғыс болғаны туралы деректер жоқ (қалай дегенде де менің өз басым ондай дерек кездестірген емеспін). Алайда оның патшалық еткен тұсында скифтер ойсырай жеңілген болуы керек деп ойлауға негіз бар. Өйткені біздің қолымызға түскен бір медальда Скифияның да Рим империясының бір аймағы болғанын көрсететін бейне бар. Онда скифтердің киім-кешегін киген бір адам бейнеленген: басында — қалпақ, оң қолымен лавр жапырақтарынан өрілген шеңберді ұсынып тұр, ал сол қолында — аса таяқ, асыл тастармен безендірілген скипетр. Медальдың айнала шетінде SCYTHIA деген жазу бар, ал адамның бейнесінің екі жағында S және С деген литерлер, ал төменгі жағында COSH деген жазу тұр (90).

Түсініктемелер мен сілтеме көрсеткіштері

(1) Синопсис. 22-бет.

(2) Тарих. Ғалым адамдар жазған материалдардың әмбебап жинағы. IV том. 40-бет.

(3) Синопсис. 13-бет.

(4) Синопсис. 11-бет.

(5) Кіші Ресей тарихының тізімі.

(6) Бұл да сонда. 12-бет.

(7) Синопсис. 9-бет.

(8) Шығыс кітапханасы. Гербелотон. «Русь» сөзі.

(9) Синопсис. 5-бет.

Ресей тарихының негізі. I кітап, 2-тарау.

(10) Тарих. Ғалым адамдар жазған материалдардың әмбебап жинағы. IV том. 107-бет.

Ресей тарихының негізі. l-кітап, 2-тарау.

(11) Тарих. Ғалым адамдар жазған материалдардың әмбебап жинағы. 1-том. 30-бет.

(12) Стралемберг. 1-том. 22-бет. Географиялық суреттеме.

(13) Птолемей. 1-кітап. 5-тарау.

Мартимьер. География жөніндегі лекциялар. «Еуропалық Сарматия» сөзі.

(14) Синопсис. 11-бет.

Тарих. Ғалым адамдар жазған материалдардың әмбебап жинағы. IV том. 143-бет. Теңіздер, өзендер және көлдер.

(15) Тарих. Ғалым адамдар жазған материалдардың әмбебап жинағы. IV том. 144-бет.

Ықылым (климат) және жердің құнарлылығы.

(16) Тарих. Ғалым адамдар жазған материалдардың әмбебап жинағы. IV том. 146-бет.

Юстин. І-кітап. 2-тарау.

Табиғи және қолдан жасалған сирек қазыналар. Ежелгі заман.

(17) Юстин. II кітап. 2-тарау.

(18) Иезекиль. ХХХҮІІІ тарау. 2-бет.

(19) Ежелгі иудеялық Иосиф. II кітап. 6-тарау.

(20) Тарих. Ғалым адамдар жазған материалдардың әмбебап жинағы. IV том, 103-бет.

(21) Синопсис. 14-бет.

(22) Бұл да сонда.

(23) Ресей тарихының негізі. I кітап, 2-тарау. Басқару.

(24) Геродот, Юстин.

(25) Тарих. Ғалым адамдар жазған материалдардың әмбебап жинағы. IV том, 166-бет

(26) Бұл да сонда. IV том, 146-бет.

(27) Жылнама-шежірелер және Синопсис, 23-бет.

(28) Тарих. Ғалым адамдар жазған материалдардың әмбебап жинағы IV том. 147-бет.

Заңнамалар.

(29) Диоген Лаерций Анахарзистің өмірінде.

(30) Тарих. Ғалым адамдар жазған материалдардың әмбебап жинағы. IV том, 146-бет.

Юстин. II кітап, 2-тарау.

(31) Лукиан Токсарис достық туралы.

(32) Бұл да сонда.

Тәннің сезімталдығы туралы.

Мінез-құлықтар мен әдет-ғұрыптар.

(33) Квинт Курций. ҮІ кітап, 3-тарау.

(34) Юстин. II кітап, 2-тарау.

(35) Лукиан Токсарис достық туралы.

(36) Бұл да сонда.

(37) Бұл да сонда.

(38) Тарих. Ғалым адамдар жазған материалдардың әмбебап жинағы. IV том, 147-бет.

Ескертпе.

(39) Бұл да сонда. 153-бет.

(40) Тарих. Ғалым адамдар жазған материалдардың әмбебап жинағы. IV том. 148-149-беттер.

Наным-сенім.

(41) Бұл да сонда. IV том, 149-бет.

(42) Синопсис. 45-бет.

(43) Тарих. Ғалым адамдар жазған материалдардың әмбебап жинағы. IV том, 149-бет.

(44) Лукиан Токсарис достық туралы.

Мифология мен мысалдар. Түсініктеме берген Аб. Боннер I том, 180-бет.

(45) Синопсис. 45 және 50-беттер.

(46) Бұл да сонда. 50-бет.

(47) Тарих. Ғалым адамдар жазған материалдардың әмбебап жинағы. IV том, 149-бет.

(48) Лукиан Токсарис. Көркем өнер және ғылым.

(49) Бұл да сонда. 153-бет.

(50) Бұл да сонда. ҮІІІ кітап, 3-тарау. Әскери өнер.

(51) Лукиан Токсарис достық туралы.

(52) Тарих. Ғалым адамдар жазған материалдардың әмбебап жинағы. IV том. 155-бет.

(53) Крез империясының тарихы. Х том. 330-бет.

(54) Тарих. Ғалым адамдар жазған материалдардың әмбебап жинағы. IV том. 157-бет.

(55) Юстин. II кітап, 3-тарау. Квинт Курций. VII кітап, 10-тарау.

(56) Халкондиль. Түрік тарихы. 61 және 65-беттер. Патшалар. Скифтер.

(57) Тарих. Ғалым адамдар жазған материалдардың әмбебап жинағы. IV том, 14-бет. Ескертпелер. 163-бет.

Напис және Фифра.

Сагиллус.

Мадиес

(58) Тарих. Ғалым адамдар жазған материалдардың әмбебап жинағы, V TOM. 164-бет.

Бұл да сонда, III том, 316-бет. Дүние жаратылған кезден бергі 4884-жылдан бастап Иисус Христос туылған жылдан санағанда 624-жылға дейінгі мерзімді қамтиды.

(59) Бұл да сонда. IІІ том, 358-бет.

(60) Геродот. I кітап.

(61) Тарих. Ғалым адамдар жазған материалдардың әмбебап жинағы, IV том, 165-бет.

Ескертпе

Томирис

(62) Тарих. Ғалым адамдар жазған материалдардың әмбебап жинағы. IІІ том, 350 және 351-беттер

Бұл да сонда. IV том, 166-бет.

(63) Киропедия

Ианцирус.

(64) Юстин. II кітап, 5-тарау.

Тарих. Ғалым адамдар жазған материалдардың әмбебап жинағы. IV том, 166-бет.

(65) Бұл да сонда.

Индафирз. Дүние жаратылған кезден бергі 4992-жылдан бастап Иисус Христос туылған жылдан санағанда 516-жылға дейінгі мерзімді қамтиды.

(66) Тарих. Ғалым адамдар жазған материалдардың әмбебап жинағы. III том, 478-бет және IV том, 168-бет.

Таргитаус (Тарғытай), Калаксаис, Скифолет, Панаксагор және Танаис.

(67) Бұл да сонда. IV том, 163 және 169-беттер.

Саулиус.

Индафирз

Спаргапиз

Арипефес

(68) Бұл да сонда.

Скиф

Октонасад

(69) Бұл да сонда. IV том, 170-бет.

Ариантес.

(70) Осындағы 11-беттің жоғары жағында

(71) Тарих. Ғалым адамдар жазған материалдардың әмбебап жинағы, IV том, 170-бет.

Афсас

(72) Юстин. IX кітап, 2-тарау.

Квинт Курций. I кітап, 5-тарау.

Филиптің тарихы. 237-бет.

Тарих. Ғалым адамдар жазған материалдардың әмбебап жинағы, IV том, 171-бет.

Ламбинус

(73) Бұл да сонда. 72-бет.

Александрдың славяндарға бостандық беру туралы грамотасы. Дүние жаратылған кезден бергі 5177 жылдан бастап Иисус Христос туылған жылдан санағандағы 331 жылға дейінгі мерзімді қамтиды.

(74) Синопсис. 4-бет.

Ұлы Александрдың скифтерді талқандап жеңуі.

Дүние жаратылған кезден бергі 5279-жылдан бастап Иисус Христос туылған жылдан санағандағы 329 жылға дейінгі мерзімді қамтиды.

(75) Квинт Курций. VIII кітап, 8 және 9-тараулар.

Тарих. Ғалым адамдар жазған материалдардың әмбебап жинағы, VI том, 80-бет.

Митридат роксоляндарды жеңіп, бағындырып алды.

(76) Тарих. Ғалым адамдар жазған материалдардың әмбебап жинағы, VI том, 579-бет.

Юстин. XXXVIII-кітап, 7-тарау.

Скифтердің Августқа елшілер жіберуі. Иисус Христос туылған жылдан санағанда 25-жыл.

(77) Тиллемон. Империя тарихы. I том, 8-бет, 2-бағана.

Юлий Цезарьдың империясы. 205-бет.

697-ескерту және айғақты құпия хабар.

Андрей Первозванный Ресейде Інжілді уағыздай бастады. Иисус Христос туылған жылдан санағанда 33-жыл.

(78) Тиллемон. Шіркеу тарихы. І том, 136-бет, 2-бағана.

(79) Синопсис. 13 және 19-беттер.

Сарматтардың парфиялықтар мен армяндарға көмектесуі. Иисус Христос туылған жылдан санағанда 55-жыл.

(80) Тиллемон. Империя тарихы. I том, 49-бет, 2-бағана.

Тацит. ҮІ кітап, 34 және 36-беттер.

Сарматтар свевалардың патшасы Ваниниусқа оның немерелеріне қарсы күресінде көмек көрсетуі. Иисус Христос туылған жылдан санағанда 51-жыл.

(81) Крез империясының тарихы. IІІ том. 433-беттен әрі қарай.

Тацит. XII кітап, 28 және 29-тараулар.

Карбулон сарматтардың Рим империясының жеріне шабуыл жасауына қарсылық білдіреді. Иисус Христос туылған жылдан санағанда 63-жыл.

(82) Тиллемон. Империя тарихы. I том. 124-бет. 2-бағана.

Мидияда роксоляндардың тоғыз мың адамы қырғынға ұшырады.

(83) Тиллемон. Империя тарихы. I том, 258-бет, I бағана.

Крез империясының тарихы. Ү том, 188-бет.

Тарих. Ғалым адамдар жазған материалдардың әмбебап жинағы, X том, 112-бет.

Сарматтардың Мидияға шабуыл жасауы.

(84) Тиллемон. Империя тарихы. II том, 5-бет, I бағана.

Аландардың Мидияға және Арменияға шабуыл жасауы. Иисус Христос туылған жылдан санағанда 72-жыл.

(85) Тарих. Ғалым адамдар жазған материалдардың әмбебап жинағы, X том, 174-бет.

Домицианның сарматтарға қарсы соғыс ашуы. Иисус Христос туылған жылдан санағанда 93-жыл.

(86) Тиллемон. Империя тарихы. II том, 43-бет, I бағана.

Крез империясының тарихы. ҮІІ том, 72-бет.

Черкес патшасы Анквиалдың Траянға келуі. Иисус Христос туылған жылдан санағанда 107-жыл.

Траянның сарматтарды жеңуі.

(87) Тиллемон. Империя тарихы. II том, 30-бет, — бағана, 31-бет, 1-бағана. Андрианның сарматтарды тас-талқан етіп жеңуі. Бірақ жеңе тұрса да бейбіт келісім жасау үшін оларға сондай-ақ роксоляндарға ақша беруі.

(87) Тиллемон. Империя тарихы. II том, 98-бет, 2-бағана.

(88) Тиллемон. Империя тарихы. II том, 43-бет, I бағана. Крез империясының тарихы. ҮІІІ-том, 23 және 24-беттер.

Тарих. Ғалым адамдар жазған материалдардың әмбебап жинағы, X том, 339-бет.

Аландардың Рим империясына шабуыл жасауы.

(89) Тарих. Ғалым адамдар жазған материалдардың әмбебап жинағы, X том, 350-бет.

Цезарь Антонийдің Скифияға арналған медаль (бақыр ақша) шығаруы.

(90) Юлиан империясының цезарьлары. Барон Спандеймнің аудармасы. 205-бет, 697-ескертпе.

Тәржімалаған: Мыңбай Ілес





АРХЕОГРАФТАР ЖӘНЕ ДЕРЕКТАНУШЫЛАР 4

БОЛТИН ИВАН НИКИТИЧ

(1735- 1792 жж.)

И.Н. Болтин — орыс тарихшысы, дворянин, ірі помещик, мемлекет қайраткері. Тарихи көзқарастары В.Н.Татищев және француз ағартушыларының еңбектері әсерінен қалыптасқан. Г.А.Потемкинмен қарым-қатынаста болған. А.И. Пушкин-Mусиннің айналасында шоғырланған, Отандық тарих әуесқойларының үйірмесіне кіре сала, тарихи ескерткіштер туралы публикацияларды шығаруға белсенді атсалыса бастайды. Жеке көзқарастары бойынша, И.Н. Болтин XVIII ғ. дворяндық ағартушылықтың өкілі болған еді. Дінге ұстамдылықпен қарайтын.

Деректанушы ретінде И.Н. Болтин дереккөздердің критикалық анализін, іріктеу және салыстыру міндеттерін құрастырып, оларға географиялық және этнографиялық материалдарды қолдана отырып, текстологиялық зерттеу жүргізудің қажеттілігі туралы мәселені қозғады. Тарихи көзқарастары жағынан, белгілі бір дәрежелерде славянофильдердің ізашары болып табылады. И.Н. Болтин өзінің орыс тарихын кезеңдестіруін ұсынған еді. И.Н. Болтин бойынша, тарих барлық халықтарға ортақ заңдарды басқаратын үрдіс болып табылады. И.Н. Болтин елдің табиғи жағдайларын, адамдардың мінез-құлқын анықтайтын, ал бұдан, қоғамдағы заңдарды да қалыптастыратын, жетекші тарихи факт ретінде қарастырды. И.Н. Болтин нормандық теорияға қарсы шықты. И.Н. Болтин варягтар деп скандинавтарды білетін, дегенмен басқа жерде ол бірінші князьдерді шығу тегі жағынан финндар болған деп мойындайтын.

Орыс феодализмі тарихы жағынан, И.Н. Болтин ерекше кезеңге уделдық бөліністі жатқызатын, орыс феодалдық иерархиясында еуропалық вассалитеттің бара-барлығын көретін. Салыстырмалы әдісті қолдана отырып, И.Н. Болтин Ресейде тіршілік етуді Батыс Еуропадағыдай феодалдық ережелерге сәйкес қалыптастырады. Ол алғаш рет Ресейдегі крепостнойлық хұқтың пайда болуы туралы мәселені көтерді. И.Н. Болтин шаруалар ауысу еркіндігіне ие болғандықтан, оларды XVI ғ. дейін еркін болған деп санады. И.Н. Болтин крепостной хұқта дворяндықтың зұлым күшінің нәтижесін аңғарады. Орыс холоптарының жағдайларымен таныса отырып, И.Н. Болтин помещиктердің оларды толықтай крепостнойға айналдыруға деген ұмтылысын айқындайды. И.Н. Болтин крепостной хұқты шектеудің және тұрақты заңды шаруалар салығының белгіленуінің жақтаушысы болып табылды. Бұл қағида XIX ғ. тарихи әдебиетінде де өз мәнін жоғалтпаған еді. И.Н. Болтин ұсынған орыс тарихы ғылымын кезеңдестірудің мағынасы зор еді. И.Н. Болтин алғаш рет тарихи кезеңдестірудің шолуын жасаған еді. И.Н. Болтин бірнеше тізімді негізге ала отырып, «Русская правданың» басылымын дайындады.

И.Н. Болтиннің негізгі еңбектерінің бірінің пайда болуына Францияда Леклерктің алты томдық Ресей тарихы еңбегінің шығуы үлкен ықпал етті. Бұл еңбек нақты емес фактілерге сүйеніп жасалған еді. Леклерк шығармасына жауап ретінде, И.Н. Болтин «генерал-майор Иван Болотиннің жазған, Леклерк мырзаның ежелгі және қазіргі замандық Ресей тарихына ескертпелері жазды. И.Н. Болтин Леклерктің ой желісін келтіріп, онымен пікірталасқа түседі. Ол Леклерктің орыстардың ғұндардан таралғаны туралы пікірін тойтарып, осыған орай, ежелгі замандарда Шығыс Еуропаны мекендеген халықтарға шолу жасайды. Оның пікірінше, славяндар ежелден вандтер, генаттар, дактар есімімен белгілі болған. Сонымен қатар И.Н. Болтин Леклерктің орыс мәдениетінің қалыптасуына варягтардың ықпал етуі туралы пікірін теріске шығарып, славяндар ХІ-Х ғғ. скандинавтарға қарағанда жоғары мәдениет деңгейінде болған деп санайды. Сонымен қатар И.Н. Болтин славяндар көшпелі болған деген де пікірмен мүлде келіспейді. И.Н. Болтин ежелгі орыс қалаларының болғандығы туралы мәліметтер келтіреді. Және, И.Н. Болтин орыс халқы ежелден бері құлдық жағдайда болғандығы және бұл оның табиғи жағдайы дегенмен де келіспейді. Осыған орай, И.Н. Болтин вечелік құрылымды келтіреді, бұнда әрбір адамның дауыс беру құқығы болатын. И.Н. Болтин «Ескертпелері» дворяндық тарихнаманың айтулы шығармасы болып табылады.

И.Н. Болтин басты еңбектері. «Леклерк мырзаның ежелгі және қазіргі замандық Тарихына ескертпелері» (т.1, 1788 ж.; т.2, 1794 ж.), «Генерал-майор Болотинның, Ресей тарихын құрастырушысы Шербатовтың хатына жазған жауабы» (1789ж.), «Князь Шербатовтың жазған Тарихына сын ескертпелер» (т.1, 1793 ж.; т.2, 1794 ж.).

ГЕНЕРАЛ-МАЙОР ИВАН БОЛТИННІҢ

ЛЕКЛЕРК МЫРЗАНЫҢ «ЕЖЕЛГІ ЖӘНЕ ҚАЗІРГІ ЗАМАНДЫҚ

РЕСЕЙ ТАРИХЫНА» ЖАСАҒАН ЕСКЕРТПЕЛЕРІ

ОҚЫ РМАНҒА ХАБАРЛАМА

Мен Ескертпелер жасаған кітап, Париж қаласында 1784 жылы: «Ресейдің кәдімгі, адамгершілік, азаматтық және саяси, ежелгі және қазіргі заман тарихы» деген атпен шығарылған еді. Бұны жазған француз, мамандығы дәрігер, көптеген академиялардың мүшесі И.Н. Болтин лауазым-атақтарға ие адам.

Құрастырушының Ресейде он жыл бойы өмір сүруіне қарай, өзі айтқандай, басты мақсаты, осы жерде өмір сүріп, Ресей тарихына қажетті барлық мәліметтерді жинау болып табылғанына қарай, бұл жағынан ол үлкен табыстарға жеткендігі жөніндегі сөздеріне қарай, көптеген Академиялардың мүшесі ие болуы тиіс, оның білімі мен қабілеттеріне қарай; оның ақиқатқа деген кәміл сеніміне, соқыр сенімге ие болмайтындығы мен білімнің жетіктігіне; шығарманың қомақты және көп үміт артатын атағына; және ақыр-соңында, оның мұқабасының асқан көркемдігіне қарай, мен осы кітапты оқымас бұрын, көптеген қате түсініктер себебінен бұл кітаптың пайдасына тиімді көзқараста едім. Бірақ бірнеше бетті оқып шыққаннан кейін-ақ менің бұл кітапты оқып шығуыма итергілеген, қызығушылығым мен құштарлығымды тудырған бұл ұнамды әсерім су сепкендей басылды: құрастырушы өзінің жалғандығы және жаласымен Ресейге қара күйе жағып, бұрыннан белгілі болған мәліметтерді бұрмалауға құштарлығы, өзіне белгісіз нәрселер туралы қаймықпай арсыздықпен айтуы, тұжырымдарының қисынсыздығы, дәлелдерінің бәтуәсіздығы, барлық жердегі санына есеп жетпес қателіктері, шығарма мен оны құрастырушысына деген менің бұрынғы көзқарастарымды мүлдем өзгертті.

Ақиқатқа және Отаныма деген құштарлығым арқау болып, ұждансыз және өтірікші құрастырушының айыбын бетке басып, ұялту үшін, мен осы кітапқа ескертпелер жасауды ұйғардым. Бұл шығарманы оқыған сайын, бұндағы өте маңызды қателіктер мен шындықтан безінген қаскүнемдіктерді табуға мәжбүр болдым; мен оларды тойтарып қана қоймай, қате кеткен жерлерге кеңірек және шынайы түсінік беруге тырыстым; жала мен ғайбаттықты дарытпаумен, жалғанды шындықпен, ағаттықты дұрыстықпен, жасандыны нағыздықпен тойтаруға әрекет еттім; өзімнің дәлелдерімнің әділеттілігін, көзқарастарым мен тұжырымдарымның алалықсыздығын шынайы жазушылардың анық мәліметтерімен куәлендірдім. Менің бұлай дейтінім, өзінің болмысына қарай, жазушылардың тартысына еш қатысы жоқ болғандықтан, менің еңбегім пікірталас кітаптарға қарағанда қанағаттандырарлықтай болмақ. Мен бұны аяқтағаныма екі жыл болғанымен, ұзақ сапарға кетуім мен басқа да кедергілер осы уақытқа дейін бұл еңбегімді жарыққа шығаруға мүмкіндік бермеп еді.

Мен осы істі бастап жалғастырар алдында, бірқатар жолдастарым оқуға тұрарлықсыз бұл кітапқа наразылық білдірмек болған, менің уақытым мен еңбегім бекерден зая болатынын ескертіп, бұл істен бас тартуға шақырып еді.

Дегенмен, мен оқырманның осы түрде басталып, аяқталған еңбегімді бағалап, бұдан бұрынырақта айтқанымдай, ақиқат пен Отанымды қорғауда атсалысып, өздері де осы тақырыптарға қатысты пікірталасқа түсетініне үміт артамын.

И.Н. БОЛТИН

ЕЖЕЛГІ РЕСЕЙ ТАРИХЫНА ЕСКЕРТПЕЛЕР

БІРІНШІ ТОМЫНА

§1.

Бірінші томның басындағы шығарма жоспарында, құрастырушы өзі туралы, VIII бетте: «талғамы мен атағы жағынан бақылаушы», «адамды білу мен тануға құштар» болғандығымнан осыған қажетті білімді меңгеру мүмкіндігін жібермейтінмін: он жыл бойы Ресейде тұрып, ізденісімді қанағаттандыру мүмкіндігін алып, оның тарихын жазған едім» дейді. Және бұдан әрі қарай, XX бетте : «Автордың келтірген мәліметтерге дәлелі бар, және оның айтқан ақиқатын ешкім тойтара алмас... Автордың 10 жыл бойы Ресейде өмір сүргендегі басты мақсаты, Монтенев айтқандай, «басқаның миына өзінің миымен бітісе қайнасу» болған еді. Кез келген жазушылар, «Мен ұзақ уақыт бойы қарап, қайта қарап, салыстырып, ой жүгірткен едім» деп айта алмас еді».

Ресейде болып көрмеген шетелдіктер, осы батыл пікірді оқи сала, автордың біздің заңдарымыз, біздің өнеге-мінезіміз бен әдет-ғұрыптарымыз туралы айтқан жалған ақпаратына сеніп қалуы мүмкін ғой. Олар өз-өздеріне: он жыл бөтен мемлекетте, және де басты мақсаты — барлығын көріп-білу, барлап, байқау болған адамға қалай сенбеске дейтіні анық емес пе? Сондықтан басы-қасындағы адамға сенім артуға болады, деген пікірді ұстанады. Тарихи деректерге келсек, кез-келген адам біздің Русь ата-бабамыздың әрекеттерін толықтай біле бермейді; және кез-келген адам өзінің зердесін тексеріп, автордың жазбаларын салыстыру үшін жылнамаларға басын сұғып қарай бермейді; осылайша олар әділетсіздікті ақиқат деп, ойдан шығарылғанды шынайы өткен шақ деп қабылдауы мүмкін. Менің ескертпелерім біреулердің соқыр сенімін жоюға, ал екіншілердің сақтығы мен артық қиындықтардан арылуына қызмет етеді: олар біріншілері мен екіншілеріне де, орынсыз уәденің шынайылықпен сирек жанасатынын; оның үстіне өзінің шыншылдығы мен әділдігіне сенімді адамның, өтірік пен жалғандықтан беті одан да бетер аулақ болу керек екендігін көрсетеді. Мен Авторға тек көпшілікке берген сөзінде тұрмағаны және менменсігендігін ашық көрсету қажет болғанда ғана сілтеме жасаймын. Сонымен қатар тағы да айтарым, оған осы тарихты жазудағы басты мәліметтерді өзінің онжылдық Ресейдегі өмірі емес, басқалардың еңбектері мен шығармалары, дереккөз болғанын дәлелдеуге дайынмын. Ол Ресейге қатысты мағлұматтарды Г. Левек жазған тарихтан, Манштеиновтардың жазбаларынан, фельдмаршал граф Минихтың кітапшасынан, Бишингованың географиясынан, Вольтеровтардың географиясынан, Ресейге саяхат жасаған академиктердің жазбаларынан, және т.б. алған, ал автор шығармасының үштен екі бөлігін құраған қалған мәлімет, Кулков және басқалардың саяхат жазбаларынан; екі Үндістанның философиялық және саясат тарихынан; Ежелгі, Рим және т.б. тарихтарынан сүзіп, кейбіреулерінен үзінді алса, енді бірінен толық беттері күйінде көшіріп алып және ол мәліметтердің көбін өзіне иемденіп алыпты. Осылардың барлығын іріктесек, өзі жазған — азы ғана қалады; және оның қайсысы бұрыс, қайсысы дұрыс екендігін менің Ескертпелерімнен көруге болады. Оның мәліметтерінің ешбір дәйексіз екендігін көрсетіп, айыбын ашамын. Басқалар жазған нәрселерді шығармасына талдаусыз-ақ енгізіп, ақылға сыймайтын нәрсені ықтимал нәрседен айыруға, хикаялауға лайықтыдан лайықсызды айыруға қабілетсіз немесе құлықсыз болғандығын да жаңылыс таппай тауып, басып айтамын. Осыдан, менің жоғарыда айтып кеткенімдей, ол тек өзінің онсыз да аз дүниесін ғана қарастырып, қайта қарастырған сияқты. Бұл дүниелердің бірлі-жарымына ғана, талмастан ұзақ қараған оның көз алдындағы нәрселердің сиқы өзгеріп, бір жерлерде көзіне қос көрініп, енді бірлері төңкерілген күйде, ал үшіншілері тіпті бұлыңғырланып, жоғалып кетіпті. Бұрмаланған көзқараспен жасалған байламдар да шым-шытырық тұтасып кетпек; ағат тұжырымдардың шатақ байланысының арқасында, жарық әлемге әкелудің өзі ұят нәрсеге тарих деген атақ беріліп, одан сыйықсыз қоспа шықты.

Бұндай әртекті және әр түрлі заттардың тұрпайы қосындысын, немесе бұл шығарманы Не болса сол немесе Pot Роurrі деп атау дұрысырақ болар еді; Тарих деген атау оған мүлдем келіспес.

Ла — Мотье Вайере бұндай «әдебиеттегі ұрлық» туралы былай дейді: Prendre des Anciens et faire son profit de ce qu'ils ont qсrit, c'est comme pirater au dela de la Ligne; mais voler ceux de son fiecle en s'appropriant leurs pensees et leus production, c'est tirer la laine aux coins des rues, c'est les manteaux sur le pont neuf. Lettre CXXXIX. Ол: «Нәр жинаған аралар сияқты, хаттарды да, бірақ ешкімге залал тигізбестен ұрлауға болады; бірақ бидайдың бүтін бір ұрығын ұрлаған құмырсқаның ұрлығы өнеге алуды қажет етпейді». Бұл бір кітаптардан алынған дәлелдеулер немесе өз пікіріңді негіздеудегі алынған үзінділер туралы емес, ұрлық туралы айтылып отыр. Қай жерден алынып, кімнің айтқаны туралы айту - ұрлық емес. Өз ойыңды ойлап тапқан сияқты, қажетті жерде біреудің ойын қолданған да біршама қабілет пен ақылды қажет етеді. Сонымен қатар, сандырақтағаннан гөрі, біреудің тұжырымын келтіру артығырақ болатынын да айта кеткен жөн.

§П

Шығарма жоспарынан кейін, 58 бетке жалғасқан Ресей тарихына кіріспе жасалыпты. Ол негізінен, автор өзінің тұжырымдарын түйген, нақты, адамгершілік және саяси нәрселер туралы жазылған, дегенмен ол түйіндердің ешқайсысының да Ресей тарихына түк қатысы жоқ. Олардың бірінде автор адамның адамгершілік қасиеттері тәлім-тәрбиеден, ал тәрбие — басқалары айтқандай, ауа-райы жағдайынан емес, басқару түріне байланысты түзіледі дейді. Әңгіме тікелей Ресей тарихына қатысты басталмай тұрғанда, осыған орай, жолшыбай бірнеше сөз айтқым келеді. «Адамдарды жаратқанымен, оларды қалыптастыратын ауа-райы жағдайы емес, олар өздерінің қоршаған ортасына сәйкес қалыптасады. Олар неден құралса, соны түзеді... Негізі адамгершілік — тәрбиеге байланысты... ал тәрбие басқарудың бастамасы мен түріне байланысты болып табылады», 5-бет.

Кейбір бір шектен екінші шекке шығуға әуес адамдар, ауа-райына одан да зор мән беріп, адамдар мен мемлекеттегі барлық өзгерістерді осыған сәйкес қорытындылайды, басқалары, керісінше, оған мүлдем мән бергісі келмей, оны күш пен әрекеттен жұрдай қылушы еді. Олардың біріншілеріне Монтескью мен Дюбосе; ал ақырғыларына, Леклеркпен бір кәсіптегі, Гельвеций жататындықтан, пікірлес болғысы да келеді деп білуге болады. Бірақ мен, екеуін де емес, ортаншы жолды ұстанғанды жөн көрдім, немесе адамның түзілуі мен қалыптасуының басты себебін табиғаттан көріп, басқа да ықпал етуші нәрселерді көруге де құлықсыздық танытпаймын. Осы жолды ұстанушылар пікірінше, біздің мінез-құлқымыз бен дене бітімімізге басты ықпал етуші табиғат болса, тәлім-тәрбие, басқару жүйесі, өнеге-салт және т.б. себептер екінші кезектегі немесе жанама болып табылады: олар біріне септігін тигізсе, екіншісіне тосқауыл қояды.

Табиғат күшінің өсімдіктер мен жануарларға тигізетін әсері туралы сөз қозғауды қажет деп санамаймын; ауаның аяз, жылы, ауырлығы мен жеңілдігі оларға үлкен өзгеріс әкелетіні бәріне белгілі. Бір климаттан басқа ауа-райы жағдайына әкелінген өсімдіктер мен жануарлар да жақсы немесе жаман жаққа қарай өзгереді, немесе тіпті қайтадан туындайды. Ресейге Қырғыз далаларынан әкелінген семіз жанбасты қойлар өз табиғатын өзгертпей тұра алмайды; бұрындары Америкада еуропалықтардың келуіне дейін ат болмаған еді, кейін Еуропадан Америкаға әкелетін аттар әлсіз және кішкентай болып, ал иттер үруден қалыпты. Ауа-райы жағдайының бұндай әсерін адамның да денесінен байқауға болады: Еуропадағы арабтар, бірнеше буыннан кейін ағарады; ал Африкаға қоныс аударған еуропалықтар, бірнеше буыннан кейін қара бола бастайды және бет-әлпеті сол жердің тұрғындарына ұқсай бастайды. Бұдан, ауа-райының әр түрлі жағдайының өсімдіктер мен жануарларға, сонымен қатар адам денесіне маңызды өзгерістер әкелетінін көреміз. Ал ес пен ағзаның байланысы тығыз болғандықтан, біріккен күйіндегі олардың бір-бірінен алшақ ештемесі жоқ, барлығы өзара біріккен; дене есіп, қатайып, әлсіреп, қартаяды; сонымен бipгe ақыл-ес те қатайып, әлсіреп, қартаяды: қартайған адамдардың ақыл-есі кейде сәбилік шаққа қайтып оралады. Осыдан, ағзаны түзіп, қалыптастырып және өзгертетін нәрсенің барлығы, ақыл-ойды да солай өзгертпек.

Бұл пікір адамзат табиғатына жіті көңіл бөліп келген Ежелгі және бүгінгінің жазушыларына да тән. Полибий (III кітап): «ауа-райы халықтың мінез-құлқын, олардың түрін және түсін түзеді» дейді. Витрувий (VI кітап, I тарау): «Күн сәулесі шырындарды кептірмейтін — суық елдерде адамдар бойшаң болады, беті ақ түсті, тік сарғыш шаштары мен көк көздері бар адамдар пайда болып, ыстық табиғат жағдайындағы адамдар тапал, қараторы, бұйра, қаракөз адамдар қалыптасады. Осыған орай, парасат күші де ерекшелінеді. Оңтүстік елдердегі адамдардың қаны аз болғандықтан, олар қорқақ болады, бірақ таза ауа себебінен олар шапшаң ойлауға қабілетті және жылпос келеді; солтүстік елдерде адамдар баяу ойланып, бірақ соғыста ержүрек және мәрт болады», дейді. Олардың пікірінше, бір табиғат жағдайында өмір сүрген адамдардың, егер бұған тосқауыл болатындай басқа нәрселер болмаса, мінезі бірдей біркелкі болуы тиіс. Өйткені табиғат жағдайындағы айырмашылықты тек жалғыз полюстің биіктігі анықтамайтынын, мемлекеттің жоғары немесе төменірек орналасуын, биік тауларға жақын болуы мен олардың, судың, батпақ, жел, тұмандар, ормандардың әр түрлі орналасуы мен жер сапасының өзгешелігі сияқты, басқа да көптеген нәрсеге байланысты екендігі баршаға мәлім. Әр түрлі мекендердің арасындағы жиі кездесетін айырмашылық, табиғат жағдайына өте сезімтал өзгерістерді көрсетеді; бұл, басқарудың бір түрі, бірдей тәрбиедегі, және бірдей мысалдағы адамдардың, дене бітімі мен парасат деңгейіндегі үлкен өзгерістерді көрсетеді. Гурате, Ишпандықтарды провинцияларының әр түрлі орналасуына қарай, дене бітімінде де, парасат деңгейінде де бір-бірінен шексіз ерекшеленеді, дейді. Әртүрлі табиғат жағдайында өмір сүретін, бірақ бір нәсіл-тектегі, бір сенім-діндегі және бірдей тәрбие алатын ұрпаққа қарағанда, бірдей табиғат жағдайында өмір сүретін, бірақ әр түрлі заңдары, мысалдары мен қабілеттері, әр нәсіл-тектегі халықтардың ұқсастығы басымырақ болады: біріншілерге Ресейдің оңтүстік белдеуде тұратын Орыстар мен солтүстігін мекендеген Орыстарды, ал екіншілеріне Қазан және Нижегородтық намесниктіктерді мекендейтін орыстар мен татарларды жатқызуға болады.

Сонымен қатар бірдей табиғат жағдайында өмір сүретін, заңдары мен басқару әдісі бірдей халықтың табиғат жағдайының әсерін жоққа шығаратын жанама себептерден мінез-құлқының өзгергендігі туралы мәліметтер де бар. Бұл себептер әр түрлі және бірталай, өйткені бұл жерлерде бұрындары болмаған, басқа халықтармен қарым-қатынастар құрылып, қанға, тіршілік әрекетіне, әдет-ғұрыптары, киімдеріне, тәрбиесіне, кәсіптеріне және т.б. ықпал ететін бөтен тағамдар мен хош иісті тамырлар пайда бола бастады. Біздің мінез-құлқымыздың ата-бабамыздың мінез-құлқынан әлдеқайда ерекшеленетінін осы себептер анықтайды.

Бұндай жанама себептердің салдарынан ұлттық мінез кей кездері жоғалып кеткенімен, табиғат жағдайлары бірдей болып қала берсе, уақыт өте келе, басты себеп жанама себепті жеңіп, оның ықпалы жойылып, бастапқы мінез қайтадан қалпына енеді. Готтар және басқа халықтар Каталондықтардың алдымен әдет-ғұрыптары мен тілін біршама өзгерткен еді, бірақ кейінірек климат олардың ықпалын жойып жіберді. Галлияға енген Франктер, Галлдарға қарағанда, өзге болатын, бірақ уақыт өте келе галлдарға айналды.

Ұзақтығы мен күштілігіне қарамастан, табиғат ықпалын толығымен жеңу мүмкіндігіне ие бола алмайтын, екінші дәрежедегі себептер, ол ықпалды толығымен жоймай, оны тек әлсіретуге ғана күші жетеді.

Екінші дәрежедегі себептердің аяғына басым себептің өзгеруі қосылса, онда халықтардың ғұрыпы мүлдем өзгеріске ұшырап, ұлттық ерекшеліктер не мүлдем жоғалып, не болмаса атауы өзгеріп, жойылып кетеді. Осыған сәйкес келетін мысалдарды келтірсек: Чухондықтар мен Мордвалықтардың тегі бір екендігі күмән туғызбайды; онда олардың дене бітімі мен ақыл-парасатының арасындағы айырмашылық не нәрсеге негізделген екен? Ауа-райының өзгешелігі, тіршілік салты, әдет-ғұрыптары, тағамдары мен қоршаған ортасы сияқты, басқа да себеп-салдардың нәтижесінде пайда болды. Осы себептердің жиынтығы бір-бірінен өзгешеленуін анықтады, егер олардың тарихы мен сөздерінің ұқсастығы болмаса, олардың тегінің бірлігіне сену қиынға соғар еді. Климат айырмашылығы, тәрбиенің, тағамдардың, басқару түрінің өзгеруі, және т.б. итальяндықтардың жергілікті халықтардан, тарихы баяндағаннан әлдеқайда өзгешеленуіне де осы салдар себеп болған еді. Климаттың қатысуынсыз және осы айтылған көптеген салдар себебі болмаса, Франктер Галлдерге, Славяндар Русстарға, тағы сол Славяндар Германдықтарға, Ломбардтар Итальяндықтарға және басқалары өзгеріске ұшырамас еді.

Көптеген салдарды талқылағанда, табиғаттың уақыт бойынша өзгеріске ұшырайтыны күмән тудырмайды. Августың кезінде Римде өзендер қатып қалатындай ышқынған аяздар болатын; ал қазір Тибр өзені ешқашан қатпайды және қардың екі күн жататыны да сирек кездеседі. Моисей қасиетті жерді шүйгін, бал мен сүт таматындай бай деп суреттеген еді; бүгіндері ол тасты және сортаң. Неміс жерлері Тацит кезінде суық, қатал, батпақты және орманды болатын; бүгіндері ол құбылыстар да мүлдем өзгерген.

Осылайша, айтылған барлық нәтижелер бойынша, адамның ғұрыптары, жүрегі мен рухына басты ықпалды табиғат көрсетіп, ал басқа — басқару түрі, тәрбие және т.б. жанама салдар оған тек жәрдем қылады, немесе күші мен ағымына қарай, оларға біршама тосқауыл қоятыны көруге болады. Әрбір себеп пен әрбір күш тек белгілі бір салдардың нәтижесінде және тосқауыл болмаған кезде іске асырыла алады.

Тәржімалаған: Сағымова А.С.





МИЛЛЕР ГЕРАРД ФРИДРИХ

(1705- 1783 жж.)

Миллер Герард Фридрих (Федор Иванович) — Герфордта (Вестфалия) туылды, Лейпциг университетінде оқыған, 1725 ж. Ресейге келіп, орыс тілін үйренеді. Мұнда келген соң, алдымен, гимназияда латын тілі, тарих және географиядан сабақ береді. Тарихшы және археограф, тарих профессоры, 1731 жылдан Петербург Ғылым Академиясының мүшесі. Г.Ф. Миллер 1732 жылдан бастап Ресей тарихы бойынша 9 томдық мақалалар жинағын шығарады. 1748 ж. орыс азаматтығын алып, тарихнамашы қызметіне тағайындалады. Г.Ф. Миллер 1733-1743 жж. Сібірді зерттеген экспедицияның мүшесі. 20-дан астам сібірлік қалалардың мұрағаттарында жұмыс істеп, орыс тарихы (Сібірдің географиясы, экономикасы, археологиясы мен этнографиясына арналған, Миллердің 258 портфелі деген атпен белгілі) құжаттар көшірмесінің көлемді топтамасын жинайды.

1749 ж. Г.Ф. Миллер өзінің «Ресей халықтары мен есімдерінің пайда болуы» атты диссертациясында Ресей тарихын нормандық, теория тұрғысынан көрсетіп, соның негізінде М.В.Ломоносовтың қатал сынына ұшырайды.

1750 ж. орыс тілінде «Сібір патшалығының сипаттамасы» деген атпен Сібір тарихының 1-томы жарияланады. Мұнда алғаш рет деректер сынға алынады. Г.Ф. Миллер Сібірдің қосылуы мәселесінде ресми бағытты ұстанды. Басты еңбегі — екі томдық «Сібір тарихы». Г.Ф. Миллердің негізгі еңбектері Ресейдің ерте заманнан XVIII ғ. ортасына дейінгі тарихы мен географиясына арналады. Г.Ф. Миллер бірқатар деректер жариялайды. «Салауатты кітап», В.Н.Татищевтің түсіндіруімен 1550ж. Заңдар жинағы (Судебник). Заңдар жинағы алғысөзінің авторы Г.Ф. Миллер болды. Осы басылымдағы Заңдар жинағы 100 мақалаға бөлінді, сондай-ақ кісі атауларының, географиялық және пәндік көрсеткіштерінен тұрды. Мәтінге қосымша ретінде 1550 ж. мен XVII ғ. басы аралығындағы 73 Жарғы енгізілді.

Г.Ф. Миллер «Санкт-Петербург ведомостерін» бастырып шығарушы. 1755-1765 жж. Г.Ф. Миллер орыс тіліндегі алғашқы әдеби баспасөздік «Қызметкерлердің ай сайынғы пайдасы мен көңіл көтеруіне арналған шығармалар» баспасының редакторы болды. Оның жұмысына Г.Ф. Миллердің замандастары — белгілі жазушылар атсалысты. Бұл журналда Г.Ф. Миллер орыс синологы И. Россохиннің аудармаларын жариялады. Ол Шығыс халықтары тілдерінде жазылған деректерді зерттеудің маңызын жақсы түсінді. Ғалым «Сібір тарихының» алғашқы тарауын жазу кезінде Қытай және Маньчжурдың озық жылнамалары негізінде жазылған Россохиндік қытай тарихын қолданды.

Миллер Г.Ф. еңбектері осыдан екі ғасыр бұрын жазылса да, Сібір тарихын зерттеуде қазіргі уақытқа дейін маңызды дерек көзі болып табылып, ол осы заманғы тарихнамада да айтылып жүр. Ғалымның ғылыми шығармашылығы өзінің энциклопедиялық көптүрлілігімен тәнті етеді. Оның белсенді ғылыми және қоғамдық қызмет аясына — тарих, мұрағат ісі, этнография, археология, жағрафия, филология, деректану және баспа жұмысы кірді. Ресей тарих ғылымының қалыптасу негізінде тұрған Г.Ф. Миллер, өзінің басты жұмыстарым деп, тарихи деректерді жинақтау және жинау, сонымен бірге олардан шынайы тарихи шындықты алу жолын іздестіру деп түсіндірді.

Г.Ф. Миллердің ғылыми-зерттеу қызметінің Ресей мемлекетінің аз зерттелген шеткері аймақтарында жүргізілуі кездейсоқ емес. XVI-ІI ғасырдың басында жергілікті өнеркәсіп саласын көтеру мақсатында, Петр І біршама іс шараларды жүргізіп, оның түп мақсаты экономикалық артта қалған елді батыс еуропалық капиталдың ықпалынан босату еді. Ал ол үшін алғашқы істердің бірі болып — Оралдың арғы жағындағы отар аймақтарды шикізат базасы ретінде қарқынды түрде пайдалану еді. Бұл үшін алдымен аймақты жан-жақты зерттеу керек-тұғын. Осы аталған жағдайлар Сібірге деген қызығушылықты тудырды. Тағы бір ұмыт жібермейтін мәселе — Солтүстік Азия XVIII ғасырдың басында әлі де болса, «жағрапияшылар үшін қараңғы түнекке батқан аймақ» болды.

Г.Ф. Миллердің ондаған жылдарға созылған «саясатының» нәтижесі болып, Сібір тарихы туралы кең көлемді тарихи еңбегі, оны ол XVII ғасырдың 60-жылдарына дейін әкеле алды. Еңбектің, VIII тарауының аяғына дейін орысша жазылса, X тарауы неміс тілінде толыққанды 23 тарауы Фишердің қысқаша мазмұндамасында көрініс тапты. Миллер өзінің жалпы тарихи еңбегімен қатар, бірнеше сұрақтарға қатысты монографияларын шығарып, олар оның аяқталмай қалған тарихының жеке тараулары болып, көрсетілген хронологиялық шеңберден әлде қайда алысқа шығып кетеді: «Амурдың бойындағы елдер тарихы» 1686 жылғы Нерчин келісім-шартымен аяқталады, «Теңіздегі саяхатты суреттеу» 1749 жылға дейін әкелінеді, «Ертістегі қамалдарды салу ...хабары» 1720 жылға дейін; сонымен бірге «Сібір хандығын суреттеу» барысында сібір тарихының кейбір мәселелері 1711 жылға дейін көрсетіледі.

Г.Ф. Миллердің Сібір тарихы мен Ресейдің Шығыс елдерімен қарым-қатынасына байланысты еңбектерінің тарихнамалық маңызы зор болды. Сібір тарихын зерттеуде Г.Ф. Миллер Сібір экспедициясы кезінде жиналған көптеген мұрағат құжаттарын негізге алды. Ол тек орыс деректерін ғана пайдаланып қойған жоқ, сондай-ақ ол Әбілғазы шығармаларының аудармаларымен таңғыт және моңғол кітаптарындағы мәліметтерді қолданды. Г.Ф. Миллер француз және голланд аудармаларынан Ф.Байковтың Қытайға саяхатын баяндауының үзінділерін келтіреді. Г.Ф. Миллер өзінің еңбектерінде Сібір халықтарының фольклорына, этнографиясы мен географиясына айтарлықтай орын бөлген. Г.Ф. Миллер патшалық отаршылдық жаулаудың идеологы ретінде көрінді. Г.Ф.Миллер Сібірді жаулауды Сібір халықтарының өз еркімен Ресей империясына бағынуы арқылы жүргізілді деп, ал олардың өз тәуелсіздігін сақтап қалу жолындағы әрекеттерін бүлік пен жауыздық деп есептеді.

Г.Ф.Миллердің еңбектерімен қызметі Н.Л.Рубинштейннің «Орыс тарихнамасында» жоғары бағаланды. Онда Г.Ф. Миллер XVIII ғ. Ресей тарих ғылымының үздік өкілінің бірі ретінде көрсетіледі.

Г.Ф. Миллердің арқасында XVII ғасырдағы тарихтың бірқатар нақты беттері бізге жетті. Байқампаз оқырман бұл жерден қазақ халқының тарихына тікелей қатысты бірқатар фактілер табады. Ал олардың көпшілігі тарихшылардың арнайы зерттеулерінде қамтылмаған.

Г.Ф. МИЛЛЕР

СІБІР ТАРИХЫ

II том

Батыс Сібір тарихының жалғасы.

Жергілікті және шекара бойы халықтарына қатысты оқиғалар.

Көшім ұрпақтарынан тараған ханзадалармен және қалмақтармен

соғыстар мен қатынастар

§ 1. Сібір халықтарының санының өсуі мен кемуі, олардың сенімділігі мен опасыздығы, табысты болады деп есептеген кездегі сәтсіздіктеріне олардың зығырданының қайнауы; олардың орыстарға тигізген кедергілері, соның нәтижесінде соңғыларының көптеген бастамаларының табыссыз болуы; орыс адамдарының өлімі және мүліктен айрылуы — міне, осы тарауда анықталатын оқиғалар осылар болып табылады. Қалмақтар мен олармен одақтас болған соңғы сібір ханының руынан тараған ханзадалардың сібір халқымен байланысы ерекше көп болды. Сол себепті олардың тарихына соғып кетпеу мүмкін емес. 6-тарауда бұның бастамасы жасалды; ал бұл тарау оның жалғасы болып табылады.

§ 2. Сол уақыттары Томск уезінде татарлар мекендеген, қалмақтардың шапқыншылығынан қорғау қызметін атқаруға тиісті, бірақ олардың басқыншылық әрекетін әрдайым тоқтата алмаған қалашықтар деп аталатын, қамалдар болды. Томск қаласына жақын Томи өзеніндегі аралда Тоянов қалашығы орналасты. Сол өзеннің бойында, төменірек, бірақ қаладан қанша қашықтықта екені белгісіз, Евагин қалашығы болды. Томи өзенінің сағасында Ишкенеев қалашығы және Обь өзенінің бойында, Кривой лук деп аталатын жерде тағы бір аты жоқ қалашық орналасты. Бұл қалашықтардың аттары 7119 (1611) жылы Москвада болған төңкерістен кейін татарлардың адалдықпен қызмет істеуге деген сертін қабылдау үшін жіберілген атаман Иван Павловқа берілген бұйрықта кездеседі. Чат қалашығы, сол кездегі чат татарларының басты тұрағы, Обьтың батыс жағалауындағы Томск және Тараның арасындағы үлкен жолдың түйіскен жерінде орналасты, бұл қала 7125 (1617) жылы аса ауыр қоршауды басынан өткізді, үш апта бойы екі тайшы, Пегын және Абак бастаған 1000 қалмақ қалаға тегеурінді шабуыл жасағанымен, оған айтарлықтай зиян келтіре алмады. Чат мырзалары, олардың ішіндегі ең танымалдысы Тарлав, қорғану үшін әрдайым өздерінің жанында қаладан бірнеше казактарды ұстады. Солардың арқасында қалашықты қорғап қалды және бірнеше қаза тапқаны мен жарақат алғандарынан бөлек тат татарлары үлкен шығынға ұшырамады.

§ 3. Абак тайшы деп осы «Тарихтың» 5-ші бөлімінде Ресейге бағынғаны туралы айтылатын төлеңгіт князі Абакты түсінуіміз керек. Ол Ресейден қайта бөлініп кетті. 1621 жылы оны бағындыру үшін алып келуге Томскіден бояр баласы Важен Карташев пен чат мырзасы Тарлав жіберілген болатын. Абак адал болуға серт берді. Бірақ төлеңгіттер секілді халықтың салтанатты түрде адал қызмет етуге серт пен уәде беруіндей тұрақсыздық пен сенімсіздік болған емес. Олар бір жерден екінші жерге көшіп, далалы жерлерді мекендегендіктен, өздеріне жетудің қиын екендігін білетін. Сол себепті өздеріне қысым көрсеткен басқа жаулардан қашып, орыс жерлеріне жақындауға мәжбүр болғанда немесе орыстардың өздерінен қорыққан кезде ғана өздерінің бағынышты екендіктерін көрсететін. Ал қауіп қайтқан кезде олардың берген серті сөз жүзінде қалатын. Олардың осындай әрекеттерге баруының бірден-бір себебі өздерінің жеке пайдасына байланысты болды: егер жазаланбайтындықтарына сенімді болса, онда олардың ұрлық жасауларына ешқандай бөгет болмайтын. Сол себепті төлеңгіттер өздеріне қанша уақытқа тиімді болса, сонша уақыт сенімді болатын.

§ 4. 1624 жылы 16 мамырда төлеңгіттер күтпеген жерден Томск түбінен шыға келді. Жазық даладағы төлеңгіттермен болған қақтығыста орыстар жеңіліп, жылқылары табыннан айдап әкетілді. Шынын айтқанда, бұл шабуылдың болуына Абактың қатысы болмаған дейді, бірақ бұл тек ғана алдау сөз болатын. Сол кезде төлеңгіттердің әрекетіне реніш білдіру үшін елшілер жіберілген еді. Олар жіберілген елшінің біреуін өлтіріп, екіншісін тонап, кері қайтарып жіберді. Келесі (1625) жылы қазандық бір татар Абактың өзінің істеген опасыздығына өкінетінін, орыс билігіне бағынуға дайын екендігін, сонымен қатар қалмақ тайшысы Қарақолдан қайтып келгеннен кейін Томскіге өзінің баратындығын растап келеді.

§ 5. Тайшы Қарақұл сол уақыттағы қалмақ князьдерінің ішіндегі ең көрнектісі болды. Оның тікелей ұрпағы ретінде Іле бойында өмір сүрген жоңғарлардан өрбіген қалмақ қожайындар тараған. Олардың өздері де қалмақ князьдерінің шығу тегін содан басталады деп мойындайды. Ол туралы алғаш хабарды 7127 (1619) жылы патшаның қол астына кіргізуге көндіру үшін оған елші ретінде жіберілген, Тобольскіде әскери қызмет атқарған бір литвалық тұтқыннан естиміз. Қарақұл осылай істейтіндігіне уәде береді және литвалықпен бірге Москваға баруға рұқсат берілген өз елшілерін Тобольскіге жібереді. Қалмақ жерінен Сібірді бөліп тұрған таудың арғы беткейінде орналасқан Қарақол ордасының алыстығы Ян Кучидің (литвалықтың есімі) сапарының алты айға созылуынан-ақ белгілі болады.

§ 6. Москвада болған Қарақолдың елшілерінің үшеуі болғаны белгілі, солардың ішіндегі ең беделдісі Айнучай немесе Айнучан деп аталды, 7128 (1620) жылы 22 маусымда олар Москва қаласынан жіберілді, оларды томскілік атаман Иван Белоголов шығарып салды. 7129 (1620) жылы 13 қазанда олар Тара қаласына келіп, сол жерден Томскіге соқпай тікелей Қарақолға қайтатын жолға шықты. Олардың елшілік қызметі туралы Сібір мұрағатында ешқандай мәлімет жоқ. Мүмкін, олар туралы мәліметтерді бұрынғы Елшілік приказдың, қазіргі Сыртқы істер коллегиясының мұрағатынан табуға болар.

§ 7. Осы кезде қалмақтар моңғолдармен қантөгіс соғыстарын қайта жүргізді, зардаптары бұрынғыдай болды. Қалмақтардың көпшілігі өздерінің Алтай тауының бөктерінде мекен еткен қоныстарын тастап Сібірге көшуге мәжбүр болды. Бұл соғысты бастаған — Тайшы Қарақол. Қарақолдың шапқыншылығынан Алтын хан қолына қару алуға мәжбүр болды. Бір мезгілде Қазақ ордасы қалмақтарға шабуыл жасады. Екі жаудың ортасында қалған тау арқылы орыс жеріне ететін жол табылмағанда қалмақтардың аман-есен қалуы екіталай еді. Талай, Қарашалай және Мерген тайшылар Обь өзеніне келді. Томскіден теленгуттер жерінде болған жағдайды біліп қайту үшін Евшитиндік князь Тоян жіберіледі. 1621 жылы 21 тамызда ол қайтып оралғаннан соң, моңғолдар мен қазақ ордасының шабуылынан әлі де қауіптенген қалмақтардың Кузнецк уезінде Шумыш өзенінің бойында қорғану үшін бекініс-қалашық салғаны Томскіге белгілі болды. Сол жерде Қарақұл деп аталған тайшының әйелі мен балаларының Алтын ханға тұтқынға түскені туралы хабарлады. Бірақ бізді қалмақтың негізгі ұрпақтарымен болған оқиғалар емес, орыс өлкелерін әрдайым мазалаған қалмақ ханзадаларымен болған жайттар қызықтыру керек.

§ 8. Тобылдан тұз әкелудің тоқтатылуынан туындаған Томскідегі тұз тапшылығы Обь маңайындағы далалардан жаңа тұзды көл іздеудің қажеттілігін туғызды. Осының арқасында қалмақтармен жақын танысуға тура келді. 1621 жылы тұзды көлді іздеу үшін боярдың баласы Астафей Харламов жіберіледі. Көп кешікпей тұзды көл де табылды. Бірақ, жаз мезгілінде көлдегі тұздар күннің ысуынан кристалл түрінде судың түбіне шөгетіндіктен және сол жерде бірнеше тұзды көлдің болғандығынан, тұзды көлдің қайсысынан табылатындығы белгісіз болды. Харламов қалмақ тайшысы Мангутті кездестіреді, оның патша билігін мойындайтынын және мұнымен қоса өзінін патшаның қол астына кіруге дайын екендігін жариялау үшін Томскіге өз елшілерін жібереді. Көп ұзамай Мангутке орыс бодандығын қабылдап, серт беру ниетін бекіту үшін, кезінде Томскіде қызмет атқарған польшалық шляхтаның өкілі Мартын Боржевский жіберілген болатын. Дәл осы уақытта Алтын хан және Қазақ ордасы қуған қалмақ князьдері далалық жерге келіп қоныстанып, сол жерде олардың Талай, Бабаған, Мерген, Шонур және Саун тайшылары өздерінің киіз үйлерін жаңа ашылған тұзды көлдің жанына тікті. Осылайша, олардың тұрағы тұзға апаратын жолды мүлдем жауып тастады.

§ 9. Тіпті Тобыл өзені бойында орналасқан мекендер де қалмақтардың шапқыншылығынан құтыла алмады. 7129 (1620) жылы қазан айында Түменнен төрт күндік жолдағы Щучье өзеніне, Көшім ханның баласы Есім ханзадамен бірге Сайчак тайшы келіп, Алтын ханнан қирай жеңілген қалмақтардың орыс жеріне барып қорғануға мәжбүр болғаны туралы хабар жеткізеді. Қалмақтардың елеулі бөлігі Таранын арғы жағындағы, Ертіс көлінің батысындағы Қамысты көлінің бойында қалып қойды.

§ 10. Сол, 1621 жылы, түз әкелу үшін, әдеттегідей, Ямышев көліне жіберіледі. Мүмкін, кейбір тұз өндіретін кемелерде қызмет атқаратын шеркестердің қалмақтар жағына өтіп кетуіне байланысты болуынан болар, ол жерде қалмақтармен қақтығысқа тағы да түсті.

§ 11. Билеушісі патша не хан Иманқұл болған Бұқардың елшісі Шабақ Балықов 7131 (1622) ж. 23 қазанында Тюменьге келеді, онымен бірге өз сапарын Тобылға дейін жалғастыратын бұқар көпестерінің керуені бар.

Елшіні жібереді, ал көпестер өз тауарларын Тюменде сатуға тиісті болды. Тобылда, елшілікпен Қарақұлдың ұлы қалмақ тайшысы Чогур немесе Чокурға барған, сол жерде тұратын бұқаралықтан қалмақтар мен моңғолдар арасындағы соғыс туралы бірнеше жаңалықтар естиді.

Қарақұл тайшы 4000 адамымен өз ордасында отырған Алтын ханға кездейсоқ тап беріп, соңғысын бәрін тастап, қашып кетуге мәжбүр етеді. Батыл қимылдың сыйлығы — бай олжа мен көптеген тұтқындар болады. Алайда, Алтын хан 7000 адаммен Қарақұлдың артынан қуады. Ол қулық жасайды: ол өз адамдарын екіге бөлді, оның 4000 адамнан тұратын бір тобы айналма жолмен орағытып, қалмақтардың алдынан ұрды, ал екіншісі артынан соқты. Соңынан Қарақұл мен оның бір баласы ғана қыспақтан қашып құтылады.

§ 12. Тобыл бойын көшіп-қонып жүрген қалмақ тайшыларының ішінде 1621 жылдың күзінде Уфа уезіне шабуыл жасап, башқұрттарды қатты жеңіліске ұшыратқан Зенгул және Изенгул болды. Қалмақтар, сол кездегі жағдайға сәйкес, өздерінің бейбітшіл кейпін танытқан болатын. Бір башқұрт аң аулап жүрген кезінде әлі қару алып жүре алмайтын, қалмақтың ер баласын атып өлтіреді. Сонан соң Тобылдың жоғарғы жанындағы Хам Қарағайда өзінің 40 адамымен жүрген Құралай тайшы өлген бала үшін 2 жылқы, он түлкі мен балаға тиген екі садақты алып, өлген баланың әкесіне бала үшін айып ретінде беріп, қалмақтардың бұндай қақтығыстарды ашық соғыс қимылдарын туғызар жағдай ретінде пайдаланбай, бұдан кейін де осындай қақтығыстар туындаған жағдайда, мәселені әдет-ғұрып бойынша шешуді қалайтындықтарын көрсетті.

§ 13. Сол кезде қалмақ князьдерінің өз адамдарымен ноғай татарларына қарсы соғысқа кеткендігі, Есіл ханзаданың қалмақ тайшысы Урлюктің қызын әйелдікке алғандығы және оның өз қайын атасымен бірге көшіп жүргендігі белгілі болды. Қалмақ елшілері қайтып келіп қойғанда, өз елшісінің ұзақ уақыт бойы қайтарылмағанына Есіл ханзада реніш білдірді. Қалмақтар болса, егер Есіл ханзада орыс иеліктеріне шабуыл жасап, тыныштық бермеген жағдайда, оған көмектеспейтіндіктерін білдірді. Белгілі қалмақ тайшыларының бірі Байбағыш туралы оның өз адамдарымен Тобылға келгендігі, кезінде Көшім ханның қашып жүріп мекендеген Уфаға жататын Ер-Табын болысына екі күндік жерде өз қосын құрып жатқандығы туралы мағлұмат келеді. Моңғолдар қалмақтарды Ертіс маңындағы далаларға дейін қуып жүрді. Шағар халқынан тұратын алдыңғы қатардағы моңғол топтары мен бірнеше кішірек қалмақ тайшыларының арасында жиі-жиі қақтығыстар болып тұрды.

§ 14. Тюменьнен одан да көбірек хабар алынды. 7131 (1622) ж. 5 желтоқсанында аң аулап қайтып келе жатқанда жергілікті бір татар Тюменьнен төрт күндік жерден, Орталық Юртак (қазіргі-Утяк) өзені бойында қалмақ тайшысы Талайды кездестірген. Бұл бұдан бір жылдай бұрын Обь өзенінің бойын мекендеді деп хабар тараған Талай болу керек. Оның қасында Есіл ханның бірнеше адамы бар және ол Урлюк тайшыны қолдайтын болуы керек. Себебі, Талай сөз арасында Тюменьнен Урлюкке елшілік жіберсе, ол риза болар еді дегенді түсіндіреді. Есіл ханзада ол кезде Тюменнен жеті күндік жердегі, Тобыл бойындағы Халл Қарағайда көшіп жүрген болатын. Тюменьнен қалмақтар туралы білуге казактар жіберіледі. Олардың кейбіреулері Тобыл бойымен жоғарылай отырып «Хан қонысы» деген орынға дейін барады, қалғандары Ертіс өзеніне бағыт алады. Олар келгеннен соң, әр түрлі бағыттарда кездескен, өздері байқаған даладағы қалмақтардың іздері туралы хабарлайды.

§ 15. Бұл туралы хабар Тобылға жетпей тұрып, тобылдық воевода боярин Матвей Михайлович Годунов Талай патшаға елшілік жіберуді шешкен болатын. Бұл мақсатқа ол тобылдық боярдың ұлы Дмитрий Черкасов пен тобылдық татар Келмамет Якшигильдиевті таңдайды. Олар 1623 ж. ақпанында Тюмень арқылы Тобылмен өрмелей жолға шықты. Олар жолда Талай тайшыны Жоғары Юртяк (Верхний Юртек) өзені бойынан кездестіретіндігі туралы хабар алады. Бірақ олар бұл жерге жеткенімен, ешкімді таппай, Тобыл бойымен жоғарыға қарай жүруге мәжбүр болады. Абуға өзенінің сағасында ғана сол жерден өтіп жатқан қалмақтардың ізін байқайды. Сол із бойынша олар үш апта бойы Абуға өзенімен жоғары жүргеннен соң Зеңгүл тайшының 30 адамын кездестіреді. Солардан бұл жерлерде ұсақ тайшылардың жүргендігін, ал Талай тайшының Қазақ ордасындағы Пенье тауларын мекендеп жүргендігін естиді. Ал ол жердің алыстығына байланысты, Черкасов өзіне міндеттелген тапсырманы Абуға өзені бойымен 10 күн жүргенде қоныстары кездесетін кіші тайшылармен бітірмекші болады.

§ 16. Ол тайшылардың есімдері: Бабуга, Күзенек және Қанасар. Тобыл елшілері оларды орыс азаматтығын алуға, Ресейге кіргізбекші болып барлық әрекеттерді жасап бақты. Олар тайшылардың орыс жерінде рұқсатсыз көшуіне, орыстар мекендеріне шабуыл жасап, мазалауға болмайтындығын, аң аулау кезінде кездескен жағдайда орыстарды ренжітпеуін, тайшылардың осы шарттарды орындайтындығын айтып серт беруін талап етеді. Бірақ тайшылар бұнымен келіспей, бояр баласы Дмитрий Черкасовты сәл болмағанда өлтіріп жібере жаздайды.

§ 17. Бірақ, оның бақытына орай, орыс елшілерінің келгендігін естіп, сол жерге Зеңгүл тайшы жетіп үлгереді де, ол бейбіт көңіл күйін көрсетеді. Ол орыс азаматтығы туралы естігісі де келмейді, бірақ орыстарды ренжітпеу туралы салтанатты түрде уәде етеді. Қарақұлдың балалары, ірі тайшылар Богатырь мен Чугур немесе Чокур кішілерін —Зеңгүл және сол сияқтыларды, орыстарға байланысты жаулық әрекеттерден аулақ болуды ескертеді. Себебі қалмақтардың олардан басқа да монғол, бұқарлықтар және ноғайлық татарлармен істері қиын болатын. Зеңгүл өзінің жақын арадағы Уфа уезіне шапқыншылығын башқұрттарды ноғайлық татар деп қалғандымен ақтап жатты. Ол Обь пен Ертіс татарларымен соғысқаннан соң қашуға мәжбүр болғандығын айтады. Ол кезде оған тек тарлық казактар ғана шабуыл жасап, сол кезде ағасын өлтіріп қана қойған жоқ, Богатырь мен басқа да тайшылар осыдан кейін онымен көрші болудан қорқатын болды. Барабиндіктермен болған осы қақтығыстан кейін басқа ірі тайшы, Кагайды Богатырь тайшы қуып, оның інісін өлтіреді. Қазір ол Тобылдың жоғарғы жағында көшіп жүр.

§ 18. Осындай хабарлармен Тюменьге сол жылдың 2 сәуірінде бояр баласы Дмитрий Черкасов қайтып, өзімен бірге Зеңгүл тайшының елшілерін ала барады. Елшілер көп ұзамай өздеріне қайтты. Мұндай кіші-гірім адамдармен келісім сөздер жүргізуді артық деп есептеп, Тобыл бұдан кейін оларға елші жібермеуді шешеді. Қалмақтар бейбіт қатынастарды сақтағанымен, олардың кедейлігінен орыстар барлық өздерімен бірге әкелгендерінен айрылуынан қауіптеніп қорықты.

§ 19. Уруслан-тайшы аталған, Тобылдың жанындағы Илет Қарағайға қоныстанған Урусхан тайшы осы кезде башқұрттардан ясак талап етпекші болады. Өз талаптарын олар былайша негіздеді: кезінде башқұрттар ноғайлықтарға ясак төлеп тұрған, сол себептен енді олар оған ясак төлейді, керісінше жағдайда Уй өзенінің сағасында тұрған Уфа уезіне өзінен қашқан табындарды іздеп келген Есім ханзада оларға соғыс ашады. Екінші жағынан Тайша Зеңгүл орыстардың онымен санасқысы, байланысқысы келмегендігіне қорланып, егер бұндай шешім өзгермесе, Тюмень уезіне шабуыл жасаймын деп қорқытты. Бірақ олардың ешқайсысы да болмады.

§ 20. Тайшылардың Янышевск көлінің жанына келіп қалған моңғолдармен соғысқа даярлану қажеттігінің барлық негізі қаланды. Сол себепті олар маусымда Есіл өзенінің бойына жиналды. Богатырь, Кузеняк, Зеңгүл, Бабуга, Кагай және Ертіс ханзада бір жерде болды, ал олардан сәл жоғарырақ, сол өзеннің бойында Урлюк пен Чокур жүрді. Сол жерден олар Ертіс пен Есілдің орталығындағы Қамысты өзеніне барып, мал мен басқа мүліктерін қалдырып, өздері моңғолдарға қарсы шықпақшы болды.

§ 21. Алайда олар жеңіске жетпеген болуы керек, себебі келесі (1624) жылы-ақ олар жақтан моңғол мен ноғайлықтардан қысым көргендігі туралы хабарлар естіле бастайды, сол себепті маусым айында-ақ Бекботроша тайшы өз елшілері арқылы Тюменьнен патшаның қорғауы туралы тілек білдіре бастады. Олардың Қазақ ордасына қарсы соғысы сәттірек болған болуы керек, себебі қалмақтар ол жақтан көптеген трухмендік құлдар әкеледі. Богатырь тайшы 1624 ж. маусымында әкелінген құлдарды Тюменге қалмақ тұтқындарымен айырбастау үшін жібереді.

§ 22. Осы кезде Уфаға және шекара бойындағы Сібірлік қалаларға қалмақ елшілері жиі келе бастады, кейбіреулері Москваға жіберу қағазын сұрайды, ал олардың нені сұрайтындығын білгеннен соң, жауап беру қажетсіз деп те саналды. Мысалы, 7132 (1623)ж. 8 қазанында Москваға Уфа арқылы Маншта тайшыдан үш елші келіп, сол жылдың 30 қазанында қалмақтардан да, моңғолдарда да Москваға бұдан былай ешбір елші өткізілмесін деген Жарғының шығуына себеп болады. Бірақ сондай елшілер келген қалаларда оларды жақсылап тыңдап, жауап беріп, сонан соң сол туралы Москваға жазып жіберу міндеттеледі.

§ 23. Тобыл өзені бойындағы орыстардың ісі өте жақсы жүріп жатқан кезде, Кузнецк пен Томскіден сол жердегі қалмақтардың қастандық әрекеттері жайлы арыздар көп түсіп, болашақта да жағдайдың шиеленісуін күтуге болатындай жағдай болды. Кузнецк воеводасы Евдоким Иванов Басковтың ұлы 1624 ж. Томскіге князьдер Афанасий Феодоров Тагаринұлы мен Семен Васильев Дивов ұлы воеводаларға хат жазып, онда жоғары мәртебелінің қол астына Орскілік қалмақтарды қабылдап олардан серт алу, және ясак төлеп жатқан қалмақтардан қорғау бұйырылғаны айтылады. Бірақ Кузнецк татарларының ішінде де тіл алмаушылар мен қарсылық көрсетушілер кездесті. Олар 1624 ж. ясак төлемей қойды, тіпті олардың бір-бірімен хабарласып, орыстарға қарсы күреске шығуға дайындалғаны туралы естіле бастады. Орыстарға адалдығын сақтағандар мен ясак төлеушілерді қалмақтар аяусыз таяқтап, олардан әйелдері мен балаларын тартып алып, бір бөлігін тұтқынға әкетіп, бір бөлігін кузнецтік татарлар балқыту үшін қажет даяр темірлер мен әр түрлі ескі-құсқы үй заттарынан тұратын ясак төлеуге екінші қайтара мәжбүр етті.

§ 24. Осы жерде қалмақтардың өздері иеленіп алған Кузнецк уездерінің татарларынан албан алу құқығы басталған. Сөйтіп, жоғарыда көргеніміздей, олар барабиндік татарлардан албан алған еді. Осы албанды алуды жалғастырушы жоңғар қалмақтарымен бұл туралы ерте уақыттардан бері әрдайым айтыс жүруде және олардың дұрыс емес екеніне ешқашан сендіре алмайтын, өйткені олардың алғаш рет қай уақытта орыс жоғары құқықтарына қол сұққаны белгісіз еді. Ал өздері болса ол құқықтарды ежелгі заманнан бастап иемденгенбіз деп есептейді. Олардың ясак алу сияқты заңсыз талаптарына күші аз болғандықтан, Кузнецк воеводасы қарсы шыға алмады. Ол Томскіге хат жазған болатын, бірақ ол жақтан керекті көмек дер уақытында берілмеді. Ол өлкеде орыстардың сан жағынан аз болуы, шекараны қорғау шараларының уақытында жүргізілмеуі, ұсақ князьдіктерге бөлінген қалмақтарды алғашқыда менсінбеу қалмақтар күшінің өсуіне әкелді. Бірақ, егер шындап кіріскен жағдайда және дер уақытында керекті шаралар қолданылғанда, қалмақтарды түгелдей бағындыруға болар еді.

§ 25. Томск сақтанып, 1624 ж. ақпанында қалмақтарға қарсы Обь өзенінің бойында Томск уезіне қалқан болып тұрған Чат қалашығына әскери адамдарды жіберді. Кейінірек ол жақтан қаланып бекітілгені, ор қазылып, төбемен қоршалғаны, күшті қарауылдардың қойылғандығы және күн сайын жақындап келуі күтіліп отырған жаудың күтпеген жерден шабуылын жібермейтіндей шаралардың бірде-бірі назардан тыс қалмағандығы жайлы хабар келді. Жаулық әрекеттер жайлы хабар жоқ. Ол кезде өз жауларымен соғысып жатқан далалық жерлердегі ірі тайшылардан гөрі, күн көріс қамы үшін орыс мекендеріне жакын жерлерде көшіп жүрген ұсақ тайшылардан қорыққан болуы керек. Соңғыларын қалмақтар әрдайым қуып, тықсырып, соның нәтижесінде кейде әжептеуір пайда тауып, өз шығындарының орнын жауып отыратын. Мысалы, 7133 (1624) ж. олар Уфаға сату үшін 200 жылқы жіберді, бірақ олар қалың қардың жаууына байланысты ол жаққа жетпей, башқұрттарда қыстауға мәжбүр болды.

§ 26. Осыдан кейін көп жылдар бойы қалмақтар туралы ешнәрсе естілмеді: Сібір халқымен де осы кезде мәнді ешбір оқиға болған жоқ. Мыс. Невье мен Реж бойында өмір сүретін, 7133 (1625) ж. әйел, бала-шағасымен тюменьдік қашқын татардың басшылығымен Реж ағып шығатын Ояти көліне қарай көшкен вогулдердің жиынының қандай маңызы болушы еді. Олар Невьян слободасына қарсы жаулық әрекеттер жасамақшы болып жүр дегені болмаса, ниеттерін ешбір қимылдан байқатпады. Кезінде Верхотурск уезінен Чердынск уезіне берілген Сильва мен Ирен өзендерінің жағалауларында өмір сүруші татарлар мен вогулдер 1626 ж. өздерін қайтадан Верхотурск уезіне қосу туралы бас иіп сұранғанымен, оларды Мәскеу қабыл алмады. Бұдан 1626 ж. Кунгур қаласы әлі салынбағанын көреміз, себебі оның негізінің қалануы бұл халықтарға анағұрлым жақын және тиімді билік берер еді.

§ 27. 1628 ж. бастап қалмақтар мен Көшім хан тұқымынан шыққан ханзадалар қолдаған Тар мен Томск қалаларының татарлары бастаған бірқатар көтерілістер болды. Көптеген адамдар өліп қана қойған жоқ, кейбір сібір қалаларының толық бүліншілікке ұшырап, Ресей жауларының қолына түсу қаупі туындады. Бұл қауіптен тек көрегендіктің арқасында құтылды. Орыстар мұндай үлкен жау қолымен тайталаса алмас еді. Төтенше іс-шаралар жүргізу арқылы толық тыныштықтың сақталуына қол жеткізді деуге де болмайды. Орыстардың бір ғана артықшылығы — оның жаулары өз күштерін өздері білмей, жеткілікті көлемде бірікпеді. Басқаша жағдайда, бірнеше рет айтылғандай, оларды қолдаушы сырт жаулар көмектесіп, негізі қаланған жалпы көтеріліс жасалған жағдайда, оның нәтижесі орыстар үшін қайғылы болған болар еді.

§ 28. Бірінші көтеріліс Барабин даласында өтті. Ол жерде қалмақтар шапқыншылық жасаған жағдайда татарларға көмек көрсетуге даяр тұру үшін жіберілген 18 тарлық әскери адамдарымен бояр баласы Еремей Прушинин болды. Олардың бәрін князь Когутайка бастаған сатқындар бір мезгілде талқандайды. Соңғылары, мұндай қылмыстары үшін өздерінің әдеттегі қоныстарында қауіпсіздікте болмайтынын біліп, Обь өзенінің жоғарғы ағысы бойында көшіп жүрген төлеңгіттер мен қалмақтарға қашады, ал ол жақтан оларды күшпен алу да мүмкін емес еді. Алғашқыда оларды жібітіп, алдап-сулап, қайырымды уәделер арқылы орыс жағына қайтармақшы да болады. Оларға Тобольскіден жіберген елшілік жетістікке жеткендей де болды: князец Когутайко Тобольскіге елшілер жіберіп, өзінің істеген қастандығын кешірсін деп бас ұрады. Алайда бұнымен іс реттелмеді.

§ 29. Тарадан 1628 ж. 5 қарашасында сатқындарға жіберілген бояр баласы Богдан Байкачев жолда Барабин даласында қалған татарлардан қорқынышты хабарлар естіп, қорыққаннан сапарын ары қарай жалғастырмай, кері Тараға қайтуға асығады. Ал сатқын татарларды патшаға берілгені туралы сертке отырғызбақшы болған тобылдық бояр баласы Дмитрий Черкасовқа жолай не болғаны белгісіз болып тұр. Бұдан кейінгі оқиғалардан белгілі болғаны Когутайко мен оның адамдарына ерікті және еріксіз түрде орыстарға тәуелді болуы қажеттілік болған жоқ.

§ 30. Келесі көктемде көтеріліс одан ары таралып, Тараға жақын жерлердегі татарларды қамтып, одан ары Ертіс өзені бойымен жоғарылай көтерілді. Тараның маңайына жақында салынған орыс деревньяларын өртеп, тонап, адамдарын қырды. Қаланы басып алу қаупі төнді. Олар барабиндік сатқындардың үйретуімен, әсіресе олардың бұрынғы ұрлығы жазасыз қалғанын көріп, осылайша әрекет етті. Жаңа көтеріліс туралы хабар Тараға 1629 ж. 12 сәуірде келіп, сол мезетте Тобольскіге беріледі, ол жақтан қауіп төніп тұрған қалаға бірден көмек жіберіледі.

§ 31. Тараға басшы етіп тобылдық әскерлері мен татарлары бар тобылдық әскери басшылар Феодор Елагин мен Богдан Аршинский тағайындалады. Онда барған соң олар қалалардағы барлық адамдарды жинап, ашық далада жауға қарсы шығуы керек еді. Солай болады да, бірақ Ертіске жақын жерде көтерілісшілер кездеспейді. Ол үшін Барабин даласындағы Чан көліне дейін бару керек болды, себебі сонда еш жақтан қауіп күтпеген бүлікшілердің орталығы анықталды. Олар Тар уезінде бай олжаға ие болған: жылқылар, ірі қара мал мен басқа да заттар, тұтқынға түскен орыстар құлдардың қызметін атқарды. Орыстар батыл да сәтті шабуыл жасады. Тұтқындар мен олжаны қайтарып қана қойған жоқ, сонымен бірге көптеген сатқындарды өлтірді. Олардан тек 150 адам қашып шығып, барабиндік князед Когутайкеге қосылды.

§ 32. Көп ұзамай, 1629 ж. маусымда Тарадағы бір қашқыннан Көшімнен тараған ханзадалар мен қалмақтардың қашқындардың ішіндегі беделді Неврус Евгаштан деп аталған татардың тілегі бойынша көмекке келгендігі, олардың Чан көліне жиналып, іске кіріскені жайлы хабар алынады. Әдетте, бұл жер аталған халықтардың негізгі қосы және Тар және Томск уезін жаулау үшін соғысуға жиналатын негізгі орын болатын. Бұл хабар бойынша бірінші болып 60 қалмақ пен олардың тайшылары Кокшул, Урлюк, Байбагиштармен келген Есіл ханзаданың баласы, Көшім ханның немересі Аблайгерім сөйлейді. Ол қасына адамдарын жіберген қалмақ тайшылары үшін барабиндік және басқа да татарлардан ясак талап етеді. Аблайгерім сол тайшылар мен төлеңгіт князі Абақ және жеке дара қалмақ князі ретінде төлеңгіттермен бірге көшіп жүрген курчак тайшысы Кексештен көмек сұрамақшы болды. Татар сатқындары мен барабиндіктер қосылғаннан кейін күшейген оның тобы ол кезде 300 адамнан тұрды. Ол әлі де күшін көбейтпекші болып, телеңгуттарға келіп, Юлус өзеніне келіп қос тігеді.

§ 33. Екінші жағынан, Тобыл өзенінің маңындағы қалмақтар орыс иеліктеріне жақындауын тоқтатпады және олар өздерін жау санамағанын қалады. Аң аулау кездерінде олар, жасақ төлеуші татарларға әр түрлі жәбір көрсеткенімен, қалалық воеводалардың өздерін жазалаудың негізі жоқ деп есептеді. 1628ж. Тюмень татарлары қалмақтардың қысым көрсетіп жатқанын айтып шағымданады. Олар Тюменьге үш күндік жерге дейін жақындап, кезінде татарлап аңға шығып, құндыз аулаған орман, дала және өзендердегі жерлерді басып алды, сол себепті татарларға ясак төлеу қиындық туғызды. Татарлардың, соған қарамастан, тапқан олжаларын қалмақтар тартып алып, бір мезгілде көптеген татарларды қырып жіберді. 7136 (1628 ж.) 18 шілдедегі патша Жарғысы бойынша, қалмақтардың орыс иеліктерін тастап, орыс адамдарына зияндық жасамауын Тюмень воеводасы алдымен мейіріммен, ал егер өтініш көмектеспеген жағдайда күш қолданып, оларға қарсы әскери адамдарын жіберіп, қууға тырысуы, ал ясак төлейтін татарларды сақтауы, қорғауы керек болды.

§ 34. Озық қалмақ тайшылары — Чокур, Талай және Урлюк арасында пайда болған келіспеушілік орыс воеводаларын тыныштандырған болуы керек, олар қалмақтардан қорқуын қойып, оларға қарсы қатал шаралар қолдануын азайтты, Урлюк тайшының баласы Тайшының Чокур қызымен некелесуі де соңғысын оның жауларының қудалауынан құтқарған жоқ. Осы уақытқа дейін қайын атасымен көшіп жүрген Тайчиннің оны тастап кетуіне, ал Чокур тайшы өзінің Ертіс пен Есіл арасындағы ескі қонысынан қашып, Тобыл өзенінен қорғаныш іздеуіне тура келді. Ол туралы 1628 ж. 21 қыркүйегінде Тобольскіге белгілі болды.

§ 35. 1628 ж. қазанында кейбір Тюмень татарлары Чокур тайшыны Тобылдың батыс жағалауындағы Черная өзенінен темен, Тюменьнен бес күндік жерде күтіп алды. Оның қасында балалары мен 400-ге дейін қарапайым қалмақтар болды. Бұл жерде оны қуғындап келе жатқандар туралы ешнәрсе естілмегендіктен, олар салыстырмалы қауіпсіздікте болды. Бірақ ол орыс мекеніне тым жақындап келді, сол себепті оны тіптен ұмытуға да болмайды. Тюменьнен желтоқсан айында жасалынған жорықтың мақсаты орыс шекарасынан қалмақтарды қуу еді. Бұл жорықтың жақсы жаңалығы қалмақтар өзінің бұрынғы қонысына ығысуы деп айтылады. Бірақ аз уақыт өткеннен кейін қалмақтар өте үлкен күшпен қайта келеді. 1629 жылы 30 маусымда олар Исет жағалауындағы Уфа уезінің Қатай болысын шабуылдап күл-талқан етеді, ал мамыр айында Пышмаға дейін жетеді және жол жөнекей бәрін қиратып түк қалдырмайды.

§ 36. Бұл Тюмень уезінде болып жатқан кезде татарлар арасында жауға көмектесетіндей солқылдақтық болмаған еді. Бірақ Барабин шөлінен үрейлі жаңалықтар көптеп келіп жатты. Аблайгерім ханзада және оның қалмақ одақтастары өз жағына Чат мырзасы Тарлавты тарта білді. Бұл оларға оңай тиді, өйткені Тарлавтың әйелі төлеңгіт князі Обақтың қызы еді. Ал оның орыстарды өзіне тиімді шарттар да ғана қолдайтыны, болмаса олардың жауларының жағына шыға салатыны белгілі еді.

§ 37. Ең алдымен Тарлавтың сатқындығы туралы қауесет тарайды, бұл қауесет шындыққа жанасатын, себебі 1629 жылы оған Чат қалашығына Аблайгерім бастаған 130 қалмақ және сатқын-татарлар келіп, сол жерде он күндей болады. Бұл туралы Томскіге Обь өзенінің бойымен бірнеше шақырым төмен тұратын, жеке бекітілген қалашығы бар, Тарлавтан басқа екі чаттық мырза — Кислан мен Бурлак хабарлаған болатын. Олар орыс басшылығын, мүмкін, шабуылдан қапыда қалмас үшін әр уақытта сақ болуын ескертеді. Тарлавтың мойындауы бойынша, Аблайгерім оны Томскіге бірігіп шабуыл жасауға үгіттеген, алайда Тарлавтың айтуынша ол бұл ұсыныстан бас тартқан, бірақ кейінірек, бұл жолы Аблайгерім мен Тарлавтың болашақтағы біріккен іс-қимылдар туралы уәделескені белгілі болды.

§ 38. Тарлав енді жерде Чат қалашығында қалудың қауіпті екенін түсініп, 7138 (1629) жылы 38 қыркүйек күні барлық өзінің адамдары мен мал-мүлкін жиып қайын атасы Обақтың ауылына жол тартты. Өзінің бұл қимылын Тарлав сатқындық немесе арам ниет деп көрсеткісі келмеді. Осындағы мән-жайға қанық болу және сертке беріктігін сақтату мақсатында Томскіден Тарлав пен оның қайын атасы Обаққа жіберілген әскери адамдарға берген жауабында Тарлав мал азығы азайған соң қыс түспей қонысты өзгерту үшін көшкендігін алға тартады. Тарлав келген әскери адамдарды Томскіге қайтара отырып, көктемге қарай қайтадан Чат қалашығына қайтып келетініне уәде берді. Алайда ол айтқан мерзімінен ерте келіп, көп ұзамай өзінің шын ниетін көрсетті.

§ 39. Бұл уақытта Аблайгерім Барабин даласында өзінің адамдарының санын көбейтіп, Тарлав пен оған тәуелді чат татарларының көмегіне сеніп, Томскіге қарсы шешімді әрекеттер жасауға шығуға күшім жетеді деп есептеді. Олардан басқа орыстарға адалдығын сақтаған Чат мырзалары Кислан мен Бурлак Аблайгерімнің алғашқы шабуылын қараша айына дейін тойтаруға міндетті болды. Олардың қалашығы жақсы бекітілгендіктен, Томскіден көмек келгенше қарсыласуға барлық мүмкіндіктері болды. Бұл жорықта Аблайгеріммен бірге Каракула тайшының ағайынды інісі Кулада ере жүрді. Алғашында Аблайгерімнің әскер күші 200 адамнан тұрды. Содан кейін жорықтардың сәтті аяқталуына байланысты әскер саны 20000 дейін жетті. Кейбір мәліметтер бойынша, Том өзенінің сағасына жасаған екінші жорығында осы әскер толық құраммен қатынасқан екен. Оның жасаған сұмдықтары мен сәтті болған жағдайдағы осындай жорыққа жолда кездескендердің де тартылатынын ескерсек, онда бұл санда тұрған ешбір таңғажайыптың жоқ екенін түсінуге болады.

§ 40. Чат қалашығына шабуыл жасалғандығы туралы хабарды алысымен 8 қараша күні Томскіден қоршаудағыларға көмекке әскери адамдар және татарлар жіберілді. Қалашықта жаудың шабуылы кезінде олардың күштерінен ешбір кем еместігін көрсеткен 20 орыс адамы болды. Қалашыққа көмекке келген әскерді байқаған Аблайгерім қоршауды босатуды жөн көрді. Томскінің сырғытпа жауаптарында сәтсіздіктер жөнінде хабарлар сығымдалып жеткен, және де осы қалашыққа жасалған дұшпандық әрекеттер жөнінде мәліметтер аз кездеседі. Оларды Нарымнан келген мәліметтер толықтырады: ол бойынша Аблайгерім екінші рет Чат қалашығына шабуыл жасап, ауласын өртеп, барлық тұрғын халқын (ішінде 20-шақты орыстар бар) қырып тастаған. Нарымның сырғытпа жауаптарында екі мырза (Кислан мен Булак) тұратын қалашық Мурза қалашығы, ал Тарлав тұратын қалашық — Чат қалашығы деп аталады.

§ 41. Қолға түскен тұтқындардың мәліметтері мен жаудың ниетіне орай Томск шабуылға немесе қорғанысқа дайын тұруға міндетті болды. Алайда Аблайгерім тек ашық даладағы шапқыншылық пен Чат қалашығы мен Обьтан төменгі ағысындағы Чулым сағасына дейінгі жерде тұрған татар және остяк ауылдарына шабуылмен және соларды тонаумен шектелді. Бұл жерде желтоқсан айында жіберілген Томскілік әскери адамдар тағы да ержүректілік танытты. Томскілік жасақтың Шагар өзені бойында тұрған Аблайгерім әскеріне жасаған шабуылының күштілігі соншалықты, оның әскерінің көп бөлігі сол маңда жер құшып, қалған бөлігі тым-тырақай қаша жөнелді. Барлық тұтқындар босатылып, жау тартып алған олжа қайтарылды. Остяктықтар кейіннен шайқас болған жерден 20 шақырымға дейінгі жеңілгендердің қашқан жолында орыстардың ерлігінің куәсін, нақты айтқанда өлген адамдар мен аттардың өлекселерін көруге болатын еді деп еске түсірді.

§ 42. Келесі көктемде жанжалдар қайтадан басталды. 1630 жылы 25 сәуірде Абақ князь бен Тарлов мырза Томскі қаласы және оның төңірегіндегі жерлерге, әсіресе Тоян қаласына шабуыл жасау үшін жолға шықты деген хабар келеді. Хабар келісімен осы татар қаласына әскери адамдар жіберілді. Ал әскер жіберілгендігі туралы қасеуетті естігеннің өзінен жау кері қайтады. Абақ пен Тарлав кері бұрылып, Мурзин қаласына шабуыл жасады. Бұл уақытта ұн түйіп жатқан Кислан мен Бурлак мырзалардың адамдарынан тұратын чат татарлары мардымды тойтарыс бере алмады. Татарлардың барлығы өлтіріліп, астығы өртеледі. Осы жерден Абақ пен Тарлав Обь өзенімен темен түсіп, Шагар болысын тас талқан етті. 20 мамыр күні Томскіден су жолдарымен чат аралдарына бояр баласы Гаврила Черницын бастаған әскери адамдар мен татарлар жіберілді. Гаврила Черницынға қажет кезінде жауға тойтарыс беруге, сонымен қатар оның болашақ жоспарын толық білу міндеті жүктелді. Келе салысымен, 29 мамырда тиісті жерге келген әскер Обь өзенінен өтпекші болған жауды талқандап, кемедегі адамдарын суға тастайды. Аман қалған Абақ пен Тарлавтың адамдарын кері шегінуге мәжбүр етеді. Орыс жасағы шегінген қалмақтарды ары қарай қуып Обь өзенінен асырып жібереді. Гаврила Черницын бұған қанағаттанбай Обь өзенінен ары өтіп қалмақтарға тұтқиылдан тағы шабуыл жасайды. Нәтижесінде көптеген жау әскері өлтіріліп, оның ішінде чат мырзасы Казгул жер құшады. Томскіге жеткізілген тоғыз тұтқыннан Абақ пен Тарлавтың Көшім тегінің ханзадалары мен қалмақтармен байланыстарының үзілмегенін естиді және келесі жылдың күзінде, шөп шабу кезінде олардың Томскіге шабуыл жасайтыны туралы құлақтанады. Сонымен қатар тұтқындардың мәлімдеуінше Томскіге шабуылдың алдында олар өз күштерін Кузнецк қаласында көрмекші. Соңғы мәліметтерді сол жердің воеводасының хабарламалары да растады.

§ 43. Бұл уақытта Кузнецк уезіндегі Кондоме және Мраз өзендері бойында өмір сүретін татар болыстарымен жағдай өте қиын еді. Кузнецкіден екі күндік жерде көшіп жүрген төлеңгіттер мен өздеріне едәуір көмек көрсеткен қырғыздарға арқа сүйеген бұл болыстар ясак төлеуден бас тартты. Алайда Кузнецкіге де Томскіге де бұл жолы жау шапқыншылықтары жасалмады. 1630 жылы Мәскеу дворяны Яков Тухачевскийдің басшылығымен төлеңгіттер мен Тарлавқа қарсы жорық ұйымдастырылды. Осыдан көп ұзамай Тарлав қайтыс болды. Абақ өзінің тәуелділігін мойындағысы келмегенімен, 1632 жылы ол өзінің немерелері Итемген мен Қоймасты Томскіге жібереді. Ол жерде екеуі әкесінің мұрасын қабылдап, чат татарларының мырзалары деп танылды.

§ 44. Осы уақыттан бастап Көшім тегінің ханзадалары өзінің қалмақ одақтастарымен бірге барлық күшін енді Ертіс пен Тобылға бағыттай бастады. 7140 (1631) жылы қарашада олар Тар уезіне шапқыншылық жасап, көп зиян келтірді. Бұған дейін Тардан қалмақ тайшысы Ирки Ильденге атаман Влас Калачников жіберілген болатын. Влас Калачников Ирки Ильденге мынадай талаптармен келген болатын: өз адамдарын орыс шекараларынан алыс ұстау, ясак төлейтін татарларға зиян келтірмеу, кезінде Тардан бөлініп кеткен бірнеше татар сатқындарын қабылдамау. Ирки Ильден бұл талаптардың бәрін орындауға ант беріп, өзінің ізгі ниеттерін растау үшін Тарға өз елшілерін жібереді. Елшілер Ирки Ильден мен оның інісі Талай екеуі бірігіп қазақ ордасын шабуға аттанғанын жеткізді. Алайда ешкім біреу берген уәдені місе тұтпады, бір тайшы екінші тайшыға тәуелді болған емес және тіпті қарапайым халықтың өзі өз тайшыларының нұсқауларын орындамады.

§ 45. Көшім ханның немересі, сол кездегі ру басшысы болған Аблайгерім немесе Аблайдан басқа Чувак /Шуақ/ ханзаданың баласы яғни Көшім ханның тағы бір немересі Дәулеткерей ханзада да өзінің ағайынды ағасымен (Абылай кереймен) бірге бұдан кейін әңгіме болатын жорықтарға қатысады. Дәулеткерей ханзада жанына ерткен Талай тайшының 150 адамдарымен бірге Есілдің жоғарғы ағысынан лезде Вагайға, тіпті Ертіске дейін жетіп, сол жерде өрескел шабуылдан кейін жылдам кетіп қалады. Бұлардың әскерінің аздығына таңданатын ештеме жоқ, өйткені бұлардың шабуылы дені сау және күшті еркек кіндіктілер аңға шығып кетіп, ауылда өңкей шал-кемпір, әйел, бала-шаға қалған кезде жасалған болатын. Ең көп қасірет шеккен Ертіс өзені бойындағы Тебенді және Каурдак болыстары еді. Бұл болыстардың қалмақтардың көзіне түскен барлық ер адамдары өлтіріліп, әйелдері мен балалары тұтқындалып, мал-мүлкі тоналды, ал өздерімен бірге алып кете алмаған малдары өлтіріліп, жабайы аңдардың жемі болды. Вагай өзеніндегі Кречетников және Капканин болыстары да осы жағдайға ұшырады. Тарға бұл сұмдық хабар Есіл бекінісінен келген приказдық адамның сырғытпа жауабынан белгілі болды, ал Каурдак бекінісінен бұл хабарды татар князі Бибахта алып келді.

§ 46. Тез арада шапқыншылыққа ұшыраған болыстарға көмек көрсетіп, мүмкіндігінше қалмақтардың қолындағы тұтқындарды қайтару керек болды. Тобольскі мен Тардан әскерилер жіберілді, оларға бірлесіп, егер бір орында тұрақтамаса, онда иен далаға дейін қалмақтардың ізіне түсу міндеті жүктелді. Барлау мақсатында алдын ала 12 адаммен бояр баласы Томила Петров жіберілді. Соның артынша-ақ көптеген әскери адамдар мен татарларды басқарған Федор Шарапов, татар басы Иван Вкусов және бояр баласы Богдан Аршинский аттанды. Тар әскерлерін бояр баласы Ерофей Заболоцский, татар басы Воин Дементьев, атаман Влас Калачников және бояр баласы Григорий Байкачев басқарды. Екі әскер біріккеннен соң қалмақ әскерінің Есіл өзенінің бойындағы Қос қарағай орманына қарай жан-жағына адамдарын жіберіп қойып, өз арбаларын қараусыз қалдыра отырып, асықпай қайтып бара жатқанын естіп, артынан қуып, тұтқиылдан шабуыл жасап, қалмақтарды толық жеңіліске ұшыратады. Тұтқынға түскен көптеген қалмақтарды сату мақсатында Тарға алып келеді. Сол қыста Ямышев көлінен қайтар жолда Тарда тұрған тұз таситын кемелер қатып қалып, кемелердегі әр түрлі сібір қалаларының әскери адамдары тұтқындарды сатып алады. Соның нәтижесінде қалмақтар жан-жаққа шашырап кетеді. Сол сияқты алдын-ала қауіпсіз жерге жеткізілген орыс тұтқындары да сатылады. Талай тайшы өз әскерінің жеңіліске ұшырағанын естіп, Тобыл қаласына өз елшілерін жіберіп, қалмақ тұтқындарды орыс тұтқындарға айырбастау ұсынысын жасайды. Бұған тез арада келісім беріліп, барлық сібір қалаларына үкімдер жіберілгенімен шашырап кеткен татарларды жинау оңайға соқпайды. Бізде бұл айырбастың жасалған, жасалмағаны жөнінде еш мәлімет жоқ. Бір жағынан алғанда орыс және қалмақ тұтқындарының шашырап кеткенінің, екінші жағынан шашырап кеткен қалмақ тұтқындарының христиан дінін қабылдағанынан айырбасқа жатпайтындығының айырбастың жасалуына кедергі келтіргені хақ.

§ 47. Бұл уақытта ясак төлейтін татарларды аңға шыққан кезде қалмақтардың қыспаққа алғандығы туралы шағымдар түсе бастады. Қалмақтар татарлардың киімін, аңшылық заттарын, тапқан олжаларын тартып алып, өздерінде ұстап қалып, әдеттегі жерлерінде татарларға аң аулауға тыйым сала бастады. Шағымдарда бұдан кейін осы қыспақ тыйылмаса, татарлар ясак төлеуге шамасы жетпейтіндігі, сонымен қатар орыс шекараларының тұрақсыздығы туралы айтылып, қару күшімен қалмақтарды қуып тастап, татарлардың өздерінің аң аулайтын иеліктері мен құқығын қалпына келтірудің қажеттілігі көрсетілді. Осы уақытта Тюменьнен Москваға мынадай хабар жіберілді. Бұл қалмақтардың наразылығы және өшпенділік қарым-қатынастары негізінен орыс пен қалмақтар арасындағы елшіліктің тоқтап қалғандығына байланысты делінді. Бұған байланысты 7140 (1632) жылы 25 сәуірде Тюменьге патша жарлығы жетті. Бұл жарлықта орыстар мен қалмақтар арасындағы елшілік қарым-қатынастарды жандандыру, сауда қатынастарын қалпына келтіру мәселелері қойылды. Егер бұндай жеңіл әрекеттер іске аспаған жағдайда, күш қолдану қажет делінді.

§ 48. Бұған дейін 7140 (1632) жылы 15 қаңтарда Тобольск қаласынан бояр баласы Томила Петров Тар уезінен бұрын бөлініп кеткен татарларға барып орыс билігіне бағынуға шақырды. Бағынған жағдайда бұрынғы күнәлары кешіріліп, барлық қылмыстары ұмытылатынын жеткізді. Бұдан ол кездескен қалмақ тайшыларына олардың теріс қимылдарын көрсетіп, орыс патшасы алдында серт бергендерін есіне салу міндеті тұрды. Олар берген серттерін ұмытпақ түгілі, орыс халқына және орыстардың халықтарға ашық өшпенділігін көрсетіп, Тар сатқындарын қол астына алып, Көшім ханзадаларына көмек көрсетіп отырғандығын бетке басу болды. Петров қалмақ тайшыларын орыс шекараларынан өз еркімен кетуге, қол астындағы Тар сатқындарын қайтаруға, сонымен қатар барлық орыс тұтқындарын босатуға және келешекте өшпенділік қарым-қатынастарын тоқтатуға шақырды. Осы әділетті талаптарды қалмақтар қабылдамайтын болса, Томила Петров оларды кек алумен және қудалаумен қорқытуға міндетті еді.

§ 49. Томила Петровтың елшілігі немен аяқталғандығы туралы бізде еш мәлімет жоқ, алайда бізде патша жарлығынан кейін жіберілген елшіліктің толық баяндамасы бар. Тюмень әскербасы Семен Иванович Жеребцов 1632 жылы Тюмень бояр баласы Семен Поскочинді жақын жерлердегі қалмақ ауылдарына жоғарыда айтылған талаптармен жібереді. Поскочин ең алдымен бұрын шапқыншылықтарға қатыспаған, тіпті орыс елшілігін бұрыннан қабылдауға құмар болған Урлюк тайшыға келді. Урлюк тайшы барлық бұрынғы шапқыншылықтарды Талай тайшының мойнына асып, Талайдың әлі де Кушей (Күйша) және Тайгуш тайшылармен бірігіп орыс шекараларына шапқыншылықтар жасау ниеттерін айтып берді.

§ 50. Сібірге көзқарасының оң екенін көрсетуге тырысқанына қарамастан, Урлюк тайшының ниеті шынтуайтына келгенде адал емес еді. Урлюк тайшы бірнеше жылдар бойы тек қана күшпен Ресейге тәуелді болған ноғай татарларымен қарым-қатынаста болған. Олардың князі Қанабей мырза еді. Ол өзінің Астраханда аманатта екендігін, қыс түсісімен бостандыққа шығатынын Урлюк тайшыға хабарлап, Астраханға шабуыл жасауға көмек сұраған болатын.

Урлюк Канабейдің кез-келген тілегін орындайды деп есептелінетін. Ол жақында ғана өзінің Аюка ханымен Астрахан уезіне белгілі болған торғауыт қалмақтарының ру басшысы болатын. Аюканың әкесінің аты-Пунчук, ал оның әкесі Тайшын тайша Урлюк тайшының баласы болатын.

§ 51. Урлюк тайшының үш інісі: Белей Ерденей, Елдей және Юрукай туралы да хабар бар. Урлюктің баласы Тайчин тайшы сол уақытта әкесімен ашық түрде араздасып жүр еді. Сондықтан оның басқа жау пиғылдағы тайшылар жағына шығып, олардың орыс иеліктерін жаулап алуына көмектесуі мүмкін деген қауіп бар. Сол себепті Урлюк пен оның бауырлары бояр баласы Семен Поскочинмен бірге сауданы қайта қалпына келтіру және орыс халқымен тату-тәтті өмір сүру туралы серт беру үшін Тюменьге өз елшілерін жіберген кезде Тайчинға сенбегендіктен, оның атын қоспаған еді. Әкесі орыстармен татулық орнатқанымен, Тайчин тайшының орыстарға қарсы шықпайтынына олар сенбеді. Қалмақтар Тюменьге сату үшін тек қана жылқылар әкелді және олар жақсы сатылды. Сонымен, Урлюк тайшымен достық қарым-қатынастар орнатылды, ал елшілердің кері қайтар жолында Урлюк тайшының елшілерімен бірге Тюменьнен орыс елшілері орыс тауарларымен ере жүрді. Көшім ханзадалары мен қалмақтардың 7140 (1632) ж. Белый көлінің жанындағы, қаладан алты күндік жердегі тобылдық шекараға жасалынған, жылқыларды айдап, бір татарды өлтіріп кеткен шабуыл туралы айтпаса да болады, себебі мұндай оқиғалар қалыпты саналатын, ал ол шабуылдың ешқандай зардаптары болған жоқ.

§ 52. 7138 (1630) жылы Тюмень және Турин уездері татарларының ішінде көтеріліс нышандары көріне бастады. Чубар слободасына жақын жерде тұратын бір татардың жергілікті шаруамен Ермактың Сібірді жаулауы туралы әңгімесінде жақын арада бәрінің өзгеретіндігі және Сібірде орыстар жайлы ешнәрсе естілмейтіндігі туралы, қатты боран кезінде орыстардың оқ ататын қарулары істемей қалғанда қалмақтар шабуыл жасап, соның арқасында қалмақтар мен татарлар жеңіске жетеді деген еді. Сондай—ақ ат үстінде қолында жебесі жоқ, бірақ үлкен садағы бар татарды көргендер де бар. Көп кешікпей Тюринскіден Тюменьге барған бір орыс Тюменьге барар жолда бірнеше татарлардың соққысына жығылып, содан қашқан кезде, бұл жерде енді бір орыс қалмайды деген сөздер естіген. Ал садаққа келсек, кезінде Березовск уезінде вогулдар мен остяктарды көтеріліске шақыру үшін садақтың берілгенін еске түсірсек, онда күдіктің негізсіз еместігі ойға келеді.

§ 53. Келесі 1631 жылдың жазында Тюмень уезінің Киныр қаласынан бірнеше татар Исеть арқылы қалмақтарға қашқан. Артынан жіберілген қуғыншылар Исеть өзенінің алдында қайын қабығынан істелген бекіністі көреді. Оның ішінде қолдарында жебе мен садақтары бар қайың қабығынан жасалған адам бейнелері тұрғызылған. Бір бейне екінші бейнені найзамен түйреп екеуі де басымен Исеть өзеніне құлаған көрініс қойылған. Бұл көріністің мағынасы — мұны көрген әрбір татар қашқындардың ізімен жүріп оларға қосылуы керектін.

§ 54. 1632 жылы Есіл ханзаданың баласы Аблай немесе Аблайгерім ханзада Тобыл өзеніне құяр жердегі Исеть өзенінің бойында орналасқан сондағы ең жақсы адам Алибайдың атымен Алибайдың киіз үйлері деп аталған татар ауылына шапқыншылық жасайды. Ауыл тоналып, тұрғын халық, көпшілігі әйелдер мен жас балалар тұтқынға түседі. Аблайгерім жасағының саны 30-дан аспайтынын байқаған сол уақытта Алибай ауылында жүрген бөтен татарлар қарсылық көрсете бастайды. Мұны байқаған Аблайгерім оларға еш жамандық жасамайтындығын серт беріп, жебенің ұшын тілімен жалап маңдайына апарады. Бұл қалмақ дәстүрі бойынша, қан төгілме деген ұғымды білдіретін еді. Аблайгерім тек мал-мүлікті және біршама құлдарды алып, тұрғындарға тиіспей кетіп қалады. Қайтар жолда ол Алибай мен әйелін және бірнеше үлкендерді босатып жібереді.

§ 55. Осыдан кейін Тюменьнен қалмақтарға қарсы әскери қызметтегі татарлар басы Илья Бакшеев және казак атаманы Иван Воинов басқарған жорық ұйымдастырылады. Тобыл өзенінің бойында Кам-Карагай деп аталған орманның жоғарғы жағында, Ұя өзенінің сағасынан төмен бір күндік жерде орыстар жеңіске жеткен қақтығыс болады. Жорыққа қатысушылар ерліктері үшін Мәскеуден ақшалай сыйлықтармен марапатталды.

§ 56. 1633 жылы мамыр айында Исеть өзенінің бойындағы Катай болысы қалмақтардың шапқыншылығына ұшырады. Болыс тоналып, әйелдер мен балалар тұтқынға алынды. Бұл болыс қазіргі Катай бекінісінде орналасқан еді. Бұрын ол башқұрт болыстарына қазіргі кездегідей қосылмаған еді. Оның тұрғындары Катай татарлары деген атпен белгілі болатын. Исеть өзеніне дейін жететін Уфа уезі осы жерде аяқталатын еді. Егер Сібір жағынан қарсылық көрсетілмегенде Уфа әскербасылары әрі қарай өздерінің болыстарының шекарасын көбейтетін бе еді, бірақ Сібір бірте-бірте ұлғайып Уфа уезін қыса берді, Исеть қана емес, оған оңтүстік пен солтүстіктен құятын барлық сағаларын қосып алды.

§ 57. Осындай көршіліктің нәтижесінде Сібір қалалары секілді Уфа уезінде қалмақтар және Көшім ханзадаларымен тоқтаусыз соғыстар жүріп отырды. Жауды тойтару және башқұрт, татар болыстарын қорғау мақсатында Уфадан әскери адамдар жиі жіберіліп отырды. Дауларды мүмкін болғанша бейбіт жолмен шешу, тіпті бейбіт уақытта Уфа тұрғындары үлкен түсім түсіріп отырған қалмақтармен сауда жүргізу үшін екі жақтан да елшілер жіберіліп отырды. 1633 жылы жазда Уфадан Аблай ханзада мен оның туған және аталас аға-інілеріне соққы беру үшін Иван Чернинов басқарған 1380 орыс және татарлар жіберілді. Алайда олар жақын жерден ханзадалардың біреуін де кездестіре алмады. Жайықтан өткен Чернинов екі қалмақ тайшысы Тепшеген Шүкдеев және Иркитет Тейшеев адамдарымен ұрысқа түсіп, үлкен жеңіске жетті. Қалмақтардың көп бөлігі өліп, олардың әйелдері және балалары тұтқынға алынды. Тепшеген ұрыста қаза болып, Иркитет қашып құтылады.

§ 58. Астрахан туралы Урлюк тайшы мен ноғай татарларының келісімі адал болмай шығып, екі жақ ашық соғысқа кірісті. Урлюк өзінің баласы Тайчинмен және немересі Лоузанмен Астраханнан бөлінген мырза Салтанайдың қолдауымен 1633 жылы ноғайларға қарсы жорық ұйымдастырып, оларды үлкен шығынға ұшыратқаны соншалықты — Канай князь бастаған ноғайлар Астраханнан көмек сұрауға мәжбүр болды. 7142 (1633) ж. 30 қарашададағы патша жарлығы бойынша Тобольск, Тюмень және Тар қалаларының әскери адамдарына Урлюк және оның одақтастарын күшпен тынышталдыру жүктелді. Алайда бүл жарлық орындалмады, өйткені Урлюк Сібір шекарасынан алыстап кеткен еді.

§ 59. Жоғарыда айтылған жарлықта Канай Танбаев оның балалары, інілері, немерелері жиендері және Урус, Тинмамет князьдерінің балалары да Астраханнан көмек сұрағандардың ішінде айтылып кетеді. Тайчик Урлюк баласы, ал Лаузан немересі деп көрсетілмесе де олардың туыстық қатынастары бар екендігіне біздің сеніміміз мол.

§ 60.7142 (1633) ж. қазан айында Исеть өзеніне 60 әскери адамы бар Дәулеткерей келіп, Уфа уезіне жататын Катай болысын және Тюмень уезінің Байштің киіз үйлері деп аталатын татар ауылын қырып кетті. Қайтар кезінде Дәулеткерей өзінің қайтып келетінін, Тобылдың арғы жағындағы Аблайгерім ханзадамен бірігіп үлкен күшпен Тюмень уезін шабатынын айтып кетті. Дәулеткерей өз сөзінде тұрды, тек ол Аблайгерім екеуі алдымен Тарға шабуыл жасады.

§ 61. Шабуылдың нышаны, 7142 (1634) жылы бояр балалары Михаил Ушаков пен Иван Астраханцов әдеттегідей түз алу үшін су жолымен Тобылдан тұзды Ямышев көліне келіп, қалмақтар тарапынан ерекше қарсылыққа тап болғаннан көрінді. 1 тамызда Ямышевскіге келген орыс боярлары 31 тамызға дейін еш әрекет жасай алмады. Ертіс бойында салынып жатқан бекініске тығылып, өз қауіпсіздігін сақтауларына тура келді. Бекініске жақын жерде 2000 темір сауытты әскері бар Күйша тайшы басқарған көптеген тайшылар тұрды. Шабуыл жасау үшін олар алдымен орыстардың иен далаға шығуын күтіп отырды. Өздерінің қулығы іске аспайтынын сезген қалмақтар сібірлік шекаралық қалаларға шабуыл жасауға кірісті. Егін жинау науқаны кезінде орыстардың барлығы егістікте болғандықтан, осы кез нағыз ыңғайлы деп оларды азғырған жоғарыда айтылған сатқын Кожачка болатын.

§ 62. Аблайгерім және Дәулеткерей ханзадаларының қолында болған тюменьдік бір татардың 12 қыркүйек күні Тюменьге алып келген хабары жалған әлде рас екендігі бізге белгісіз. Оның сөзі бойынша, Көшім тегінің ханзадаларына Қазақ ордасы шабуыл жасап, олардың қастандық ойларының іске асыруына кедергі келтірді. 12 күн жол жүрген бұл қашқын 1 қыркүйек күні ханзадалар қолынан кеткен, ал 12 қыркүйек қалмақтар Тардың жанында тұрды. Яғни ханзадалар орыстардың шабуылдың жақын арада болмайтындығына сеніп, қорықпауы үшін жалған қауесет таратты деуге толық негіз бар. Сол татар Ханзадалардың Есіл мен Ертістің арасындағы Колот өзенінде тұрғандығын да хабарлады. Олардан бір жарым күндік жерде Талай тайшы баласы Аблай тайшымен, ал олардан бес күндік жерде ханзадаларға көмек көрсетуге уәде берген Күйша тайшы көшіп жүрді.

§ 63. Қалмақтардың Тарға шабуылы 1634 жылы 12 қыркүйекте басталды. Бұл тосын шабуыл Тар қаласының айналасын жаудан аман алып қалуға мүмкіндік бермеді. Қала маңындағы барлық орыс және татар ауылдары толығымен өртеліп, халқы қырғынға ұшырады. Мал-мүліктен тұратын олжа өте мол болды. Орыс әскерилері тек қаланы аман сақтап қалуға тырысты. Бірнеше батыл қарсы шабуылдар жаудың бетін қайтарып, қалмақтар кері қайтуға мәжбүр болды.

§ 64. Тобыл қаласынан көмек тек 13 қазанда жетті. Бұл уақытта қалмақтар қаланы екінші рет шабуылдау үшін қайта келген еді. Бұл жолы қалмақтарға үлкен қарсылық көрсетілді. Жойқын күштің әсерінен қалмақтар кейін шегініп, қашуға мәжбүр болды. Орыс-татар әскерилері қаладан он-он бес шақырым жерде қашқан жауды қуып жетіп, үлкен жеңіске жетті. Орыс-татар тұтқындары босатылып, бірқатар шығындардың орнын жапқан 300 жылқы қайтарылды.

§ 65. Бұл соғысты қалмақтарды Күйша тайшының балалары — Онбо және Ялзы басқарды деп жатты. Сонымен бірге бұл жорықта Көшім тегінің ханзадалары да қатысты деп те көрсетілді. Тар әскербасылары Вельский баласы Федор Самойлов пен Кокошкин ұлы Неупокой Андреевтің еңбегінен бөлек ерекше ерлігімен кезге түскен татар басы

Воин Дементьев, атты казактар басы Назар Жадобский, литвалық ромистр Андрей Кропотовты да атауға болады. Бұлардың ерліктері ұмыт қалмай, қаланы қорғау мен жауды қууға қатысқан барлық әскерилерге 7145 (1637) жылы Мәскеуден ақшалай сыйлықтар жіберілді.

§ 66. Бұдан кейін қалмақтар Тюмень мен Тюмень уезіне шабуыл жасауға кірісті. 1634 жылы 11 қарашада Көшім ханзадалары және қалмақтар қаланы қоршап алды. Қаланы алу қымбатқа түсетінін сезген қалмақтар айналасындағы барлық ауылдарды қырып тастаумен шектелді. Шапқыншылық көп адамның өмірін қиды, басқалары тұтқынға әкетілді. Деревняда бірде бір сау үй мен мал қалмаған шапқыншылықтың келтірілген зиян мөлшері өте зор болды. Бірнеше күннен кейін қалмақтар Есілге кетіп қалды. Олардың артынан 300 әскери адамдары бар жасақ аттанды. Алайда орыстардың бұл қуғыны жауға үлкен зардап тигізе қоймай, керісінше, орыстар 50 адамнан айырылып қайтып келді. Кейінірек, Тобылға құятын Суери өзенінің жағасында орыстардың қимылдарын бақылап және қосымша күш келген жағдайда тағы да шабуыл жасамаққа даярланып тұрған қалмақтар туралы хабар келеді. Бұлар Талай тайшының адамдары болатын. Кек алудан қорыққан ол шабуылдың өзінің бұйрығымен болғандығын жасырды. Сол себепті ол Тобылға өз елшілерін жіберіп, барлық кінәні Батыр тарханға жапты, ал ол да Талай тайшының адамы болатын.

§ 67. 1635 жылы көктемнің басында Аблайгерім ханзада Исеть өзеніне келіп, Уфаға Ясак төлейтін 24 татар және Тюмень уезіне жататын бірнеше жанұяларды өзімен бірге алып кетті. Бірақ өзеннің арнасынан шығып тасуына байланысты ерекше шығын келтіре алмады. Кейінірек, шалғында жылқы азығы көбейген кезде слободаларға шабуыл жасалатындығы туралы хабар алынды. Бұл хабарды Дәулеткерейде қыстап шыққан қашқындар да растаған болатын. Сонымен қатар қашқындар Дәулеткерей мен Аблайгерім бірге Есілдің арғы жағындағы, Итик тауының маңында Чабтатлы көлінің бойында қоныстанып отырғанын жеткізді. Көптеген князьдер Ергістің жоғарғы жағында көшіп жүрді.

§ 68. Бұл қоқан-лоққылар бекер болмай, барлығы толығымен орындалды. 1635 жылы 17 маусымда екі слобода — Жоғары Ницын және Чуварова — ханзадаларымен бірге қалмақтардың шабуылына ұшырады. Екі слободада бекіністер болғанымен, олардың сыртындағы ауылдар өртенген болатын. Тұрғын халықтың көп бөлігі мерт болып, олардың әйелдері мен балалары тұтқынға алынды. Осыдан кейін келесі күні қалмақтар қайтып кеткен болатын.

§ 69. 1635 жылы шілде және тамыз айларында Тобольск Тюмень және Тарыдан ханзадалар мен қалмақтарға қарсы жорық ұйымдастырылды. Оның басында: Тобольскіден Борис Толбузин, Тюменьнен — Илья Бакшеев және Тарыдан-Григорий Байкачев тұрды. Оларға әскерлерін Есілде біріктіріп Көшім тегінің ханзадаларының қоныстарын іздеп тауып, әскери де басқа да әрекеттер жүргізуге бұйрық берілді. Бірақ әскерилер сәтті түрде қосылғанымен, олардың мақсаты іске аспады. Ханзадалар қалмақ тайшыларымен бірге (арасында Мемритай және Шухтей деп аталатыны бар) алыс жаққа көшіп кеткен еді. Мәліметтерге қарағанда өздерімен бірге өте көп адамдары болған, сол себепті орыстар оларға қарсы ешбір қимыл жасай алмаған. Олар тек Есіл бойындағы қалмақтармен ұрыста олардың алдыңғы шебіндегі адамдарын ғана талқандаумен шектеліп, қолға түскендерін тұтқынға алған. Әскери борышын өткерген адамдар өз отбасына қайтқан.

§ 70. Мұрағат деректерінде (80) бұл шайқаста жеңілген қалмақтардың чурас тайпасының, Тюменьге шабуыл жасаған Талай тайшының адамдары екендігі көрсетіледі. Тағы бір басқа деректе чурастықтардың жеңілісін Тобыл боярының ұлы Иван Шульгинге жапсырады және ол шайқас Иргентал өзенінің маңында өткен деп айтады. Егер соңғы мәлімет рас болса, онда басқа да шайқас өткен болуы әбден ықтимал. Бірақ ол туралы біз ешқандай дерек кездестіре алмай отырмыз. Ал жорықтың нәтижесінде тұтқындар айырбасталып, көптеген құлдыққа түскен орыстар бостандық алды.

§ 71. 1636 жылы Уфа воеводасы Никита Вильяминов пен Уфа дворяны Феодр Коловский басқарған жорық өте сәтті болған. Әскери құрамада 35 бояр баласы, 100 атты садақшылар және 350 башқұртты басқарған Коловский Уфа өзені мен оның қайнар көзінен жоғары қарай, қаладан 10 күндік жерде қалмақ қосына кез келеді. Сол жерде Абылай ханзада мен туған ағасы Тәукенің болғандығы баяндалады. Сол жерде аздаған қарсылық көрсетіп, қалмақтар талқандалады. Соңында екі ханзада 54 қалмақпен орыстар қолына түсіп, Уфа қаласына жеткізілген.

§ 72. Жоғарыда сипатталған, екі жақтан да жүрген қақтығыстар Сібір қалалары мен қалмақ тайшыларының арасында анда-санда жүріп отырған елшілік қатынастарға кедергі жасаған жоқ. Бір деректе Тарск атаманы Степан Скуратов және Тобыл әскерилері Антон Добрицкийлердің қалмақтың Күйше тайшысына елші болып барғандықтары кездеседі. Олардың алғашқысы Тара (Түмен) қаласына шілде айында жетіп, қалғандары 1635 жылдың 26 тамызында Тобыл қаласына келген. Осы жылдың қыркүйек айында Тобылға Өрлік тайшыдан құрамында 20 адамы бар елшілік келіп, өздерінің басшыларының сол жерден он күндік жердегі Есіл өзенінің маңындағы Көшқарағайда қос тігіп отырғандығын баяндаған. Сол кезде даладан үрейлі хабарлар жиі түсе бастайды. Қалмақтардың әскери дайындығы барынша қарқынды деп сипаттала бастады. Тюмень қаласына келген қашқындар Дәулеткерей ханзада, Тайшын тайшы және Шухтай тайшының 2000 адамымен Сібірге тақалып келе жатқандығын мәлімдеген. Алайда кейінгі деректер бұл мәліметтердің негізсіз екендігін көрсетеді.

§ 73. Сол тұста қалмақтар моңғолдармен қайтадан соғыс жүргізеді. Бұл Алтайдың арғы бетіндегі қалмақтардың аға буын тайшыларына қатысты болғанымен, Сібір аймағына да әсер етті. Қалмақ князьдері қаншама бөлінгенімен, қажеттілік туған кезде олар бірігіп, бір-біріне көмек көрсетіп тұрған. Мүмкін, кейбір жылдардағы қалмақ шапқыншылықтарының сібір жерлеріне таралмауының бір себебін осыдан табармыз. 1637 жылы жазда Тарскідегі казактардың басшысы Назар Жадоблский Күйше тайшыға елшілікке аттандырылған, бірақ ол оны орынында кездестіре алмаған, себебі Күйше тайша өзінің ұлы Онбомен бірге моңғолдарға қарсы жорықта болатын. Ол өз жұмысын Күйше тайшының әйелі — Конжеге баяндайды. Ол қайтар сапарында Ертіс өзенінен Железника өзеніне дейінгі аралықта жүріп келіп, қалмақтар мен олардың ұлыстарын көргенде олардың жанынан жайлап үш күн бойы жүріп өткен. Бұл Есілден келген Талай тайшының адамдары еді. Олар Төменгі Ертісті бойлай жүріп Тара қаласынан бес күндік жердегі Камышлов өзеніне бағыт алды.

§ 74. Сол жерлерден алынған басқа деректерде Дәулеткерей ханзаданың қосы Есіл өзенінің бойындағы Моншақ жартасының астында, балығы көп Акушла көлінің маңайында орналасқандығы және онда басқа ет болмағандықтан, балықтың негізгі азыққа айналып отырғандығы айтылады.

Дәулеткерей тамыз айының соңында адамдарымен аңға саятшылық құруға шығып, өз қосында әйелі мен Абылай ханзаданың әйелін балаларымен қорғаусыз қалдырып кеткен. Уфадан қашып келген бір адамды басшы етіп он татарды Дәулеткерей Бұхара қаласына сауда жасауға аттандырады. Дәулеткерейдің шапқыншылықтарында әрдайым оны қолдайтын, оның тұрақты одақтасы ретінде қатынас жасап жүрген Баатыр Тарханның ұлы Башкан бастаған чурастар одан Ертіс өзеніне қарай бір күндік жерде мекендеді. Өрлік тайшының ұлы Тайшын тайшы Күйші тайшымен соғысып, оны жеңіп, тұтқынға алады. Сондай-ақ басқа да тайшылар ылғи жауласып тұрды. Сондықтан орыстар ендігі жерде қалмақтардан қауіптенбей олармен одақтас болып жүрген Дәулеткерей ханзаданың мекенінде қорғаусыз қалған әйелін қолға түсіруге ұмтылады. Ондағы мақсат орыстар мен Дәулеткерей арасында бейбіт қатынас орнату еді. Осы жайында айтқан адамдар Тюмень қаласымен екі аралықта 20 күн жүріп жеткен. Олар Уфа уезінің ясактық болыстары арқылы жүріп өткен. Ал ол жерді білетін адамдар Тюмень қаласынан Ақшулы көліне дейін асықпай 14 күнде жетуге болады деп сендірді.

§ 75. Осы аталған жылдың 3 қазанында Тюмень қаласына Дәулеткерей әйелінің Ақшулы көлінен күйеуімен кездесуге аттанып бара жатып жарты күншілік жерден кері қарай қайтқан. Себебі Дәулеткерейдің қайта оралып келе жатқанынан естігеннен кейін Ақшулы көліне бет алған. Жоғарыда аталған татарлардың Бұхараға сапарының мақсаты Дәулеткерейдің апайын күйеуіне апару еді делінеді. Сондай-ақ Тюмендегі орыстарға тыңшылар Ақшулы көлі маңындағы Дәулеткерей әйелінің қасында 40 отбасы, ал Дәулеткерейдің саяхат құрған адамдары саны 70 адам деп мәлімет жеткізген. Яғни ханзаданың адамдарының саны тұтастай Сібір хандығынан үміткер үшін көп еместігін және оның адамдары көбінесе Уфа, Тара, Тюмень қалаларынан қашып барған татарлардан тұратындығын баяндайды. Бұл қашып барған татарлар жазаға кесілген немесе ел-жұртына мүлдем қадірсіз болған жандар болғаннан кейін лажсыз барғандар ретінде сипатталады.

§ 76. 1637жылы 29 қазанда Бұхар саудагерлерімен Тара қаласына келген Дәулеткерей ханзаданың елшісі Баян Бұғанақов ханзаданың орыс еліне бейбіт көзқараста екендігін жеткізіп, осы мәселемен төрт елшінің Уфа арқылы Мәскеуге аттанғанын айтады. Оның көлік ретінде пайдаланып жүрген аттары арыған, сондықтан қыс мезгілінде ханзаданың ұлысына жеткізе алмайды, соған байланысты ол Тара қаласы маңына қыстап шығуды өтінеді. Бірақ оны тыңшы деп есептеген, қала мен уездегі жағдайды біліп, төңіректегі татарларды сатқындыққа даярлайды деп сезіктенген орыстар жағы келісім бермейді. Одан кейін Тобыл қаласының орыс әкімшілігі ханзада егер орыс патшалығын мойындайтын болса, онда қашып барған татарлармен Тобыл, Тара немесе басқа өзіне ыңғайлы қалаға өз қарамағындағы барлық қашқындармен келіп, патша рақымына ие болсын деген шарт қояды. Елшінің түсіндіргені, егер ол өз адамдарымен жолға шықса түгел қырылып, ал ханзаданың бейбіт ниетінің өзгеруі мүмкін. Сөйтіп, елшілердің кету мерзімін 25 желтоқсаннан бастап бір айға созды. Ал елші мен оның адамдарының басқа адамдармен сөйлеспеуі қадағаланып, өздері қатты күзетілді, кетерде оларды шығарып салуға арнайы адамдар беріліп, елшілерді жолсыз, бос жерлермен, орман арасымен далаға дейін жеткізіп, содан кейін ғана өздерін жеке жіберу бұйырылды. Сондай-ақ енді Дәулеткерейдің өзі келмесе, одан келген ешбір елшіні қабылдамау шешімі қабылданды. Елшінің мәліметтері бойынша, Дәулеткерей ханзада Нор-Есіл (Есіл-Нұра) өзені жағалауында Баатыр тарханмен бірге мекендеп жүр. Соңғысы Дәулеткерейді орыс ұлыстарына тағы да шапқыншылық жасауға үгіттейді, бірақ ханзада ол ұсыныстан бас тартқан. Елші Есіл-Нұра жерінің алыстығын көрсете отырып, бір жағынан ханзаданы орыстардың жаулауынан қауіпсіздендірсе, екінші жағынан, ханзаданың орыс патшасына адал екендігін көрсете бастаған сияқты.

§ 77. 1638 жылы Баатыр тархан Есіл өзенінің арғы жағындағы Суюл-Макабан шатқалын қоныстанды, ол жерден Тюмень қаласына дейін 20 күндік жол. Дәулеткерей ханзада да Есіл өзенінің арғы жағында, бірақ Тюменьге 8 күншілік жер жақынырақ, Ратсидет өзені маңында қоныс тепті. Ол жерде қалмақтар жоқ, олардың бәрі моңғолдармен шайқасуға кеткен болатын. Тархан ұлысында әлсіз шалдар мен жас балалар қалған еді. 1637 жылы Талай тайшы дүниеден өтті. Оның екі ұлы әкесінің иелік еткен жерлеріне таласып, кезінде әкесіне бағынышты, бірақ ерекше артықшылықтарға ие болған Тарханнан көмек сұрады. Тархан тайшының екі ұлын татуластыруға аттанады. Олардың ұлыстары Ертістің жоғары жағында орналасқан еді.

§ 78. Сол жерлердегі қалмақтардың жағдайы жайында 7146 (1638) жылы жазда Тобылдан Ямышев көліне жылдағыдай тұз алуға жіберілген саудагерлерден бірқатар мәліметтер белгілі болған. Мұнда жіберілгендердің сапары туралы да мағлұмат бар. Бұл жолы тұзға жіберілгендердің басшысы атаман Богдан Аршинский болды. Ол Ертістегі қалмақ қоныстары басталатын жерге жетіп, адамдарын қалмақ тайшыларының ұлыстарын барлауға жұмсайды, оларға патшаның әскери адамдарының орыс патшасының жарғысымен Ямыш көлінен тұз алуға келгендіктерін жеткізіп, тайшыларды сол жерге ортақ мәселелер жөнінде келіссөздер жүргізуге шақырады. Осы ұсыныстан кейін бірнеше тайшы жолай жолығып, басқалары тұзды көлдің жанындағы тұз алатын жайға келеді. Бұл тайшылардың есімдері: Коганайұлы Котан, Талайдың ағасы Абаша, Дебел, Илден және Чото, Котайдың ұлы мен Талай тайшының немересі бар делінеді. Бұлармен қатар Талай және Умбо тайшылардың ұлдары мен адамдары да жеткен. Барлығы мәртебелі патшаға адал қызмет етіп, оның адамдарына жақсылық тілейтінін, орыс иеліктері мен ясак төлушілер жерлеріне шапқыншылық жасамайтынын, аң немесе балық аулау кезінде орыс адамдарын тонамауға және Ямыш көлінен тұз алуға кедергі жасамайтынын айтып ант береді. Олар мүмкіндігінше өз уәделерін орындады: орыстармен достық және бейбіт қарым-қатынастар жасап қана қойған жоқ, кемелерге өз түйелері мен аттарына артып көп мөлшерде тұз жеткізіп береді. Осыдан кейін Аршинский тайшыларға осы мақсат үшін Тобылдан арнайы әкелінген шұға сыйлайды. Одан кейін елші Талай балаларының жиені Чотоға және оның адамдарына алдыңғы жылдары Тарск және Тюмень уездерінен тұтқынға түсіп, әлі күнге дейін сонда жүрген орыс адамдарын Тобылға жіберсін дейді. Жауап былай беріледі: Талайдың балалары, Умбо тайшылардың ұлдары өздерінің үлкен ағалары Доенбаймен бірге тұрады. Балалардың бір-бірімен келіспеуі соғыс қаупін тудыруда. Осы тайшылар арасында бейбіт қатынас орнаса, тез арада Тобылдан, Тюмень мен татар қалаларынан түскен орыс тұтқындарын босатамыз дейді. Соңында барлық тайшылар аталған ұлыстарына өздерімен бірге, кейін солармен бірге елшілерін жіберетіндей етіп бірнеше орыстар мен татарларды қосуын сұрайды. Бұған келіскен Аршинскийдің тайшылармен бірге бірнеше татарлар мен жол білетін бір бұхаралықты қосып, Талай, Тайчин және Гумбенің ұлдарына ағылшындық көк түсті шұға материалдарын сый-сияпат ретінде беріп жіберген.

§ 79. Осындай бейбіт қарым-қатынастарға қарамастан, сол жылдың тамыз айында екі арада жауласушылық әрекеттер байқалды. Қалмақтардың татарлардың Исеть бойындағы деревняға шабуыл жасағандығы, сондай-ақ Исеть көлінің жанындағы Исеть өзенінен өткен қалмақтар орыс слаодаларына қарай бет алған деген хабар тарайды. Үшінші бір хабарлар қалмақтардың өте жақын келіп, Тюменьге жақын жердегі Пшым деревнясындағы татарлардың зәресін ұшырған дейді. Қалмақтардың Тюмень қаласына жорық жасау қаупі зор болды. Мұндай деректердің қайсысы рас болғаны белгісіз, бірақ әр түрлі даулы деректерден біздің байқайтынымыз Исеттің арғы жағалауында тұратын Уфа татарлары мен башқұрттарға қалмақтардың көп қиындықтар көргендіктеріне күмән жоқ. Бірқатар Уфа татарлары қалмақтарды қайтар жолында, Уй өзенінің жағасынан кездестірген. Бірақ өздерінің әскери күшін қалмақтардан әлсіз екендігін байқап, олардың жылқыларын табыннан айдап кетумен ғана шектелген. Қалмақтардың бір бөлігі оларды қуғанымен, жеңе алмайды. Қалмақтардың қолы екіге бөлінгендіктен, олардан күшті болған татарлар жағынан көпшілігі талқандалған.

§ 80. 1639 жылы 28 қазанда қалмақ тайшысы Иельденейден (қайтыс болған Талайдың інісі) Тара қаласына елшілік келіп, өз мәлімдемелерінде патша билігін мойындайтындықтарын айтып, Иельденейден тайшы Сібірге сауда керуендерін өткізуін сұрайтындығын және орыс саудагерлерін қалмақтар жағына өткізуге уәде жасауға ұсыныс жасаған. Бұл елшілікпен бірге ол алдымен сату үшін табын жылқы жібереді. Елшілерге Тара қаласында қыстауға рұқсат етіледі, ал қалмақтар жағының бас елшісі Богданыш уәдесінің дәлелі ретінде өз тайшысы мен ұлыс адамдарының атынан ант беруге тиісті болады. Келесі (1640) жылдың көктемінде елшілер елдеріне қайтарылған. Олармен бірге тайшыға бірқатар әскери адамдары жіберіледі. Бұлар Ильдене тайшыдан ант қабылдап, қашып барған татарлар болса қайтарып беруді сұраған. Сол үшін, орыстар жағы оған ынталандыру ретінде сый-сыяпат беріп, Сібір қалалары мен оның қонысы арасында сауда жүргізіліп, жайымдылық жерлерді еркін пайдалануға рұқсат берілетіндігі ескертіледі. Осыдан көп ұзамай болған Дәулеткерей ханзада мен қалмақтардың Тархан аралына шабуылынан соң тағы да соғыс басталды. Сөйтіп, бұл оқиғадан кейін елшілік емес, басқа шешімдер мен іс-шараларды жүзеге асыру қажеттігі туды.

§ 81. 1640 жылы ханзада тарапынан болатын шабуылды мамыр айының соңында Тобылдан Есілге саятшылық құрған адамдар айтады. Бұл адамдар саятшылық құрып жүргенде ханзаданың адамдары мен қашқын Коша Танатаровтың қолына түскен. Жау олардан Тархан аралы мен оның айналасындағы жерлердің жағдайы туралы жауап алғанымен, жауаптарынан ешқандай пайда ала алмаған. Маусым айының соңында Тарханға қалмақтардың жақын келгендігі туралы хабар келеді. Ал қалаға сол жылдың 10 қазанынан ерте басып кірген жоқ. Дәулеткерей бастаған жүз адам көрінгенше, қалған адамдары айналадағы деревняларды тітірентті. Тархан аралында 40-қа жетер-жетпестей Тюменьнен келген, әскери қызметке бір жылға шақырылған адамдар болған. Дәулеткерейдің әлсін-әлсін шабуыл жасағанына қарамастан, олар ерлерше қорғанды. Қақтығыстың қызған шағында әскерилердің бастығы Чегоков Тюменьге адам жібереді. Осыдан кейін орыстар жағынан көмек келеді деп қорыққандықтан, қалмақтар кері шегінеді.

§ 82. Келесі, 1641 жылы Тюмень қаласынан ханзада Дәулеткерейдің осы шапқыншылығының жазасы ретінде оған қарсы жорық ұйымдастырылды. Бұл жолы жорықта 272-тен аспайтын орыс және татарлар қатынасқанымен, жорық сәтті жүргізілді. Оларды Илья Бакшиев бастап барды. Ұрыстың басында-ақ жеңіс орыстар жағында екені байқалды. Нәтижесінде ханзадамен одақтас болған көп қалмақтар талқандалып, қалғандары тұтқындалды. Олардың ішінде Өрлік тайшының жақын жиендері болған. Бұларды түгел Тюмень қаласына жеткізеді.

§ 83. Басқа бір, сол жылдың тамыз айында Тобыл мен Тюмень қалаларынан қалмақтарға қарсы ұйымдастырылған жорық сәтсіз аяқталған. Тюмень қаласының адамдары 1641 жылы тамызда аталған жерлерден қалмақтарды таба алмай, еш нәрсе бітірмей кері қайтады. Міне, осыдан кейін тобылдықтарға Өрлік тайшы және Ильденей тайшылардың 700 адамымен күтпеген жерден жасаған шабуылына жеке өздерінің төтеп беруіне тура келді. Дәулеткерей де осы жорыққа қатысады. Тобыл адамдарының басшысы Даниил Аршинский 13 адамымен Тархан аралына қашып барады, ал қалғандары бытырап кетеді. Бір кезде Тара қаласына елші жіберіп, келіссөздер жүргізген басқа тайшы Ильденей орыстарға өзінің бейбіт көзқараста екендігін дәлелдемек болып, Тара қаласына ханзада Дәулеткерей мен Өрлік тайшының және оның балаларының жаулық ниеттері туралы хабар жібереді.

§ 84. Осы тұста Талай ұлы Тайшында жүрген таңғұт ламасы Тайшынмен бірлесіп Тюменьге елші жібереді. Оларды онда қалмақ елшілерімен бірдей етіп қабылдап, екі жаққа бірдей шұғаларды сыйлыққа беріп жібереді. Мұндай сыйлықты қалмақтар өте жоғары бағалаған. Таңғұт ламасының елшілері өздеріне жүктелген тапсырманы орындай алмады. Есіл өзеніндегі Итак тауының маңында келгенде қалмақ елшілері лама елшілерін тонап, сыйлықтары мен сату үшін әкеле жатқан тауарларын тартып алады. Оларға Тюменьге қайта оралуға тура келеді. Бұл 1642 жыл болатын.

§ 85. Мен әр жылдың күзінде қалмақтардың дайындалып жатқан шабуылдары туралы даладан алынатын ашулы хабарларға тоқталмай, Көшім ханнан тараған ханзадалар мен қалмақтар тарихына қосымша болатын мәліметтер туралы айтайын. 1642 жылы Өрлік тайшы балаларымен және Күлделен тайшы Тобылдың жоғарғы жағында қоныстанды. Соңғысына көптеген әскерилермен бірге тағы да бес тайшы келіп жорыққа шығу үшін қосылды. Жорыққа дайындалып жатқанда бұларға татарлардан бір тыңшы адамы келіп, қалмақ жағының әрекетін егжей-тегжейлі білгеннен кейін Уфаға қашып барады да барлық жағдайды баяндайды. Оның баяндауынша, Күлделен тайшының інісі Күщи тайшы моңғолдарға қарсы жорыққа барып, енді кері қайтып келе жатыр. 1643 жылы Тара қаласына Тайшын тайшының ұлы, Талай тайшының немересі Ишкеп тайшының елшісі барған. Олармен бірге Ишкеп тайшыға Тара казактары елшілікке жіберіледі. Олар 11 қарашада тайшыдан жаңа елшілерімен қайта оралады. Бұл елшілердің мәліметіне қарағанда, тайшыға Дәулеткерей ханзада орыстарға қарсы жорық ұйымдастыру мақсатымен көмек сұрай келгендігі және оған Ишкеп тайшы тарапынан қолдаудың болмағанын айтады. Дәулеткерей ханзада былтырғы жылы Тюмень қаласына жақын барғанда деревняларда бейқам өмір сүріп жатқан тұрғандарды көрген. Сондықтан оларды бағындырып немесе тонап алу өте қиынға соқпайды деген ұсыныс жасаған дейді. Елшілер одан әрі ханзаданың қосы Есіл өзенінің жағалауындағы Итик және Мончак таулары аралығындағы ескі қонысында орналасқандығын жеткізеді. Сол жылы Тара қаласынан Иельденей тайшы мен оның ұлы Мерген тайшыға жіберілген басқа бір елшілік тура сондай мәлімет әкеледі. 1644 жылы соларға жіберген елшіліктің арқасында тағы да екі қалмақ тайшылары — Урукун мен Кутайкушаның бар екендігі белгілі болды. Сол мәліметте Ердене тайшы өз адамдарымен Дәулеткерей ханзадаға қосылып, Сібір қалаларын жаулауға аттанатын ойлары бар деген хабар жеткізеді.

§ 86. Сонымен, Өрлік тайшының әскери дайындықтарының қандай мақсат көздегені белгілі болды. Ол өз ұлдары мен немерелерімен Астраханға жақын келіп, сол жақтағы ноғайлық мырзаларды орыс патшалығынан бөліп, өз жағына тартқысы келеді. 1644 жылы осы әрекеті үшін оны жазалауға орыс әскері жіберіліп, олар зор жеңіске жетеді. Өрлік және оның кейбір ұлдары өздерінің көп қалмақтарымен қырылады, қонысы тоналып, кедейленіп, кейбір ұлдары соғыста қатыспағандығынан қашып, аман қалған.

§ 87. 1645 жылы Талай тайшының баласы Гумба тайшы мен оның анасы Ахаейдің және Ишкеп немесе Ешкеп-тайшы анасы Дарыка, дұрысы, Даы-ика жіберуімен Тюменьге қалмақ елшілігі барады. Оларды жандарына әскери адамдар қосып, 20 шілдеде үйлеріне қайтарады. Қалмақ ұлысына елшілермен бірге барған олар бір кезде тоналған лама керуені жайында біліп, тауарларды кері қайтару үшін аттандырылады. Бірақ оларға сол кезде тонаған адамдар мұнда қазір жоқ, олар келсе жауап алуға тырысамыз деген құрғақ уәде береді. Бұл елшілікпен соң Ишкеп тайшы мен шешесі Тюменьге қайтадан елші жібереді. Бұлардың саудадан басқа мақсат көздемегендігі байқалады.

§ 88. Бұл уақытта орыс елшілері Кулденен тайшы мен Ердене-абашы ламаға барып, қалмақ тайшыларының 100 000 адамдарымен Қазлық сайында жиналғанын айтады. Бірақ олар орыстар мен басқа тұтқындармен сөйлесе алмай, қалмақтардың іс-әрекеттері жөнінде ештеңе біле алмаған. Дәулеткерей ханзада төменгі Алабұғы өзенінің жағасында түмен татарларымен кездесіп, оларды жақсы қарсы алған. Ол түрлі жауласушылықтардың жақсылық әкелмегендігін және түбінде орыстардан қашып құтыла алмасын білген. Сондай-ақ, Тобылға ол бейбіт келісім жасау мазмұнында елші жібергендігін айтады. Бірақ Тюмень татарлары Дәулеткерейден көрі, алғашқы мағлұматқа сенді. Тобылда, Тюменьде, Тара, Тюринскіде және слободаларда орыстар жаппай дайындық жүргізді. Деревнялардың тұрғындарына қалалар мен жартастарға тығылу ұсынылды. Ал қалмақтар шабуыл жасамады, сөйтіп, хабардың жалған екендігі белгілі болды. Шынында да, кіші тайшылардың 100 000 адамдық әскер шығаруы мүмкін емес еді.

§ 89. Дәулеткерей ханзаданың бейбіт ниеттері туралы хабарда оның жиендері ретінде Бугай мен Кучук деген ағайынды екі ханзаданың аты аталады. Бірақ Бугай немесе Абугай Есілдің ұлы, Аблайдың ағасы, Көшім немересі. Демек, екі руға да жақын, Дәулеткерейге жиен емес, туыс немере інісі болған. Кучук Абылайдың ұлы, Есілдің немересі, Көшімнің шөбересі еді. Бугай (Абугай) бұл жерде орыстарға қарсы ретінде алғаш рет аты шығады. 1646 жылы атты казактардың басшысы Гаврило Грозин Дәулеткерейден Тобыл қаласына елшіліктен оралғанда Бугай ханзаданың қалмақтармен, Тар және Түмендік сатқын татарлармен бірге шекара маңындағы орыс қалалары мен слободаларына шабуыл ұйымдастырмақ ниеті белгілі болады.

§ 90. 1646 жылы қарашада Тюмень қаласына Ишкеп тайшы мен оның анасы Тайшынның жесірі Дары-икадан елшілері келеді. Бұлар жаңа нұсқауға байланысты қалаға кіргізілмей, өздеріне берілген тапсырманы Пшым өзенінде орындауы қажет болды. Бұған себеп болған Тобыл воеводасының өтінішіне байланысты елшілерді Тюменьде қабылдамай, Тобылға жіберу туралы Мәскеуден келген жарлық. Негізгі мақсаты сауда жүргізу болған қалмақтар өздеріне ыңғайлы жерде сауда жасай алмауына байланысты наразылық танытқан. 1647 жылы Тюменьге келген Ешкеп тайшы шешесі Дары-ики мен Ердене — қоңтайшы бұхар саудагерлерімен келіп, тағы да қалаға кіре алмағанда, олардың наразылығы тіпті соғыс шығару қоқан-лоқысына айналады.

§ 91. Тара қаласында, керісінше, орыстар бұрынғысынша қалмақтармен елшілік қатынасты жалғастырды. 1647 жылы жазда қалмақ тайшысы Учуртуға елшілік жіберілді. Учуртудан да Тара қаласына адамдар аттандырылды. Осындай елшілік қатынастар арқылы Өрлік тайшының ұлы орыстардан кек қайтаруға әрекеттеніп жүр деген мәлімет естиді. Бұл мәліметтер шындыққа жақын болған. Көп ұзамай, тамыз айында 200 адамдарымен тайшы Исет маңынан көрінген. Түменнен қалмақтарға қарсы екі рет әскер жіберген. Бірақ олар қалай келеді, солай қалмақтар із-түссіз жоғалып отырған. Бұл уақытта Тюмень воеводасына іс-шараны бұйрықсыз мезгілде орындады деп кінә тағылады. Одан кейін Тюмень және Тара қалаларының воеводалары әскерлерін олар келген уақытта қорғану мақсатында ұйымдастырып қойған. Тобыл воеводалары аталған жерлердегі қалмақтарды талқандауға тез арада жетпеді деп айыпталған. Егер Тюмень мен Тарыда өкініш пен ашуға негізделген алғашқы көңіл-күйдің жетегіне беріліп, кейде олжа алу үшін жорықтар да ұйымдастырып келсе, Тобылдағылар ерекше сақтықпен, абайлаңқырап әрекеттер жасады.

§ 92. 1647 жылы күзде қалмақтардың қолы әскері тағы да Тары уезінде бой көрсетті. Олар қаладан бес-алты күндік жердегі Камышлов өзені жағасында немесе одан бері Ертіс жағасындағы Черные луки жерінде байқалған. Сондай-ақ Өрліктің баласы Тайшын тайшы Ишкеп тайшы мен оның ағасы Чеченді орыстарға қарсы шығуға үгіттеп жүр деген мәлімет алынған. Ал Күлденен тайшы жайында, жиында Көшім ханзадалары да болған, Күлдененде жиналған тайшылардың бас қосуы жалпы әскери кеңес ретінде өткізілді делінеді. Сондай-ақ олардың әскери адамдарды жинап біткені, бірақ қай бағытта жорық жасайтыны белгісіз екендігі туралы айтылды. Бірақ Исет және Пышым өзендері жағасына жасалған, тойтарыс берілген әскери жорықтар болмаса басқа ешқандай қақтығыстар болмады.

§ 93. 1648 жылы Пасхада Бугай және Кучук ханзада Сібір шекарасындағы Уфа болыстарына шапқыншылықтар жасады. Бұл жайында Дәулеткерей ханзада орыстарға немере інілерінің мұның тілін алмайтындығын айтып шағымданған. Сондай-ақ орыстарға деген кектерімен мен өшпенділіктері бар сияқты дейді. Яғни олар ойларына алса, онда не ойласа соны істейтіндігін, ал өзінің оған қарсы тұра алмайтындығын айтады. Қар түсісімен Өрлік тайшының ұлы Тайшын тайшы өз адамдарымен Еділ жаққа, таулық черкестерді жаулау үшін кетеді.

§ 94. мамыр айында Тюменьге, дұрысы, Пшым өзені маңына қалмақ елшілігі мен Ишкеп тайшының анасынан керуен келеді. Олар өздерімен бірге Бергі тайшыдан орыс тұтқынын әкеліп, оған құн сұрайды. Бұл 1644 жылы ноғай татарлары мен қалмақтар жасаған жорықта қолға түскен саратовтық атқыш, сол жердің воеводасы Яков Писемскийдің Мәскеуге жіберген адамдарының бірі еді. Сонымен қатар 11 жыл бойы қалмақтарда тұтқында болған қазан татары қалмақтарда өзара соғыс басталғандығы, сол себепті олар сыртпен қақтығыстар жасауды ойламайтындығы туралы мәлімет жеткізеді. Бұл татарды Өрлік тайшының ұлы Улденей тайшы тұтқындаған еді. Бір жыл бұрын ол Улденейден қашып бара жатқанда қалмақтардың Бакшан есімді билеушісінің адамдары қолға түсірген. Тергеудегі оның жауаптарына қарағанда Ердене тайшы Дәулеткерей ханзаданы орыстарға қарсы шайқасуға мәжбүрлемекші болған, бірақ Қарақұлдың ұлы Батыр қонтайшының барлық басқа ханзадаларға соғыс ашпақшы хабары келеді. Ол жағдайды естіген Күлден Абаша тайшы, Ердене-қонтайшы, Қоан тайшы, Дәулеткерей және Бакшан өз адамдарын Тобыл өзенінің бойына жинап, ұрысқа даярлайды.

§ 95. Біз бұл жерде кіші қалмақ тайшылары мен Көшім ханзадаларымен арадағы қақтығыстарды қарастырумен тоқталамыз. Батыр қонтайшы осы уақытқа дейін тәуелсіз болған көптеген қонтайшыларды өзіне қаратып, әлі күнге дейін оның руында мұрагерлікпен сақталынған жеке биліктің негізін қалады. Сол себепті, қалмақтың осы беделді руының тарихын ерекше зерттеуіміз керек, себебі олардың тарихы Сібір тарихымен өте тығыз байланысты.

Тәржімалаған: Құдайбергенова А.И.,

тарих ғылымдарының кандидаты





СТРОЕВ ПАВЕЛ МИХАЙЛОВИЧ

(1796-1876 жж.)

П.М. Строев — орыс тарихшысы. Мәскеуде дворяндар от басында дүниеге келген. 1812 жылы Мәскеу университетіне түсіп, онда 1816 жылға дейін білім алды. 1816-1822 жылдары Н.П. Румянцев жетекшілік еткен орыс тарихы үйірмесіне белсене атсалысты. 1849 жылдан академик. 1849 жылы Ресей жастарына арналған «Ресейдің қысқаша тарихы» оқу құралы жарық көрді. Бұл оқу құралы XIX ғасырдың 30 жылдарына дейін мектептерде оқулық ретінде пайдаланылды. «Сын Отечества» журналында орыс тарихына қатысты мақалалар жариялады. Мемлекеттік келісім шарттарды жариялау жөніндегі Комиссия құрамында бас қадағалаушы болып қызмет етті, 14 губерниядағы 200-ге жуық мұрағаттардың құжаттарын зерттеп, 14-17 ғасырларға қатысты 3000-нан астам тарихи мәні бар актілерді тапты. 1820 жылы «София жылнамасын» жариялады. 1823 жылы Мәскеудегі Ресейдің көне тарихы қоғамына мүше болды. Орыс жылнамаларының толық жинағына түсініктемелер мен көрсеткіштер әзірледі.

П.М. Строев ежелгі орыс жазба ескерткіштерін алғашқы жинастырушы ретінде танылды. К.Ф. Клайдовичпен бірге Мәскеу маңындағы монастырлардың кітапханасы мен мұрағаттарын зерттеп, орыс княздарының шығарған жарлықтары мен заңдарына қатысты көптеген құжаттар тапты. Бұл құжаттық материалдар ортағасырлық Русьтің тарихы мен мәдениетін терең түсінуге жол аша түсті.

1836 жылдан бастап П.М. Строев Археографиялық экспедиция нәтижесінде табылған актілік материалдарды жариялауды қолға алды.

П. М. СТРОЕВ

РЕСЕЙДІҢ ҚЫСҚАША ТАРИХЫ

Кіріспе

Бүгінгі таңдағы Ресей мемлекетінің территориясын құрап отырған жер ежелгілерге беймәлім жер болған. Римдік және гректің тарихшылар мен географтардың айтқандары ақылға қонымсыз, ешқандай да сын көтермейді. Олар Дунайдың екінші беткейінде не болып жатқанын білмеген, осыншама кең байтақ жерді Скифия және Сарматия деп атаған. Тіпті Ұлы Карл императордың дәуірінің өзінде солтүстік беймәлім жер (terra incognita) саналса, ал Үнді мұхитынан Төменгі Саксония жағалауына дейінгі аралық кішігірім мойнақ деп есептелген. ХІ ғасырда өмір сүрген Адам Бременский Балтық теңізін Скиф батпағы (Scythcae paludes) деп атаған. Екінші жүз жылдықтан соң халықтардың қоныс аударуы басталған. Солтүстік Азияның түкпірінен ағылған халық Каспий теңізі маңына келіп тығылысып, Донға, кейіннен Днепрге қарай ойысқан. Қара теңіз бен Азов теңізінің жағалаулары кейіннен Еуропада әйгіленген халықтардың қолына көшті. Олар Ресей тарихына еш қатысусыз кетті. Ресейдің солтүстігінде финдер мен басқа да халықтар тұрды. Бұл халықтардың шығу тегін білмегендер оларды ескі тұрғындар (aborigines) деп атайды.

I. Чудтар

Қазіргі Эстландиялықтар. Новогородтықтардың солтүстігінде, Чуд көлінің маңайында өмір сүрген.

II. Ям немесе Ем

Лодога көлінен солтүстікке қарайғы жерлерді қоныстанған.

III.Вестар

Ақ көлдің маңында қоныстанған. Қазір олардың халық ретінде ешқандай ізі қалмаған. Халықтың аты алмағайып жоғалған.

ІҮ. Заволоч чудтары

Бұл халық Онега өзенінің арғы бетінде жатқан жерлерде қоныстанған.

V. VI. Печора. Угра

Бұндай атпен қазір халық қалмаған. Тек ғана Печора өзенінің атауы ғана қалған. Угралар Архангел, Вологда губерниялары жерінен ағатын Юг өзені бойында өмір сүрген. Угор атауы император титулында сақталып қалған.

VII. VIII. Черемистер. Пермь

Черемистер Еділ өзенінің екі жағалауында өз қоныстарын салған. Сура өзенінің құяр сағасынан Камаға дейінгі аралықта тіршілік еткен. Одан әрі шығысқа қарай Кама, Вишер және Чусов өзендерін бойлай Пермь халқы тұрған.

IX. Меря немесе меряндар

Ростов пен Клещинск маңындағы көлдердің жағалауында өмір сүрген. Соңғы кезде әйгіленген Ростов қаласының орны солардың иелігінде болған.

X. Мордва

Мериден Шығысқа қарайғы Еділ бойында, Ока өзенінің түйісетін жерге дейінгі аралықта қоныстанған. Сондай-ақ Мокш өзенінің оң жағалауында өмір сүреді. Бұл халық әлі күнге дейін сақталып келеді.

XI. Мурома

Ока өзені бойында, бүгінгі Владимир губерниясындағы Муром қаласы маңында өмір сүрген.

VII жүзжылдықта Дунайдың сол жағалауына келіп қоныстанған славяндар Византия империясының жеріне жиі жорық жасайтын болған. Влах немесе Волок деп аталған халық қысылысып славяндарды Балтық теңізіне қарай ығыстыра бастаған. Бұл славяндардың бір бөлігі қазіргі Орталық Ресейге келіп қоныстанған. Олардың бөліктері қоныстанған жеріне орай әр түрлі аталған.

I. Поляндар

Днепр бойында, Киевтің маңында өмір сүрген. Олардың атауының өзі жазықтықта өмір сүрушілер дегенді білдіреді. Нестор оларды тыныш, әрі білімді халық ретінде суреттейді. Киев қаласының салыну тарихы белгісіз күйде. Бірақ орыс және шетелдік тарихшылар Киев қаласының негізі 430 жылы қаланды деп санайды. Поляк тарихшыларының соңғы кезде шығарған Кий, Шек, Хорив деген ағайындылар туралы шығарған ертегілеріндегі мәліметтер күмәнді. Бұл қаланың салынуын қарапайым ғана түсіндіруге болады. Днепр өзенінен өту мақсатында бұл жерге көптеген халық келген. Олар бұл жерге өз лашықтарын тұрғызған, лашықтардан барып деревня, деревнядан қала бой көтерген.

II. Древляндар

Тәрбиеден жұрдай болып, малдар секілді өмір сүрген. Олардың атауы орманға байланысты шыққан. Олар қалың ағаштың арасында тіршілік еткен.

Ш. Дреговичтер

Древляндардың солтүстігінде, Двина мен Припет өзендері аралығында өмір сүрген.

IV. Полочандар

Полот өзенінің жағалауында, привичтермен көршілес тұрған. Олардың басты қаласы Полон болған.

III.Кривичтер

Олар Еділ, Двина және Днепр өзендері бастау алатын жерде қоныстанған. Смоленск қаласының орны солардың иелігінде болған.

IV. Новгородтықтар

Дунайдан ауып келген славяндардың бір бөлігінің қонысы осылай аталған. Олар Ильмен өзенінің жағасында, Волхов өзенінің екі жағалауында өмір сүрген. Барлық славяндардың арасында солар ғана Новгородтық славяндар деген атауын әлі күнге сақтап қалған. Олардың Новгородты салуы Киевті тұрғызуымен пара-пар деуге болады. Бұл қаланың негізі қай уақытта қаланғаны беймәлім күйде қалуда.

IX. Северяндар немесе Севера

Десна, Семи және Суле өзендері бойында, Киевтің солтүстігінде қоныстанған. Олардың басты қаласы — Чернигов пен Любен.

***

Аталған тайпалардың барлығы да бір-бірінен бөлек өмір сүрген. Олардың өздеріне тән баспаналары болған. Барлық білімсіз халықтар секілді олар да мал шаруашылығымен айналысқан, балық аулаумен және аңшылықпен шұғылданған. Бірнеше күрке елді мекенді құраған. Нестор мұндай елді мекенді қала деп атайды. Елді мекендер топырақ үйінділерімен айналдырыла қоршалатын болған. Мұндай қоршаулар сыртқы жаудан қорғану үшін қажет еді. Славяндарды ақсақалдар басқарған, олардың кейбір тайпалары республикалық құрылым жүйесіне көшкен. Славяндар туралы император Константин Багрянородный жазып қалдырған мәліметтерге сүйенсек олар дөрекі, білімсіз болған, пұтқа табынған. Құдайларының ең жоғарғысы Перун деп аталды. Тарихшы Прокопийдің айтуынша, славяндар шайқасқа жаяу шыққан және қолдарына найза мен қалқан ұстаған, үстеріне сауыт кимеген.

Нормандар (варягтар) өздерінің қорқынышты қарақшылық әрекеттерімен қалаларды тонап, күл-талқан етумен Солтүстік, Батыс және Оңтүстік Еуропада орта ғасырдан бастап белгілі болған. Олар IX ғасырда Новгород славяндарын және оған көршілес тайпаларды тізе бүктіріп, қанауға түсірген. Қысымшылық пен езгі славян халықтарын варягтар үстемдігін күйретуге, оларды Балтық теңізінің арғы жағына қуып шығуға итермеледі.

Мұндай әрекетке қарамастан, нормандар ұзақ уақыт бойы славяндар арасында қалып қойды. Варяг-Рустардың (шведтердің) үш ағайынды жігіті көп жасақ жинап, славяндарды қайта бағындыруға қол жеткізді. Олардың үлкені – Рурик Новгородта, ортаншысы — Синеус Белоозерада, кішісі – Трувор Изборскіде үстемдік етті.

VII жүз жылдықта Азиядан шыққан козарлар (хазарлар) Қара теңіз жағалауын иемденіп, оңтүстік славяндарға шабуыл жасай бастады. Поляндар, кейіннен славяндар, радимичтер және вятичтер оларға салық төлеп тұруға мәжбүр болды.

Рурик (862-879 жыл)

Өзінің бауырлары қайтыс болғаннан кейін, Рурик (Рюрик. — ред.) олардың иеліктерін біріктіріп, жергілікті басқаруды жасақ басшыларының қолына тапсырды. Кейбір қалаларды өзіне тәуелді күйде ұстады. Жасақ басшыларының арасында ешнәрсе алмаған Оскольд пен Дир өздерінің азғантай жасағымен Рурик иелігінен оңтүстікке қарай кетіп қалды. Олар Киевке жетіп, оны азат етіп, сонда тұрақтап қалды.

Анна Иоанновна (1730-1740 жылға дейін)

І Петрдің Ираннан жаулап алған облыстары ешқандай пайда бере қоймады, керісінше, мемлекетке ауыр салмақ түсіре бастады. Осы себепті император ханшайым Анна Иран шаһы Тахмас-Кулиханға Гилян облысын және оған іргелес жатқан Кура өзенінің арғы бетіндегі өңірді қайтарып берді. Польшада король сайлауға байланысты туындаған ахуал жағдайында ол Август Курфистр Саксонскийге қолдау көрсетті. Фельдмаршал Минихті Данцигті қоршауға алуға аттандырды. Данцигте Польша тәжіне үміткер Станислав Лещинский бекініп алған еді. Қала қару күшімен алынды, Станислав болса бас сауғалап қашып кетті. Осылайша, Август Польша королі болды.

Қырым татарларының жиі шабуылы түріктермен соғыстың тұтануына себеп болды. Бұл соғысқа Австрия королі 1726 жылы император ханшайыммен жасасқан келісім шартына сәйкес қатыспауына тура келді. Фельдмаршал Миних Қырымды алды, ал граф Лассий Азовты иеленді. Келесі жылы Очаковтың басшылығымен орыс әскерлері Молдавияға кірді. Сол тұста Астрия көп шығынға ұшырауына байланысты түріктермен бейбіт келісімге келді. Оның үстіне Швеция тарапынан қимылдар көрсетілуіне байланысты император ханшайым да бейбіт келісімге келуге мәжбүр болды. Ол сондай-ақ Қара теңізде орыс кемелерінің жүзуінен бас тартты. Бірақ Қырым оның иелігінде қалды. Оның билік етуі кезінде I Петр кезінде құрылысы басталған Ладога каналы салынып бітті, қазақтардың екі ордасы орыс бодандығын қабылдады. Ол бұрынғы гвардиялық екі полктің қатарына Измайлов полкін және бір атты полкті қосты. 1732 жылы Санкт-Петербургте Шляхет кадет корпусының негізін қалады. Оның әміріне сәйкес, 1734 жылы Сібір жағалауларына саяхат жасалып, Алеут, Курил аралдары және Солтүстік Америка жағалаулары зерттелінді, Колыван және Екатеринбург кен орындарында алғашқы алтын рудасы алынды.

Анна Ивановна өзінің мұрагері етіп Антон Ивановичті белгіледі. Ол өзінің немере сіңлісі Анна Карповнаның баласы еді. Анна Карповна баласы жас болғандықтан өзін билеуші деп жариялады. Бірақ оның билігі көпке созылмады. 1740 жылы I Петрдің қызы Елизавета Петровна таққа отырды.

Тәржімалаған: Рүстемов С.К.,

тарих ғылымдарының кандидаты





ЛИХАЧЕВ ДМИТРИЙ СЕРГЕЕВИЧ

(1906 - 1999 жж.)

Д.С. Лихачев — ежелгі Ресей әдебиетінің тарихшысы. Инженер-электрик отбасында дүниеге келген. 1915 жылы Лихачев, Васильев аралындағы 14-линиясындағы К.И.Май атындағы гимназия және шынайы училищеге түседі. 1928 жылы Ленинград университетіндегі қоғамдық ғылымдар университетін бітірді. Д.С. Лихачев этнолого-лингвистикалық бөлімінің романо-германдық және славяндық-орыс секцияларында маманданды. Д.С. Лихачев В.М.Жирмунскийдің XIX ғ. басындағы ағылшын поэзиясына арналған сабақтарына, Н.С.Державиннің славянтануға кіріспе дәрістеріне, Д.И.Абрамовичтің ежелгі орыс тарихнамасы, Е.В.Тарленің тарих дәрістеріне қатысты. Д.С. Лихачев естеліктері бойынша, Е.В.Тарленің дәрістері шешендік өнерді меңгеруді үйрететін еді. 1932 жылы Соцэгизде әдебиет редакторы болып қызмет атқара бастайды. 1934 жылы КСРО Ғылым Академиясының баспасына қызмет атқаруға ауысты. Д.С. Лихачевтің әдебиетшілік өнері А.А.Шахматовтың «Обозрения русских летописных сводов» кітабын түзету жұмыстары барысында айқындала бастады. 1938 жылы Орыс әдебиеті Институтына (Пушкин үйі) түседі. Онда Д.С. Лихачев «Ежелгі Русь мәдениетінің тарихы» кітабына арнап ХІ-ХІІІ ғғ. әдебиеті туралы тарау жазу тапсырмасын алады, осы еңбегі үшін Д.С. Лихачев өзінің бірінші Мемлекеттік сыйлығын да алады. Сонымен қатар Д.С. Лихачев жоғарғы оқу орындарына арналған «Орыс әдебиетінің тарихы» кітабына ХІ-ХІІІ ғғ. орыс өнері тарихы туралы бөлімдер жазады. 1941 ж. Д.С. Лихачев XII ғ. новгородтық жылнама тақырыбындағы кандидаттық диссертациясын қорғады. 1947 ж. орыс жылнамасы тарихы бойынша докторлық диссертация қорғады, ол кейінірек қысқартылған нұсқада И.Ю.Крачковский көмегімен «Орыс жылнамалары және олардың тарихи-мәдени мәні» деп басылды. Диссертацияның негізгі мақсатына орыс жылнама тарихын әдеби жанр тарихы ретінде қарастыру болған еді. Бұл диссертация Д.С. Лихачевке текстология теориясын, шығармалар текстерін зерттейтін ғылым ретінде жасау мүмкіндігін берген еді. Осыған негізделе отырып, кейін «Орыс жылнамалары», «Национальное самосознание Древней Руси» (1945, 1969), «Культура Руси эпохи образования Русского национального государства » (1946,1967). 1967 ж. «Поэтика древнерусской литературы» осы еңбегі үшін Д.С. Лихачев екінші Мемлекеттік сыйлық алған еді. «Мәтіндерді саналы түрде өзгертудің санасыз түрдегіге қарағандағы приматы» қағидасын және мәтінді кешенді түрде зерттеу қағидасын берік ұстана отырып, ежелгі орыс ескерткіштері тарихында Д.С. Лихачев текстердің идеясын өзгертулеріне үлкен мән берді. Д.С. Лихачев тарихи көздердің бірқатар ғылыми-түсіндірмелік басылымдарын шығарды. Д.С. Лихачев бірінші орыс тарихи шығармасы деп Ярослав Мудрый кезінде жазылған «Христиандықтың таралуы туралы аңыз» еңбегін танып, «одан кейінірек бірте-бірте орыс жылнамасы да қалыптаса бастады» деп жазды.

Д. С. Лихачевтің негізгі еңбектері ежелгі орыс мәдениетіне байланысты болатын. Тарих ғылымдарында 1962 жылы басылып шыққан «Текстология» (X-XVII ғғ. орыс әдебиетінің деректері бойынша) монографиясы үлкен мәнге ие болды. Д.С. Лихачевтің негізгі еңбектері «Орыс жылнамалары және олардың мәдени-тарихи мәні» (1947ж.), «Слово о полку Игореве» тapиxи-әдеби очеркі (1955 ж.), «Поэтика древнерусской литературы», «Заметки о руском» және «Өткен заман — келешекке» эсселері.

Д.С. Лихачевтің жұмыстары Ежелгі Русьтің мәдениетінің эстетикалық даралығына тереңірек үңілуімен, және осыған байланысты өнердің жалпы теологиясы мәселелеріне де қадалуымен ерекшеленеді. Оларға қоғамдық идеологияны, әдебиет, халық поэзиясы мен бейнелеу өнерін кешенді түрде зерттеу тән.

Д.С. ЛИХАЧЕВ

ӨТКЕН ЗАМАН - КЕЛЕШЕККЕ

Әдебиеттегі ұлттық шекаралар өте тұрақсыз келеді. Сондықтан қандай да бір жазушының қандай да бір шығармасы үшін, тіпті жай ғана құнды көне қолжазба үшін болсын, қандай да бір ұлтқа жатқызатындығы, әлемнің түпкір-түпкіріне барған сайын, зорырақ күшке еніп келе жатыр. Бұл мәдени мұраға деген күресті тек жоғарғы дәрежедегі ғылым ғана тоқтата алады. Әдеби шығармаларды, мәтіндері мен олардың тілін, тұжырымдардың біржақтылығы мен дәлелдерін толықтай бүге-шігесіне дейінгі зерттеу қажет.

Бұл жерде біз өзіміздің ойланып-толғануларымыздың басына: дәл және дәл емес ғылымдар мәселесіне қайтып ораламыз. Егер әдебиеттану дәл емес ғылым болса, онда ол дәлге айналуы қажет. Әдебиеттанудың тұжырымдары толықтай дәлелдей алатындай күшке ие болуы тиіс, ал оның түсініктері және терминдері қатаңдығымен және анық нақтылығымен ерекшеленуі тиіс. Әдебиеттануға жүктелген жоғарғы қоғамдық жауапкершілік осыны талап етеді.

Ростов облысының Шолохов поселкесінде балалар «Слово о полку Игореве» шығармасын зерттеуді қолға алып, үйірме ашыпты, олар өздерінің үйірмесін «Боян» деп атапты (үйірме жетекшісі П.Ковешников). Олар мені үйірменің құрметті мүшесі қылды. Осыдан барып, біз үнемі хат жазысып отырдық. Мен балаларға «Адам баласына Отанға деген сүйіспеншілік сезімі не береді?» деген тақырыптағы сұхбатты ұсындым.

Мен сұхбат материалдарымен танысып, балаларға жауап қайырдым:

«Құрметті, «Боян» үйірмесінің мүшелері!

Сендердің «Адам баласына Отанға деген сүйіспеншілік сезімі не береді?» деген тақырыптағы сұхбат материалдарың қызықты екен, мен оларды пайдалануға тырысамын.

Бірақ менде, осыған орай бір сұрақ туындап отыр. Сендер Отанға сүйіспеншілік сезімі өмірді жеңілдете түседі, қуаныш әкеледі, бақыт сыйлайды деп жазыпсыздар. Әрине, бұның бәрі дұрыс. Бірақ Отанға деген сүйіспеншілік тек қуаныш сыйлай ма екен? Ол сонымен қатар, қайғы әкеліп, қасірет шеккізбей ме? Және де, кей кездері қиындыққа да тап болғызады емес пе? Осылар туралы ойланып көрсеңіздер қайтеді? Сонымен бірге Отанды неліктен сүю керек екен? Алдын-ала айта кетейін: адамзат баласы өз өмірінде қиыншылыққа тап болмай өтуі мүмкін емес, бірақ алға мақсат қойған адам, өзіне емес, басқаларға қамқорлық көрсете отырып, кез келген қиын асулардан аса алады. Егер сіздер осы қиыншылықтарға дайын болсаңыздар, енжар тірлікте емес, жігерлікте өмір сүресіздер.

Отанға деген сүйіспеншілік енжар өмірді саналы тіршілікке айналдырады.

Мен ежелгі Русьті сүйемін. Менің оған деген сүйіспеншілігім, кейбір Ежелгі Русьті славянофильдік дәріптеушілерден несімен ерекшеленеді? Славянофильдер ешбір кемшілікке көз тастамайды. Олар ежелгі орыс өмірінің сұлулығына құмартады, ал шындығында — ол тіршілік бір жақтарынан сұлу болса дағы, екінші бір жақтарынан мүлдем жағымсыз болғаны белгілі емес пе?

Ежелгі Русьтің табынып құмартуға тұрмайтын көптеген жақтары болды. Осыған қарамастан, мен бұл дәуірді сүйіп келем, өйткені мен бұл дәуір сырынан күресті де, жұрттың қасірет шегуін, қоғамның әр түрлі топтарының арасынан: әскерилер, шаруалар арасынан, жасушылар арасынан да, бұл жағдайды түзетуге деген берік ұмтылыстарын байқаймын. Ежелгі Русьте публицистика оңайлықпен дамыған жоқ, публицистика — өзінің авторларына жиі шынайы қауіп-қатер төндіретін еді. Жақсы өмірге деген ұмтылыс, түзелтуге деген күрес, тіпті жай ғана халықты үнемі шабуылдардан қорғай алатындай, әскери ұйымдастырылудың жақсырақ және жетігірек болуына бағытталған күрес — ежелгі орыстардың осы жақтары мені тартады. Мен ескі дәстүршілікті өте жақсы көремін және оның идеялары үшін емес, ескі дәстүршілер жүргізген, әсіресе бірінші кезеңдерінде, ескі дәстүршілік шаруалар қозғалысы болып, Степан Разин қозғалысымен біріккен кездегі, жүргізген ауыр күресі үшін жақсы көремін. Соловецтік көтеріліс, разиндік қозғалысты жанышқаннан кейін, қашқын разиншілермен, Солтүстіктік шаруалардың терең бойлаған тамырынан тараған, қатардағы монахтармен ұйымдастырылған болатын. Бұл тек дін жолындағы күрес болып қана қоймай, сонымен қатар әлеуметтік те күрес болған еді.

Патриоттық — шығармашылықтан басталады, бұл бастама адамды өмір бойына рухтандыра алады: таңдаған мамандығы, ықылас шеңбері — адамдағы барлығын анықтай алады және бәріне жарық түсіреді.

Патриоттық – бұл тіпті, адам өмірінің, оның шығармашылығының тақырыбы деп те айтуға болады.

Патриоттық міндетті түрде барлық қоғамдық білімдердің рухы, бүкіл оқытушылықтың рухы болуы тиіс. Осы тұғырдан алғанда, ауылдық мектептегі Ковешниковтың жұмысы, өнеге тұтарлық деп санаймын. Шынында да, патриоттық, ең алдымен, өзіңнің қалаңа, өзіңнің мекеніңе деген сүйіспеншіліктен басталады және бұл бүкіл еліңе деген сүйіспеншілікке жалғасады. Бұл мектебіңе деген сүйіспеншілігің, ұстазыңа деген сүйіспеншілігіңнен басталған сияқты, заңдылық.

Менімше, мектепте өлкетану пәнін жүргізу, нағыз патриоттарды тәрбиелеудің негізі болар еді. Мектептің ақырғы сыныптарында, тарихи мекендерге экскурсияларға, саяхат қызығымен байланысты, өлкетану курсының екі-үш жылының пайдасы болар еді.

Мен Отанға деген сүйіспеншілік өз отбасыңнан, өз үйіңнен, өз мектебіңнен басталады деген пікірді ұстанам. Бұл сүйіспеншілік бірте-бірте өсе түседі. Есейе бере, ол қалаңа, ауылыңа, туған жер табиғатына, өз жерлестеріңе деген сүйіспеншілікке айналады, ал ер жеткенде өз елің және халқыңа деген саналы және берік, жер басып жүріп өмір сүргенге дейін жалғасатын махаббатқа ауысады. Бұл үрдістің қандай да бір түйінінен аттап кетуге болмайды және о бастан болмаған немесе түсіп қалған шынжыр түйінін қайта жалғастыру асқан қиындыққа соғады.

Неліктен мен өткен заман мәдениетіне және әдебиетіне деген қызығушылықты қалыпты жағдай, тіпті қажет деп санаймын дейсіз ғой?

Менімше, әрбір дамыған адамның ой өрісі кең болуы тиіс. Ал бұл үшін, өзіңнің ұлттық мәдениетіңнің негізгі құбылыстары мен құндылықтарымен ғана таныс болу жеткіліксіз. Басқа ұлттардың басқа мәдениеттерін де түсіну қажет — бұнысыз, ақыр-аяғы, басқа адамдармен араласу да мүмкін емес, ал басқа адамдармен араласу өте қажет екенін, әркім өзінің өмірлік тәжірибесінен білетін болар.

Адам басқа эстетикалық құндылықтар мен басқа ынта-ықыластарды түсінуі тиіс. Тек қана сол адам өзінің қабілеттерін шынында да дамытып, қандай да бір сипаттағы болмасын, ең алдымен, шығармашылыққа деген қабілетін ұштайды. Өйткені тұлғаның дамуы, адамдардың бірнеше ұрпағы жинақтаған, мәдениет құндылығын бойына сіңіруден басталады.

Кез келген адамға қорек керек, осылайша, басқа адамдармен қатынас құру, басқа түсініктер мен басқа сезімдерге ие болуды үйрену, басқа құрылымдағы ойларды қорыту — бұл мәдени, рухани қорек болып табылады. Бұл қорексіз, ешбір адам баласы өмір де сүре алмас, дами да алмас.

XIX ғ. орыс әдебиеті — әлемдік мәдениеттің шыңдарының бірі, бүкіл адамзаттың ең құнды игілігі болып табылады. Ол қалай пайда болды? Сөз мәдениетінің мың жылдық тәжірибесі барысында. Ежелгі орыс әдебиеті, сол кездердің кескіндеме өнері де сияқты, ұзақ уақыт бойы түсінікті болмай келді. Олар жуықта ғана шынайы мойындала басталды.

Иә, біздің ортағасырлық әдебиетіміздің дауысы көмескі болып келеді. Сонымен қатар ол өзінің монументалдығы және ұлылығымен таң қалдырады. Оның естен шығаруға болмайтын, ұлттық гуманистік негізі де мықты. Оның бойында, аса ірі эстетикалық құндылықтар да тұнып жатыр.

«Повесть временных лет» повесін еске алайық ... Бұл тек қана біздің бірінші құжатымыз жылнама ғана емес, бұл сонымен қатар ұлы ұлттық өзіндік сана-сезімі туралы, өмірге деген кең көзқарастар, орыс тарихын үзілмейтін дәнекермен жалғанған әлемдік тарихтың бір бөлігі ретінде қабылдау туралы баяндайтын үздік әдеби туынды болып табылады. Автор бақталас князьдердің Василек Теребовльскийді жанарынан айырғаны туралы, қандай адамгершілік жанашырлықпен, қандай мәнермен және күшпен жазады десеңізші!

Міне, қыпшақтар орыс тұтқындарды айдаламен әкеле жатыр. Азап шеккен олардың ұнжырғалары түсіп, қатып-семген, бөтен жерлермен, сусыраған күйлері аянышты болып, тілдері таңдайларына жабысып, жалаңаш және жалаңаяқ, аяқтарына тікен жабысқан, әзер ілбіп келеді. Жылнамашы олардың әңгімесін былай деп жеткізеді: Біреуі «Мен осы ауылда тұратынмын» десе, екіншісі жауап қатып: «Мен осы ауылдікі болатынмын!» дейді. «Боламын, тұрамын» емес, «болатынмын, тұратынмын» дейді – олар үшін, енді барлығы артта қалды.

Бұл эпизодтар — ұлы әдебиетке лайықты, қомақты көркем табыс деуге болады.

Орыс әдебиеті мыңжылдығы алдында аз-ақ тұр. Бұл Еуропаның ең ежелгі әдебиеттерінің бірі болып табылады. Ол француз, неміс, ағылшын әдебиеттеріне қарағанда, едәуір көне. Оның бастапқы көздері X ғасырдың екінші жартысында бастау алған. Осы ұлы мыңжылдықтың жеті жүз жылы, «ежелгі орыс әдебиеті» деп аталып кеткен кезеңге жатады.

Әдебиет ойда жоқ жерден пайда болды. Әдебиет патшалығына қарай күрт бетбұрыс, Русьте жазу мен шіркеулік әдебиеттің болуын талап еткен, христиандық пен шіркеулердің пайда болуымен қатар туындады. Бірақ бұл бетбұрыс, орыс халқының бұған дейінгі мәдени дамуына сәйкес әзір болған еді. Фольклордың жоғары деңгейде дамуы, жазу өнері әкелетін, жана эстетикалық құндылықтарды қабылдауды мүмкін етті. Біз бұл серпілістің құлашын, өте жақсы ұйымдастырылған жазуға қарап бағалай аламыз.

АКАДЕМИК Н.И.КОНРАДТЫҢ «БАТЫС ЖӘНЕ ШЫҒЫС»

КІТАБЫ ТУРАЛЫ

Бұл кітаптың ақырғы тарауы адамзат тарихының мәніне арналады, ал қысқа қорытындысы тек бір адамға — академик И.Ю.Крачковскийге арналған екен. Бұнда ешқандай қарама-қайшылық жоқ, өйткені кітапта адамзат пен адам бір-біріне қарама қайшы келмейді және ауқымы жағынан да әртүрлі болып табылмай, өзінің тіршілігінің жалғыз мәні аясына бірігеді. Әлем тарихының мәні — әрбір адамға кызмет етуде, әрқайсысының игілігі туралы түсініктердің дамытуында, ал адам баласының тіршілік мәні — бүкіл адамзатқа қызмет ету. Сондықтан бір адам туралы және оның ғылыми ерлігі туралы әңгіме, ой өрісі уақыт бойынша алты мыңжылдықты қамтитын және шекарасы жағынан Батыста Англия мен Испаниядан бастап, Шығыста Қытай мен Индонезияға дейінгі аралықты қамтитын, бүкіл кітаптың қорытындысына айнала алады.

Н.И.Конрад әрбір жазушыда, әрбір суретші мен философта оның өмір сүріп жатқан тарихи кезеңінің көлеңкесін көре алады, ал жеке елдер мен жеке тарихи кезеңдер мәдениетінде тек қана массаларды ғана емес, өзінің дәуірінің болмысы айқынырақ ерекшелейтін жеке адамдарды да ажыратуға қабілетті болатын.

Бұл адамзаттағы адам баласы туралы және әрбір жеке адамның адамгершілігі туралы ой – кім болса да, академик И.Ю.Крачковский, Полибий, Ронсар немесе жапондық коммунист-жазушы Т.Такакура болсын – Н.И. Конрадтың, негізінен, әлем тарихының жалпы адамзаттық бірлікке, бүкіл «тіршілік көзі бар әлемнің» бірлігіне арналған кітабының бүкіл құрылымына әсерін тигізді. Конрад кітаптары адамзат тарихының ең жалпы сұрақтарына, ең жеке деген, бөлек туындылардың нақты материалдарына, айтулы деген, ұлттық мәдениет жаратушыларының шығармашылығына сүйене отырып шешуге тырысады. Ол жоғарғы дәрежеде қисыншыл, сонымен қатар қатаң қисынды.

Н.И.Конрадтың негізгі идеясы, жеке елдердің тарихы ұқсас келетіндігін, ортақ қоғамдық құбылыстар Батыста да, Шығыста да: Англияда, Италияда, Қытайда, Үндістанда да, Индонезияда да кездесетініне негізделеді. Адам барлық жерде адам болып қалады. Тарихтың айтулы құбылыстарын, ұқсас тарихи жағдайлардағы әрбір адамға тән қасиеттердің айқындалуынан тұрады. Дәл осы, Н.И. Конрадқа Шекспир мен Толстой шығармалары, қытай ақыны Ду Фудың «Күз туралы сегіз станс» немесе Т.Такакураның «Хаконэ сулары» романында адамзат тағдырын аңғаруға мүмкіндік береді. Н.И. Конрад «адамзаттың тарихи жолындағы «мәңгі серігі» ретіндегі, тарихи кезеңдегі гуманистік бастаманың әрекетін» анықтауға ұмтылады. Н.И.Конрад көрсеткендей, әлемдік тарихтың мәні болып табылатын гуманизмнің дамуы, тек қана әрбір адамға бағытталғанда және адамзатты кескінсіз және абстрактілік түсінікке айналдырмағанда ғана нақты, шынайы және әрекетті бола алады. Н.И. Конрад Жапония, Қытай мен Персиядан тапқан Ренессанс туралы: «...үрдістің өзінің жолдары бойынша бірдей екендігін бірден түсіну үшін Петрарка, Ронсар, Рудаки, Саади, Хафиз, Ли Бо, Ду Фу, Бо Цзюй-и сияқты ақындардың өлеңдерін біршама зер сала отырып оқысаңыз да жеткілікті болады» дейді.

Н.И. Конрадтың пікірінше, жаратушы рухы неғұрлым жоғары және өзгеше болса, ол соғұрлым өз дәуірін анығырақ айқындамақ. Ерекше адам және ерекше дәуір бір-біріне қарама қайшы емес, бір-бірімен бірігеді. Бұл ой дәл қазір Батыстық әдебиетшілер данышпанды өз заманы мен қоғамына қарсы қоюға әуес болғанда маңызды.

Н.И. Конрад үшін «антикалық», «ортағасырлық», «Ренессанс» түсініктері жергілікті құбылыс емес, әлемдік тарих түсініктері болып табылады. Ренессанс - бұл тарихи кездейсоқтық емес, тарихи заңдылық. Оны тек, өзінің ежелгілігін, одан кейін өзінің ортағасырлығын және де осы әлеуметтік және мәдени-тарихи жүйелерді толығымен басынан өткерген халықтардың тарихына жатқызуға болады. Шамасы, Қытай, Үндістан, Иран және Орта Азия, Герция мен Рим халықтары басынан осыны өткерген сияқты».

Біздің Ренессанс деп атап жүргеніміз — Еуропада дүниежүзілік емес, жергілікті құбылыс. Ол одан әрі, бұдан да батылырақ сөйлей бастайды: «Тарих бізге Ренессансты, Евразияның, Солтүстік Африка ежелгі заманнан бері Еуропа мен Азия елдерімен бір тарихи шекте жатқандықтан, сондықтан анығырақ айтқанда, Афроевразияның шексіз далаларымен буырқанып өткен ақпас толқындай бейнелейді. Бұл қозғалыс VIII ғасырда, Евразиялық құрлықтың шығыс бөлігі

— Тынық мұхиттың жағасында басталып, XVIII ғасырда батыс бөлігі

— Атлант мұхиты жағасында аяқталды».

Еуропалық Ренессанстың барлық ерекшеліктерін бойына сіңірген бұл ағымның ақырғы өкілі – Шекспир болып табылады. «Шекспир — тек ағылшындық емес, батыс еуропалық қана емес, сонымен қатар және еуропалық қана емес, әлемдік ренессанстық драматургияның данасы».

Шекспирге деген дүниежүзілік ауқымдағы тарих үрдістерінің тұғырынан алынған бұндай көзқарас, оның шығармашылығын жаңаша қабылдауға және оның әлемдік тарихи-әдеби үрдістегі орнын түсінуге септігін тигізеді. Н.И. Конрадқа дейін бұған ешкім батылы барып көрген емес еді.

Н.И. Конрад әлемдік мәдениетті зерттеудің шектерін «тіршілік көзі бар барлық жерге» дейін кеңейтуге ұмтылып, батысеуропалық салыстырмалы әдебиеттанудың тар шектерінен асуға тырысады. Оның еңбектерінде әдеби құбылыстардың шынайы масштабтары қайта қарастырылып, әрбір халықтың әдеби үрдісінің мәні бүтіндей сипатталады.

Дегенмен әрбір халықтың тарихи үрдісі өзіне тән сипатта болады. Қытай мен Кореядағы, Жапония мен Закавказьедегі (мысалы, Арменияда) Ренесс көріністері, тіпті алуан түрлі болып келеді. Оның ішінде, Н.И. Конрад «автохондық Ренессанс пен енгізілген немесе шағылысқан Ренессансты айыра білу керек» деп ұсыныс жасайды. «Өзінің тарихының әрекеті барысында пайда болған автохондық құбылыс деп, Қытайда, үнді-иран-орталық азия елдерінің жиынтығы және Италияда пайда болған Ренессансты айтуға болады. Қалған бір елдерде ол шағылысқан болған еді».

Ренессанс — Н.И. Конрадтың ең сүйікті дәуірі. Бірақ оның кітабында, орта ғасыр да өзге, жаңа тұғырдан қарастырылады. Зерттеуші-гуманистің жіті жанары орта ғасырды, адамзат пен адамзат мәдениетінің дамуының қажетті және өрлеуші кезеңі ретінде байқай алады. Н.И. Конрад былай деп жазады: «...адамзат баласы мың жыл өмір сүрген және осы байғұс адам баласы Ренессансты ала келген орта ғасыр тек тозақ болғаны рас па? Бұлай деп ойлау адамды, оның күші мен еңбегін бағаламау болып табылады ».

Бұл сөздер айырықша мәнге ие. Ол орта ғасырға жаңаша көз тастауға ғана емес, сонымен қатар автордың әлемдік тарихты терең оптимистік ретінде қарастыратын көзқарас тұғырын да білдіреді.

Ортағасырға тасталған көзқарастар инерциясына қарсы тұра, Н.И.Конрад «готикалық сәулет өнерін, будда храмдарының сәулетшілігі мен скульптураларын, мавритандық сарайлар мен бақтарды еске алуды ұсынады. Сарай ақындарының және миннезингерлердің сәулелі өлеңдерін, рыцарлар туралы жырлар мен романдар, шаттыққа толы, әзілкеш халықтың әңгімелері, жүрегің мен назарыңды баурап алатын жұртшылық көріністер — мистериялар, мираклдер және т.с.с, Батыс пен Шығыстың мәдениетінің алуан түрлері және әр түрлі деңгейлері туралы ойлануға болады. Орта ғасыр — адамзат тарихының ұлы дәуірлерінің бірі болып табылады».

Бірақ Н.И.Конрад тек ғана орта ғасырдың жақсы атағын қалпына келтіріп қана қоймай, құлиеленушілік формацияның да прогрессивті жақтарын аша түседі. Греция, Рим, Қытай, Үндістанның құлиеленушілік формацияның жалпы жақтарын айырықша баса айтып, о елдерде туындаған идеялар мен түсініктердің бірлігін, тағдырлардың ұқсастығын көрсетеді. Барлық осы елдерде бәріне ортақ, адамзат баласының тегінің бір екендігін білдіретін «тіршілік көзі бар жерлер» туралы идея туындағаны аса қызығушылық тудырады, сонымен қатар бір-біріне тәуелсіз түрде, өзінің түбегейлі мәніне қарай өте маңызды болып табылатын, атомдар туралы ғылымның негіздері де қалана бастады.

Кітапта, бір бөлек елдердің дамуы мен олардың мәдениеттерінің типологиялық ұқсастығы туралы, сонымен қатар, олардың арасындағы нақты байланыстар туралы: кірме сөздері мен ықпалдары туралы, өзара байланыстары мен ортақ әдет-ғұрыптары туралы айтылады. Адамзаттың бүтіндігі мен мәдениеттердің ортақтығы өзінің алуан түрлігімен таң қалдырып, кітаптың басты мазмұнын құрайды.

Н.И.Конрадтың кітабы еуропоцентризмге қарсы, қытай-центризмге, ұлттық нигилизмге және ұлтшылдыққа, абстрактілік гуманизм мен антигуманизмге бірдей қарсы бағытталады. Ол адамзаттың бүтіндігін, оның сан түрлі мәдениетінің ортақ екендігін көрсетеді. Ол адамның барлық саласында гуманизмге шақырып, гуманизмның әрбір адамға ықыласпен қарауды, адамның қолынан шыққан әрбір затқа ұқыптылы болуы да талап ететіндігін, бүкіл адамзаттың мәдени мұрасын сақтауға шақырып, барлық замандар мен халықтардың құндылығына құнтты болуға шақырады.

ҒЫЛЫМ ТУРАЛЫ ОЙЛАР

Қазіргі заман ғалымының кабинеті — оны қоршаған қазіргі және өткен іс болмысы.

*

Ғылым ұйымшыл болады. Ал шын ғалым ғылымды өзінің айналасына шоғырландырады.

*

Бір жақтан — жоғарыдан, төменнен, жанынан келіп, ғылым ұйымдастырушысы болу мүмкін емес. Тек ғылым адамы ғана ғылымды ұйымдастырушы бола алады.

Оқымыстының саралы жолы – ғылым жолынан ауытқымау және тек ғылыми ақиқатты табу, басқа ешнәрсенің маңызы жоқ.

*

Егер ғалым дәреже мен атақ қуып кетсе, оған өзінің мамандығынан алшақтап кету қаупі төнеді.

*

Атақ-даңқ қуу — бір орында жүгірумен тең емес пе?

*

Ғылымның нағыз жауы — ғылыми сипатта болу. Ғылыми сипаттың басты жауы — оның «ғылымнан» қол созым жерде болуы.

*

Жас ғалым кәрі тарланға қарайды, кәрі тарлан албыртқа қарайды, бірақ алдыға қарау – артқа үңілуді білдіреді.

*

Мәдениет кеңістікте жылжу арқылы емес, құндылық қорын жинақтау арқылы дамиды.

*

Мәдениет жүгі — ілгерілеуді қиындатпайтын, керісінше, жеңілдететін жалғыз жүк.

*

Тарихшы мен әдебиеттанушының ақиқаты әрқашан да патриоттық болады, жалғандық және бұрмалау ешқашан да патриоттық бола алмас.

*

Өмір бойы өз дегенінде тапжылмай тұрған ғалым, бір сирағына сүйенген құтанға ұқсайды.

*

Егер адамның басқа уайымы болмаса, ол ыждағаттылықпен өз денсаулығының қамын жей бастайды.

*

Ғылымда «тойға шақырылған генералдай» болуға болмайды: бұл ғалымды кемсіткенмен бірдей.

*

«Салтанатты» редакторлар салтанатты мекемелердің кіре берісіндегі швейцарьларға ұқсас: меймандардан әрі қарай кіре алмас.

*

Жаңа нәрсе күтпеген жерден пайда болмайды.

*

Ескі игілікке әрқашан қайтып келеді, бірақ басқа жағынан.

*

Жаңа нәрсеге күмәншілік, жаңа нәрсеге деген жеңіл-желпі нанғыштықтай жаман.

*

Ескі мүлдем жаман бола алмайды. Ал жаңа мүлдем жақсы бола алмайды.

*

Ғылыми жұмыстың аяқталуы — келесінің басталуын білдіреді.

*

Дұрыс жасалған ғылыми құрылым түзетулер мен толықтыруларды қарастырады: ал қатесі — тығыз жабылған саңылау.

*

Зерттеудің кері қорытындысы – бұл да қорытынды, және де ең даусыз қорытындысы.

*

Тұжырымдардағы қателік зерттеушінің жұмысының ағаттығын көрсетеді; қолданған әдістің ағаттығы — зерттеушінің көргенсіздігін білдіреді.

*

Ғылымдағы ең ауыр қате — қате тұжырым жасау емес, қате әдісті қолдану болып табылады.

*

Ғылымдағы тақырып — дайын қорытынды емес, бұл зерттеу аймағы.

*

Ғылымда сақтану, сәтсіздікті қаймықпай қарсы алу керек.

*

Тәжірибенің кез-келген сәтсіздігі — сәттілігі.

*

Егер тұжырым, тәжірибенің нақты қорытындыларының алдын алып отырса, ғылымдағы олқылықтар — асығыстықтан.

*

Түпнұсқаларды зерттейтін тарихшы саумал бұлақ, суын ішкенмен бірдей. Ал біреудің тұжырымдарын қайырымсыз қолданатын адам — тұнба лайды ішкенмен бірдей.

*

Орманда саңырауқұлақ терген адам адаспау үшін артына қарайлайды, ал ғалым өзінен бұрын жасалғанды мұқият зерттеп, өзгелердің қатесін қайта баспауы тиіс.

*

Ғылыми жұмыста жай ғана білімдарлықты көрсету әрекеті — пасықтық пен парықсыздық.

*

Біреудің материалын пайдалану — күлшенің ішінен ірімшікті шұқумен бірдей.

*

Ғалымның жоғарғы жауапкершілігі, ең алдымен, өзінің зерттеу жұмысына жауапкершілікпен қараудан байқалады.

*

Айлакерлік — ақылдың «эрзацы».

*

Жұмыс саны емес — мәні!

*

Тізім бойынша ыдыс бергенде, оның ішінде болған зат туралы сөз қозғалмайды.

*

Зерттеулердегі библиографиялық сілтемелер «зерделі» болуы тиіс: бірақ олар ақылгөйлікті көрсету үшін емес, қажеттілік шегінде болуы тиіс.

*

Ғылым барлығының кеңесін тыңдап, ең данасына ғана құлақ асады.

*

Ізбасарларының болуы — ғалымның борышы. Өз ізбасарларына шығармашылық еркіндік беруі — ғалымның мейірбандығы. Өз ізбасарларынан құпия сақтамау — ғалымның ақылы.

*

Шәкірт ұстазының абыройын қорғауы, одан асып түсуі тиіс. Бірақ шәкірттің сатқындығы әлемдік әдебиетте сатқындықтың басты белгісі ретінде тектен-тек белгіленбеген.

*

Егер зерттеу соңында келесінің басы көрінбесе, зерттеудің аяқталмағаны.

*

Ғылымда көргенсіздік бейбастық және мещандық орын алатыны да бар.

*

Біреудің материалдарын пайдаланғанда оның иелеріне сілтеме жасамау «ғылымдағы ұрлық» деп аталады.

*

Біреудің тақырыбын ұстап қалу — «ғылымдағы браконьерлік».

*

Ізашарлардың материалдарын жасырын (немесе бір бөлігін) қолдана отырып, оларға тіл тигізу – «ғылымдағы бұзақылық».

*

«Ғылымдағы қарақшылық» — өз қарауындағы немесе күні түскен зерттеушілерге өз еңбегіңді жаздыру.

*

«Ғылымдағы қалта ұрлығы» — өзгелердің қолындағы дерек көздеріне сілтеме жасау.

*

«Ғылымдағы асқақтық» — өзіне тек тиімді тақырыптарды таңдау.

*

Із салушыларға басты емес, екінші дәрежедегі сілтеме жасау — оларға төлем орнына шайлық берумен бірдей.

«Театр ілгіштен басталған сияқты», ғылыми жұмыс өзінің нақты және іскерлік атауынан басталады.

*

Қысқа да нұсқа болу — ғалымның сыпайылығын білдіреді.

*

Ғылыми тілдің басты құндылығы — саралығы.

*

Егер ғылыми тіл қиын болса, ол өзінің басты мақсатынан — хабар беру қабілетінен айрылады.

*

Ғылыми жұмыстың жақсы тілі оқырмандарының жүрегіне жылы тиеді. Ғылыми жұмыстың тілі емес, оның жеткізер ойы ерекшеленуі тиіс.

*

Тілде, тек өзіңіздің тіл кедейлігінен пайда болатын қайталанулардан қашқаныңыз дұрыс.

*

Ғылыми жұмыстағы бейнелеушілік — тек негізгі ойды білдіруде қолданылуы тиіс. Сондықтан бейнелеуді көп пайдаланған жөнсіз.

*

«Стиль сұлулығын» кей адамдар, жай ғана, жоқ ойды алмастыруға қолданады.

*

Кей адамдар, көркем шығармаларды зерттеуде салыстырмалар мен аналогияларды, тек білгірлігін көрсету үшін ғана қолданады.

*

Ұзын-соңды баяндамаларға сенбеңіздер — шынайы ақпараттан тұратындары қысқа әрі нұсқа болады.

*

Егер ғалым жүздеген жаңа термин ойлап тапса, ол ғылымды талқандайды, оның ойлап тапса, ғылымды қолданғаны, ал екі-үшеуін шығарса, ғылымды алға жылжытқаны.

*

Ғалымның ақылы — өз мүмкіндіктерінің және дәлелдемелерінің шегін білу.

*

Орынды ақылды болу және оның шегі болуы керек.

*

Көп сөйлеген адамның ойлануға уақыты болмайды.

*

Еңбекті өздерінде жоқ адамдар сыйламайды.

*

Аздаған істегі ірі үдеуге қарағанда, үлкен істегі аздаған үдеу әлдеқайда маңыздырақ.

*

Ғылымда үндемеу — келіспеушілік белгісі.

*

Бір кейіпке ене қалу — алдаудың белгісі емес.

*

Дарындыларға парықсыз емес ғылым, өзі де дарынды болуға тиісті.

*

Әдебиеттанушы мен өнертанушы өздері дарынды болуы тиіс, өйткені олар дарынға баға бермек.

*

Нашар ғалым жамандығынан нашар жұмыстар жазбайды, нашар жаза алатындығынан жаман болады. Нашар ғалымдар табиғаттан солай жаратылмай, өз жұмыстарының нәтижесінде пайда болады.

*

Адамның миы үлкен «қорларға» бай. Егер бұл «қорларды» жұмсамаса, ол «алмастырушылармен» қоректене бастайды. Осылайша, жалған ғылым, жалған музыка, жалған өнер және т.б. пайда болады.

*

Қыңырлық — ерікті алмастырады, айлакерлік — ақылды алмастырады, өтірік — шындықты алмастырады, ал маңғаздық пен мардымсушылық — өз-өзінің қадірін сезінуді алмастырады.

*

Даңғойлық рухани жан-дүниеңнің үмітсіздігінен пайда болады.

*

Бір ғалымдарға көп жазу керек, бірақ олар аз жазады, біреулерге азырақ жазған дұрыс еді, бірақ олар, біздің бақытсыздығымызға қарай, көп жазады.

*

Мейірбандылық жолы — «бәсекелестікке» тән емес жалғыз жол, ол адамды басқалардың есебінен, ешкімді төменшіктетпей-ақ биіктетеді (менің досым, М.М.Бариновтың ойы).

*

Адам өміріндегі әрбір күн — өткен күндерден үздігірек болуы тиіс.

*

Адамның денсаулығы, негізінен, адамгершілігінің саулығына байланысты.

*

Өз денсаулығыңды сақтап қалу үшін басқалардың денсаулығы туралы ойлан.

*

Өз рухың мен денсаулығыңды кәріліктен сақтап қалу үшін — кәрілік ұмтылатын нәрселерге қарама-қарсы әрекет жаса: жатқың келсе — жүр, ескі тұжырымдарыңды қорғағың келсе — жаңаларын мойындауға тырыс, киімің туралы ойлағың келмесе — киімге ұқыппен қарай баста, күңкілдеп ұрысқың келсе — оған бойыңды берме, ғылымда жаңа тақырыптарға ауыс, жадыңды жаттықтыр, жан-жағыңа жастарды жинап, оларға қолдау корсет.

*

Әрбір оқымысты жол салушыларына алғыспен, замандастарына құрметпен, ал ізбасарларына жауапкершілікпен қарауы тиіс. Сонда ғана оның ісі мыңжылдық болмақ.

ЕЖЕЛГІ ОРЫС ӘДЕБИЕТІНІҢ ПОЭТИКАСЫ

Жаулардың әрекеттерін сипаттайтын формулалар орыстарға қолданылып, ал орыстарға қолданылған формулалар — жауларға қолданылатын. Жағдайдың этикеті де тұрақсызданады. Орыстар мен жаулар бірдей мінез-құлық танытып, бірдей сөйлеп, олардың әрекеттері және ішкі күйзелістері бірдей сипатталады.

Әдебиет этикетінің араласуының бұндай айқын мысалдары ретінде XVI ғ. Айтулы әдебиет шығармасын — «Қазан тарихы» еңбегін қарастыруға болады. «Қазан тарихындағы» әдебиет этикетінің таң қаларлық ақауы ретінде әскердің Коломнадан шығуының сипатталуын көруге болады. «Қазан тарихының» авторы орыс әскері туралы, бұрындары тек жауды сипаттағанда қолданатын қияпаттарды қолданады: Вавилон патшасының Иерусалимге шабуыл жасағандағы сияқты, орыс әскері қалың еді: «...Вавилон патшасының Иерусалимге шабуыл жасағандағы және Иеремей сәуегейлеген сияқты: оның екі аяқты күймелерінің гүрілінен, оның аттары мен пілдерінің аяқ дүбірінен жер сілкінді. Ұлы патша князь ұлы жазықпен көптеген тілде сөйлейтін орыстар, татарлар, черкастар, мордвалықтар, фрягтар, неміс, ляхтердің ұлы қолымен Қазанға келіп, үш жақтан, дөңгелекті күймелер мен ат ерттеп мінген, қайықтарға мініп өзенмен төртінші жақтан, Қазан жерлеріне алқымдай басып кірді».8 Біздің алдымызда, тіптен де, орыс князінің орыс қолымен шыққан шабуылы емес, Орыс жерінің «он екі тілдік» жауының шабуылы сипатталған. Бұл сипаттаудың элементтері Ипатьев жылнамасынан, Батыйдың Киевке шабуыл жасауды баяндауынан алынған9. Иван Грозный патша Қазанға шабуыл жасағанда: «Иерусалимді жаулауға келгендегі Антиох сияқты».10 Шынына келгенде, «Қазан тарихының» авторы ескерту жасап: «.. бірақ ол (Антиох – Д.Л.) опасыз және пасық, жидтердің заңдарын бұзып, Құдайдың шіркеуін харамдап, талқандағысы келді, ал ол (Иван Грозный —Д.Л.) сеніміне берік, опасыздар мен харамдықтары үшін, қылмыстары үшін келіп, оларды жояды»11 дейді, бірақ бұл ескерту оғаштықты жоймайды да, орыс әскерінің Қазан түбіне келуін бейнелеу, әдеттегі, жау қолының орыс жерлеріне шабуылын суреттеуге тура ұқсайды, «Қазан жерін өзінің аттылары мен жаяуларын қаптатып, жазықтар мен таулар, далалар жауынгерлерге толып, бейне бір алып құстың қанатындай Қазан жерлерін түгелімен және Қазан маңындағы жерлерді де жайлап, қара түнекке орады. Адам өлімі орасан зор болды, варвар жері қанға бөгіп; батпақтар мен ормандар, өзен-көлдер адам сүйектеріне толды. Қазан жерлері өзендер мен көлдерге, батпақтарға бай. Қазан халқы өздерінің күнәлары үшін, құдайдың қаһарына ұшырап, сол жазы көктен жерге бір тамшы жауған жоқ: күннің қызуынан, өтпестей болған өзен-көлдер мен батпақтар кеуіп кетті, орыстардың жерлерін кім болса сол шарлап, малдарды үйірімен айдап кетті».12 Бұл Қазан жерлеріне жоқта айту, этикеттің бұрын адам баласының естіп-білмеген бұзылыстарына сайып, және бұл бұзылыс жалғыз емес: әскери формулалар сақталып, бірақ олар өзінікіне де, жауға да бірдей қолданған. «Қазан тарихының» авторының әдеби «тәрбиелілігі» оның орыстарға деген жанашырлығын ғана көрсететін, аздаған ескертпелерімен шектеледі. Иван Грозныйдың жаумен ұқсастығы, оның Қазан түбіне келіп, оның сұлулығына қайран қалуы Меңгі ханның Киев сұлулығына таң қалғанымен айқындала түседі: «... биік қабырғаларының және баспалдақтарына қарап, қабырғаларының ғажайып сұлулығы мен қаланың беріктігіне қайран қалды».13 «Батыйдың Рязаньды талқандағаны туралы Повестегі» сияқты, қазандықтар орыстарға қарсы шығып, шайқасады: «жүз орыспен соғысқан қазандық, екі жүзбен соғысқан екеудің күші тұтас»14.

Орыс әскерлерінің Қазан қаласының түбіне келуі, Батыйдың Рязаньды қоршауға алғанына ұқсас: орыстар қазанды қырық түн, қырық күн қоршап, «қазандықтарға дамыл бермей, қабырғаны бұзудың айласын ойлады, көп әрекеттенді, бірақ тастан жасалған қабырға міз бақпады, қала өз орнында мығым тұрып еш қозғалмады, зеңбіректің оғына да теңселмей, шайқалмады. Қабырғаны бұзушы жауынгерлер қаланы қалайша жаулауын білмеді»15.

Қазандықтардың сөзі жауларға таңсық. Олар жауынгерлік айбынға және ерлікке, отанға беріліп, оның әдет-ғұрыптары мен дініне берік.

Өздерін соғысқа қамдаған қазандықтар: «О, қаһарман қазандықтар, орыстан тайсалмайық, орыстың күші көп, бірақ ол тасқа ұрынған теңіз суындай және құрдан-құр шуылдаған ормандай, ұлы қаламыз берік әрі мығым, қабырғалары биік және қақпалары темір, адамдары да ержүрек, қорымыз он жыл аштыққа ұрынбайтындай бай. Өзіміздің мейірлі мұсылмандық сенімімізді жоғалтпайық, және қанымызды төккендерді аямайық, тұтқындалсақ, кәпірлерге қызмет көрсетпей, бізге қарағанда тұқымы аз және ақ батаны ұрлықпен иемденген16 христиандықтардың бөтен елдерге айдауына да көнбейік». Қазандықтардың аузына Ингварь Игоревичтің17 «Батыйдың Рязаньды талқандағаны туралы Повестіне» алынған жоқтау сөздері салынады. Қазандықтардың ашынуын бұрындары тек орыстардың ашынуын суреттегендей баяндайды. Қазандықтар: «Қай жерде болсақ та, зұлым Орыстардан аман сақталып қалайық. Сүйкімсіз олар бізге қонаққа келіп, өзімізге өлімнің ащы уын ішкізбек» дейді. Жауларының рухани күйзелісіне деген лирикалық қатынастың оғаштығы, қазандықтардың өздері бір кездері «зұлым Орыстарға» ішкізген «ащы у» туралы сөздермен жұмсарады: «.. осы уды өзіміз жиі құйып, өзіміз еріксіз қайта ішеміз»18. Этикеттің бұндай кемістіктерінің дәрежесі, Русьтің жаулары православ құдайына жалбарына бастап19, елестерді көре бастайды20, ал орыстар жаулармен діннен безінгендер сияқты21, қастандық жасайтынына дейін барады. Этикеттің бұндай оғаш кемістіктерін, «Қазан тарихының» авторының Қазанда тұтқында болғанымен, мүмкін, тіпті қазандықтардың құпия жақтаушысы болғанымен ақтауға болады, дегенмен XV ғ. «Царьградты жаулау туралы Повестің» авторы Нестор Искандер де түріктерде тұтқында болды, бірақ оның шығармаларында этикеттен бірде-бір бұндай ауытқуды байқау мүмкін емес. Ал «Қазан тарихының» авторының орыстар мен Иван Грозныйға деген аянышын айқын сезуге болады.22 Орыс оқырмандарының арасында тараған «Қазан тарихының» тізім санының өзі де, бұл шығарманың, мүлдем орыстарға қарсы еместігін дәлелдейтіндей. «Қазан тарихындағы» әдеби этикет бұзушылық 1617 ж. Хронографтағы қатысушы кейіпкерлеріне баға беретін көзқарас тұғырының бірлігінің бұзылуына ұқсас. 1617 ж. Хронографтың авторы өзінің сипаттаған кейіпкерін жаман және жақсы қасиеттерге бөлегені сияқты23, «Қазан тарихының» авторы да орыстар мен олардың жауларына қарым-қатынас этикетін араластырыпты. Екі жерде де баяндау объектісін моральдандыратын қарапайым қарым-қатынас бұзылып, бірақ 1617 ж. Хронографта бұл бұзылыс тереңірек және жүйелі түрде жасалған.

Өзінің «Қазан тарихын» зерттеулерінде, Эдвард Кинан менің әдеби этикеттің бұзылыстарына бақылауымды жалғастырып, «Қазан тарихындағы» ескі этикеттің құлдырау үрдісімен қатар, батыста рыцарьлық романдарға тән — жаңа әдеби этикет құрудың талпыныстары жасалған деген тұжырым жасады. Рыцарьлық романдардың кейіпкерлері өздерінің қай лагерьге жататыны, қандай елден және дінге сенетіндігіне тәуелсіз әрекеттенеді. Олар рыцарьлық қасиеттері — асылдық, ержүректілік пен берілгендігі үшін мадақталады. «Қазан тарихынан» алынған мысалдар қызықты және мұқият зерттеуді қажет етеді, неге десеңіз, ол әдебиеттің ортағасырлық дидактизм бұғауынан бостандыққа шыға бастауын білдіреді. Сюжеттің дамуының ішкі заңдары жетік әдебиетті меңгеріп, жаңа «қызыл және тәтті повесть» — «Қазан тарихын» жасайды, бұл әдебиеттің жанрлық дамуындағы бір адым алға жылжу болып табылады. Дегенмен Э.Кинанның бақылаулары әрі қарайғы жалғасу мен дамуды қажет етеді.24

Осылайша, әдеби этикет жүйесінің бұзылуы XVI ғ. басталды, бірақ бұл жүйе XVI ғ. да, XVII ғ. да толығымен жойылмай, тек XVII ғ. бөліктері басқасымен ауыстырылған еді. Ерекше атай кетсек, этикеттің бұзылуы советтік әдебиет жағында басымырақ болған еді. Шіркеулік әдебиет саласында этикет басқасына қарағанда қажеттірек болды, сондықтан ол осы жерде ұзағырақ сақталды, өзі-өзі өртеуге көбірек ұқсайтын, Аввакум оған қарсы нағыз көтеріліс жариялағанымен, этикетке қарсы бұл көтерілістің әдеби эффектісі Аввакумның шығармашылығына нәр берген, әдеби этикеттің өмір сүруінің ұзақтығына байланысты болды. Шынында да, Аввакумның белсенді талқандағыш стилі, тартымды болғанына қарамастан, жалғасын таппады <...>.

Тәржімалаған: А.С. Сағымова





КРАЧКОВСКИЙ ИГНАТИЙ ЮЛИАНОВИЧ

(1883 - 1951 жж.)

И.Ю. Крачковский — белгілі арабтанушы, араб әдебиетінің маманы. 1905 ж. Петербург қаласының шығыс тілдері факультетін бітірді. 1918 жылдан бастап, Петроград, Ленинград университетінің профессоры болды. 1921 жылдан бастап академик. Араб тарихы және араб мәдениетінің зерттеушіci ретінде танымал. 1950 ж. КСРО-ның Мемлекеттік сыйлығының иегері. И.Ю. Крачковскийдің негізгі еңбектері — «Қазіргі заманның әдебиетіндегі тарихи роман», «Араб географиялық әдебиеті», «Испаниядағы Араб мәдениеті», «Эфиоп филологиясына кіріспе», Б. Тураевтің «ХІҮ-ХҮІ ғғ. Абиссиния хроникалары». Сонымен қатар И.Ю. Крачковский соңғы және жаңа араб әдебиетін зерттеумен айналысты. Орыс-араб әдеби байланыстарын зерттеу И.Ю. Крачковский зерттеулеріндегі маңызды орынды алды. Осыған қатысты, оның «Орыс арабистикасының тарихы туралы очерктер», «Солтүстік Кавказдағы араб жазуы» сынды еңбектерін атауға болады.

«Араб географиялық әдебиеті» монографиясы, әлемдік арабистикадағы географиялық ғылымның тарихы жөніндегі ең үздік шығарма болып табылады. Крачковский оған дейін ешкім көңіл аудармаған, соңғы және жаңа араб әдебиетін зерттеуде көп еңбек сіңірді.

И.Ю. Крачковский Шығыс Еуропа, Кавказ, Орталық Азия елдеріне арналған араб тілді дерек көздерінің толық жылнамалар жинағын баспаға әзірледі.

И.Ю. Крачковскийдің араб көркем әдебиетінің тарихы туралы зерттеулері араб елдерінің мәдени, тіпті әлеуметтік тарихы жөніндегі дәйекті материалдардан тұрады, олар араб және басқа шығыс қолжазбаларынан тікелей алынған болатын. И.Ю. Крачковский көптеген шетелдік академиялардың мүшесі болды: Дамаскадағы Араб, Польша Ғылым Академияларының толық мүшесі, Иран Ғылым Академиясының құрметті мүшесі болды.

Игнатий Юлианович Крачковский 1883 жылы 16 наурызда дүниеге келген. 1901 жылы ол Петербург қаласының шығыс тілдері факультетіне түсіп, 1905 жылы I дәрежедегі дипломмен бітіріп, араб ауыз әдебиеті кафедрасына профессорлық қызметке дайындалу үшін қалдырылады. 1908 жылы И.Ю.Крачковский тірі араб диалектілерін зерттеуге, араб әдебиетімен және тарихымен танысу үшін, екі жылға Сирия мен Египетке іссапарға аттанады. Шығыстан қайтып келгеннен кейін, 1910 жылдан бастап, И.Ю. Крачковский 40 жыл бойы жемісті педагогикалық қызметін атқарады. Кейінірек, И.Ю. Крачковскийдің көптеген шәкірттері ірі ғалым болды.

И. Ю. Крачковскийдің ғылыми мұрасы арабистиканың барлық аймақтарын қамтыған. Бұл оның аса ауқымды өрістегі шығыстанушы екендігін айғақтайды. Оның қаламымен 450 ғылыми баспа еңбегі жазылған, автор қазіргі замандағы арабистиканың ең ірі зерттеушісі деп танылды.

И. Ю. Крачковский ғылыми зерттеуде қажымастық танытқан, араб мәдениеті мен әдебиетінің білгірі болды. Отандық жөнге шетелдік араб қолжазбаларының жинақтарын зерттей отырып, әдебиеттің көптеген белгісіз беттерін ашып, оларды сипаттау және жарыққа шығару арқылы, ғылыми қолданысқа енгізді. Сонымен қатар, ол ғылымның жетістіктерін көпшілікке таратты.

И.Ю. Крачковскийдің сіңірген еңбектерінің біріне, оның алғаш болып, қазіргі замандық араб әдебиетін ғылыми зерттеу тақырыбына айналдыруы жатады. Осы саладағы өзінің зерттеулерінде, ол қоғамдық өзіндік санасының дамуындағы нақты үрдістер туралы түсінік берді. Осы елдердің қоғамдық өміріне жіті қызығушылық танытқан орыс ғалымының тарапынан анық байқалғаны — жаңа әдеби бағытқа деген тілектестік. Әйгілі ғалым Орта Азияны арабтардың жаулап aлy кезеңіне жататын, баршаға белгілі соғдылық теріге жазылған араб құжатын зерттеп, оны жарыққа шығарып, тарихнама тарихында алғашқы болып, арабтардың Орта Азиядан жоғары мәдениетпен жанаса бастағаны туралы тұжырым жасады. Орыс мәдениетінің қайраткерлерінің асыл әдет-ғұрыптарының жалғастырушысы ретіндегі И.Ю.Крачковский Шығыс халықтарының адамзат тарихына қосқан зор үлесіне ерекше баға беріп, халықтарды тарихи және тарихи емес деп бөлуге қарсы болды.

Ғалым ретінде революцияға дейін қалыптасқан И. Ю. Крачковский, қоғамдық өмір жағдайларына байланысты, әдеби құбылыстарды негізінен материалдық тұрғыдан қарастыруға бейім болатын. Бұл кітапқа И. Ю. Крачковскийдің «Таңдамалы шығармалар» жинағының төртінші томынан алынған үзінділер енгізілген. Төртінші томды И.Ю.Крачковскийдің 40 жыл бойы тер төгіп, жарыққа шығарған «Араб географиялық әдебиеті» атты еңбегі құрайды.

Айтулы шығыстанушы И.Ю. Крачковский 1951 жылдың 24 қаңтарында дүниеден озды. Ол қайтыс болғаннан кейін I дәрежедегі Сталин сыйлығының иегері болды. Өзінің 45 жылдан астамға созылған жемісті ғылыми қызметінің барысында бұл ғалым шығыстану ғылымында зор еңбек атқарған еді.

И.Н. КРАЧКОВСКИЙ

АРАБ ГЕОГРАФИЯЛЫҚ ӘДЕБИЕТІ

V тарау

XI г. ЖАЛПЫ ГЕОГРАФИЯЛЫҚ ЕҢБЕКТЕР

ХІ-Х ғғ. ӨЛКЕЛІК ГЕОГРАФИЯ

Ибн Хордадбектің сипаттау түрінде жазылған географиялық еңбегі біздің күнімізге дейін жеткен бірден-бір дерек көзі. Көзіміз жеткендей, бұл пікір дұрыс болмаған екен: бізге сол немесе одан бұрынырақтағы дәуірлердің авторлары да белгілі, олар тек қана ескертулерімен ғана емес, салыстырмалы түрде ірі цитаттарымен де белгілі. Дегенмен біз бұл жерде, кейінірек қысқарғанымен, бірақ оның барлық құрамды бөлігі туралы анықтауға мүмкіндік беретін тұтас шығармамен алғашқы рет танысып отырмыз деген тұрғыдан қарастырғанда, бұл пікір әділетті де орынды.

Автордың өзі үшін, бұл дағдылы атауы бар «Китаб ал-масалик вал-мамалик» («Саяхаттар және мемлекеттер кітабы») географиялық шығарма, оның әдебиеттік әрекетінің кездейсоқ сәті болып, орны бөлек шығармаға жатады, өйткені бұл оның жеке бас талғамымен емес, қызметтік міндеттері нәтижесінде жазылған болатын. Әл-Қасым Убайдуллаһ ибн Абдуллаһ ибн Хордадбектің тегі парсы және артына жалғанған атасының атынан белгілі болғандай, зороастрлықтың немересі болатын. Ақырғы кездері ғалымдар оған Хуррададбех25 атын телуге құштарлық танытып жүрген сияқты, дегенмен ондай қажеттіліктің тууы екі талай: екі есім де теофорлық типтегі және ортағасырлық парсы тілінің айқын этимологиясы бар. Біріншісі — Хурдадбих — мағынасы «Хурдад (бар) жақсылық26» ал екіншісі — Хуррададбих — «Фаррдың жасағанының ең жақсысы»27. Осылайша, екі түр де заңды және автормен бірінші танысқан еуропалық ғылым бойынша қалыптасып кеткенді ығыстыру аса қажет те емес. Одан кейініректегі араб тілінде, хурдади тау сутасының ерекше сұрыбын және одан жасалған ыдыстарды білдіреді.28 Жазушының әкесі IX ғ. басында Каспий теңізінің оңтүстігіндегі Табаристан билеушісі болып, осыған дейін дербес болған Делемнің бірқатар аудандарын бағындырғанымен танымал болды. Ибн Хордадбектің, негізінен, әкесінің арқасында, жақсы білім алуға мүмкіндігі болған еді, ол атақты әнші және сазгер Исхак Мосульцтан көп нәрсені үйренді.29 Оның шыққан тегі қызмет түрін де анықтады: ол Самаррадағы халиф әл My тамидтің (256-279/870-892) ауласына жақын еді, осылайша, ол зор ықпалға ие надимдердің бірі болды. Бізге бірде атаулары мен цитаттары бойынша, бірде біреудің пікірі бойынша белгілі болған ондаған шығармалары30 жеңіл адаб (әдет. - арн. ред.) және көңілді тірлік төңірегінде жазылған. Олардың кейбірінен иранофильдік тенденциялар да байқалады, бұл «Парсылардың шежіре жинағы» кітабында айқын көрініс алады, ал «Ішімдіктер туралы кітап», тіпті «Ауқат туралы кітап» сияқты кейбірі, жоғарғы қоғамның санасыз көңіл көтеруіне арналады. Олардың бірінің ғана, «Ермек және ойын-сауық кітабы» қолжазбасы — біреудің жеке жинағынан табылды.31 Сонымен бірге осы дәуірдің кез-келген адабында болуы тиіс «Анва туралы кітап» атты еңбегін де жазған, әл Масудидің32 сөздеріне қарағанда, оның ислам елдеріне арналған «Тарих» кітабы да болған.

Әл Джибал парсы провинциясының пошта бастығы етіп тағайындалуына, бәлкім, оның ауладағы бедел-абыройы септігін тигізген сияқты; мүмкін, осы жағдай оны Аббасидтердің бастамасымен басталған, географиялық еңбекті жазуға ықпал еткен болса керек. Ибн Хордадбек өзінің жұмысын қай кездері атқара бастағаны туралы мәліметтер жоқ, дегенмен оның еңбегі ұзақ уақытқа созылса керек: Де Гуе оның бірінші нұсқасы шамамен 232/846 жылға сәйкес келеді, ал екіншісі — 272/885 жылдан ерте құрастырылмаған деген жорамал айтады. Бұл мәселе әлі де толық шешімін тапқан жоқ: кейбір ғалымдар, ақырғы датаға33 сәйкес келетін тек бір нұсқа бар дейді, дегенмен басқа көпшілігі де, Де Гуненің көзқарасын ұстанады.34 Оның пікірінше, оның екеуі де біздің заманымызға жетпей, пайдаланыстағы, екі қолжазба түрінде сақталған нұсқа, кейінгі қысқартуларды береді дейді. Ибн Хордадбектің өлген жылы да белгісіз, Хаджижа Халифтың белгісіз дереккөзден алған мәліметі бойынша, ол дүниеден 300/912 жылы35 озған сияқты, ол шамамен 205/820 жылы дүниеге келгендіктен, Ибн Хордадбек ұзақ ғұмыр кешкен болса керек.

Оның «Китаб әл-масалик ва-л — мамалигінің» мәні туралы айтар болсақ, оның артықшылықтары мен кемшіліктері шығарманың жалпы жоспарымен жете таныс болғанда айқындала бастайды.36 Ол әдеттегі тәртіп бойынша, математикалық география деректерінен басталып, негізінен Птолемейге37 байланысты, жердің формасын суреттеуден тұрады. Ибн Хордадбектің сілтеме жасаған оның еңбегінің нұсқасына қатысты сұрақтарға, қалай қарау керек екендігін көрдік. Әр түрлі елдердегі құбыланың орналасуы туралы қысқаша тараудан кейін, Севадқа — Оңтүстік Месопотамияға арналған ірі бөлім басталады: бұл жерде оның әкімшілік бөлінісі, салықтары тізіліп жазылып, осы жерде және кітаптың басқа жерлерінде де тарихы жөнінде ескертпелері бар. Осындай тектегі мәліметтер арқасында сол дәуірдегі халифаттың толықтай бюджетін құруға болады, оны Кремер38 бірінші рет қалпына келтіріп көрген де еді. Бұл бөлім парсы дереккөздерінен алынған — парсы, рум, түрік, қытай патшалары туралы, Афридуннан басталып, ежелгі патшаларының ғажайып тізімдерімен аяқталады; лауазымдар да келтірілген, олардың ішінде славяндардың патшасының лауазымы — князь делінген.39

Негізгі бөлігін әр түрлі егжей-тегжейліктегі жол сілтеуіштері құрайды. Алдымен солтүстік бағыттағы, Бағдаттан Орталық Азияға қарайғы жолдар белгіленіп, одан кейін Үндістанның оңтүстігіне қарайғы жолдар анықталады, жолшыбай олардың әкімшілік бөлінісі, салықтары жөніндегі деректер келтіріліп, мекендердің атауына байланысты өлеңдер жолдарын да жазады. Үндістан мен Қытайға қарайғы теңіз жолдары тамаша суреттелген, бұған «теңіз әңгімелері» үлкен ықпал көрсетсе керек. Суреттеулерде теңіз өнімдері мен аралдарға деген қызығушылық айқын көрініс береді, камфораны алу әдістері баяндалады, піл мен мүйізтұмсық сипатталады, Явадағы патшаның буддизмі туралы және үнді касталары туралы жазылады.40 Батысқа қарайғы жолдар Испанияға дейін көрсетіліп, Византияға дейінгі жолдар бүге-шігесіне дейін сипатталған, оның бірқатар бөліктері Муслим әл Джармиден алынса керек. Римді жан-жақты сипаттау, Гвиди айтқандай — шығыс христиандық дереккөздерімен байланысты, әл Идриска дейінгі араб географтарының барлығының суреттеуі сияқты мәнге ие емес.41 Солтүстікке қарайғы жолдар Әзірбайжан мен Кавказ бойынша беріліп, оңтүстік-шығыс бағытта Бағдаттан Меккеге, Мәдинеге және оңтүстік Аравияға апаратын жолдар көрсетілген, бұл жерде Мекке бағытындағы Басра, Бағдат, Каир қоныстары да келтірілген. Бұл бөлік Еуропадан Үндістан мен Қытайға, Суэц пен Қызыл теңіз немесе Антиохия арқылы Еврат бойымен жүретін, еврей көпестерінің жол нобайы көрсетілген. Орыс көпестерінің Дон және Есіл бойымен, Каспий арқылы оңтүстікке42 апаратын жол сызбалары да бар. Бұл үстеме жазбаның әсерін береді, бірақ Ибн Хордадбектің43 нұсқасында да болған сияқты, ол одан кейін Ибн Факхтың еңбегіне еніп, онда орыстар емес, славян көпестері туралы сөз қозғалады.44 Ол туралы айтарлықтай көп әдебиет шығармалары бар45, және орыс тіліне де сынды аударма бар.46

Ибн Хордадбектің кітабы тек сапар желісімен шектелмейді: бірте-бірте кездейсоқ түрде қосылғандықтың әсерін беретін бірқатар бөлімдер бар, олар жер телімі туралы (онда олқылардың айтарлықтай саны бар), әлемнің кереметтері мен атақты ғимараттары, онда, сондай-ақ Ибн Тулун кезіндегі пирамиданың ашылуы туралы мәліметтер де бар. Бұған Саллам ат-Тарджуманның әр түрлі таңғажайыптар, таулар мен өзендер туралы жазылып, осымен еш аяқталусыз үзілген саяхатына шолудың қолжазбасы да қосылады.

Ибн Хордадбектің шығармасы екі, бір-бірінен күрт өзгешеленетін элементтерден тұратынын айқын байқауға болады. Бір жағынан, біз материалдардың құрғақ және өте маңызды жиынтығын, ал екінші жағынан — mirabilia әр түрлі күлкілі географиялық оқиғаларын көреміз. Ешқандай доғалдану жоқ және жоспардың құрылымы да жетік емес. Автордың мемлекеттік мұрағаттарға кіруге рұқсаты болғанын да байқауға болады: бұл туралы, әл-Мукаддаси арқылы ғана емес, оның өз дереккөздеріне сілтеме жасауынан көреміз. Оның саяхатқа қызығушылығының арқасында бірқатар мәліметтер сақталды, олар негізінен, ертеректегі жол кестесінен тұрады. Шығарма құрылымының біркелкісіздігі ол туралы басқа араб географтарының47 үнқатпаларының әрқилы болғандығын жете түсіндіреді. Дегенмен оның араб географиялық әдебиетіне тигізген ықпалы айтарлықтай болды: оның үшінші, ең жақсы қолжазбасын48 қолдана отырып, ертеректегі авторлардан: әл-Йакуби, ибн-Факих, ибн Русте, ибн Хаукәл, әл Муккадаси, әл - Джайхани, әл Мауди шебер қолданатын.49 Бұдан кейін де оған деген ынта толастайды, оның шығармаларымен әл-Идриси, Ибн Халдун да таныс болған еді; ол парсы географтарына: «Худуд әл-алам» шығармасының белгісіз авторы сияқты, ертедегілерден бастап, Хамдаллах Казвини және Мирхонд пен Хондемир сияқты, кейінгілерге дейін жақсы таныс. Әрине, ол ешқандай мектеп құра алған жоқ еді, дегенмен оның жинақтаған деректі материалы, оған негіз болып табылды. Еуропалық ғылымда оның еңбегі 60 жылдардың екі қолжазбасы арқылы таныс болды, ал сын баспасында ең үздік үшінші қолжазбасы және Де Гуенің француздық аудармасымен 1889 жылы әйгілі болды. Орыс ғылыми әдебиетінде оның хаттары, негізінен, орыс көпестерінің жол сызбасымен қызығушылық тудыратын; 70 жылдарға жататын,50 Куник пен Розеннің зерттеулері және Бартольд берген жалпы мінездеме негізгі мәнге ие болып табылады51.

Бұл ескі қызметтегі тапқа Ибн Хордадбектің замандасы, географ және тарихшы әл Йакуби де жататын. Ол дереккөздерде тек басқа да аттармен белгілі: арабтарға тән шежіре бойынша, — Абул — Аббас Ахмед ибн Абу Йакуб ибн Жафар ибн Вахб ибн Вадих әл Катиб әл Аббаси әл Йакуби — аты, оны біресе Ахмед әл Катиб, біресе Ахмед ибн Абу Йакуб, біресе ибн Вадих, біресе әл Йакуби деген атпен жазылуына әкелді. Оның бабасы Вадих халиф Мансұрмен жақсы байланыста болған, бір кездері Армения мен Мысырдың билеушісі болып, онда өзінің шеиттікке көңілі ауғаны үшін өмірімен қоштасқан еді. Дегенмен автордың тегіндегі бұл шеиттік тенденциялар оған дейін де жалғасқан еді. Оның атасы да, әкесі де пошта басқармасындағы ірі шенеуіктер болған еді; ал оның өзі қандай да бір қызметте болғаны-болмағаны белгісіз, бірақ оның сан алуан саяхаттары бұндай болжамды дәлелдей түскендей. Ол өзі Бағдатта туып, бірақ одан ерте кеткен еді; ұзақ уақыт бойы Армения мен Хорасанда тұрып, Үндістан мен Палестинада болып, Тулунидтердің қолдауын көрген ол Мысырда бірталай жылдар өмір сүрді. Магрибте де тұрған еді. Оның «Китаб әл-булдан» («Елдер туралы кітап») географиялық шығармасы С-Петербург университетінің А.Мухлинскийдің (1808-1877)52 Шығыстан әкелген және Мюнхенде сақталған әлі күнге дейінгі жалғыз қолжазбада белгілі. Оның екіншісі ориенталист Ф.Керн (1874-1921) қолында болып, Прусстық Мемлекеттік кітапханаға53 тапсырылып, әлі күнге дейін зерттелмей келеді54. Әл Йакубидің шығармасы шамамен 278/891 жж. автордың қайтыс болар алдында пайда болған, әдетте оның пайда болу мерзімі 284/897 жж., ал кей кездері 284/905 жж.55 жатқызылады.

Оның ынта-көңілі ерте оянды, және өте маңызды болып табылатыны сол — ықыласы географияға ауған. Бұл туралы ол өзінің кіріспесінде былай дейді:

«Жастық шағымның гүлденген кезінде, балиғат жасына жетіп, ойым ұшталған кезімде, мен елдердің тарихы туралы және бір елдің екінші елге дейінгі арақашықтықтарын білгім келгендіктен, жастайымнан саяхатқа шықтым. Менің саяхаттарым бірінен соң бірі жалғаса берді, бөтен елдегі өмірім де жалғаса берді. Кей-кездері, басқа елден келген мейманды көргенде, оның отаны мен астанасы туралы білгім келетін. Ол маған өзінің келген жері мен мекені туралы айта бастағанда, мен осы ел туралы әңгіме сұрай бастайтынмын... ол жақтағы жеміс-жидектер туралы, тұрғындары кім — арабтар ма, әлде араб еместер ме... тұрғындары нені ішіп-жейтіндігі туралы. Мен киімдер туралы да сұрайтынмын...олардың діні, тәлім-ғылымдары туралы, билеушілері туралы... бұл елдің шектері, қандай елдер оған жақын орналасқаны туралы ... жолдары қандай екендігін сұрастыратынмын.56 Сосын, шыншылдығына сенсем, бұл адамның айтқанының барлығын жазып алатынмын. Мен өзіме адамдарды бірінен соң бірінен сұрастыру арқылы көмектесетінмін. Мен мерекелер мен мерекесіз күндері де, шығыс пен батысты мекендегендердің арасынан да көп халықты сұрастырдым, тіпті адамдардың бүкіл бір әлемін сұрадым десем де болады. Мен олардың хабарларын жазып алып, әңгімелер жинадым. Мен халифтер мен әмірлердің қайсысы бір елден соң екінші елді жаулап алып билегені туралы, бір қаладан соң екінші қалада кім соғыс тұрақтарын жасағаны, харадж көлемі мен одан қанша сома шығатыны туралы жаздым. Бұл мәліметтерді үзіліссіз жазып алып, осы кітапты ұзақ уақыт бойы құрастырдым. Мен әрбір әңгімені соған сай мемлекетке жатқызып, өзімнің бұрындары білгендеріммен, оған өзімнің сеніміме бөленген қала адамдарынан естігенімді енгізетінмін. Мен жаратылыстың шегі жоқ екендігін және адам оның түбін қанша қазса да жетпейтіндігін түсіндім... Сондықтан біз кітапты елдер туралы қысқаша мазмұндамалар жинағына айналдырдық. Егер әлдекім осы кітапқа енгізілмеген, қандай да болсын бір ел туралы мәлімет тауып жатса, онда біз барлығын қамтуға тырыспаймыз. Бір дана айтқандай: «Мен ғылымды түбіне жету және түпкі шегін меңгеру үшін іздемеймін, мен оны тек, нені білмеген дұрыс және ақылды адам үшін неден аулақ болуы керек екендігін білу үшін іздеймін» депті. Мен астаналардың атауын ескеріп, әскери округтер мен провинциялардың аттарын, әрбір астанада қанша қала, кантон бар екендігін және ауа райының қандайлығын, онда кімдер өмір сүретіні, билейтіні және басқаратын туралы, олар арабтар ма әлде арабтар емес пе, бір ел мен екінші елдің, бір астана мен екінші астананың арақашықтығы, оны исламның қандай әскербасыларының басқарғаны және бұл қай уақыт, яғни айы-күні болғанын, оның харадж көлемі, жазықтар мен таулар, шөлдер мен сулар, аптап пен ызғардың жоғарғы шектері, сусындар мен сулар туралы»57 жаздым.

Әл Йакуби өзінің уәдесінде тұрыпты, кітап шынында да оқырманын қайран қалдыратындай екен. Жоспары анық және қатаң шектерде. Негізгі масштаб, шығарманың төрттен үш бөлігін құрайтын, Бағдад пен Самарқанның суреттелуін біршама бұзады, бірақ оны аяқтай сала әл Йакуби былай деп жазады:

«Біздің Бағдад пен Сурраманраа туралы әңгімеден бастағанымыз, олар - халифаттың астанасы және патшалықтың мемлекеті болып табылады. Біз оның басталған басынан бастап әңгімеледік. Енді біз басқа елдер мен әрбір елдің және қаланың арасындағы төрт жақтағы арақашықтығы туралы, жер үлестерінің шығыс, батыс, құбыла жақтағы оңтүстік жел көзі мен Сухайлінің (Каноптың) шығысы — ғалымдар ат Тайман деп атайтын жері (оңтүстік), солтүстік желдің көзі — Банат наш (Үлкен аю) — жұлдызшылар әл-Дарби (солтүстік) деп атайтын және өздері жататын, сосын шекаралас елдерін сипаттаймыз58.

Бұл төрт сектор бойынша сипаттаудың суреттеу жүйесі нақты болып табылады. Біріншісі Иран, Орталық Азия, Ауғанстаннан тұрып, Хорасан және Седжестан билеушілеріне арналған тараулары бар; екіншісі батыс Месопотамияны, батыс және оңтүстік Аравияны қамтиды; үшіншісі — Византия, Сирия, Мысыр, Нубия және солтүстік Африканы қамтиды. Үшінші және төртінші кітаптардың қолжазбалары мүлдем жоғалған; ақау он шақты бетті алып, осыған байланысты, Басраны сипаттаудың соңы, сондай-ақ шығыс Аравия, Хузистан, Парсы, Үндістан, бүкіл солтүстік пен батыстың басы сипатталынатын беттер жетіспейді59.

Бұндай провинциялар бойынша бөлінудің тиімділігін теріске шығару мүмкін емес. Қатынасу жолдарына үлкен көңіл бөлініп, күншілік жол есебінде алынған арақашықтықтар ибн Хордадбектікіне қарағанда бұлыңғырырақ белгіленген екен. Оның көңілі статистикалық-топографиялық жаққа көбірек ауған; салықтарға үлкен ынта-зер қойған, дегенмен этнография, өндіріс сұрақтарына және техника туралы да көптеген мәліметтер беріледі. Бірқатар зерттеулер әл Йакубидің шынайылығын растап, ондағы көптеген өзіндік мәліметтердің және басқа дереккөздерден табылмайтын деректердің көп екендігін көрсетті. Бағдад пен Самараға берген сипаты да тарихи топография үшін үлкен маңызға ие. Сонымен қатар Африканы сипаттау, оның Фатимидтардың кезіндегі халифаттан бөлінген уақыты қамтылған, Испания туралы да бірқатар бағалы деректер де бар екендігін айта кеткен жөн. Олардың арасынан нормандардың 844 жылы Испанияға жасаған жорығы туралы мағлұматтар да бар, оларды «рустар деп атайтын» ұлы ескертпенің арқасында, әл Йакубидің аты ғылыми қолданысқа енгізіліп, бүтін бір әдебиеттің бастамасы болған еді. Бірнеше рет, тағы да сол Френ 1838 жылы60 жаңа ғана ашылған Мухлиндық жазбаларға көңілін аударған еді, өзіне тән мұқияттылықпен автор және оның шығармалары туралы белгілі болған барлық мәліметтерді жинап; Сенковски сол жылы өзінің «Русьтардың шыққан тегі туралы»61 мақаласында көпшілік оқырман алдында Френнің жасаған жаңалығының маңызын айқындаған еді. Он жыл өткеннен кейін Рено, Френнің жұмыстарын негізге ала отырып, өзінің жасаған шолуында62 авторды еуропалық ғалымдардың бұдан ауқымдырақ шеңберінде таныстырды; үзінді баспа мен Де Гуенің (1860) және Йейнболдың (1861) аудармасы көпшілікке шығарманың толық түрін танымал етіп, одан кейін Гаркави оны өзінің жинағына енгізген еді (1870)63, әл Куник русьтарды64 ескеру туралы сұраққа қайта оралады. Бұдан кейінгі кезеңдерге, Де Гуенің (1892) жаңа басылымы, және Вьеттің (1937) бай және мұқияттыққа толы ескертпелері бар, үлгілік аудармасы жатады.

Бір ортаға арналып жазылғанына қарамастан, әл Йакубидің кітабы Ибн Хордадбектің еңбектеріне әдеби тұғырдан қарағанда, әлдеқайда жоғары сатыда тұр.

Географияның ғылыми теориясы оны онша қызықтырмайды; ол өзі танысуға ынтыққан елдерге жалпы суреттеме беруге асығады. Оның оқырмандарына, жай ғана әуесқой адамдардан басқа, негізінен, жиі қоныстануының арқасында қандай да бір аудандар туралы қажетті мағлұматтар алу қажет болып табылған — аббасидтік халифаттың көптеген шенеуніктері болған сияқты. Бұл Ибн Хордадбектің ауызжыртар құрғақ сапар желісі емес, X ғасырдың классикалық мектебінің «Китаб әл-масалик ва-л-мамаликтің» кейінгі түріне барынша жақын, және де ғылыми-танымалдық стилін меңгерген адам қолымен жазылған, бүтін бір трактат болып табылады. Кітапта белгілі болып қалған рационализм мен басқа авторлар сүйетін mirabil-аның жоқтығы сезіледі.

Әл Йакубидің географиялық шығармасындағы цитаттар аса жиі кездеспейді, дегенмен әл Идриси, Йакут, Әбу-л-Фида сияқты, осы саладағы аса ірі есімдерге байланысты; ақырғысы оны сенімді және маңызды дерек көзі деп санаған еді. Географиямен қатар, бізге дейін, өзінің саласында айтулы маңызға ие, әл Йакубидің екі томдық тарихы жетті; онда да географиялық, нақтырақ айтқанда ұлттық материал да көп. Дегенмен, әл Йакубидің жоғарыда келтірген кіріспесіне қарай, ол өзін негізінен география маманы деп санаған көрінеді. Оның әдеби ықыласы поэзия жағына ықпал етті: оған Тулунидтердің Мысырда болғанына байланысты бірнеше өлеңдерді жатқызады65.

Оған қарама-қарсы ретінде географтан гөрі тарихшылыққа жақын замандасы әл Балазуриді (279/892 жылы қайт. болғ.) алуға болады, ол тарих саласында прагматикалық әдісті қолдану талпыныстарын жасағаны үшін үздік орынды иемденген еді; кей кездері оны компилятор емес, шынында да тарихшы деп атауға болады. Бірақ тарихи география саласында ол айтарлықтай материалдар қалдырып кеткендіктен, авторды географиялық әдебиет шолуында назардан тыс қалдырған жөн болмас. Оның алдындағы замандастары сияқты, ол да сарай ауласына жақын болатын, дегенмен ол ірі шенеуік маңызын емес, ұстаздың қарапайым ролін атқарды; оның шәкірті ақын және әдебиетші «бір күндік» халиф Абдаллах ибн әл-Мутазз болған еді. Оның аты өліміне себеп болған меңдуананы (балазур) шексіз қолданудан деген әңгімені жоққа шығарған жөн. Арабтардың көзқарас тұғырынан алғанда, өлімнен кейінгі нибсаның пайда болуы оғаш құбылыс, оның үстіне, жазушының атасы да осы есімге ие болған еді66.

Географиялық маңызы, негізінен, халифаттың таралуының ерте кезеңінің тарихы іспеттес, бұл өкінішке орай, үлкен еңбектің тек қысқартылған түріндегі «Китаб футух әл-булдан» («Елдерді жаулап алу кітабы») атты азды-көпті шығармасына байланысты болып табылады.

Ленинградтық қолжазбаларды талдаған Розен, оның Мысырдан шыққан көнелігіне қарай бағыттағы, көптік асабия — ұлтшылдықтың67 өнімі екендігін көрсетті.68 Сюжеттердің бұндай ұқсастығына қарамастан, «Мухтасар ал-аджа иб» Ибрахим ибн Васиб Шаһқа тиесілі бола алмайды: ондағы даталар X ғасырдан кейінгі заманға қатысты болып табылады, және егер шығарма оның қаламынан шыққан болса, ибн Васиб Шаһтың тек осы кезеңмен шектелгені күмән туғызады.69 Ол оның дереккөздерінің бірі немесе оның еңбектің ибн Васиб Шаһтың жасаған алғашқы түзетуі болған десе, бұл шындыққа сәйкесірек келмек. Шығарма Еуропада ертеден, 1666 жылдан бастап, танымал бола бастады. Ватье кейініректе ізім-ғайым болған қолжазбаның аудармасын жасап, шығарманы үшінші, тіптен қиял-ғажайып авторға теліді.70

Осының барлығы, шығармалардың бұл циклінің әр түрлі нұсқалары мен өңдеулеріне қатысты сұрақтардың қаншалықты күрделі екендігін көрсетеді. Карр де Воның (1898) сын аудармасының әдебиет тарихы үшін де, фольклор үшін де маңызды, дегенмен «Мухтасар әл-аджа иб» еңбегін әл Масудиге телу орынсыз екендігін байқатады.71

Әл Масуди саяхаттарының өзі, біз байқағандай, өте үлкен ауқымдарды қамтып, оның еңбектерінде айқын сипатқа ие болды, дегенмен ол әдебиет тарихына саяхатшы ретінде емес, жазушы ретінде енген еді. Осыған қарама-қарсы ретінде алсақ, өзімізге жақын елдерге саяхат жасаған және өздерінің саяхат жазбаларының арқасында ғана танымал болған (олардың бірі айтулы ақын болғанына қарамастан) оның замандастары арасынан бірқатар адамдарды ерекшелеуге болады.

Хронологиялық және меншікті салмағына қарай, бірінші орынға біз «Жазбалар» («Рисала») атты үздік шығарма жазған Ибн Фадланды қоюымызға болады, оған деген қызығушылық өзінің ашылу кезіндегі - 120 жыл бұрынғыдан да бетер арта түсті. Бұл шығарма, әсіресе бүгіндері, алғаш реті толықтай дерлік күйінде оқуға болатын дәрежесіне қарай, мақтанышқа тұрарлықтай.

Бұнда біз, халифаттың Орталық Азия сияқты, белгілі бір елдермен ғана емес, сонымен қатар Есіл жағалауы сияқты сол дәуірдің мәдени әлемінің алыс шекарасы аймағындағы елдермен де саяси қарым-қатынастарды айқын бейнелейтін дәуір естелігін таптық. «Жазбалардағы» этнографиялық бақылаулардың байлығына баға жетпейді және де ол айтарлықтай алуан түрлі. Олар шығыс Еуропада үлкен мәнге ие болған бұлғарлар, русьтер мен хазарлар сияқты, Орта Азияның маңызды түркі көшпенді халықтарының тұтас бірқатарына байланысты болды. Ақыр-соңында, оның әңгімелеудің еркін сарынымен, тіл байлығымен, мүмкін, санасыз түрде енген — әзіл-оспақты жерлерімен, әдеби көркемдігімен ерекше қызықты болып табылатынын айта кеткен орынды сияқты.

Саяхат халифат астанасының оңтүстігінен кимелеп келе жатқан хазарларға қарсы жорыққа көмек және жаңадан қабылданған исламды бекіту мақсатында ұстаз жіберуді сұраумен, елшілік жіберген Волгалық бұлғарлардың бастамасымен ұйымдастырылды. Сусан ар-Расси атты адамның басқаруымен жіберілген жауап ретіндегі елшілік құрамына бірнеше адам енген еді, олардың арасында бізге басқа дереккөздерден белгілі, реті келгенде өзіне бірінші ролді иемденуге тырысатын, тәжірибелі канонист ретінде қызмет еткен Ахмед ибн Фаддан да болған еді. Елшілік Бағдаттан 11 сафарда 309/921 жылдың 21 маусымында аттанып, болгарларға 310 12 мухраммында/922 жылдың 12 мамырында жетті. Сапар Хамадан, Рей, Нашпур, Мерв пен Бухара арқылы өтіп, онда Ибн Фадлан Саманидтердің белгілі уәзірі және белгілі географ әл-Джайханимен кездескен еді72. Бұдан кейін елшілік Әмудария бойымен Арал бойындағы Хорезмге дейін, Үстүрт таулары және Есілдің, Жайықтың бойымен жылжыды. Қайтар жолдың даталары мен жол сұлбасы бізге белгісіз, өйткені «Жазбаның» соңғы бөлігі жоғалған болатын.

Еуропалық ғылымда Ибн Фадланға көңілді алғаш аударған Дания мен Ресей сияқты солтүстік елдер екендігі баршаға мәлім. Оның әңгімелері ұзақ уақыт бойы Йакуттың географиялық сөздігінде сақталған үзінділер күйінде ғана таныс болған еді. Френ оларға өзінің классикалық еңбегін бағыштады. Ол біздің арабистикамыздың тарихын жете ашады. 80 жыл бойы ол алуан түрлі мамандықтағы ғалымдардың сан түрлі еңбектеріне ұйытқы болған еді, олардың арасынан, жеке мәселелерді терең зерттеуінің арқасында, Розен мен Бартольдке ерекше мән беруге болады. Материалдың айтарлықтай баюына 20 жылдары Мешхед қолжазбаларының ашылуы ықпал етті, ол алғаш рет, «Жазбалардың» толық күйіне баға беруге (жоғалған соңын есепке алмағанда) мүмкіндік берген еді. А.П.Ковалевскийдің жұмысының арқасында (1939 жылы шыққан)73 Ибн Фадланды зерттеу жаңа кезеңге ауысты. Қолжазбаның сапасына қарап, Ибн Фадланның текстерімен байланысты барлық сұрақтар мүлдем шешіледі деп күту, әрине, әбестікке жатады. Дегенмен келешекте үнемі Ибн Фадланға XIII ғ. басындағы парсы авторы Ауфидің мағлұматтарын теліген74 Хеннинг еңбектеріндегі жаңсақтықтар сияқты олқылықтарға жол берілмейтіні анық.

VII тарау

ГЕОГРАФИЯ МАМАНДАРЫНЫҢ X ғ.

КЛАССИКАЛЫҚ МЕКТЕБІ

X ғ. географиялық сюжеттерге деген қызығушылық арта түскендігі туралы әл-масалик ва-л мамалик («жолдар мен мемлекеттер») түріндегі шығармалардың бір тобы айқын көрініс береді. Оның негізіне Орта Азияда Балхтан шыққан автордың құраған мұсылман облыстарын суреттеуі жатады; бұны Иранның Фарс орталық провинциясының бір ғалымы өңдеп толықтырып; өзінің бұл еңбегін әрі қарайғы өзгертулер мен толықтырулар енгізуі үшін, шыққан тегі Бағдаттан, ұзақ бойы солтүстік Африкада өмір сүрген75 бір саяхатшыға береді. Бұл серияның бөлек-бөлек буындары бір-бірімен тығыз байланысты; оған қандай да бір мағынада осыған ұқсас түрдегі шығармалардың бүтін бірқатары қосымшаланады. Өзімізге белгілі бірінші еңбектен бастап, олар карталар топтамасынан ажырамастай байланыста болып табылады, олардың құрамы қатаң ретте және одан әрі қарай өзгеріске ұшырамайды. Бұл ерекше циклдің өте ықпалды болғандығы түсінікті, және өзара тығыз байланыстағы оның өкілдерін мұсылман географиясының өзіндік «классикалық мектебі» деп атауға әбден болады; осылайша, шығармалардың негізіне қаланған, карталардың топтамасы «Ислам атласы» деген атты иеленуге толықтай құқықты болған еді, ол араб картографиясының тамаша жетістігі болып табылады.76

Үш негізгі буынның арақатынасы осы уақытқа дейін де толықтай зерттелмеген, дегенмен оны зерттеу бүгінге дейін жалғасып келеді. 70 жылдардың басында Де Гуе былай деп жазады: «Осыған дейін, Абу Зейда әл-Балхи, әл-Истахри және ибн Хәукәл сияқты үш араб есімдеріне байланысты шатақтан зор шатақтың бұрынды-соңды болғаны екі талай».77 Әрине, осы мәселені зерттеудегі бұл алғашқы адамның еңбегі де ақталды: Де Гуенің, сол кездердегі қолжазбалар бойынша, бізге белгілі екі шығармасы басылып шықты, бұл оның кейіндері аса танымал болған «Bibliotheca Geographorum Arabicorum» сериясының бастамасы болды. Осымен бірге, ол ерекше монографиясында үш негізгі автордың қатынасын айқындауға талпынды. Осы жұмыстар кейін 70 жыл бойы жинақталған материалдармен еселене түсті. Осыған байланысты, Лe Гуе өзінің жұмыстарын жариялап жатқан кезде, әлі толықтай сезілмеген, әдістік жағынан өте маңызды болып табылатын бір жайт пайда болды: географтардың өздері де ажыратпағандай, осы серияның мәтіндері мен карталарын бір-бірінен ажыратпай, салыстырмалы түрде зерттеу жұмысын жүргізу қажет екендігі анықталды. Де Гуенің алыс ізбасарларының бірі осы бағытта қызмет атқарып келеді және шешімі әлі алыс болса да, ақырғы жылдардағы бұл мәселенің басқа жағынан айқындала бастағаны жөніндегі еңбегінің жемісі соған тиісті десек те болады.

Сонымен қатар зерттеу жұмыстары, тікелей шығармасы әлі күнге дейін белгісіз бірінші автордың ғана әлдебір биографиялық мағлұматтары бар; керісінше, ал шығармалары бүгінгі күндерімізге дейін жеткен, қалған екеуінің — мүмкін дереккөздерден оларға қатысты ешқандай биографиялық мәлімет табылмағанымен, күрделене түседі. Серияны ашқан еңбек — кезінде өте танымал болған Әбу Зейд Ахмед ибн Сал әл-Бахи атты ғалымға тиесілі. Ол Балх округінің бір елді мекенінде шамамен 235/850 жылдары туып, өзінің қызметін ұстаз ретінде бастаған еді. Канондық ғылымдарға деген ынтасы сол кездердегі Бағдаттың мәдени орталығына саяхат құруға себеп болып, ол сол жерде сегіз жыл өмір сүріп, шамамен осы кезде, Меккеге қажылыққа барып келеді. Оның қызығушылығы, жастық шағындағы қызығушылығына қарағанда, біршама басқа арнаға бұрылады: ол белгілі философ әл-Киндидің (256/870 жылдарынан кейін) ықпалына беріліп, оның ең жақын шәкірттерінің біріне айналды. Осылайша, ол да, өзімізге белгілі географиялық еңбектердің авторы әс-Сарахси сияқты, ұстаздық мектебін басынан кешірген екен. Балхқа қайтып келген ол, ешқайда да саяхат құрмай, әл-Кинд сияқты, негізінен, астрономия және философиялық мәселелермен айналысты; оның каноншылдық ықыласы суып, кей кездері тіпті оның дұрыс-бұрыстығына деген күмән келтіретін де еді. Бір кездері ол Саманидтердің уәзірі, географ әл Джайханимен тығыз араласты, дегенмен оның Бұхараға шақыруына келіспеген еді. Ол аз уақыт өзіне аттас Ахмед ибн Сахлдің (шамамен 307-919-920 жж.) — қысқа мерзімді Балх әмірі уәзірінің хатшысы қызметін атқарды; жалпы, ол өзін негізінен кабинет ғалымы деп санайтын. Бүгінгі ғалымдар 60 шығарманы оның атымен байланыстырады; олар атаулары бойынша ғана белгілі және оның өзінде де зерттелген бірлі-жарым қолжазбаларда ғана аталады. Кең көлемді «Китаб әл-абад ва-т-та-рих» («Жаратушылық және тарих кітабы») еңбегі, еуропалық баспагерлердің шығыс дереккөздеріне сенгіштігінің арқасында, басылымның басында білместікпен әл-Балхиға телінген еді, бірақ оның иесі X ғ. аяғындағы Муххатар ибн Тахир әл Муккадаси атты автор болып табылатыны анықталды.

Қарттық шағында, шамамен 308-309/920-921 жж. өзінің географиялық еңбегін жазады, ол әр түрлі дереккөздерінде «Сувар ал акалим» («Климаттар картасы»), «Ашкал әл-билад» («Елдердің түрлері»), «Таквим ал-булдан» («Қалалардың бөлінуі») сияқты әр түрлі атпен белгілі.

Осы алуан түрліліктің өзі, авторға жақын дәуірдің өзінде бұл еңбектің тікелей танымал болуының екіталай екендігін білдіреді; ол негізінен түсініктемелері бар атлас түрінде болса керек. Бұл жөнінде біздің қазірге дейін қолданып келе жатқан, осы шығарма туралы мәліметтердің жалғыз дереккөзі болып табылатын, әл Муккадасидің шамамен жарты ғасырдан кейін Әбу Зейдке берген мінездемені негізге ала отырып, айтуға болады.

«Әбу Зейд әл Балхи өзінің кітабында жиырма бөлікке бөлінген жердің карталары мен бейнесін бермекші болды; одан кейін ол әрбір суретке қысқаша түрде түсініктеме беретін. Ол маңызды нәрселерді ескертпейді және пайдалы мәліметтерді жүйесіз және рет-ретімен бермейді. Ол көптеген маңызды қалаларды ескерусіз қалдырды. Ол өзі саяхат құрған жоқ және көптеген аймақтарда болып көрген жоқ. Хорасан билеушісінің оның көмегін пайдалану үшін астанаға шақырғаны белгілі. Джейхунға (Әмудария) дейін жете бере, ол: «Егер сен мені алғыр ақылым туралы мағлұмат алып шақырған болсаң, енді саған айтарым - менің ақылым бұл өзеннен өтуге қарсы болып тұр» деп жазады. Бұл хатты оқыған билеуші, оған Балхқа қайтуға әмір береді78».

Бұндай жалпы сипаттау бойынша қандай да бір егежей-тегжейлік жасау, әрине, мүмкін емес; бірақ әл-Балхидың еңбегінің жалпы құрылымы, кейінгі өңдеулермен танысқаннан кейін, азды-көпті анық бола бастайды. Бұдан әрі қарайғы өндеу тарихы күрделі әрі қиын. Әл Мукаддасидің басқа жерлердегі ескертулері бойынша, әл-Балхидың еңбегінің түпнұсқасының өзі сирек кездесетінін көруге болады;79 Йакут оның бар екендігін білді, бірақ тек әл-Истахриға сілтеме жасайды және қолындағы жалғыз түпнұсқаның80 бөлек және бастапқы бөліктерін әл-Балхидікі деп санаған көрінеді. Осы уақытқа дейін де, кей кездері каталогтарда ғана емес, қолжазбалардың өздеріндегі түпнұсқада да, олар әл-Балхиға телініп келіп, мұқият зерттеулерден кейін олар әл-Истахри немесе Ибн Хаукәлдікі болып шығады.81

Ақырғыларды зерттеу туралы материалдарды, салыстырмалы түрде, бай деп айтуға болады: Де Гуенің еңбегінің негізіне қаланған бірлі-жарым қолжазбалардан өзге, ақырғы жылдары Стамбулда, салыстырмалы түрде ежелгі, жиырмадан астам тізім82 табылды; осыған орай, «Библиотеки арабских географов» кітабының бірінші томдарының қайта басылуы өте қажет-ақ. Қолжазба материалдарына байығанымызға қарамастан, авторлар туралы мәліметтер бұрынғысынша аз, не болса да әл-Балхи туралы мәліметтерге қарағанда, едәуір аз. Олардың біріншісі, Әбу Исхак әл Фариси әл Истахри есімінен, оның Ираннан шыққаны көрінеді. Шығармалары оның көп саяхаттағанын және Мавераннахр, Парсы, Аравия, Сирияда және Мысырда болғанын білдіреді. Ол өзінің шығармасын ескі әдетпен «Китаб әл-мамалик» («Мемлекеттердің жолдары туралы кітап») деп атап, оны алғаш рет, шамамен 318-321/930-933 жылдары, Әбу Зейд әл-Балхидің тірі кезінде өңдеген болатын; бірақ шығарма Шығыста таралып, негізінен, шамамен 340/950 ж. құралған, тізімдердің өңдеулеріне келіп тіреледі.

Осы бағыттағы барлық географтар сияқты, әл Истахри тек мұсылман елдерін суреттейді, ол бұл елдерді бізге белгілі, градустердің анық бір санынан тұратын ендіктерден емес, жай ғана географиялық округтер — провинциялар түрінде, жиырма климатқа бөледі. «Мекенді ширек» туралы, оның көлемдері, теңіздер туралы мағлұматтардан кейін, әл Истахри Аравия, Парсы теңізі (Үнді теңізімен), Магриб (Андалусия және Сицилиямен бірге), Мысыр, Сирия, Румдар теңізі, әл Жазира, Ирак, оңтүстік Иран, Үндістан, орталық және солтүстік Иран (Армения, Әзербайжан және Хазар теңізімен бірге) және Мавераннахр83 туралы, рет-ретімен сипаттама жазады. Әрбір мемлекетке байланысты, әл Истахри оның шекаралары туралы, қалалары, арақашықтықтары, жол нобайлары бойынша мәліметтер келтіріп; тағамдары, сауда-саттықтары, өнеркәсіп, этнографиялық жай-күйлері жөнінде баяндайды. Өзінің көрген елдерінің толығырақ және егжей-тегжейлі суреттемесі келтірілген, дегенмен кей кездері қысқаша және маңызды мағлұматтары да бар. Амаридің өзі айтқандай, мысалы, «Сицилия туралы аз, бірақ өте маңызды айтылған»84, әдетте, 889 ден 972 жылға дейін85, арабтардың билеуінде болған Fraxinetum-мен бара-барланатын, Жерорта теңізіндегі Франция жағалауындағы Джабал әл-килал аралы туралы да солай. Олай болса, славяндар туралы мәліметтер де, өзінің аздығы мен шашыраңқылығына қарамастан, құнды болып табылады. Де Гуенің еңбегінен бұрын, Геркави жасаған салыстыруға талпыныс, тіпті ескірді деп айтуға болады; тиісті талдаусыз болса да, бұл аздаған мәліметтің маңыздылығына қарама-қарсы ретінде, чех ориенталисі Дворжактің (1889) мақаласын келтіруге болады. Әл Истахридің хазарлар туралы дерегі тарихшыларға көптеген қиыншылық әкелді, өйткені онда екі салыстырмалы дереккөз түрінде бірігіп, оның үстіне бұл біріктіру сәтсіз жасалған сияқты, бұл тұжырымды венгр ғалымы М. Кмошко (1921) да дәлелдеуге тырысқан еді.86 Енді қазір Ибн Фадланның жазбалары толығымен табылып, Йакуттың оған теліген хазарлар туралы деректің шын мәнінде әл Истахридікі екендігі анықталып отыр.

Оның шығармасының ықпалы өте маңызды болған еді, және ол ықпал тек араб әдебиетінде емес, басқа да жерлерде байқалады. Бірінші нұсқаға келіп тірелетін парсы аудармаларының бүтіндей бірқатары да бар; кей-кездері, тіпті әл Истахридің негізгі түпнұсқасы парсы тілінде жазылған болса керек деген пайымдар да айтылып жүр.87 Бұл ықпал уақыты бойынша да, өте ұзақ кезеңді қамтиды. Шаһрухтың кітапханасының әл Истахридың араб тіліндегі түпнұсқасын алуы Хафизи Абруға географиялық еңбек жазуға ықпал етті;88 түрік тіліндегі нұсқасы Мұхаммед III тұсында, шамамен, тіпті 1596 жасалды.89

Әл Истахридің кіші замандасы Әбу-л-Касим Ибн Хаукәл ан-Нисиби, арабтық ізбасарларының бірі болды. Оның өмірбаяны туралы да мәлімет өте аз. Есіміне қарағанда, ол солтүстік Месопотамиядағы Нисибин қаласында дүниеге келген сияқты; оның өз сөздерінен біз оның саяхатының 331 жылдың рамадан айынан/943 жылдың мамырынан Бағдатқа сапарынан басталғанын білеміз.90 Ол көпес (мүмкін шынында — жасырын саяси агент) кейпін киіп, ұзақ уақыт бойы солтүстік және орталық Африкада, Испанияда болды, Неапольге саяхат жасап және Палермоға да барды, Месопотамия, Иран, Үндістанның бір бөлігімен тікелей танысып, жаһан кезіп жүрді. Оның географияға деген құштарлығы ерте оянды; оның шамамен 340/951-952 жылдағы әл Истахримен таныс болуы бұған үлкен қозғау салды, бұл туралы ол өзінің маңызды деректерінде береді.

«Бұл кітапты осы түрде құрастыруға менің бозбала кезімнен бергі келе жатқан, әр түрлі аймақтарға саяхат жасаған адамдардан, сенімді көпестерден, осыған байланысты кітаптарды оқыған адамдардан естіген алыс елдер туралы әңгімелерге тәнті болуым және үлкен қалалардың жай-күйін білуге құмартуым басты себеп болды...»

«Осының барлығы саяхаттауға, қатерлерге ұрынуға деген, қалаларды суреттеуге деген ықтиярлығымды, үлкен орталықтардың жағдайын, климаттардың және аймақтардың көршілестігін баяндауға деген ішімдегі құштарлық сезімімді нығайта түсті».

«Ибн Хордадбектің, әл-Джайханидің кітаптарын және әл-Фарадж Кудамба ибн Джафардың жазбаларын қолымнан тастамадым. Басындағы екі кітап үшін, мен оларды үнемі өзіммен алып жүріп, солардың арқасында пайдалы ғылымдар мен орындауға міндетті ғұрыптардан көңілім басқа жаққа ауғаны үшін, Алладан жалбарынып кешірім сұрауым керек.91 Мен Әбу Исхак әл Фарсимен кездестім; ол Үндістанның осы картасын сызып, шатасып кетті, ал Парсыны салып еді — дұрыс шықты. Ал мен болсам, бұдан бұрын осы суретте салынған Әзірбайжанды бейнелеген едім; ол бұны жаратты, ал әл Жазираны жақсы деп тапты. Оның Мысырды суреттеуі дұрыс болмай шықты, ал Магриб, негізінен, кемшілікке толы еді. Ол маған: «Мен сенің жұлдыз жорамалыңды қарадым (Назарту фи маулика ва асарика), менің кітабымдағы қате кеткен жерлерді түзетіп беруді сұраймын» деді. Мені оның бірнеше картасын түзетіп, оны автор ретінде жаздым, бірақ кейін, бұл кітапты бөлек құрастырып, оны түзетіп және карталарды қосып, оларға түсініктеме жазуды ұйғардым. Мен ендігәрі Әбу-л-Фарадждың ескертпелерін қолданбаймын дедім, дегенмен ол барлық жағынан да дұрыс және шынайы еді. Мен осы кітаптан үзінділер келтіруім керек еді, бірақ өзімнің еңбегім сіңбеген және басқа адам тер төккен нәрсені пайдалануды жөн көрмедім».92

Ибн Хаукәлдің кітабы осындай жағдайлардың ықпалымен жасалған еді, аударма мәселесі де біршама шатысқа толы. Ол әдетте «Китаб әл-масалик ва-л-мамалик» деп аталғанымен, кей кездері бұл серияның негізгі буынына қатысты атауы да сақталады — «Китаб сурат әл-ард». Оның бірінші аудармасы белгілі хамданидтік әмір Сайф ад-даулаға (356/967 ж. қайт.) бағышталған, ал екіншісі 367/977 ж. пайда болды.93 Крамерстің 479/1086 ж. белгіленген, осылайша, шығармадан жүз жылға жасырақ, Ибн Хаукәлдің көне стамбулдық нұсқасын жариялауы, Де Гуенің editio prinseps қарағанда алға жылжуы болып табылады.

Крамерстің өзі оның үш нұсқасы бар деген тұжырымға жақын, және ол оның біріншісі мен үшіншісі барынша жақын болып келеді, дейді.94

Жұмыстың тікелей зерттелуі туралы дәлелді, Ибн Хаукәлдің әл Истахримен кездесуі жөніндегі әңгімесінен көруге болады. Әсіресе, Мысырға арналған және жалпы, Африкаға, Испания, Сицилияға қатысты деректері бар бөліктер, бірінші кітабына қарағанда, айтарлықтай өзгерген95; Месопотамия, Армения, Маверанахр туралы бөлімдер толықтай қайта түзетіліп, Иранға қатысты барлық деректер толығымен, еш өзгеріссіз сақталған. Бөлімдерді үлестіруде Ибн Хаукәл өзінің ізашарларының жоспарын ұстанады. Кітаптың мазмұнын жете пысықтап, кейбір түбегейлі құрылымдарды да айқындайды. Оның сипаттамасы белгілі бір шектерде, араб географтарының «классикалық мектебінің» басқа да шығармаларына қолданыла алады.96

«Мен ислам елдерін ауа-райы жағдайлары, облыстары мен округтары бойынша бөлдім. Мен арабтардың аудандарын сипаттаудан бастап, оларды бір климат деп санаймын, өйткені онда қалалардың анасы — Қағба мен Мекке бар; ол менің кітабымда осы климаттың орталығы болып табылады. Арабтардың облысындағы барлық тауларын, құмдарын, жолдарын, онымен шекаралас жатқан, Парсы теңізіне құйылатын өзендердің барлығын теріп болғаннан кейін, осы ауданның басым бөлігін қоршап жатқандықтан, Парсы теңізін сипаттай бастаймын. Мен оның бүгісін осы жерде белгіледім, өйткені Парсы теңізі Маскат жартылай аралының жанында, Мекке мен Кулзумға, батысқа қарай, Оманнан елу фарсак арақашықтықта бүгіледі, және бұл жер Рас әл-джумджума деп аталады. Бұдан кейін мен екі бетке Магрибты бейнелеп, суреттеймін: мен оның Мысырдан бастап Махдия және Кайраванға дейінгі жерлерді алып жатқан аймақтан бастаймын, саны аз қалаларын да суреттеймін. Бұдан кейін Кайраван мен Мадхиядан бастап Танж бен Азил жерлеріне дейінгі, картаның қалған бөлігін беремін. Ибн Хаукәлдің Африка мен Испанияға қатысты мысалы әсіресе маңызды.97

Бұл мектептің ақырғы ірі өкілі деп, Шпренгер «бұрынды-соңды өмір сүрген ұлы географ»98 деп атаған, әл Мукаддасиді айтуға болады. Егер бұл пікірде шығарманың бірінші түпнұсқасын ашқан, өз ісінің пионерінің бірқатар, жеңіл берілгіштігіне түсіністікпен қарасақ, онда Крамерстің, оны араб әдебиетіндегі99 географиялық туындылардың ішіндегі ең құнды және ең біртуар шығарманың авторы деп санайтын пікірі де оғаш болмас. Өзінің мінездемесін дәлелдей отырып, Шпренгер әділ баға бере «Әрине, мен оның географиясын осы саладағы жаңа еңбектерден асып түседі деп тұрғаным жоқ: бұл үшін оның ізашарлары болуы тиіс еді. Соған қарай, осыншама көп саяхат жасап, осыншама мұқият бақылаған және сөйте тұра барлық жинақтағанын жүйелі түрде жинаған адам болмаған сияқты.100

Оның аты да бірқатар ескертпелерді қажет етеді. Көпшілік араб жазушылары сияқты, ол өзінің Шамс аддин Әбу Абдаллаһ Мухаммед ибн Ахмед ибн Әбу Бекр әл Банна аш —Шами әл Мукаддаси әл Башари толық күрделі есімімен емес, басқа атпен белгілі болған еді. Ол өзінің шығармасының нұсқасынын бірінде солай деп аталып;101 әдетте ол ақырғы екі ныспымен белгілі. Олардың бірі Иерусалимнің арабша атымен, ол әл Кудспен бірге әл Байт әл Мукаддас немесе Байт әл Макдис деп жиірек аталады. Соңғы түрін негізінен қатаң грамматик-пуристер ұсынады102 және қазіргі замандық мәнермен әл Макдиси есімімен сақталған еді (халық арасында әл Мукдиси деп аталады); бірақ әл Мукаддаси түрі де заңды болып табылады. Мүмкін, автордың өзі қорытынды өлеңінде, хикмамукаддаса («қасиетті даналық») сөйлеміне құрылған сөздердің оның да осыны меңзейтін сияқты.103 XIII ғ. Йакут оны бәрінен де жиі әл Башшари ныспымен атайды; бұдан сирегірек, мысалы, Ибн әл Банна сияқты, басқа да есімдер қолданады.

Ақырғысы оның өмірбаянымен тікелей байланысты. Әл Муккадаси шамамен 335/946-947 жж. Иерусалимде дүниеге келген, ол Тулунидтер династиясының негізін салушы, Ахмед ибн Тулун кезіндегі Аккадағы кемежайды салған сәулетшінің немересі болған еді. Немересінің кітабынан сәулетшілік талғам танылады, бұл атасынан қалған нышан болса керек. Шешесінің жанұясы, тегі бойынша Хорасан шекарасына жақын жатқан, Кумис ауданының Бийар қалашығынан тараған. Туыстық байланыстар оған халифаттың жартысымен қарым-қатынас құруын жеңілдете түсті. Саяхаттар басқа аймақтарға деген ой өрісін кеңейте түсті: ол Испания, Синда және мүмкін, Сиджистаннан басқа, барлық мұсылмандық аймақтарға өзі саяхат жасады. Оның осы ел туралы деректерін арнайы талдайтын, Амари анықтағандай, Сицилияда ол болған сияқты.104 Өзі айтқандай, ол Испания туралы деректерді, 377/987 жылы105 Меккеге қажылыққа келген екі жолаушыдан алыпты. Бұл мағлұмат, Дози106 анықтағандай, бірталай ретсіз және бұлыңғыр: автор осы елдерді өзі тікелей білмегендіктен, өзіне айтқан деректерді әрқашан ұға бермейтін, дегенмен бұл деректер пайдалы, ал кей кездері құнды да.

Ұзақ саяхаттар, сұрастырулар және әдеби картографиялық еңбегінің нәтижесінде, ержеткен әл Мукаддаси 40 жасында «Ахсан ат-такасим фи марифат әл-акалим» («Климаттарды танудың ең жақсы бөлінісі») кітабын жазды. Кітап екі нұсқада болған сияқты: біреуі, автор сөзіне сенсек, 375/985-986 ж жатады107, әл Йакут қолданған екіншісі, үш жыл кейін жасалды – 378/988-989 ж.108 пайда болды. Саяси жағдайды сипаттау үшін, біріншісі Бұхарадағы Саманидтердің династиясына, ал екіншісі — Мысырдағы Фатимидтерге бейімделгені қызық. Шығарылымның негізіне қаланған ғылымға белгілі екі қолжазба осыны анық көрсетеді.109 Әл Мукаддасидің дүниеден қайтқан жылы анық емес және әдетте X ғасырдың аяғына, шамамен 390/1000 ж. жатады.

Өзінің кіріспе тарауларында әл Мукаддаси ай жүгіртіп, шешендік танытады, ол ой тудыратын, әдістемелік жүйелілігімен ерекше көзге көрінетін зерттеу тәсілдері туралы хабарлайды.

«Мен өзімнің кітабымды берік діңгектерге орнықтырып оны мығым тіреулермен тірегенімді біл. Өз күшіме қарай ақиқатқа ұмтылып, парасатты адамдардан түсіністік пен көмек іздеп, құдіреті күшті Алладан, менен ағаттық пен қателіктерді аулақ қылып, үміт пен сенімге жақындатуға жалындым. Оның биік тіреуі және ең орнықты негізі менің көргенім, түсінгенім, білгенім мен жазғаным болып табылады. Мен ғимаратымды осыған салып, колонналары мен бағандарын осыған бекіттім. Маған құрылыста көмек болған негіздер мен бағандардың санына, өзімнің аяғым баспаған жерлер мен аймақтар туралы, ұмытшақтық пен шатаспайтын деген ақылды адамдардан сұрастыру жатады. Сәйкес келген жауаптарды енгізіп, сәйкес келмегендерін алып тастадым. Өзімнің білу және бару қажет болған жерге бардым және білдім; жүрегім қабылдауды, ойым түсінуге бас тартқан нәрсені айтушыға жатқызып, «айтқандай» дедім». Бүкіл кітапты патшаның байлық қорынан алған материалдармен (фусул) толықтырдым.

«Осы ғылымдағы менің барлық ізашарларым менің саралаған жолыммен жүрген жоқ, мен қажет ететін нәтижелерді мақсат еткен емес... Біз үшін зерттеулер, іздестірулер және кітапханалар мен кітаптарды аударып-төңкеруден кейін табылған, осы саладағы барлық шығармалар осындай. Олардың құқықтарын бұзбау және олардың шығармаларын ұрламау үшін, бізге дейін жазылған дүниені, аса қажеттілік туындамаса, жазбауға, олар келтірген нәрсені түсіндірмеуге тырыстық. Дегенмен біздің кітабымызға олардың шығармаларымен таныс, немесе білім және ғылым қуған, елдерге алыс сапар шеккен көз ашық адам ғана әділ бағасын бере алады.110 Әйтсе де, мен өзімді ағаттықтан тыс немесе кітабымды жаңылыссыз деп санамаймын; мен оның артықшылықтары мен кемшіліктері бар екендігін мойындаймын, және оны жазғырудан аман алып қала алмаймын».111

Осы тараудан, әл Мукаддасидің өзінің ізашарларына сын көзбен қарағанын, кей кездері тіпті аса қатал екендігін көреміз. Бұл кітаптың артықшылығын ол бірнеше мәрте және баршаға белгілі мақтанышпен айтады. Кітаптың ортасындағы шегіністерінің бірінде, Магрибқа қатысты тарауда ол былай деп жазады:

«Егер біреу «Сен осы климатта көп ғажайып нәрсені ескермей қалдырып кеттің» десе, онда оған: «Біз өзіміздің алдымыздағы із салушыларымыз айтып кеткендерді ғана қалдырып кеттік. Кітабымыздың басты артықшылығына, басқалар айтып кеткеннен бас тарту, ал олардың кітаптарындағы ең ұнамсыз жағына — біздің айтқанымызға кереғарлығы болып табылады. Көріп тұрған жоқпысың: егер әл Джайханидің кітабын алып қарасаң, оның Ибн Хордадбектің еңбегіне негізделіп, тіпті толықтай, түпнұсқасынан тұрады. Егер Ибн әл-Факихтің кітабын қарасаң, көз алдыңа әл Джахиз немесе «Үлкен эйдж» келеді. Ал біздің кітабымызды оқысаң, ол таспих сияқты рет-ретімен құрылғанын көресің»112 Егер осы түпнұсқаны құрастырудан бас тартуға құқықты болсақ, онда біз бұнымен мүлдем айналыспас едік. Алла тағала бізді исламның алыс шектерін жеткізгендіктен, оның жағдайын көрсетіп, бөлінуге үйреткендіктен, біз оны барлық мұсылмандарға жеткізуіміз керек. Сен жаратқанның «Жер басып жүріңдер деп айт! Шынымен де олар жер басып, барып көрмей ме?» деген сөздерін естіген жоқсың ба? Біздің айтқандарымыз пайымдаушыға тәлім, саяхатшылап жүргенге пайда».113

Әл Мукаддасидің жұмысы Әбу Зейд әл Балхидің бастаған бүкіл топтамасының ғұрыпын жалғастырады. Бұл жағынан оны таза мұсылмандық классикалық мектебінің ақырғы өкілі деп айтуға болады. Оның осы мектеппен байланысы мәтін мен баяндау жүйесінен гөрі, карталарда айқынырақ көрінеді. Оның қолжазбаларының карталары әл Истахридің карталарының қарапайым сұлбасына ұқсайды, және мазмұндауда айтылғанға қарама-қарсы, олардан географиялық білімдердің дамуы байқалмайды. Климаттар деп аталатын аймақтардың бөлінуі, «Ислам атласына» қарағанда, басқаша түрде, бірақ шығыс пен батысты айыру сақталған. Кейде ол мардымсыз болса да, астрономиялық география деректеріне жанасады.114 «Классикалық мектеп» өкілдері сияқты, ол тек мұсылман елдерін суреттейді, ол өзінің бұл көзқарас тұғырын екі себепке негіздейді: «Біз тек ислам мемлекеттері туралы айтып, өзімізге қатысы жоқтығынан және суреттеуден еш пайда көріп тұрмағандықтан, кәпірлердің мемлекеттері жөнінде сөз қозғап бейнеттенбейміз; дегенмен біз ондағы мұсылмандардың тұрақтарын атай кеттік».115

Осыған қатысты онда Шығыс Еуропа немесе Қара теңіз жағалауы туралы мәліметтер жоқ дерлік. Бірақ мұсылмандардың болуы оның назарын болгарлар мен хазарларға аударуға мәжбүр етеді.

Кіріспе тараулары айтарлықтай кеңейтілген және ізашарларының еңбектеріне қарағанда, бірқатар қызық нышанға ие, бұл оның белгілі бір өзгешелігін айқындай түседі. Олардан кей кездері жоспарындағы жағдайды әрқашан тап басуға мүмкіндік бермейтін, әсіресе қайта аударудың белгілері ықпал еткенін байқауға болады. Бізге біраз бөліктері арқылы таныс кіріспе сөзінен кейін, ол әдеттегідей, қос теңіз жүйесі қалыптасқандай қылып көрсету мақсатында теңіздер мен өзендер туралы баяндайды. Топонимикаға байланысты тарауда бірдей атаулары бар әр түрлі мекен-тұрақтардың бар екендігін, және әр түрлі атаулары бар мекендер туралы баяндайды. Бұдан кейін, әр түрлі климаттардың және мұсылман мағыналарының ерекшелігіне қысқаша сипат берілетін екі тарау басталады. Мазмұндама саяхат құру кезіндегі әйгілі әңгімелерімен үзіледі, олардың әдеттегі мақтаншақтығына қарамастан, сол дәуірдегі араб елдерінің өмірі туралы анық көрініс береді.

Де Гуе ең бірінші болып оған көңіл аударып, голланд тілінде толық деп есептеуге болатын аудармасын берген (1875). Содан бері бұл бөлімді үзінді ретінде бірнеше рет аударған Кремер (1874), Наллино (1895), мен (1937) және басқалар.

Тәржімалаған: Сағымова А.С.





БИБЛИОГРАФИЯЛЫҚ АНЫҚТАМА

1. Ресейдің отандық тарихының классиктері

Карамзин Н.М.



История Государства Российского. В 12-ти тт. — Москва: Наука, 1989. Т. 1.





Соловьев С.М.

Сочинения. Кн. 1. История России с древнейших времен. ТТ. 1-2. — Москва: Мысль, 1988. Чтения и рассказы по истории России. - Москва: Правда, 1990. Сочинения Сергея Михайловича Соловьева. - Спб.: Типография братьев Пантелеевых, 1882.



Ключевский В.О.

Курс русской истории. 4.1. - Москва: Мысль, 1987. Т.1.



2. Тұжырымдаушы тарихшылар

Татищев В. Н.

История Российская с самых древнейших времен. В 7-ми тт. - Ленинград: Изд-во АН СССР, 1963. Т.1.





Погодин М.П.

Древняя русская история до монгольского ига. — Москва: Терра — Книжный клуб, 1999. Т. 1.



Чичерин Б.Н.

Наука и религия. — Москва: Республика, 1999.



Костомаров Н.И.

Русская история в жизнеописаниях её главнейших деятелей. - Москва: Мысль, 1991.



Щапов А.П.

Сочинения А.П. Щапова. Т. 1-3. — СПб.: Издание М.В. Пирожкова, 1906-08. Т.2.



Покровский М.Н.

Избранные произведения в четырех томах. - Москва: Мысль, 1965.



Грановский Т.Н.

Речь произнесенная в торжественном собрании Московского Императорского Университета. — Москва: Университетская типография, 1852.



3. Жеке проблемалардың іргелі зерттеушілері

Забелин И.Е.

Дневники. Записные книжки. — Москва: Изд-во имени Сабашниковых, 1963.



Платонов С.Ф.

Смутное время. — СПБ.: Лань, 2001.





Греков Б.Д.

Киевская Русь. — Москва: Госполитиздат, 1953.



Дружинин Н.М.

Воспоминания и мысли историка. — Москва: Наука, 1967.



Тарле Е.В.

История дипломатии. — Москва: Госполитиздат, 1959. Т.1;

Сочинения. В 12-ти томах. - Москва: Изд-во АН СССР, 1957. Т.2; 1958, Т.З; 1959, Т.6-10; 1961, Т. 11.



Струве В.В.

Избранные сочинения. — Москва: Российская политическая энциклопедия, 1999.





Сказкин С.Д.

К вопросу о неосредственном переходе к феодализму на основе разложения первобытнообщинного способа

производства. // Вопросы истории. 1960. №1. СС.75-99.





Чулков М.Д.

Историческое описание российской коммерции в 7 томах (21 книга). — Москва: Университетская типография Н. Новикова, 1785. Т.2. Кн.2.



Щербатов М.М.

История Российская от древнейших времен. — СПб.: Императорская Академия наук, 1794.



4. Археографтар және деректанушылар

Болтин И.Н.

Примечания на Историю древния и нынешние России г. Леклерка. - Москва: Типография горного училища, 1788. Т.1.



Миллер Г.Ф.

История Сибири. В 2-х томах. — Москва: Изд-во Восточной литературы РАН, 2000. Т.2.



Строев П.М.

Краткая Российская историю в пользу российского юношества. - Москва: Типография С. Селиванского, 1814.





Лихачев Д.С.

Прошлое — будущему. — Ленинград: Наука, 1985.



Крачковский И.Ю.

Избранные сочинения. — Москва-Ленинград: Изд-во АН СССР, 1957. Т. 4.





