1. ХАЛЫҚ ДІЛМАРЛЫҒЫ

ҚАРЫЗ БЕН ПАРЫЗ

Кезінде талай адамға жақсылық істеп едім. Не керек, соның бірде - бірінен қайыр -жақсылығымның қарызы қайтпады, - деп налыған бір адамға досы отырып:

Одан өкінетін ештеңең жоқ екен, достым. Өйткені біреуге қылған қайыр - жақсылық әлдебір алаяқ саудагердің несиеге беретін қарызы емес, адамшылықтың парызы ғой, -депті.

Досының бұл сөзінен ұялған әлгі адам содан былай өзгеге істеген жақсылығы жайында жұмған аузын ашпайтын болыпты.

ТАЙЛАҚ ДАУЫ

Екі адамның екі інгені қатар тұрғанда, бір-біріне сондай ұқсас екен. Ал олардың тайлағын да қайсысынан туғанын айыру қиын болыпты.

Бір күні інгені қысыр қалған адам тайлақты менің інгенімнен туған деп, бәле салып дауласып, Көбей биге келіпті.

- Ал, дауларыңды айт, - депті Көбей, жала жаба келген даугерге.

- Мына кісі менің інгенімнен туған тайлағымды иемденіп жүр, - депті даукес.

- Жоқ, тақсыр, бұл пәлеқор, әдейі жала жауып отыр. Мұның інгенінің боталамағанын бүкіл ел біледі.

- Олай болса, екеуің де менің айтқан төрелігіме көнесіңдер, - дейді би.

Көнеміз.

- Көнсеңдер, інгендеріңді екі жерге, тайлақты бөлек байлап келіңдер.

Бұлар Көбейдің айтқанын бұлжытпай орындайды. Көбей келіп тайлаққа қыл бұрау салдырады. Тайлақтың жан даусын естіген інген қазықты жұла боздап келіп, көзінен мөлтілдеген жасын тамшылатып, тайлағын иіскейді. Ал жалақордың інгені қаннен-қаперсіз күйге қайырып тұра беріпті.

АМАНДАСУ

Бір ауылдың жігіттері шешендікпен аты шығып қалған екінші бір ауылдың жігітін сөзден тосып, мұқатпақ ниетпен қонаққа шақырады. Жанына екі-үш кісі ертіп, әлгі жігіт ауылдың шеткі үйіне келе бергенде, тасада тұрған ауыл жігіттері шыға келіп:

Ассалаумалейкум, ашаның баласы,

Құрт-құмырсқа, масаның баласы, -

деп тақпақтай жөнеліпті. Шешен жігіт саспастан:

Әлейкүміссалам, келінің елі.

Құтырған қыр желінің елі.

Жынойнақ, бақсы перінің елі.

Бозаңды ішіп, ботқаны жеп алып,

Аузыңа келгеніңді оттайсың.

Елді, жерді даттаған,

Күндіз-түні жатпаған,

Халқым - ау, осы тентектерді

Неге ғана жақтайсың?! –

деп төрлете беріпті.

КӨЖЕМЕНЕТ

Ертеде екі кісі жолаушылап бір үйге келеді. Әлгі үйдің әйелі шығып:

- Бұл үйде еркек жоқ, - деп қондырғысы келмейді. "Тағы кімнің үйіне барып мазасын алып жүреміз", - деп жолаушылар болмай, сол үйге түседі. Үйге кіріп келсе, ері отыр екен.

Қонақтарға үй иелері жақтырмаған пішін көрсетеді. Қатықсыз қара көже береді. Қонақтың біреуі жапырақта ілулі тұрған етті көріп қалады. Әйел көжені алып келіп:

- Үйде ет жоқ еді, көже де болса, еттей көріп ішіңдер, - дейді. Қонақтар берген көжесін үнсіз ғана ішіп алады. Ішіп болған соң біреуі бата қылады. Батасында былай депті:

Құдай оңдасын, бақ қарасын,

Құдағидың көжесінің қап - қарасын.

Шаңырақтағы етін - ай,

Ет аспаған бетін - ай!

Қонақтардың батасынан ұялып, үй иесі әйеліне ұрсып, шаңырақтағы ілулі тұрған етті астыртыпты.

ТАПҚЫР БАЛА

Бір ауылда кілең би, төре, мырзалар түстеніп отырады. Тамақ түсірерде көрші үйлердің ойнап жүрген балалары келіп, есік алдында отырады. Балалар ет асатар деп дәметіп, төрде ет жеп отырғандарға қарап қояды. Етті жеп болып, төрдегілердің біреуі:

- Әне бір баланы қарашы, маған жалтақ-жалтақ қарай береді, - депті. Сонда бала:

- Егер мен төрде ет жеп, сен босағада қарап отырсаң, сенің де кезің жаутаңдар еді, - дейді. Сонда сасып қалған әлгі адам.

- Үлкен адамға қарсы сөйлеуін қарашы, ұртын тілетін екен өзінің, - дейді. Сонда әлгі бала одан сайын батылданып.

- Ұртымды тілетін асатқан етің сыймай отыр ма? - депті. Жұрт ду күліпті. Әлгі кісі ештеңе айта алмай ұялып қалыпты.

АҚСАҚАЛ МЕН ЖІГІТ

Ертеде бір данышпан қария болыпты. Бір күні қартқа бір жігіт келіп:

- Ақсақал, осы мен қандай жігітпін, сынаңызшы, - депті. Қарт әуелі жігіттің жолдасын шақыртып алып, әртүрлі істермен сынап, ақырында жігіттің өзін шақыртады. Жігіт келген соң:

- Шырағым, жаман жігіт көрінбейсің, адамшылығың да, ақылың да мол екен, - депті.

- Қалайша олай дейсіз, мені сынап, байқап та көрген жоқсыз ғой, - десе, қарт күліп:

"Жігітті жолдасына қарап бағала" демей ме халық, - деген екен.

"БӘЛЕНІҢ БАСЫ КҮШІКТЕН...."

Екі жігіт дос болыпты. Бір күні екеуі сырласып отырып, бір - бірінен неден қорқатындықтарын сұрасыпты.

- Сен дүниеде неден қорқасың? - депті біріншісі.

- Мен кедейліктен, аурудан, ажалдан қорқамын. Ал өзің неден қорқасың? - деп сұрапты екіншісі.

Мен иттің күшігінен қорқамын.

"Қорықпас келін қой басынан қорқады" деп, иттің өзі тұрғанда мен күшіктен де қорқа ма екен? - дейді екінші жігіт.

Ойбай-ау, бәленің басы сол күшіктен шығады ғой. Үйге алаңдағаныңда күшік шәуілдеп үреді, сөйтіп, басқа иттерді үркітеді емес пе? - депті бірінші жігіт.

ПАТША МЕН ДИҚАН

Ертеде бір кісі жас баласынан:

- Патша үлкен бе, диқан үлкен бе? - деп сұрапты. Бала кідірместен:

- Әрине, диқан үлкен, - дейді.

- Қалайша? - дейді әкесі.

Сонда әлгі бала:

- Диқан астық бермесе, патша аштан өлмей ме? - деген екен.

"АҚ ТОҚЫМ, ҚОС ТАҢБАЛЫ..."

Әрі ақын, әрі балуан Ахмади деген жігіт жалғыз атын жоғалтып, Бақ бақты жиын өткізіп жатқан Қожахан болыстың аулына келеді. Болыс баса-көктеп кірген кедей ақынды жақтырмай, шаруасын сұрап білген соң: "Атыңның белгісін өлеңмен айт, әйтпесе, үйіңе қайт", - дейді. Сонда Ахмади:

Ақ тоқым, қос таңбалы өзі жирен,

Қиянкес ұры алмаса шықпайды үйден.

Жануар жылқы болмай, адам болса,

Нәсілі бір кем емес болыс, биден.

Ақ тоқым, қос таңбалы жирен еді,

Шананы қар жауған сүйрер еді.

Болдырып көп жұмыстан еті арыса,

Дорбаға қи сап берсем күйленеді.

Жануар жылқы болмай, адам болса,

Болыс боп бір тайпы елді билер еді, -

дегенде Қожахан болыс одан арғысын айтқызбай:

"Аты жүйрік қайырады, тілі жүйрік айырады", - деген, мынаның тілі улы екен, жоғын тауып беріп қайтарыңдар, - депті.

ҚИЫН МЕН ОҢАЙ

Тұрмыс-тіршіліктің әр жайы әңгіме болған топ жиында біреу отырып:

- Дүниеде не оңай, не қиын? - деген екен. Біреулер: "Анау оңай", - десе, енді біреулер: "Мынау қиын", - деп жұрт белгілі бір шешімге келе алмай, керілдесіп қалыпты.

Сонда көп жасап, көпті көрген бір қария түрегеліп. - О, халайық! Бұл дүниеде не көп? Оңай да, қиын да көп. Соның ішінде біреуге ақыл айтқан оңай. Ал сол ақылшының өзі айтқанын өзі орындаудан қиын нәрсе жоқ, - депті.

ҚАРА ӨЛЕҢ

Балаға емшек бермес жыламаса,

Дос болмас бірін-бірі кінәласа.

Өлеңде парық, сөзде нарық болмас,

Өмірдің артық-кемін сынамаса.

Шығады өлең қайдан сөз болмаса,

Жүреді кім жетелеп көз болмаса.

Қосылар екі жақсы заман қайда,

Осындай ойын-тойда кез болмаса.

Көз тартқан өлең бір гүл бақша-баудан,

Сылдырап өлең - бұлақ аққан таудан.

Сол өлең бұрымыңдай өрілмесе,

Түңілсем саудагердей біткен саудам.

Көк атқа жектім шана күймелеген,

Шылғи шылғи қайыс түймелеген.

Жел сөздің бір-екі ауыз арқасында,

Қасыма құрбы-құрдас үймелеген.

Ертеден ауылым жайлар теріскейді,

Күнің де түс ауған соң еңістейді.

Халқымның өлең ортақ қазынасы,

Кім оны ортаға сап бөліспейді.

Кигенім аяғыма кебіс еді,

Айғыр мен қасқа байтал тебіседі.

Қалауын көңілімнің паш еткендей,

Өлеңім өлеңіңмен өбіседі.

Қара екен қарағайдың қаршығасы,

Аузымнан балдай сөзім тамшыла.

Сыртыңнан даңқыңды естіп келдім іздеп,

Жел сөзді бір-екі ауыз қамшыла.

Көзіңнен аймалайын, ерке назым,

Өмірдің кім біледі көбін, азын.

Үлкендер өлең айт деп бұйырғанда,

Барынша шарықтап қал, аққу, қазым.

Өлеңнің ордай ән кемесі,

Адамның қолқа, жүрек жан - денесі.

Кетісінде аулын алыс қимас қалқа,

Жетпейтін жандай болам әлденесі.

Мал жүрсе үн қатады қалың қаудыр,

Қасында қарағайдың бие саудыр.

Бітіріп жұмысыңды тойға келсең,

Кәнеки, өлеңіңді қардай жаудыр.

Өлеңді айта алмаймын былтырғыдай,

Ақ көйлек ары тартсаң жыртылғандай.

Өлең айт, тәуір сайлап бері отырып,

Бүркіттей томағасыз ұмтылдырмай.

Жарасар қатар тақса сылдыр үзбе,

Қасыңа құрбың келді, білдіңіз бе.

Қасыңа құрбың келіп тізе бүкті,

Нендей сый көрсетесіз енді бізге.

Жылқымды айдап салдым теріскейге,

Құлын, тай жылқы ішінде тебіспей ме.

Күнде той, күнде жиын бола бермес,

Ән салсақ екі-екіден келіспей ме?!

Ән шырқап, айтыспасаң дүркін-дүркін,

Қарлығып қалады екен дауыс шіркін.

Өлеңге тойдағы елді бөлейік бір,

Есінен өле-өлгенше кетпей жүрсін.

Ақынның ән шығады айғайынан,

Сұлудың күн көрінер маңдайынан.

Жақсының қайда жүрсе жаттығы жоқ,

Сөз тамған балдай тәтті таңдайынан.

Айта алмайды өлеңді дарылдаған,

Өзін-өзі мақтамас дарынды адам.

Бірін-бірі дос болмас кешірмеген,

Туыс болмас бір-бірін сағынбаған.

Өлеңді айт дегенде айтқан қандай,

Сақылдар шешен болсаң тіл мен таңдай.

Өлеңді аңырат десең аңыратайын,

Тепсеңде шалғынменен жортқан аңдай.

Немене елең деген өнерпазға,

Болады ауру жолдас өмірі азға.

Барында оралыңның ойна да күл,

Ендігі кім бар, кім жоқ келер жазға.

Ендеше өлең де өнер, өнер де өнер,

Жүйрік ат өрге шапса өршеленер.

Барыңда оралыңның ойна да күл,

Шырағың мың күн жанған бір күн сөнер.

Өмірде өлеңнен жоқ өнер ірі,

Кетеді өлең айтса көңіл кірі.

Айтқаның мың ойланып, жүз толғанып,

Артында өлсең де өзің қалар тірі.

Өлеңді айтқан абзал осындайда,

Тартылып аққан су да таусылмай ма.

Қартайып, жасың жетіп, ажал келсе,

Ақ бетке қара топырақ шашылмай ма.

Орамалым шетінде төрт гүлі бар,

Қайық салып суыңнан өткізіп ал.

Көмекейің көсілген ақын болсаң,

Өлеңменен ойыңды жеткізіп ал.

Шүбәм жоқ өлең сырын білгішіңе,

Балқытып айтқан сезің кірді ішіме.

Арнадым мен де өзіңе асылымды

Ашпаған бұдан бұрын бір кісіге.

Қарағым, айналайын, келдің қайдан,

Ала үйрек алма мойын ұшар сайдан.

Қалқатай, мекеніңді айта отыр,

Адамның жат болмағы осындайдан.

Арғымақтан ат жақсы, шабыс болса,

Ағайыннан жат жақсы, таныс болса.

Жолдас болсаң жаманмен жарға жығар,

Жазатайым аяғың шалыс болса.

Қамысты қанша жақсаң шоғы болмас,

Қара су қанша ішсең де тоғы болмас.

Қадір білмес жаманмен жолдас болсаң,

Қарап жүріп атарға оғы болмас.

Жапалақ жалп етеді жар басында,

Немене жоқтың күні бар қасыңда.

Дос болып қас болғаннан сақта құдай,

Қасқыр да қас қылмайды жолдасына.

Жақсының ісі оңалар әу басынан,

Жаманның арылмаған дау басынан.

Күңкілдеп қашан көрсең жүрер жаман,

Жаңылған саудагердей саудасынан.

Арыстан пар болмайды тышқанменен,

Сүймеген жар болмайды құшқанменен.

Көбелек гүл болмаса отқа қонбас,

Қалбақтап қараңғыда ұшқанменен.

Алыстан дабысына құлақ салам,

Тағдырдың пендесі жоқ жылатпаған.

Адам түгіл ағаш та сүйемел боп,

Орманда бірін-бірі құлатпаған.

Жабыдан тұлпар жақсы шаппаса да,

Дәриядан зәмзәм артық ақпаса да.

Баласы ителгінің түлкі алмайды,

Тұғырын алтынменен аптаса да.

Жүйріктің соны болмас қамшылаған,

Ақпаса су бола ма тамшылаған.

Күліне сап мың үйрек ілсе - дағы,

Түйі оның бағасы артық қаршығадан.

Қарағай мәуе болмас иілгенмен,

Қара құс қаз алмайды игі үйілгенмен.

Аяғын аңдап басқан құр қалмайды,

Іс бітпес құр далақтап жүгіргенмен.

Жел соқпай шөптің басы қозғалсын ба,

Артқыға айта жүрер сөз қалсын да.

Қолыңнан келсе көптің көңілін көтер,

Біреудің қалған оңбас көз жасына.

Ойнақ салып, қозы-лақ жарда ойнайды,

Ойнамайтын күлмейтін жан болмайды.

Өзің теңдес, ойнасаң, жаспен ойна,

Кісі жары кісіге жар болмайды.

Тас үйдің салдым жаңа түтіндігін,

Бөлістік бір сиырдың сүтін бүгін.

Кісіге алған, берген не болады,

Көңілдің білдірмесе бүтіндігін.

Тот баспас алтын жерде жатқанменен,

Оқ тимес ажалсызға атқанменен.

Түбінде жеңер ақтың адал ісі,

Қараймас күміс күйе жаққанменен.

Уағда сөзге қазық лебізбенен,

Бір сөзді екі қайта дегізбеген.

Сарқылып сағасыз су сап болады,

Телегей тең болмайды теңізбенен.

Анаң да мақтан еткен ұл туғанын,

Қолыңнан келмес іске ұмтылмағың.

Сояды халық қаласа хан түйесін,

Ойлай жүр қайда жүрсең ұлттың қамын.

Үйіңнің мал өтпейді шарбағынан,

Шебердің бал тамады бармағынан

Бүгін құмар қанбаса ертең қанар,

Ажалдың сақта құдай қармағынан.

Білмеген дос қадірін не біледі,

Көңілім шын доспенен семіреді.

Тар үйде тарыққанда досың келсе,

Дүние жан жадырап кеңір еді.

Көйлектің кесте тіктім әдібіне,

Адамның жолықтырма бәдігіне.

Жақсыға жан қисаң да арман бар ма,

Жамандар қайдан жетсін қадіріңе.

Түседі жаман бүркіт жайған торға,

Жығады жабы мінсең қазған орға.

Жаманға жайды білмес ісің түссе,

Қапыда басың батар қалың сорға.

Жеріген үйірінен тұлпар оңбас,

Саңғыған тұғырына сұңқар оңбас.

Жақсы да, жақсылық та жалпыға ортақ,

Шен үшін елін сатқан сұлтан оңбас.

Қырғауыл аңға шықсаң атқан тәуір,

Бал болса жанай өтіп татқан тәуір.

Жаманмен құшақтасып бір жүргеннен,

Жақсының аяғында жатқан тәуір.

Жақын боп кім жанасар жаман, қуға,

Жақсыға кез келгеннің бәрі тума.

Саналы май жесе де нысап қылар,

Қайғысыз семіреді қара суға.

Біріншіден не жаман, өсек жаман,

Екіншіден - сүймеген төсек жаман.

Ер жігіттің бойында болмаса өнер,

Жүргенінен не пайда есен-аман.

Дос сыналар ең ұзақ жолдағы іспен,

Қасқыр жолдас болмайды жолбарыспен.

Жаман қанша кесапат жасаса да,

Шарапаты жақсының болмақ үстем.

Көкекті кім мақтайды әні бар деп,

Мияны кім орады дәні бар деп.

Болмайды қашыр тұлпар баптағанмен,

Шошқаны кім сипайды жануар деп.

Қыс болса қадірі өтер өткен жаздың,

Әр ісі мәшһүр келер өнерпаздың.

Шөл кешіп, томар қонған күні құрысын,

Кешегі көл жайлаған қоңыр қаздың.

Таудың суы ағады асыр-тасыр,

Тасырлатып жылқыңды таудан асыр.

Сендей жанға жамандық ойлағанның,

Шатырлатып басына түссін жасыл.

Қыз ақ па, көңіл ақ па, қымыз ақ па,

Түсемін қымыз ішсем қызып бапқа.

Ұсынсаң өзін құйып, сәулетайым,

Қанбас ем ішіп қымыз күн ұзаққа.

Аспанда бір жұлдыз бар айдан жақсы,

Тигізбе залалыңды, пайдаң жақсы.

Жаманға бір сөз айтсаң қорс етеді,

Балқыған қорғасындай қайран жақсы.

Аспанда ай болмаса адасады,

Көңілді көтермесе кір басады.

Көңілі жақсылардың алтын сандық,

Сандықты кілт болмаса кім ашады.

Көлік белі қайыспас жеңіл жүкке,

Қоныс таңдап көшуден еріндік пе.

Ауылыңның қасына еру болдық,

Шақырар деп тым құрыса ерулікке.

Қолымда бір қамшым бар алтындаған,

Кей жаман ұстай алмай қалтылдаған.

Бос белбеу, бота тірсек бозбала көп,

Киіздей шала піскек қарпылмаған.

Қолымда бір қамшым бар бұзау тісті,

Күз етіп жерге түнде қырау түсті.

Жұлқынған кеше ғана жігіт едік,

Самайға сақтанып ақ қылау түсті.

Ойнап-күл дүниенің жарығында,

Көңілдің жан қартаяр жарымында.

Туған ай толғаннан соң о да қайтар,

Тұрмақ жоқ ешбір нәрсе қалыбында.

Дүние ойлап тұрсам терең теңіз,

Жақсылық, жамандықпен болады егіз.

Басқансың аяғыңды аңдап - аңдап,

Болғанда досың екеу, дұшпан егіз.

Дүниенің көзім жетті жалғанына,

Жеткізген кімді тағдыр арманына.

Қайтерсің ілінбесе итбалық та,

Дәметкен алтын балық қармағыңа.

AT ТАЛАЙЫН КӨТЕРЕЙІК

(екінші нұсқа)

Өзі батыр, өзі шешен Бөлтекеңнің жүрегі ерекше жұмсақ, мейірімді болған екен.

Бөлтірік шешеннің нағашысы Қара менде өз аймағына беделді, әжептәуір бақуатты кісі болса керек. Қартайған нағашысына сәлемдесе барып, біраз күн қасында болып, мауқын баспақ болады. Айтқанындай, сүйікті жиенді дүйім ауыл боп неше күн төбесіне көтере күткен ғой. Қайтуға жиналған Бөкенді нағашысы біраз жер ұзатып салмақ болады. Екеуі тоқтай қалып қайта-қайта қоштасқанымен нағашысы қимай тағы да біраз жер бірге жүреді.

- Қош, жиенім, Бөлтірігім, енді сені көре аламын ба, жоқ па? - деп нағашысы қамығып көзіне жас алады. Сөйтеді де, тағы да ілесе жүреді. Қара кенді қимай, өзінің де жүрегі уылжып келе жатқан батыр сәл ойланады да:

- Қане, нағашы - еке, ат талайын көрелік, нағашы - жиен боп жарысайықшы, - дейді. Әрине, сауырынан жараған батырдың аты озып кетеді. Сол озғыштан ол соңына қайырылмайды. Сонда көзінен бұршақ-бұршақ жасы парлаған нағашысы: "Қайран тапқырым - ай, тарланым - ай!" деп ризалықпен бас шайқап, жиенінің соңынан қимай да қимай қарап қала беріпті.

AT ТАЛАЙЫН КӨТЕРЕЙІК

(үшінші нұсқа)

Бөлтірік көптен көрмеген нағашысына барып, екі-үш күн аунап-қунап жатып, қайтуға ыңғайсызданады. Сонда нағашысы:

- Жиен жан, қасыңа жеті жігіт ертіп келіп, жеті ат мініп желкілдеп неге қайтпадыңдар? -депті.

- Жеті жігітті ертіп келсем, бұл сөзді айтпас едіңіз - ау, нағашы. Мен дүние қуып жүрген жан емен. Тек өзіңізге сәлем бергелі келдім, - дейді Бөлтірік.

- Қош енді, жалғызым! - дейді нағашысы жолға шығарып салып тұрып. Бөлтірік нағашысының бүл сөзін көңіліне ауыр алып қалады:

- Мен жалғыз емес едім ғой, нағашы. Шүкір төрт-бес жиендеріңіз бармыз ғой.

- Оны айтпаймын, шырағым. Үш жүзде өзіңе тең келер жан бар ма, сірә. Осы жағынан жалғыз емей, кімсің? - депті нағашысы.

Нағашылы - жиенді екеуі айырылыса алмай, ауылдан түстік жер ұзап шығып кетеді. Нағашысы:

- Қош, шырағым, енді көремін бе, көрмеймін бе? - деп егіледі. Жиенін көзі қимай, ілесе береді. Сонда жиені:

- Нағашы, ат талайын көтерейік, жарысып алсақ қайтеді? - дейді.

Нағашысының өзі сыйға берген Бөлтіріктің аты озып кетеді. Сол кеткеннен артына қайырылмайды.

ҰЗЫНЫ БОЛСА, ҚЫЗЫМДІКІ

Бөлтірік қырғыздың ханына тағы бірде барғанда, оған:

- Тойға баратұғын апайлар ұзынды-қысқалы киініп жүргені қалай? - деп, қырғыздың ханы күліпті. Хан күлген соң үй тола отырған қырғыздың бәрі күледі ғой. Сонда Бөлтірік:

- Ой тақсыр - ай!

Ұл өскен соң, ұл киеді,

Қыз өскен соң, қыз киеді.

Бала-шағамен мен киемін деп,

Киімге таласайын ба?

Бір жаққа барарда солардың киімінің

Қай қолға түскенін кие саламын.

Ұзыны жоқ, қызы жоқ,

Қу бас болсам,

Киім табылмай ма? –

депті.

СӨЗДІҢ КӨРКІ – МАҚАЛ

Қырғызда жан сөйлеспейтін, аламаннан озған алаяқ бір ділмар бар екен. Хан Бөлтірікпен қағыстыруға сол шешенді алдырып, үйінде сақтапты. Бір қалың жиылыста Бөлтірік гүрілдеп сөйлеп отырғанда, қырғыз шешені:

- Ат жаманы соқпақшыл,

Адам жаманы тақпақшыл деген, -

депті. Сонда Бөлтірік:

- Сөздің көркі мақалды,

Ердің көркі сақалды.

Сақалы жоқ көселер,

Қасабалы тоқалды, -

дегенде, көсе ұялып қалып, тұра жөнеліпті. Сонда Бөлтірік:

- Көсені үйге кіргізбе,

Артын жерге тигізбе.

Кесірі жұғар кәпірдің,

Қуалап жүріп,

Құйрығын жерге сүйгізбе, -

деген екен. Құдай рақмет қылсын Бөлтірік биге, кісі болса осындай болсын!

ҰЛ ӨСКЕН СОҢ, ҰЛ КИІНДІ

Бөлтірік қырғыздың бір манабымен әзілдесіп, сөз қақтығыстырады екен. Бұрын бірнеше рет бас қосып, сөз сайыстырғанда, Бөлтірік жеңіп кете берген екен. Бір жолы манап Бөлтіріктің аулына келіп түсіпті. Қырғыз манабының өзімен сөз қақтығыстыру үшін келген ыңғайын байқаған соң, Бөлтірік киімдерін ұзынды-қысқалы киіп, қонақтың үстіне келеді. Бөлтіріктің киім киісіндегі оғаштыққа кезі бірден түскен манап:

- Бөлтірік, менің келгенімді естіген соң, берекең қашып, асығып киінгенсің бе, киімдеріңнің бірі ұзын, бірі қысқа ғой? - депті. Сонда Бөлтірік:

- Хан - еке, ұл өскен соң, ұл киінді, қыз өскен соң қыз киінді. Енді солармен жарысайын ба. Ұзын болса, ұлымдікі, қысқа болса, қызымдікі. Ұлым, қызым жоқ болса, бір басыма киім табылмас па еді, - деп, манаптың қу бас екенін аңғартыпты.

Манап аңдамай сөйлеймін деп өз сөзінен өзі ұсталып, бұл жолы да Бөлтіріктің жеңісін мойындаған екен.

ТЕЗЕКТІҢ ҰРЫСЫН ҰСТАУЫ

Тезек төре сақалды кісі екен. Ол бірде тіс шұқитын ағашын қалың сақалының арасына қыстырып қойып, осыны отырғандарға жұмбақтап:

- Анау тұрған тау, тау етегі орман, сол орманда бір ұры тығылып жатыр. Оны қанша кісі барса байлап әкеледі? - дейді.

Отырған "жақсылар" әрі ойланып, бері ойланып таба алмай дал болып отырғанда Бөлтірік кіріп келеді.

Ол Тезек төреге:

- Әлгі жұмбағыңызды қайта айтып жіберіңізші? - дейді. Тезек жұмбағын қайта айтады. Сонда Бөлтірік кідірместен:

- Тау дегеніміз - басыңыз ғой, - дейді.

Тезек басын изейді.

- Тау етегіндегі орман - сақалыңыз.

Тезек тағы мақұлдайды шешеннің сөзін.

- Жасырынып жатқан жалғыз ұры - тіс шұқитыныңыз емес пе?

Тезек шешенді қостап бұл жолы да басын изейді. Сонда Бөлтірік:

- Мынау бес кісі барса, оны ұстап әкеледі, - деп бес саусағын көрсетіпті.

БАСЫҢ БАҚЫРДАЙ, БЕТІҢ ТАҚЫРДАЙ

Диқанбай дейтін Дулаттың белді кісісі Бөлтірікке қарап:

- Иә, Бөлтірік, сені осы жұрт "сыншы, сыншы" деп мақтайды. Сонда не айтасың өзің, тегі? Сынағыш болсаң, мына мені сына, қане! - депті, дастарқан басында, қой басын жәукемдеп отырып.

- Е, болды - болды, жетер енді! Сына - сына дегенге сөйте ме екен! деп, Диқанбай қолын табақтан тартып алыпты да, алдындағы бас, жамбасты Бөлтірікке жылжытыпты.

ҚЫРҒЫЗ БЕН ҚАЗАҚТЫҢ

БАЙЛЬІҚ ТУРАЛЫ АЙТЫСҚАНЫ

(екінші нұсқа)

Бөлтірік шешенмен аулы аралас, қойы қоралас қырғыздың манап, би-шешендері сөз жарастырып, іліп - қағысып жүреді екен. Бөлтірік қырғыздың қандай шешені кездессе де қирата жеңе беріпті. Бір күні бұрыннан сөз жарыстырып жүрген манап Бөлтірікке тиіседі. Өзінің байлығына мегзей отырып: Қырғыз бай ма, Қазақ бай ма? - деп сұрапты.

Қырғыз бай, - депті Бөлтірік. - Өйткені, олар көшкен сайын жұртына қалдырып кетеді. Қазақтар құсап жалғыз ошақ артып жүрмейді. Қонған жерінде үш тасты қалап, қазан асып көшсе, жұртында қара күйе болған үш тасты қалдырып кете береді. Қазан-ошаққа жарыған қырғызға байлық та дарыған ғой.

Байлығымен озғысы келген манап сонда:

- Атаңның гөрі, Бөлтірік, құп, ұрдың! - деп өзінің тағы да жеңілгенін мойындапты.

ЕР ЕМЕГЕНДЕ НЕМЕНЕ

Жетісу, Шу бойына төрелердің билік құрып тұрған кезі екен. Дулатта Сөк төре билік етеді. Жайлауға көшер алдында төреге елдің игі-жақсылары сәлем беріп қайтуға бүкіл тарту-таралғыларымен жолға шығады. Оларға ере шығуға етегінде ту биесі болмағандықтан, Бөлтірік кейіндеу қалып, қасына Алақай деген атшысын ертіп келеді. Тере ордасы өңшең игі-жақсыларға лық толы екен. Құр қол келген Бөлтірік шешенді еріккен байлар мен төрелер келемеж етіп, қағыта бастайды. Алақай атқосшысының басы төбел таз екен де, ал Сек төренің мұрны пұшық болса керек.

Абайламай Алақай тақиясын алған екен, отырғандар шуылдасып:

- Байғұсым, басыңды жаба гөр, төбеңнің шөбін жеп қойғансың ба? - деп атшы бишараны аямай-ақ келемеж ете бастайды. Сонда Бөлтірік өзінің зор даусымен:

- Бұл құрт деген итте ес болсайшы. Менің атшым Алақайдың төбесі аздық еткендей, Сок төренің де мұрнын жеп біткенін қарасаңшы, - депті.

Сонда Сөк қасындағыларға ренішін білдіріп:

Қараға қарап сөйлеп, Төресіне сөз келтірген ез емегенде немене? Төреге қарап сөйлеп, Төлеңгітке сөз келтірген ер емегенде немене? - деген екен.

МАЛДЫ ТАБУ ОҢАЙ, БАҒУ ҚИЫН ЕКЕН

Төрелігімен дүйім елді риза етіп, үйірлеп жылқы алып жүрсе де, Бөлтіріктің қорасына мал бітіп көрмепті. Өйткені ол тапқан олжасын орта жолда кедей-кепшікке таратып кетеді екен. Үй-іші, бала-шағасы бірде бар, бірде жоқ дегендей тақыл-тұқыл күн кешеді екен. Бөлтірікті ауылдас ағайындары жалғыз атты қара қасқа кедей деп мазақ етеді.

- Мұның жақсылығы қайда, шешендігінен не пайда? Үйінде түгі жоқ. Балалары аш-жалаңаш. Үрерге иті, сығарға биті жоқ, - дейді.

Оңашада әйелі де осылай дейді. Бөлтірік үндемей құтылатын болса керек. Ақыры әйелі айтып қоймаған соң:

- Ағайынның айтқаны дұрыс екен-ау. Сенің осы қанша мал бағуға шамаң бар? - деп сұрайды Бөлтірік.

Сөйтсе әйелі:

- Е, ел қатарлы бағамыз ғой, - дейді.

Бөлтірік үндемей отырады да, жөн-жосығын айтпай аттанып кетеді. Сол бетімен салып ұрып барып Сыпатай батырдың үйіне ат маңдайын бір-ақ тірейді. Шығарда жаны басқа шын досы келген соң ақпейіл батырдың не жаны қалсын, иіліп төсек, жайылып болған соң, жақсылап күтеді. Қайтар кезде: "қандай бұйымтайың пар еді", - деп сұрайды. Сонда Бөлтірік:

Ойпырым-ай, - деп батыр таңғалыпты. Сен де ұялады екенсің - ау. Кім сені ұялтып жүрген?

Мен де ел қатарлы мал жинайын деп, бір қора соқтым. Қораны қалқайтып біткен күні қардың жауып қалғаны. Түн ортасында төрт қасқыр қара тартып қораға келіпті де, шапқан күйі ар жағынан бір-ақ шығыпты. Малым болғанда қасқырлар қандайтын еді-ау, қораға емес, далаға келгендей болып қалды-ау, деп қатты ұялдым, депті шешен. Сонсоң Сыпатай Ботпайдың жақсысы мен жайсаң жинап алып:

- Бөлтірік шешен ештеңеден тайынып, ешкімнен ұялып көрген жоқ еді. Қасқырлардан қатты ұялған жайы бар екен. Алдына мал сап беріңдер, - дейді.

Сонымен Бөлтірік аулына бір үйір жылқы, бір табын сиыр, бір қора қой айдап қайтады. Елге жеткен соң, әйеліне:

- Ал енді айтшы, қанша мал керек саған, қалауың ала қойшы, - депті. Сонда әйелі:

- Ой, мен мұнша малды баға алмаймын, - деп шошынған екен.

Бөлтірік ағайындарын шақырып алып:

- Малды табу оңай болғанымен, бағу қиын екен маған. Сендерге бағу оңай болғанымен, табу қиын болар. Мына малдан алыңдар, - деп, бар малды ағайындарына таратып берген екен.

АСЫЛ ЖЕҢГЕМ ӨЛМЕСІН

Бөлтірік замандасы, жақсы ағасы Кебекбайға сәлем бергелі келіпті. Келсе, Кебекбайдың әйелі төсек тартып ауырып жатыр екен. Кебекбай ауру әйеліне жағдай жасай алмай, өзінің де күйі болмай, үй іші жүдеу тартып қалғанға ұқсайды. Амандық-саулық біліскен соң, Кебекбай:

- Ауруының беті қатты сияқты, жаман айтпай жақсы жоқ, өліп қалмаса жарар еді, - деп, Бөлтірікке үрейін айтады.

- Асылым жеңгем өлмесін, алдымен өзіңнің өлгенің жөн, - дейді Бөлтірік.

Өзі қамкөңіл болып отырған Кебекбай:

- Неге олай дейсің, Бөлтірік? - деп сұрайды.

- Әркімнің жаны тәтті. Сенің менің айтқанымды көңіліңе алма - деп Бөлтірік сөзінің мәнісін түсіндіре бастайды. Кебекбай атандың. Атағың ауылдан асып, алашқа жетті. Ағайынға сөз салсаң, сөзіңді өткіздің, жөн айтсаң, жөніңді өткіздің. Қалың мал беріп, қалап алған, құдай қосқан қосағыңмен қоса ағардың. Ұлың ұяға, қызың қияға қонды. Бұдан артық құдайдан не тілейсің. Өлмегенде, сайтан болайын деп пе едің? Асыл жеңгем өлер болса, "су әкелерім - ай", "от жағарым - ай", "қазан қайнатарым - ай", деп жылағаннан басқа ыс бітіресің? Ал жеңешем сенен ұзақ жасайтын болса, артыңнан жоқтау айтып, Ысты мен Дулатқа сенің бар жақсылығыңды жария қылмай ма?

Бөлтіріктің сөзін тыңдап отырып, Кебекбай:

- Дұрыс екен-ау. Сөзің құлағыма жағып барады. Құдай мені осы жаман жеңгеңнің алдында алса, сонда жеңгең не деп жоқтар еді мені? - дейді.

Бөлтірік сонда:

- Былай жоқтар еді, - деп мынаны айтады.

Биік таудың басынан

Тұнық шыққан бұлағым.

Көкорай саздың қасынан

Тұнып шыққан құрағым.

Ат жалын тартып мінгенде,

Аулыңның басын құрадың,

Алыс пен жақын білгенде,

Еліңді түгел сұрадың,

Сұлтаным, тірі кезіңде

Тал шыбықтай бұралдым.

Енді елді дегенде,

Өзіңді менен бөлгенде,

Қара жерге көмгенде,

Кезімнің жасын бұладым

Жер таянып құладым.

Қолымнан ұшқан сұңқарым,

Шәй деспеген шынарым,

Мүңкір-нәңкір келгенде,

Әсем болсын тұрағың.

Таңда ма күнінде

Бейіштің мінген пырағын.

Әңгіменің бәрін бастан-аяқ сүйсініп тыңдаған ауру бәйбішенің бойына жақсы сөз қуат береді. Басын көтеріп, орнынан тұрып, шалына:

- Қайным дұрыс айтып отыр. Алдымен сен өл! - деп отын жағып, суын әкеліп, қазанына ас салады.

АЛТЫН ЕМЕЛ ДАУЫНА ДАУА

Ұлы жүздің бағлан батыр, шешен жүйріктерін ордасына шақырып алып:

Алтын Емелде Жалайыр мен Найман елі жайлауға таласып, екі жағынан түсінбеушілік болыпты. Дау-дамайды қарап, әділ билік айту үшін екі елден қалыс билер шақырылмақ, -дейді Тезек төре.

- Ұлы жүз бен Орта жүздің дауы оңай дау емес. Екі елді татуластырып, бітістіруге құланнан ұшқыр, қудан жүйрік әділ билер баруы керек.

Орта жүзден аға сұлтан Өскенбайдың Құнанбайы келеді дейді. Қасында Құсбек, Тәнеке секілді төре, қарасы бар көрінеді. Осы дауға біздің жақтан кім барады? Бәріңізді кеңескелі шақырып отырмын.

Жақсы мен жайсаңдар ары ақылдасты, бері ақылдасты:

- Қапыда сөз тапқыш, дуалы ауыз, алдына жан салмас жүйрік еді, Бөлтірік барсын. Екінші - жеті атасынан мырзалық шынжыры үзілмей келе жатқан атақты Сары үйсіннің мырзасы Сары барсын.

- Үшіншісіне Дәуітәлі барса қайтеді? - деп еді жұрт ішінен біреу. Бөлтірік отырып:

- Жас та болса әділетті еді, - мына Кебекбай барсын, - дейді.

Бұлар ат тондарын дайындап, белгіленген мерзімде бес жүз қаралы топ болып, жүріп кетті. Тезек төре шығарып салып:

- Бөлтеке, сыйлы жерге кетіп бара жатырсыз, менің бұлғын ішігімді танығаны не болар дейсің? Таныса өзімді танысын. Мырзалығыңызды мен келгеннен кейін жасай жатарсыз. Киімің нашар десе, Құнанбай жауап бермей-ақ қояр. Маңдайымның ағы бар, құдай берген адамның бағы бар, бір мәнісі болар, - дейді.

Күнілгері:

- Осындай ағаның баласы келе жатыр. Алдағы жұмада барамыз, - деп шапқыншы хабар жіберді.

Айтулы күн де жетті. Ақ үйлер тігілген, бір жағына Орта жүздің жақсылары, билері, бір жағына Ұлы жүздің жақсылары, билері түсті.

Тас мола белгісі бар жер Жалайыр, менің билігім осы. Дұрыс, дұрыс.

Ал енді шейіт болған жеті адамның билігін мынау отырған Кебекбай айтысып.

Кебекбай жүресінен отырып:

Ердің құны екі ауыз сөз, бірі - берем, бірі - бермеймін деген, деді. - Берем десе, бітеді, бермеймін десе, жітеді, ел шабысады, елшілік етіп, билер әділетін сөйлеп, кеңшілік жасаса, бітпейтін дау бола ма? Дұрыс, дұрыс.

- Ал Жалайыр жағынан бір адам артық өліпті. "Судың түбін бекітеді, даудың түбін қыз бекітеді", - деген. Жалайыр мен Найман қатар жатқан ел, ата жолын қуып құда, құдағи болсын. Екеуі қатар көшіп, қатар қонған. Ата қонысты бірге жайлап, тату өмір сүрсін. Баққаны қой болсын, ертеңді-кеш жайлауы той болсын. Жаманшылыққа ұстаған сойылы отқа жағылсын. Игілігіне жинаған малы жайлауда бағылсын. Аллауәкпар! - деп Кебекбай бата жасады.

Ала көзденіп жауығып келген екі елдің жақсылары, билері құшақтасқан дос, бауыр болып тарқасыпты.

ЕЛДІҢ ҚҰТЫ БИІНДЕ БОЛАДЫ

Төменгі Талас бойының Едіге деген биі мен Бөлтірік көңілі жарасқан дос-жар кісілер екен. Қартайып, бойдан қуат кеткен соң, екі бидің бір-бірімен кездесіп, сұхбаттасуы сирей бастайды. Едіге би ұзақ жолға шығуға мұршасы болмасын сезеді де, баласын Бөлтірікке сәлем беріп келуге жұмсайды. Баласы әке сөзін құп алады. Атақты шешен, ділмар сөздің көсемі, әрі батыр, әрі би атағы алты алашқа түгел тараған кісіге сәлем берудің де өзіне үлкен сын екенін Едігенің баласы іштей біліп, ұғып шығады жолға. Бөлтірікке сәлем беріп, әке сәлемін жеткізіп, қарт шешенді риза еткен жас қонақ үй иесінің бір қанатты сөзін естімек оймен оған былай дейді.

Жер деген не?

Ел деген не?

Жер сәні деген немене?

Ел сәні деген немене?

Жерді кім көтереді?

Елді кім көтереді?

Жердің құты қайда болады?

Елдің құты қайда болады?

Ердің құты қайда болады?

Қонағының сөз жөнін білетін ойлы жас екеніне көзін жеткізген Бөлтірік шешен сонда құрдасының ұлына ризалығын білдіріп, батасын беріп тұрып, мынаны айтқан екен:

Жер деген - байлық.

Ел деген - халық.

Жер сәні - мыңғырған мал, ағылған аң,

Аққан су, жайқалған ну.

Ел сәні - атаға қарап өскен ұл

Анаға қарап өскен қыз.

Жерді еу көтереді.

Елді ер көтереді.

Жердің құты күйінде болады.

Ердің құты үйінде болады.

Елдің құты биінде болады.

КӨЗІМ ТОЙҒАНМЕН, КӨҢІЛІМ ТОЙМАЙ ТҰР

Он екі атаға тарайтын Жалайыр елінде Балпық би деген кісі көреген, қасиетті адам болған деседі. Бір күні осы кісі кешке жақын төбенің басында отырса, қолында жібі, мойнында дорбасы бар бір бала төбенің етегімен әлдеқайда бет алып кетіп бара жатады. Баланы көріп Балпық дауыстап қасына шақырып алады. Бала үлкенге сәлем береді. Баланың бетіне біраз қарап отырады Балпық өзінің қасында отырған жігіттеріне қарап:

Мына балаға анау біздің үйдің жанында тұрған торы әкеп ерттеп беріңдер, - дейді. Жігіттер аң-таң. Бірақ қадірлі қарттың сөзі екі болмайды. Құнанды ерттеп балаға мінгізеді. Сонан соң балаға қарап Балпық былай дейді:

Шырағым, өзің ел кезіп, қаңғып жүрген жетім бала екенсің, - құнанға мініп, жақсы жолға бет ал. Бұрынғы уайымыңды бұдан былай ойыңнан шығар, - деп ақыл айтады.

Бұл он екі жастағы Бөлтірік деген бала еді. Қадірлеп ат мінгізген ақыл айтып, батасын берген кісінің ауылында бала жартыға жуық жүріп қалады.

Күндердің күнінде елдің шығыс жақ шетіне келіп ту тігіп, бес жүз қолмен Барақ батыр Жалайыр еліне жаушы жібереді. Айтқаны мынау екен: "Жалайыр елі арманда қалдық демесін. Маған қарсы шыға ма немесе айтқаныма көніп, айдауыма жүре ме, соның хабарын тез берсін". Бұл суық хабарға ел сасады. Сол уақытта жас бала Бөлтірік Балпық атасынан: "Мен барайын", - деп рұқсат алып, торы төбел құнанына мініп, тоқталмай барып, Барақ батырға сәлем береді. "Әзі жас бала, біз бүл елге дау болып келіп жатырмыз. Ал бұл бала қорқуды білетін емес, жайраңдап жүргені мынау", - деп ойлайды да, сынамақ болып:

- Қарағым, көңілің ояу, етің тірі бала екенсің, мына жатқан менің қолыма көңілің тола ма, көзің тоя ма? - дейді, демалып жатқан қалың қолын көрсетіп.

Бала Бөлтірік саспай:

- Батыр ата, қолыңызға көзім тойғанмен, көңілім толмай тұр, - депті. Сонда батыр балаға қарап:

- Көңілің қалайша толмай тұр? - дейді оған қайран қалып.

- Көңілім толмай тұрған себебі - біріншіден, мына жатқан сіздің қалың қол "Семен!" ұранды Сыпатай, Андас, Тойшыбек, Байсейіт батырдың немесе "Қарасай!" ұранды Көшке, Қараш, Сұраншы, Саурық батырлардың ауылының сыртында ту тігіп жатуға лайық қол ғой. Ал, ұрғанда қолыңның қышуы қанбайтын, асасаң, аузың толмайтын он екі үй Жалайырдың ауыл сыртына келіп ту тігіп: "Шық бері!" деп қаһар тебуіңізді үш жүздің баласына атағыңыз белгілі, батыр ата, сізге лайық көрмей тұрмын, - депті Бөлтірік.

Сонда Барақ батыр ойланып тұрып-тұрып:

- Сойылмен ұрып жыққаннан сөзбен ұрып жыққан қатты болады екен. Мына бала бізді сөзбен ұрып жықты ғой!

Жығылғанымызды білмесек, бізде адамдық қасиет қала ма? - деп қолын бастап, еліне кері қайтып кеткен екен.

Содан бастап Бөлтіріктің шешендік даңқы Үш жүздің баласына жайылған екен дейді ел.

ОЛ ДОРБАДАҒЫ БАСЫНДА ТАС ЕМЕС ЕДІ

Бөлтірік жастайынан әке-шешесінен жетім қалып, Қараменде деген нағашысының қарауында тәрбиеленеді. Бөлтірік жасынан ақындық, шешендік, батырлық жолын қуып және Қараменде шешеннен тәлім-тәрбие алып, есейген соң еліне қайта оралады. Бөлтірік жас та болса, ел арасында жер, су, еңбек, құн және жесір дауларына қатысып, оған әділ төрелігін айтып, ел аузына іліне бастайды. Бай-манаптар, барымташы, жалақор алаяқтар Бөлтіріктің тапқыр әділ билігінен әр кезде жеңіле бастайды.

Бірде Бөлтірік жолы түсіп, Мөңке биге барады. Оған былай дейді:

- Мәке, жасымнан жетім қалып. нағашымның қолында жүріп күн көрдім, ержетіп еліме келдім. Сояйын десем малым жоқ, киейін десем киімім жоқ, бұдан былай қалай жан сақтаймын, - деп сізден ақыл сұрай келдім, - депті.

Мөңке:

- Мен көмекке бір ат, шапан берейін, мұны елге Мөңкеден алдым деп жариялаған. Мөңке ат, шапан беріпті біз де көмек берейік деп ойланатын шығар. Сөйтіп одан әрі өзің жан сақтап кетерсің, - дейді.

Бөлтірік:

- Мәке, сізден алған ат, шапанмен жан сақтай аламын ба? Берген шекпеніңіз тозады, атыңызды тамағым ашыққан күні сойып жеймін, одан да маған ел білетін астыңыздағы жүйрігіңіз бен ұлықтан шенге алған шекпеніңізді беріңіз. Мен шекпенді киіп, жүйрікті мініп, Мөңке берген сыйлық деп ел аралап, байғазы сұраймын. Мөңке сыйлық берді деген соң бай, манап, билер де беретін шығар. Елден дүние жинап алғаннан кейін атыңыз бен шекпеніңізді өзіңізге қайтарайын, - дейді. Мөңке "Бүл Бөлтірік қайда кетер дейсің, ат, шапанды берсем берейін, жетім ғой сауабы тиер, елден дүние жинап алсын", - деп беріп жібереді.

Бөлтірік Мөңкеге рақмет айтып, атты мініп, шапанды киіп сол кеткеннен хабар-ошарсыз мол кетеді.

Ел тыныш жүрсін бе:

Қаңғырған бір жетім бала Мөңке бидің астындағы жүйрік алған үстіндегі шекпенін алып кетіпті. Енді би өз дүниесіне жете алмай жүр екен, - деп гулете жөнеледі.

Мұны естіген Мөңке би әбден ашуланып, мен елге мұндай мазақ қылғанша Бөлтірікті ұлыққа шақыртып өшімді алайын деп, оның үстінен ұлыққа шағым етеді.

Бөлтірік ұлық іздетіп жатыр деген сөзді естіп, жол-жөнекей төбе - төбенің басынан ат -тұяқ тай – тұяқ тас теріп дорбаға салады да, қойнына тығып ұлыққа келеді.

Ұлық Бөлтірікке:

- Мөңкенің аты мен шекпенін алдап алғаның рас па? - дейді.

Бөлтірік:

- Рас, Мөңкенің аты мен шекпенін өзінен сұрап алдым, бірақ қайтарып берем дегенім рас еді. Ұлық, жетімнің көрген күні құрысын, қысылған соң шапанын сатып, атын сойып жеп қойдым. Мәкеңе көрінбей қашып жүргенім сол ат пен шапанның құнын таппай жүр едім, -бір қозғалып қойғанда қойны сылдыр еткендей болады. Бөлтірік қойнын қойнына тығып қояды. Ұлықтың көзі Бөлтіріктің томпиған қойнына түсіп, алтын, күміс ақшаның сылдырын естіп, ішінен қуанады.

Ұлық:

"Е, ат-шапанды сатып, дорбасы толған соң маған беруге әкелген ақша шығар, мен Бөлтірікті бүл даудан арашалап алайын", - деп ойлайды да Мөңкеге қарап: "Сен бір жетім балаға тай мен шапан бердім деп неге сонша жауластың, Мөңке, би атыңмен нашар жетімге шапаның мен тайыңды да қимайсың ба? Бұл дау қабылданбайды, екеуің де бара беріңдер", - дейді.

Бөлтірік шығып бара жатып, артына қайта бұрылып келіп, қойныңдағы дорбасын ұлықтың алдына қойып шығып кетеді. Олар кеткен соң, ұлық дорбаны ұстап көрсе, іші толған ақша дегені сылдырлаған тас екен. Ұлық Бөлтірікті қайта шақыртады. Бұл мені елге: "ұлыққа ақша деп тас бердім", - деп айтып масқара етер деген оймен, қайта келген Бөлтірікке:

- Сен маған тас бердім деме, мен сенен тас алдым демеймін, - дейді.

Бөлтірік:

- Ол дорбадағы басында тас емес еді. Мөңкенің дауы әділ шешілмеген соң: "Ой, ұлық, алғаның ас болмасын, тас болсын" деп қарғаған шығар, - деп ұлықтың өзін ұялтыпты.

Бөлтекең Мөңке бидің ат, шапанын алып қана қоймай, айламен ұлықтың дауынан да құтылыпты.

ЖАЗАЙЫН ДЕГЕН БАТЫР БИІН ТЫҢДАМАЙДЫ

Төменгі Талас бойында жатқан Шымырдың бір батыры Балқаш көлінің жағасын жайлап жатқан бір елден қарымта қайтарам деп, 500 қол бастап келеді. Келген елін айтқанына көндіріп, қыруар мал алып қайтып келе жатқанда, алдынан Бөлтірік бастаған бір топ кісі шығады. Шымыр батырының шауып келе жатқан елі Бөлтіріктің нағашы жұрты екен. Бөлтірік сауға сұрайды. 500 қолдың ішінде Бай ұзақ деген би бар екен, Бөлтірікті мақұлдап, қол бастаған батырдың биге сауға беруін, елдің арызын тыңдауын мақұл көреді. Батыр есерлеу адам екен, бұған көнбейді. Бөлтірікке:

"Ел дегенің мынау, алдымда келеді, би дегенің мынау ма? Өзім де бимін!" - деп қарсы шабады. Бөлтірік тобымен кері қайтады. Сол жерде қалыңдығын алуға Саржан қолымен келе жатады. Оның қалыңдығы да сол шабылған елден екен. Бөлтіріктің сөзін өткізе алмай, кері қайтуының мәнісін біліп, қолға қарсы Саржан шығады. Саржан жекпе-жекте 500 қолдың басы есер батырды жеңіп, Бөлтіріктің нағашыларының малын қайтарады. Бай ұзақ би бастаған 500 қолды еліне қайтарады. Сонда Саржаннан жеңіліп құлаған батыр Бөлтірікке қарап:

Жау жоқ деме - жар астында,

Бөрі қайда деме - бөрік астында, -

деген ел Сен Бөлтірік емес, бөрік астындағы бөрі ме едің? Ел емес, жар астындағы жау ма едің? - дейді жаралы жатып. Сонда Бөлтірік жаралы батырға:

Жазайын деген батыр биін тыңдамайды,

Азайын деген ер елін сыйламайды,

Бидің сөзін тыңдамадың,

Елдің сөзін сыйламадың.

Биіңді тыңдамай, жаздың,

Еліңді сыйламай, аздың,

Жазаңды солай алдың.

Болған істің қапысы жоқ,

Оған Бөлтіріктің қатысы жоқ, —

деп айтқан екен.

ҚАЗЫ ДА ЖОҚТАН ӨЗГЕНІ СҰРАЙДЫ

Бөлтірік билік айтқан талай дау-шарда сөзден тосылып, жарлы - жақыбайларда есесі кетіп жүрген бір пысық бай оған тосыннан жала жабады:

Бұл шолақ етек қу кедей жал-құйрығын күзеп жайлауға жіберген бордақы ұрлап сойып жеді, - деп, қазыға білдіреді.

Қазы өз аузын парамен майлап қойған байдың сөзін сөйлеп Бөлтірікті байға жығып бермек болады. Бөлтірік көнбеген соң қазы: "Өздерің бір сөйлесіп көріңдерші", - дейді. Бөлтірік даукес байды мынадай жерге оңаша шығарып:

Бай - еке, үш шейіттің үстінде отырмыз. Ай сөйтіп - ораза екен, күн сейіті - жұма екен, жер сейіті - құм екен. Осы үш сейіттің үстінде бордақы ұрладың деп жалғыз жаныңды бересің бе? Атыңды төлейін, депті. Жала жауып жүрген бай:

- Жаныма жабыса көрме? Менікі тек базыналық еді ана қазыға өзіміз келістік дей салайық.

- Е, құп!..

Екеуі қол алысып бітіседі.

- Қалай табыстыңдар? - дейді қазы Бөлтірікке.

Жақтырмаған Бөлтірік:

- Өтіріксіз дау болмас, өткелсіз кешу болмас: басы өтірік, аяғы шын, қазы да жоқтан өзгені сұрайды екен, - деп жүріп кетеді.

БОЙЖЕТКЕНДІ БҰЙРЫҚ АЛДЫ

Орта жүзде Бердіқұл шешеннің жалғыз қызы бар екен. Оған сол өңірдің бір байы құда түсіп қояды. Бердіқұл қызы бой жеткенше, қалың малын алып та бітіпті. Сонан соң қызын ұзатқалы қам жасай бастапты.

- Биыл күзде ұзату тойын жасаймын, - деп Бердіқұл би құдасымен сөз байласып, мақұлдасыпты. Мұны қызы естиді. Ол байдың баласын жақтырмайды екен, көңілі қалаған басқа рудың жігітімен қашып кетіпті.

Би бұған намыстанып, бұрқан - талқаны шығып, қатты ашуланыпты.

- Мұнысы мені басынғаны ғой, кемсіткені ғой, ол елдің қызымды алып қашып, қыр көрсеткені ғой. Ендеше мен бұларды елдіктен қалдырайын.

Істің насырға шауып бара жатқанын аңдаған қыз алған "кінәлі" жақ табысуға жол іздей бастады. "Ұлы жүзден Бөлтірік деген жас шешен шыққан екен, ол орта жүзге қалыс адам ғой, әділеттігін айтып, бізді татуластырар" десіпті де Бөлтірікке кісі салыпты: "Бердіқұлдың беті қатты. Бітімге көндіріп берсін", - деп. Сонымен бітім іздеушілер Бөлтірікке еріп, Бердіқұл үйіне кіріп барса, би бетін күнбатысқа бұрып, қырын қарап отыр екен. Бөлтірік:

Ассалаумағалейкум, - деп алдына барыпты. Бердіқұл:

- Уағалейкум ассалам, - депті. Қызы кеткелі сәлем алмайды екен. Сонда Бөлтірік:

- Ей, Бердіқұл! Қызың кетті, Жер жүзіне ізің кетті. Жалпақ елді шабам депсің. Оған сенің нең кетті? Бойжеткенді бұйрық алды, Бәйгені жүйрік алды. Бұған дауың бар ма? - депті.

Мұны естіген Бердіқұл би жылап қоя берді:

- Маған өстіп жөн айтқан бір адам жоқ. Қызым құдайдың бұйрық қылған адамына кеткен екен ғой. Елімді бекер қырып ала жаздаппын ғой, - деп. Ақыры екі жақ татуласып, бітім жасап тарқасыпты.

АҚҚУ ҚҰСҚА ОҚ ТИСЕ

Адамы өлген бір ру басына Бөлтірік айтқан екен деген сөз:

Аққу құсқа оқ тисе,

Қанатын суға тигізбес.

Айтулы ерге оқ тисе,

Қиналғанын білдірмес.

Ноқталы басқа бір өлім

Ақыр бір күн келмей ме?

Ажалдың соқса дауылы

Өмірдің шамы сөнбей ме?

Қанша қу сақтап жүргенмен,

Сұрай келсе иесі

Аманатын бермей ме?

Дос көтерер көңіліңді,

Мал көтерер өлімді.

Бекем бу батыр беліңді,

Мұңайтпа мына еліңді.

Жүйрік мін де, сұлу құш,

Алсаң осы тілімді...

ОРЫНСЫЗ БОЛСА, СӨЗІҢ ЖАУ ТАРТАДЫ

Бөлтірік баласына "Жау жоқ деме - жар астында, бөрі жоқ деме бөрік астында", "Басыңа ие бол, қолыңа ие бол, тіліңе ие болған соң сияқты ақын сөздерді айта береді екен. Бірде баласы әкесіне: "Жауды жақындатып, қара аспанды төндіріп қоятыныңыз - ай", - деп қапа болыпты.

Сөйтіп жүргенде Бөлтіріктің баласы бір жерге қыдырып барып, біреумен сөз сайыстырып, ілінісіп қалады. Айып басы тағы да сөзден шықса керек. Баласы Бөлтірікке:

- Әке, "жау жоқ деме - жар астында", "басыңа ие бол, қолыңа не бол, тіліңе ие бол" дегеніңіздің мәнісін енді ұқтым, - дейді. Сонда Бөлтірік баласын былай деп демеп сөйлеген екен:

Кердең болса,

Аяғың жау тартады.

Кесірден болса,

Таяғың жау тартады.

Кіді болса,

Мінезің жау тартады.

САҢЫЛАУЫ ЖОҚПЕН САБАҚТАС БОЛМА

Бөлтіріктің ұлы жас кезінде өзі қатар балалардың сотқар, бұзықтарына көбірек үйір болып, көбінесе солармен бірге ойнайды екен. Әкесі баласының мұнысын құп көрмей, оған бұзық балалардан аулақ жүруін әлденеше рет ескертеді, бірақ одан ештеңе шықпайды. Сөйтіп жүргенде, бір-екі жыл өтіп кетеді. Бір күні серіктерінің бастауымен Бөлтіріктің баласы көрші ауылға барады. Қасындағы жолдастарының бүл ауылға қыдырып барамыз дегеніне сеніп, Бөлтіріктің баласы оларға еш алаңсыз еріп жүре беріпті. Көрші ауылға келген соң, балалар келген ауылының бір мырзасының құмай тазысын ұрлайды. Жолдастарының мұндай ойынан бейхабар келген Бөлтіріктің ұлы бұған ренжиді. Бірақ болар іс болып қойған соң, амалсыз серіктерімен бірге аулына қайтады. Тазы иесі сұрастырып жүріп, ұрыларының кім екенін біледі. Тазысын да табады. Жазықты айыбын тартады. Айып тартқандардың ішінде Бөлтіріктің баласы да болады. Бала әкесіне өзінің айыбы жоқтығын, серіктерінің тазы ұрлайтын ойы барын білмегенін, білгенде оларға қосылмайтынын айтып ақталады. Сонда Бөлтірік мына сөзді айтқан екен:

Саңлауы жоқпен

Сабақтас болма.

Байлауы жоқпен

Санатта болма.

Тілегі жаманмен

Қапаға түспе.

Тегі жаманмен

Ортаға түспе.

ӘКЕҢ ҚАПА БОЛАДЫ

Бөлтіріктің баласы ел ішінің ісіне жаңадан араласа бастаған шағы екен. Бір жиын үстінде қызу әңгіме-дүкен болады. Кісілер сұлу сөйлеп, тапқыр сөйлеп, алға озғысы келіп сөз жарыстырып отырады. Жиналғандардың ішінде бір байдың мырзасы да бар екен. Өзі малға бай болғанмен, сөзге кедей екен, мінезі де жайсыз болса керек. Сол реті келген жерде де, реті келмеген жерде де сөзге жармасып, елдің алдын орай береді. Сөздің мәні кеткен соң, Бөлтіріктің баласы, өз сөзі кезегінде:

- Аузы қисық болса да, байдың ұлы сөйлесін, - деп, өзінің сөзге қатысқысы жоқ екенін самарқау білдіреді. Содан ары жұрттың әңгімесі жараспайды. Бай баласының аузы шынында да аздап қисық екен. Әлгі сөзге намыстанып, ашу шақырады. Жиынның шырқы бұзылады.

Болған жай Бөлтірікке жетеді. Баласының бір ауыз сөзі біреудің жиынының шырқын бұзуға себепші болғанына қатты қапа болады. Баласын оңаша шақырып алып Бөлтірік:

- Сөзден тәтті нәрсе жоқ. Сөзден ащы нәрсе тағы жоқ. Сөзден жеңіл нәрсе жоқ. Сөзіңді тіліңе билетпе, ақылыңа билет. Ақылды сөзіңді ақылсызға қор етпе, ақылдыға айт. Не сөйлейтініңді біл. Кімге сөйлейтініңді біл. Қай жерде сөйлейтініңді біл. Қай кезде сөйлейтініңді біл. Қалай сөйлейтініңді біл. Оны білмесең, сара сөзің шала болады, арты жала болады, әкең қапа болады, - деп ақыл беріпті.

ЖАНЬІҢ ЖЕТІЖАМАННАН АМАН БОЛСЫН

Бірде Бөлтіріктен қасындағы жас өнерпаздар сұрапты дейді.

- Ақ ата, тәнің мен жаның бірдей сау болсын деген сөзіңіздің мәнісі неде? Тәні саудың жаны сау болмай ма? - деп. Сонда Бөлтірік былай деп айтқан екен:

Тәні саудың бәрінің жаны сау бола бермейді. Тән мен жанның саулығы бірдей болуы -адам бойында сирек кездесетін байлық. Адамның жанын аздыратын дерттің түрі көп:

Күншілдік деген бар, содан сақтан,

Кекшілдік деген бар, содан сақтан

Астамшылық деген бар, одан алыс жүр,

Сараңдық деген бар, одан қалыс жүр.

Қараулық деген бар, одан таза бол

Бәлеқорлық деген бар, одан ада бол

Ынсапсыздық деген бар, содан аман бол.

Төрт мүшең түгел болса, жаның осы жеті жаманнан аман болса, жаның мен тәніңнің бірдей сау болуы деген сол. Жаның осы жеті жаманнан аман болсын.

ӨНЕРІҢ МЕН ӨНЕГЕҢ АЗБАСЫН

Бөлтірік өз маңындағы жастарға көңілі толғанда: "Кісі болар баланың кісіменен ісі бар, кісі болмас неменің кісіменен несі бар" - деп айтатын әдеті болыпты. Осы сөзін естіген бір жас жігіт Бөлтіріктен:

- Ақ ата, кісі, кісінің ісі дегенді көп айтасыз, сол кісі мен кісінің ісі туралы ғибратыңыздың мәнісі неде? - деп сұрайды. Сонда Бөлтірік әлгі сөздің мәнісін таратып баяндай келіп, аяғында былай деген екен дейді:

Жақсы деген кісінің

Алды-арты бірдей жарық болар,

Жақсы деген ісіңнің

Бас-аяғы бірдей анық болар.

Жаман деген кісінің

Алты - арты бірдей жау болар,

Жаман деген ісіңнің

Бас-аяғы бірдей дау болар.

Жаман істі қостама,





Жаман кісіні бастама.

Жақсы істі тастама,

Жақсы кісіні жасқама.

Жаман істі қостасаң,

Қарың талады,

Жаман кісіні бастасаң,

Жағың талады.

Жақсы істі тастасаң,

Өнерің азады,

Жақсы кісіні жасқасаң,

Өнегең азады.

Қарың мен жағың талмасын,

Өнерің мен өнегең азбасын.

ЖЕТІ ЖЕТІНІ БІЛГЕНДІ АДАМ ДЕЙДІ

Бөлтіріктің ұлы алғаш ат жалын тартып мініп, шаруаға араласа бастайды. Сонда Бөлтірік баласына былай дейді:

Жеті атаңды біл,

Жеті руды біл,

Жеті жарғыны біл,

Жеті құбыланы біл,

Жеті жақсыны біл,

Жеті жаманды біл,

Жеті жетімді біл.

Баласы әкесінің айтқанын көңіліне түйіп, ел ағалары мен қарияларының сөзіне құлақ түріп жүреді екен. Көп сөзге қанғанмен, біраз уақыттан кейін баласы әкесіне келіп, өзіне айтқан жеті сөзінің мәнісін сұрайды. Сонда Бөлтірік аз ойланып:

Жеті атасын білмегенді жетесіз дейді,

Жеті руды білмегенді жер көріп, ел танымаған ессіз дейді,

Жеті жарғыны білмегенді жөнсіз дейді,

Жеті құбыланы білмегенді көкірек - көзсіз дейді,

Жеті жақсыны білмегенді жаман дейді,

Жеті жаманды білмегенді надан дейді,

Жеті жетімді білмегенді арзан дейді,

Жеті жетіні білгенді адам дейді, -

деп тақпақтапты.

ЖЕТІ ЖАҚСЫ

Бөлтірікке баласы келіп:

- Әке, сіздің жеті жақсы деп айтқан сөзіңіз ел ішінде әрқалай айтылады. Жақсының саны, сіз айтқандай, жеті емес, одан әлдеқайда көп болып айтылып жүр. Соның анығын өз аузыңыздан естиін деп едім, - депті.

Баласының сөзге мән бере бастағанын байқаған шешен: Е, балам, жақсы қанша болса да көптік етпейді, жаман біреу болса да аздық етпейді, - деп мынаны айтқан екен:

Ақылсыз адым баспайсың,

Ақылыңа сай талабың болмаса.

Жалғыз ақылмен алысқа аспайсың.

Білімсіз бірлік жоқ,

Малсыз тірлік жоқ.

Мал мен білімге сай кісілігің болмаса,

Бірлік пен тірліктен опа таппайсың.

Жақсы кәсіп - анық ырыс,

Жақсы сөз - жарым ырыс.

Жақсы кәсібіңе жақсы сөзің серік болмаса,

Жақыныңа да, жатқа да жақпассың.

Осыны ұққайсың.

ЖЕТІ ЖЕТІМ

Бөлтірік пен Сыпатай екеуі арасынан қыл өтпейтін тату дос болады. Бір күні сөз үстінде Сыпатай Бөлтірікке: "жеті жетім бар дейді, соны айтып берші", - дейді. Сонда Бөлтірік:

- Аспаннан жауын жаумаса, жер жетім,

Басшысы болмаса, ел жетім.

Елінен айырылған ер жетім.

Аққу-қазсыз көл жетім.

Тыңдалмаған сөз жетім.

Киюсіз тозған тон жетім,

Замандассыз қалған шал жетім, -

деген екен.

БАЛАҒА АҚЫЛ

Бар дүниені шашпа,

Жоқ дүниені қума.

Шашқан шет болар,

Қуған ит болар.

* * *

Ақылы жоқты аға тұтпа,

Қасиеті жоқты қадір тұтпа,

Ақылы жоқты аға тұтсаң,

Кішілігіңді кемшіліктей көрер.

Қасиеті жоқты қадір тұтсаң,

Кісілігіңді ерсіліктей көрер.

* * *

Тегі жаманды тең тұтпа,

Тілегі жаманды ес тұтпа.

Тегі жаманды ес тұтсаң,

Төріңе шығар.

Тілегі жаманды ес тұтсаң,

Төбеңе шығар.

* * *

Үлкен алдында иіліп сөйле,

Кіші алдында сызылып сөйле.

Иіліп сөйлегеннен белің бүгілмейді,

Сызылып сөйлегеннен сөзің үзілмейді.

* * *

Екпесең де,

Жерің болсын,

Ішпесең де,

Суың болсын.

Сулы жер - нулы жер,

Нулы жер - рулы ел

СӨЗ МӘНІСІ

Бөлтіріктің шешендігімен аты жаңа шыға бастаған кезі болса керек. Бірде Арқаның даңқты шешені Бердіқұл бимен сұхбаттасуға ниеті ауады. Бірақ ауыздыға сөз бермеген Орта жүздің шешенінен жас Бөлтірік сырттай сескене беріпті. Бір күні өзін-өзі қайрап:

- Бердіқұлдан мен неменеге сескенем. Жеңілсем мені бала дейді ғой, жеңсем дана дейді ғой, тәуекел барайын, - деп атақты шешеннің алдына барған екен.

- Батаңызды алғалы, ақылыңызды тыңдағалы келдім, - дегенде Бердіқұл Бөлтірікке:

Шырағым, жасың кіші болғанымен, жолың үлкен ғой. Батаңды қайта маған бер. Мен саған бір ғана сауал қояйын. Сөз мәнісін білген қалай болады? - депті. Бөлтірік жұлып алғандай:

Сөз мәнісін білмеген –

Ел мәнісін білмейді.

Ел мәнісін білмеген –

Жер мәнісін білмейді.

Жер мәнісін білмеген –

Ер мәнісін білмейді.

Ер мәнісін білмеген –

Бар мәнісін білмейді.

Бар мәнісін білмеген –

Мал мәнісін білмейді.

Мал мәнісін білмеген –

Ал мәнісін білмейді.

Ал мәнісін білмеген –

Бер мәнісін білмейді.

Бер мәнісін білмеген –

Не мәнісін біледі? –

депті. Сонда Бердіқұл:

- Болды, әкем, болды, - деп, ризалығын танытыпты. Сонан соң Бөлтірікті "Теле би атаңдай үш жүздің шешені болар ма екенсің", деп бағалап, батасын беріпті.

БЕС ЖАМАН

Төренің қасында жақсы деген белгілі төрт адамы болыпты. Ел оларды "Төренің төрт жақсысы" деп атап кеткен екен. Ел ішіндегі үлкенді-кішілі мәслихаттан төре осы төрт жақсысын қалдырмайды екен. Бірде төре Бөлтірікті көпшіліктің алдында сөзден сүріндіруді көздеп, оны өзінің төрт жақсысы түгел қатысқан бір мәслихатқа шақырады. Едәуір әңгіме-дүкен болып, төрт жақсының да делебелері қозып, неше алуан тапқырлық, шешендік танытады. Төре осылай таңдаулы төрт жақсысының жұрттан артық қасиеттерін жиналған көпшіліктің көңіліне түгел жеткізіп, олардан асқан жақсыны өзінің көрмегенін, олардан асқан жақсы бар дегенді естімегенін айтып мақтанады. Торт жақсының тұтастай асыл екендігін, олардың бірінің бойында да мысқалдай кемістік жоқтығын айтып тасып отырып, төре Бөлтірікке тиіседі. Бөлтірік үпсіз отыра береді. Енді Бөлтірікке төренің төрт жақсысы да тиісіп, оны іліп-шала береді. Төре мен оның төрт жақсысының астамшылығына ашынған соң, Бөлтірік оларға арнап жиналғам көптің ортасында былай деген екен:

Біріншіден не жаман –

Қатынсыз адам бақытсыз,

Бақытсыз болсаң сол жаман.

Екіншіден не жаман –

Баласыз адам бағасыз,

Бағасыз болсаң, сол жаман.

Үшіншіден не жаман –

Малы жоқтың жайы жоқ,

Жайсыз болсаң сол жаман.

Төртіншіден не жаман –

Жұрты жоқтың құты жоқ,

Құтсыз болсаң сол жаман.

Бәрін айт та,- бірін айт –

Құдайсыз адам имансыз,

Имансыз болсаң, сол жаман.

Тыңдаған жұрт сілтідей тынады. Төре де, оның төрт жақсысы да ә дегенде не айтарларын білмей, үнсіз қалады. Көпшіліктің арасынан: "төрт жақсы", "Бес жаман" деген сияқты күбір-сыбыр сөздер естіліп жатады. Бөлтіріктің айтқан бес жаманы төренің өзі мен оның төрт жақсысының кемшіліктерін көрсетеді екен. Олардың ішінде қатыны өліп, аларға қыз таңдап көп жүріп қалған біреуі болыпты. Екінші біреуінің алғашқы әйелінен бала болмай, тоқал алған екен, бірақ ол да құрсақ көтермей жүргенге ұқсайды. Үшінші біреуінің өзі мен сөзі дұрыс болғанымен, алдында малы болмапты. Төртіншісі ел ішінде ағайын-туғаны жоқ, жалғыз үйлі кірме екен. Ал төренің өзі жасырын ұры ұстап, ұрлық қылатын болса керек. Бөлтірік құдайсыз, имансыз деп осыны айтыпты. Бөлтіріктің төре мен оның төрт жақсысының әрқайсысының бойындағы кемістіктерін теріп айтқан осы сөзі ел ішінде "Бес жаман" деген атпен таралып кетіпті. "Төренің төрт жақсысы" деген сөз айтылмай; оның орнына ел ішінде "Бес жаман" деген сөз қалыпты.

АҚЫЛ

Бөлтірік төренің шешендерімен сөз сайыстырып отырыпты. Небір мықты деген шешендері Бөлтіріктен ұтыла бергенін көріп отырған төре шыдай алмай, сөзге өзі араласады. Байлық пен билік, жаман, асыл мен жасық туралы сөз сайыстарында Бөлтіріктен өзі де жеңіліп қала берген төре:

Азбайтын, тозбайтын байлық қандай болады? Қайтпайтын, қолдаушың мен қорғаушың қандай болады? Жарығы түскен қасиетті шырақ қандай болады? Жел жетпес, асыл текті пырақ қандай болады? - деп бастырмалата - бастырмалата бірнеше сұрақты қатарынан бір-ақ қойыпты. Төренің өз шешендері жауап қайтара алмай отырып қалғанда, Бөлтірік былай деген екен:

Дүниеде азбайтын байлық біреу,

Ол - ақыл

Дүниеде тозбайтын байлық біреу,

Ол - ақыл.

Дүниеде қайтпайтын адал қолдаушың біреу,

Ол - ақын.

Дүниеде таймайтын адал қорғаушың біреу,

Ол - ақыл.

Дүниеде жарығы тұтас елге түсетін қасиетті шырақ біреу,

Ол - ақын.

Дүниеде асыл текті жел жетпес пырақ біреу,

Ол – ақыл.

Бөлтіріктің суырып салма өнерінің асықтығын мойындаған төре іші таршылық көрсетіп:

- Ақыл - ақыл деп тақылдаған сала құлаш тіл берген құдай саған неғып бармақтай бақ бермеді екен? - деп, шешенді мұқата сөйлейді. Сонда Бөлтірік әдепкідегі ойларын жалғастырып, былай депті:

Дүниеде ердің басына қонатын бақ біреу,

Ол - ақыл

Дүниеде елдің басына қонатын тақ та біреу,

Ол - ақыл

Ақылсыз басқа қонса, бақ баянсыз,

Нақылсыз насқа қонса, тақ баянсыз.

Құдай ақылсыз бас болғаннан сақтасын,

Нақылсыз нас болғаннан сақтасын.

Елдің ақысын өле жегеннен сақтасын,

Ұрының табысын бөле жегеннен сақтасын.

Бөлтіріктің осы сөзінен кейін төре де, төренің шешендері де тілден қалған деседі.

ҚАЙҒЫҢ- КҮЛ, ҚУАНЫШЫҢ – ОТ

Бөлтіріктің қартайған шағында ақыл сұрай келген бір жас жігіт:

- Ақ ата, келген бақ кімге қонады? Бала ыстық па, байлық ыстық па? - дейді. Сонда Бөлтірік:

- Қарағым, байлық - қолға ұстаған мұзың емес пе, бақ ұшып - қонған құсың емес пе, балаң артта қалған ізің емес пе? Бәрінен жолдас-жораңмен, ағайын-туысыңмен, ел-жұртыңмен сіз-біз десіп, өмір сүргенге не жетсін. Осыларға жүрегің жылы болса, қайғың - күл, қуанышың - от, - дейді.

АТАҢНЫҢ ТАСЫН ТАСЫҒАН АРТЫҚ

Бірде Бөлтірікті сыйлас көршісі ақылдасуға шақырады. Көршісінің бір ержеткен баласы болады екен. Сол баласын көрші ауылдың елден жүн, тері жинап, әлденіп алған бір кісісі кіре айдауға шақырады. Қолында бар болғанмен, бүл кісі өзі негізінде жоқ, жадағай білім-біліксіз екен. Соны білетін болғандықтан, баланың әкесі бұған қарсы болады. Баланың өзі кіре айдауға барғанды мақұл көреді. Әкелі-балалы екеуі, ақырында, Бөлтіріктің кеңесін тыңдаған дұрыс деп табады. Сонда әкелі-балалы екеуіне Бөлтірік мына сөзді айтқан екен:

Негізі жаманға мал бітсе,

Жамандығына тартпай қоймайды,

Негізі наданға әл бітсе,

Надандығына тартпай қоймайды.

Жаманның тойын бастағанша,

Жақсының ойын қоста.

Наданның асын тасығанша,

Атаңның тасын тасы.

ҚҰДАЙЫҢДЫ ҰМЫТПА, ИМАНЫҢДЫ ЖОҒАЛТПА

Бөлтірік шешен өз тұсындағы бір батырдың аулына құда болып, бір топ кісілермен келіп жатыр екен. Неше алуан тамаша болады. Бір күні ел жақсылары бас қосып отырған әңгіме-дүкен үстінде, батырдың аулының Наданбай деген бір пысығы сөз алып, Бөлтірікке тиісе сөйлейді. Өзінің байлығын, көптігін айтып, Бөлтірікті "азсың, кедейсің" деп кемсітеді. Бұл сөз батырға ұнамайды. Бірақ оны сөзден тоқтатпайды да. Батыр сөз қарымтасын қайтаруды Бөлтіріктің өзіне бергенін қабағымен ұқтырады.

Батырдың аулының Бөлтірікке қарсы сөз айтқан пысығы төренің төлеңгіттеріне арналған қараша үйінің босағасында туған ұлдан ұрпақ екен. Бөлтірік өзіне қарсы елдің белгілі биінің я сөйлемей, мынаның сөйлегенін намыс көріп қалады. Жиналған көпшілік өзінен сөз күтіп отырғанын сезген шешен, шамданса да, былай деп жауап айтқан екен:

Өзгені алалап,

Өзін мақтағаннан без.

Ақты қаралап,

Қараны ақтағаннан без.

Елді даттап,

Езді жақтағаннан без.

Босағада туып,

Төрге мойын созғаннан без.

Етекте тұрып,

Жағаға қолын созғаннан без, -

деген бұрынғылар. Өзгені алалап, өзіңді мақтағаның не. Мен ақ едім, сен қара едің. Ақты қаралап, қараны ақ дегенің не? Мен ел едім, сен ез едің. Елді даттап, езді жақтағаның не? Сен қараша үйдің босағасында туған құл едің, мен ақ боз үйдің төрінде туған ұл едім. Босағада жатып, төрге мойын созғаның не? Сен қара шекпеннің етегі болғанда, мен алтынды тонның жағасы едім. Етекте жатып, жағаға қол салғаның не? - деп, Бөлтірік қарсысындағы Наданбайға бұрылып сөйлегенде, жиналған қалың жұрт дүр сілкінеді. Ел назары Бөлтірікке ауып, біреулер оның иығына шапан, біреулер шекпен жабады, біреулер мадақ сөз айтысады. Өзінің мықтылығын, ірілігін көрсетсем деп, ойының оғаштығын, бойының қораштығын көрсетіп алған Наданбай Бөлтіріктен кешірім сұрайды. Бөлтірік Наданбайдың негізінің әлсіздігін таныған соң, жаман болса да жат емес қой, ниеті ағарар ма екен деп, иығына ел жапқан шапандардың бірін беріп тұрып:

Басының көптігін құдайын ұмытқан мақтан қылады,

Малының көптігін иманын жоғалтқан мақтан қылады,

Құдайыңды ұмытпа, иманыңды жоғалтпа, -

деп тақпақтапты.

АҚЫЛЫ ЖЕТПЕЙ, АҚЫЛДЫҒА ҚАС БОЛАР

Әбләз деген төре қарны айналып кеткен аса семіз екен. Бір тойда Бөлтірікпен табақтас боп асқа сұғына берсе керек. Бір сөзінде ол: "Бөлтеке, тамақ алысыңыздың мәнісі жоқ қой, науқастанып жүрсіз бе?" деп, тамақты тартына алып отырған Бөлтірікті мұқатпақ бопты. Сонда Бөлтірік шешен оған мына нақылды айтыпты:

Ашуыңа сүйенсең –

Адасудың белгісі.

Аңғал болсаң әр іске –

Алжасудың белгісі.

Екі адамға жалтақтау –

Еріншектің белгісі.

Еселеп шашу тапқанды –

Көңілшектің белгісі.

Артық ішу тамақты –

Ақылсыздан шыққан іс.

Ақшасыз берсе, аңғарып,

Қарыныңа өлшеп іш!

Ауру болар түбінде

Артық ішкен асыңыз.

Орта құрсақ жүрсеңіз,

Аман болар басыңыз.

Ашылып кетсе араның,

Аурудың түбі ас болар.

Ақылы жетпей кейбіреу,

Ақылдыға қас болар.

АТСА, ОҒЫН ӨТКІЗГЕН

Бөлтіріктің шешен, би, батыр аты қатар шыққан екен. Батыр деп сайыстың барша түріне жетік, күші асық, жүректі адамды айтады екен ол кезде. Бөлтірік қамшыласуда, тартысуда, найзаласуда, атысуда өзі тұстас батырлардың көбінен артық болыпты. Бір жолы қазақ-қырғыз бас қосқан ұлан-асыр үлкен аста қазақ пен қырғыз батырлары садақ тартып күш сынасады. Батырлардың күшін сынау үшін, жеті кез қашықтыққа жеті кетпен қатарлап қояды. Садақ тартуға шыққан қырғыз батырына қарсы қазақтар жағынан Бөлтірік шығады. Бөлтіріктің қайраты қайнап тасып жүрген шағы екен бүл Қырғыз батыры болат бұзар жебесін тартқанда, оның оғы қатар қойылған жеті кетпеннің бесеуінен өтіп, алтыншысына барып тоқтайды. Бөлтірік батырдың тартқан оғы жеті қатар кетпеннің жетеуін бірдей жарып өткен екен. Сонда әрі батыр, әрі би қырғыздың бір шешені:

Атса, оғын өткізген

Айтса сөзін өткізген,

Ұстаса, сұлатқан

Бөлтірік деген нар екен,

Нардың жары бар ма екен? –

деп айтыпты.

ШІРКІННІҢ ІШПЕЙ-ЖЕМЕЙ О НЕСІ ЕКЕН

Бірде Бөлтірік матай ішіне барған екен. Ел адамдары шешенді ортаға алып, әңгіме-дүкен құрып, бір жасап қалады. Ертесіне жолға шығайын деп жатқан шешенге Тәнеке болыстан хабаршы келеді. Болыс өзінің шабарманынан Бөлтіріктің өзіне не бұйымтайы барын сұрата жіберген екен. Болыстың не өзі келмей, не арнайы шақырмай, жол үстінде шаруа сұрағанына көңілі толмаған шешен былай деген екен:

Тәнеке бұқа мойын, мұрынды екен,

Түк басқан үсті-басы жырынды екен.

Тақымы күндіз-түні бір кеппейтін,

Қылғаны жастайынан ұрлық екен.

Тәнеке құдай берген болыс екен,

Қаптағай матай іші қонысы екен,

Қымыз ішпей, ет жемей жерге аунайтын

Шіркіннің ішпей-жемей о несі екен?

Бөлтіріктің бұлай айтуының себебі - Тәнеке арақ ішкенді жақсы көріп, әр жерде онысын өзінің артықшылығы деп түсіндіреді екен.

МЕНІҢ АТЫМ – БӨЛТІРІК

(бірінші нұсқа)

Жетісуды билеп тұрған Тезек төреге барғанда, төренің айтыспақ ыңғайын байқап, Бөлтірік былай деген екен.

Менің атым - Бөлтірік,

Шаршы топта сөйлейтін

Сөз мәнісін келтіріп.

Ұры менен қарының

Берекесін кетіріп.

Айтыспағың болса егер,

Кетемін сөзбен өлтіріп.

МЕНІҢ АТЫМ – БӨЛТІРІК

(екінші нұсқа)

Бір үлкен жиында ел жақсылары бас қосқанда, Тезек төре сөз сөйлеп отырған Бөлтірікті жақтырмай, үй иесіне: "Жағы тыным таппай отырған мына зар жағың кім еді? - деп, білсе де білмеген болып сөйледі. Сонда Бөлтірік былай деген екен:

Менің атым - Бөлтірік, Шаршы топта сөйлеймін Қара нөсер төктіріп. Бұзық пенен тентекті Айдауыма көндіріп, Қара аспанды басына Қара тастай төндіріп. Айтыспақ ойың бар болса, Кетемін сөзбен өлтіріп.

МЕНІҢ АТЫМ – БӨЛТІРІК

(үшінші нұсқа)

Бөлтіріктің Тезек төремен алғаш кездескенде айтқаны:

Менің атым - Бөлтірік,

Қазақ пенен қырғызға

Жерім жоқ айтқан өтірік.

Сөзіммен құлап мертіккен

Не мықтылар өкіріп.

Шын бұрқансам, кетермін,

Бір ауыз сөзбен өлтіріп!

ЖОЛДАС БОЛСАҢ

Бармен жолдас болсаң,

Ерні майланады.

Жоқпен жолдас болсаң,

Есің айналады.

Батырмен жолдас болсаң,

Қаның тасиды.

Қорқақ пен жолдас болсаң,

Жаның жасиды.

Адалмен жолдас болсаң,

Қонып, асыңды ішеді.

Аярмен жолдас болсаң,

Төгіп, қаныңды ішеді.

Ұрымен жолдас болсаң,

Алдыңнан дау шығады,

Артыңнан жау шығады,

Одан ілуде біреу ғана сау шығады.

ЕЛДЕН АУҒАН ӨЛГЕНШЕ ЖЫЛАЙДЫ

Бөлтірік қартайған шағында ежелгі ата мекеніне оралып, ағайын туғандарымен көрісіп, табысады. Өмірінің көбі кетіп, азы қалғанына ма, болмаса ата мекенінің қасиеті қозғады ма - Бөлтірік өзінің жағдайын, көңіл-күйін сұрай келген ағайындарымен әңгіме үстінде жиі-жиі жас ала береді екен. Бір жолы әңгімелесе келген ағайындарының бірі:

- Әз аға, көзіңізге жас ала бердіңіз ғой. Босай бермей, өзіңізді өзіңіз бекітсеңіз еді, - десе керек. Сонда інісінің тілегін қабыл ала отырып. Бөлтірік өзінің көңіл-күйін мынадай екі ауыз сөзбен жеткізген екен:

- Елден кеткен өлгенше жылайды,

Жерден кеткен көмгенше жылайды.

ЖИРЕНШЕ ШЕШЕН МЕН АЛДАР

Әз Жәнібек ханның тұстасы Алдар көсе Жәнібектің қарауында болыпты. Алдар айлалы, сөзге ұста адам болыпты.

Бір кездері хан мен бидің қате істеген билігін тауып, Алдар көсе ел алдында Жәнібектің қадірін төге бастапты. Жәнібек Алдар көсені елден жоймақ болып, билеріне ақыл салады. Сондағы билерінің тапқан амалы: "Ауыр сұрақ қоялық! Сұраққа жауап тапсаң, ат басындай алтын береміз делік, таппаса, елден қуамыз", - деп уәделеседі.

Көсенің қасында екі шал серігі бар еді, бірінің сақалы ақ, шашы қара, бірінің сақалы қара, шашы ақ екен, Алдардың өзі көсе екен.

Жәнібек:

- Ал, енді оған қандай сұрақ қоясыздар? - дейді.

Билері:

- Бірінші, көсе не үшін көсе болды - мұны тапсын; екінші, көсенің бір серігінің сақалы ақ, шашы қара, ол не үшін бұлай болды - соны тапсын; үшінші, бір серігінің сақалы қара, шашы ақ, ол не үшін бұлай болды - мұны тапсын, - депті.

Бұл сұрақтарды шығарған Жиренше шешен еді.

Жәнібек Жиреншеге:

- Осы үш адам менің алдымда жауап берсін, соны жеткіз! - деп бұйрық береді.

Жиренше әлгі екі шалды тауып, оларға көсені қосып, үшеуін ханның ордасына алып келеді. Оларға жақындағанда Жиренше:

- Анау ханның ордасы. Ханға барып жауап бересіңдер, - деп өзі жүріп кетеді.

Көсе шалдардан:

- Хан бізді неге шақырды білесіңдер ме? - дейді.

Екі шал "білмедік" дейді.

Сонда Көсе:

- Білмесеңіздер, мен үйретейін: хан бізден ауыр сұрақ сұрайды, тапсақ, бір дорба алтын береді, таппасақ, дарға асады; болмаса елден айдайды, - дейді.

Екі шал Көседен:

- Жәнібектің сұрайтын сұрағын бізге үйрет, алтынды сен ал, - деп жалынады.

Көсе мақұл көреді.

Көсе ханның сұрайтын сұрақтарын серіктеріне айтады да, бірінші шалға үйретеді: "Менің сақалым ағарғаны қайғым көп, сақалым қайғының алдында тұрады. Шашым бөркі мен қапталғандықтан еш нәрсе байқамай, қара күйінде тұрады", - дерсің.

Жәнібек: "Не қайғы көрдің?" - десе, мынадай де: "Әйелім шай, ұл тентек - екеуледі, ей, ханым! Өтпес пышақ, жүрмес ат - төртеуледі, ей, ханым! Ер қартайтады, мал тайды -алтау, ей, ханым", дерсің, - депті.

Көсе екінші шалға үйретеді: "Менің шашым анамнан туғанда бірге туған емес пе? Бұл сақалым жиырма жасқа келгенде шықты емес пе? Жасы үлкен шаш бұрын ағармай қайтеді. Егер сақалым жиырма жастан бастап шыққаны қате болса, елімнен сұра" дерсің,

- депті.

Сөйтіп бұл үш жауапкер Жиреншенің шақыруы бойынша ханға келеді.

Жәнібек:

- Үшеуіңнен сұрақ сұраймын. Сұрақты дұрыс тапсаңдар, үш дорба алтын беремін, таппасаңдар, елден шығасыңдар! - дейді де, Алдарға:

Көсе, сенің не сақалың, не мұртың жоқ, бұған не себеп? - дейді.

Көсе:

- Бөксем әкеме, кеудем шешеме ұқсаған, - депті.

Жәнібек:

- Сенің шашың қара болса да, сақалың ақ, сенің қара шашың бұрын ағарған, бұған қандай себеп болды? - дейді.

Бұлар Көсенің үйреткен сөзін айтады.

Жәнібек үшеуіне үш дорба алтын тастайды. Көсе барлық алтынды өз дорбасына салып алып, көтеріп кете береді. Бір кезде ордаға Жиренше келіп:

- Жауапкерлер келді ме? - депті.

Жәнібек:

- Келіп, жауап беріп кетті. Шалдарға тиісті алтынды да Көсе менің көз алдымда өз дорбасына салып алып кетті. Соған қарағанда ақылды Көсенің үйреткені білінді, - депті.

- Қу Көсе шалдарға обал қылған екен! Ең болмаса сол алтынның жартысын сөзбен жеңіп алайын, деп, Жиренше Көсені қуады. Үйіне жеткізбей қуып жетіп, Көседен сұрақ сұрайды:

- Жер ортасы қайсы? Ел ортасы қайсы? Әділет бұйрығы қайсы? - дейді.

Көсе:

- Жап-жақын еді ғой, - деп мойын созып қарап: Байеке, атыңызға мініп тұрып айтайын, бойым жетпей түр, - дейді.

Жиренше түсіп, атын береді. Көсе атқа мініп, аулағырақ бір төбеге шығып тұрып:

- Жер ортасы да осы екен, ел ортасы да осы екен, бізді айдағанда сен атты, біз жаяу едік, енді мен атты, сен жаяу, әділет бұйрығы дегенің де осы екен, деп атын бір ұрып жүре беріпті.

АЛДАР КӨСЕ МЕН БАЙ БАЛАСЫ

Бір күні Алдар көсе сапар шығып келе жатып, бір байдың баласына кезігіпті. Бай баласы мұның Алдар екенін біліп:

- Е, Алдар болсаң, мені алдашы, - депті.

Бұған Алдар көсе:

- Менің кісі алдайтын ала таяғым үйде қалып қойып еді, соны әкелуге атыңды бер, сонан соң алдайын, - депті. Бай баласы астындағы атын беріпті. Алдар көсе атқа мініп алып:

- Алдадым, - депті де шаба жөнеліпті.

АЛДАР КӨСЕ МЕН ТОҢҒАҚ

Бір күні Алдар көсе жол жүріп, тоңып келе жатса, үстінде жаңа тоны бар бір адам кезігіпті. Ол да тоңып келе жатса керек. Мұны алдауға Алдар көсенің көңілі кетіп, өзі тоңбаған кісі бола қойыпты. Жанағы тон киген кісі Алдар көседен:

- Әй, Алдар, сен неге тоңбайсың? - депті. Алдар көсе:

- Менің тонымның бір жағынан кірген суық бір жағынан өтіп кетеді, - депті. Сонда әлгі кісі Алдар көсеге:

- Тоныңды берші, деп жабысыпты. Алдар көсе бермепті. Анау кісі жабысып, соңынан қалмаған соң. Алдар көсе үстіндегі ескі тонын шешіп беріп, жаңа тонды киіп алып аулына қайтыпты.

АЛДАРДЫҢ ТУЫЛУЫ

Алдардың әкесі Алдан момын адам болыпты. Оның өмір бойы кәсібі қой бағу екен. Баққан қойы байдікі болған соң:

- Бай, құдай күнімді саған қаратып, қойыңды баққалы отырмын. Беретін ақыңды айтқаның жөн болар еді, - дейді жалданарда.

- Несін сұрайсың, байғұсым... Біздікі деген көл емес пе? Асты жатып ішесің, мал десең айдап кетесің, тек бағуыңды біл. Ар жағын өзіме қоя бер... Құдай бар да мен бар. Ащы терің жерге төгілсе төгілер, менің дәулетім төгілмес, бардан ауысады, балдан жұғысады, жүзді айдап, бірді жетелейсің, - дейді екен бай оған.

Оның "жатып ішетіні" рас бопты, жұмыстан шаршаған Алдан басын көтере алмай, асты жатып ішіпті. Уәделі уақыты бітіп, кетерінде бай бір ешкі жетелетіпті.

"Кетем дедің кеттің, бір оқыстық еттің, мына беріп отырғаным - "есің кетсе ешкі жи" деген. Ешкі егіз туса екеу болады. Ендігі жылы төртеу болады. Е дегенше жүз болады. Жетелеп кеткен бірің де осы, айдап кеткен жүзің де осы. Байғұсым, бара ғой" деп бай алдапты. Шағыммен барса хан алдапты. "Шариғат солай" - деп қожа алдапты. Базарға барса саудагер және алдапты. "Жаңылып жалпақ еттім, ұмытып үлкен еттім" деп нан сатқаны, "жіп деп жібектен тоқыппын, түк деп түбіттен тоқыппын" деп мата сатқаны алдапты: "Барып келім айтты" деп бақсы алдапты. "Көзіңді жұмсаң керемет көресің" деп ұры алдапты. Адал еңбегін алдап алып күн көрушілер көбейген кезде Алдан налып, зарын шағатын әкім таппай жүргенде, қатыны бір ұл тауыпты.

Қарағымның атын Алдар қояйын, алдаушылар көбейген заманда туылды ғой. Мені алдаған арсыздар мендей қып мұны да алдамасын, болмаса "коп асуға бір тосу" болып, алдаушыларға тосу болсын деп, Алдар қойыпты.

Қартайғанда көрген ұлын әлдилеп отырып, алдаушылардың арсыздығын жыр қылып айтып шерін тарқатады екен ол:

Алдаушы арсыз көбейіп,

Ардан тойдым, қарағым.

Әділеттік табылмай,

Заңнан тойдым, қарағым.

Арсыз заман - азаптан,

Жаннан тойдым, қарағым.

Арашашым болсын деп,

Алдар қойдым, қарағым...

депті.

Бала балғындай тез өсіпті. Былдырап тілі шығыпты. Батпандап есі кіріпті. Әкесінің әлдиін аңғарып, сұрау беріпті:

- Әке, сені кім алдады?

- Ақы бермей бай алдады.

- Оның барып есесін алам.

- Қара жүрек хан алдады.

- Оған барып қан қақсатам.

- Базар толған саудагер бар, өтірікші өңшең мұндар! Мен байғұсты көп алдады.

- Базарына барайын, көп алтынын алайын.

- Қожасы бар, молдасы бар, бақсы-балгер жолдасы бар. Шайтан, ұры, сиқыршысы, жұртты соның бәрі алдады.

- Ержетейін, ел аралай Алдаушылармен арбасып көрейін! - депті баласы. Сол бала сөйтіп ержетіпті, алдаушылармен айқасуға кетіпті.

АЛДАРДЫҢ ҮЙЛЕНУІ

Шайтандар кеткен, Алдар ала қапты арқалап, баяғы қалыңдығын алмақ болып байдың ауылына келеді. Баяғы ат басындай алтынды тартады. Бай есі шығып:

Жоғарғы елді шақырып,

Жорға бие сояды.

Төменгі елді шақырып,

Топтап бие сояды.

Ат шаптырып, той қылып,

AT жетерлік жұрт жиып,

Қарық қылды байекең,

Арақ, шарап, бал құйып.

Өтірік болса жаны шықсын, жұрт қырық күн ойыны, отыз күн тойы болып, Алдар көсе байдың кенже қызын алды деседі.

АЛДАР КӨСЕ АТАНУЫ

Алдар алпыстан асып, бұрынғы тұрған өлкеден екінші өлкедегі бір ханның қоластындағы көп елдің ішіне келеді. Ал Алдарды құрметтеп, көрнекті орыннан қоныс беріпті. Көшіп кеткен өлкесінің тоналған байы, саудагері, ишаны, шайтаны, ханы бас құрап Алдарды тауып, алтындарын қайтарып алмақ болады. Төрт ханның нөкерлерінен сұрыпталып, алаяқ қудан, елді құртқан сұмнан ала шапан кигізіп алпыс кісі шығып, Алдарды тауып келуге аттандырады. Бұлар астыртын сұрау салып, елден - елге өтіп, түтқиылда бас салуға келе жатқанын Алдар естіп, үйіне ауыл адамдарын түгел жинап, жеті қой сойып, ас береді.

- Жақсылар, түз - дәм айдап орталарыңа келіп, құрметтеріңізді көріп отырған қонақ едім. Таңертең әзірейіл келіп: "Күн жарым өмірің қалды, қамыңды жаса", - деді. "Қам" дегенде ол дүниеге қазан-ошақтың керегі болмас. Осы отырған көпшілікпен өзім бірлесіп, моламды қазбақпын. Өлген соң жуып ешкім әуре болмасын, өзім жуынып, кебінімді киейін. Бүгін моламды қазарда жеті қой сойдым, бүл қош айтарым, ертең өлерде жеті қой соям, ол мола көмерім болады. Жеті, қырқымды өлген соң, балаларым бере жатар, ол менің міндетім емес. Ал жүріңдер, моламды қазайық, - дейді Алдар.

Жиналған адамдар қайран қалады. Шоқ ағаштың ортасындағы алаңнан "менің молам осы жерден болсын, тіріде үйім түндікті киіз үй еді, молам да соған ұқсас болсын", - деп моласын дөңгелек етіп қаздырып, бүйірінен есік, төбесінен тесік қалдырып, моласын жаптырады. Түнде ішіне он күнге мол жеткендей ас-суын көп қылып отын жинап, шақпақ тас, түтік мақта, қалақ көсеу кіргізіп қояды. Ертеңіне елді қайта жинап, жеті қой сойып беріп, қош айтысады. Киіп жүрген киімдерін қолынан үлестіріп, үстіне ақ кебін киіп, қатын-баласына көрісіп, моласына кіреді.

- Енді аузын жауып, құрандарыңды оқып, қайта беріңдер, - дейді. Ұзын аят оқылып, қатын-балалары жылайды. Молдалар Алдардың үйіне отырып құран шығарады. Жетісін беріп жатқанда. Іздеп жүрген алпыс жасауыл келеді.

- Бұларың не? - дейді алыстан келген адамдар.

- Бұл Алдар деген ақпейіл адам еді. Сол өліп, жетісін беріп жатырмыз, - депті жиналған жұрт.

- Қолымызға тірі түспей-ақ, кетті, - десіп күңкілдепті қулар.

- Кел, мұның моласына барып көрейік, - дейді біреуі. Өзгесі мақұлдап, молаға келеді. Төбесіне шығып, тесікті көреді.

- Ой, құдайдың құдіреті - ай, мынаның моласынан түтін шығыпты. Талай тәңір берген кісіні зарлатып еді, енді дозаққа өртеніп жатыр екен. Бұл мұндардың моласына бір-бір отырып кетейік, - деседі.

- Ал баста!

Бірі төбедегі молаға қойылған тесікке отыра бергенде қызып тұрған көсеу май құйрыққа быж ете қалады. Ернін тістеген күйі шалбарына орала, жүгіре түседі.

- Болдың ба? - дейді кезекте тұрған бірі. Ол ернін тістеген күйі иегін тесікке қарай нұсқайды.

Құйрығын екіншісі де күйдіріп, үшіншіге иегін көтереді. Сөйтіп барлығы да құйрығына күйген көсеуді бастырып, елге көріне алмай, атқа да міне алмай, бір көлдің басына келіп, аттарын сойып, үнем қылып, құйрықтары жазылғанша жатады да, тәуірленген соң, сол елдің ханына келеді.

Олар арыздарын айтып, хандарының хатын көрсетіп отырғанда үстіне үлде мен бүлде киген бай адам ханның ордасына келіп кіруге рұқсат сұрайды. Жібекпен кебіндеп ат мінген кісіні хан өзі шығып қарсы алады. Төр алдындағы төсегіне отырғызып, шекер -шербетін беріп отырып, келген жұмысын сұрайды.

- Құрметті тақсыр хан, көп жүрген еліндегі Көсеу деген бай едім. Әкемнен көп қазынамен бірге алты жүз құл қалып еді. Соның ішіндегі алпыс бұзығы қашып, момынды елден талап, керуенді жолдан талап қарақшы болып кетті. Соларды іздете қуып ордаңызға келіп отырмын. Солар мынау отырғандар. Бәрінің құйрығына көсеу басқан таңбасы бар. Нанбасаңыз шешіндіріп көріңіз. Мынау пәлен ханның елінен, мыналарды түген ханның елінен сатып алған, құйрықтарына басылған көсеу мынау, - деп көсеуді ханның алдына қойыпты Алдар. Хан нөкерлерін шақырып шешіндірсе бәріне таңба басылған болып шығады. Хан алпысы айтқан сөзін тыңдамай, қаһарына мінеді де, бәрін зынданға жауып:

- Енді не істейсіз, бай? Байлатып еліңе жеткізіп берейін бе? Әлде алыстан келген біреуге саттырып, алтынын алып берейін бе? - депті.

- Тақсыр, бұл алаяқтар, қайтып барғанымен тыныш жүрмес, саттырып ақшасын беріңіз, -депті.

Сол кезде ел талайтын бір патша ұры-қарыдан нөкер жинап, сондай адамдарды сатып алып жүр екен. Саудагерлері осы ханның еліне келіп, алпысы бір дорба алтын беріп сатып алыпты. Алдар алтынды алып аулына қайта келіпті.

Кейінгі ханның ордасынан шыққан соң, "Көсеу" деген ат қосылып - Алдар көсеу болыпты. "Көсеу" деген сөз қысқартылып, халық Алдар көсе деп атап кетіпті.

АЙШАНЫҢ АЛДАР КӨСЕМЕН КЕЗДЕСУІ

Алдардың аты шыққан алдаушы еді,

Алдарға Алдар жанын жалғаушы еді.

Алдармен бір-екі ауыз сөзге келсе,

Алданбай ешбір адам қалмаушы еді.

Келсе де жасы елуге сақал-мұрт жоқ,

Жасы үлкен дегенге ешкім нанбау еді.

Көрмеге мүләйімдеу бір жас жігіт,

Сөйлесе алдына жан салмаушы еді.

Иегі жас баланың өкпесінде,

Әжімсіз бетін кіршік шалмаушы еді.

Сол үшін атанып еді "Алдар көсе",

Әркімді алдауменен әлденеше.

Жүзбе-жүз таныстығы болмағанмен,

Адам жоқ білмейтұғын Алдар көсе.

"Алғалы" Алдар бір күн жолға шықты.

Әркімді - ақ, алдармын деп Алла берсе.

Жұлқынып жын қаққандай жаяу келеді,

Қарсылап қашыр мінген шал келеді,

Жалтылдап алтын тоны түрі өзгеше.

Патшалық белгісі жоқ тоннан басқа

Немесе Жәудір шалды алдамас.

Жәудір ханнан алтын тон алды деп,

Естіген алдақашан Алдар көсе.

Көтеріп екі қолын көкке сермеп,

Толтырып тұра қалды көзін жасқа.

Ей, ата, атың сенің Жәудір екен.

Айша атты қызың бар ма тілім тасқа.

Үстіңе бір пәлекет төніп тұр ғой,

Болмады сендерді аяп жыламас.

"Кет - кет" деп екі қолын сермей берді,

Аңқау шал бұл айтқанға қатты сенді.

Мен едім бала бақсы жаңа пері.

Мінеки, аруақтарым соны көрді.

Пәлекет үстіңдегі тоныңда екен,

Тезірек тоныңды, ата, шешкен деді.

Басыңнан айналдырып аластайын,

Пәлекет "әні келді, міні келді!"

Жәудір шал тонды шешіп тастады да,

Қарамай алды-артына тез жөнелді.

Алдар қу алтын тонды киіп алды,

Мәз болып алдадым деп Жәудір шалды.

Алдарды жол сорабы тура бастап,

Аулына Жәудір шалдың алып барды.

Кергендер Жәудір шалдың тонын танып,

Япырмау, бұл қалай деп аң-таң қалды.

Бұрылды қараша үйге Алдар көсе.

Сұлу қыз шығып түр еді бір жарамды.

Алдар үйге кіріп отырған соң.

Айша бастан-аяқ көзін салды.

Алдар:

- Амансың ба, қыз бала?

- Есен, бозбала?

- Әкең қайда, қыз бала?

- Әкем тонын киіп тойға кеткен.

- Қарным ашып келеді, тамағың болса бер.

- Бір тамағым бар тәтті, тәтті де болса ащы. Бір тамағым бар ащы, ащы да болса тәтті, қайсысын берейін?

- Тәтті тамағыңды бер.

Айша бір табақ үн әкеліп алдына қояды.

Алдар ұнды қызға қайтып беріп, ащы тамағыңды берші - дейді. Айша бір табақ түз әкеліп, алдына қояды.

Алдар түсінді, қыз ақылды қыз екен, тұзсыз тамақ тәтті болғанмен дәмсіз, тұзды тамақ ащы болғанымен дәмді, - дегені ғой, - деп ұғынды.

Алдар көсе Айшаға тамсана қарап:

- Қыз бала шашың әдемі екен, оны қалай өсірдің? - деді. Әкемнің қаладан әкеліп берген алты мысқал дәрісі бар, ыстық суға езіп бір жаққанымда, бір қарыс өседі.

Алдар көсе қибыжықтап, сұрағысы келіп отырғанын Айша сезді де, паңдана түсіп, сыр бермеді. Алдар:

- Ол қандай дәрі екен, көрсетші?

- Ол тамыр дәрінің майы, оны көрінген адамға көрсетуге болмайды. Мен оны жаққанда тоты құстың қауырсынымен ғана ептеп жағам, байқаусызда алақаныма тиіп кетсе, тиген жеріне қап - қара шаш өседі.

Бар өмірі алдаумен өткен Алдар көсе, тап осы жерде өзі де бір алданды.

Айшаға қиылып:

- Қарағым, қарындасым, осы дәрің маған бір керекті дәрі екен. Бір мысқалын маған өлшеп бер. Тиісті қақы төлейін, - деп өтінеді.

Айша:

- Бір мысқалы елу ділдә тұрады, бұл өте қымбат дәрі, табылмайды, әкем ауған жұртынан келген бір ғұлама тәуіптен ғана алыпты.

Алдар көсе:

- Қарағым, мен бір сорлап жүрген адаммын. Жасым елуге келді. Бет-аузымда еркек нышанынан ырымға қылтанақ жоқ. Нан салған шанаштай жылтырайды да тұрады. Я әйел, яки еркек сипатым жоқ. Бір арманым сақал-мұртты болып жүру, - деп басымдағы кемшілігін қалдырмай айтып өтінеді.

Айша:

- Болмас, бір мысқалын берейін, ділдәң қане, санап бере ғой, - деді.

Алдар көсе:

- Менде ділдә жоқ, елу ділдәң үшін мына үстімдегі алтын тонымды беремін.

Айша:

- Ол аздық етеді, - деп теріс қарап жымиып күлді.

Алдар көсе:

- Ендеше, мына белімдегі күміс кемерімді қоса берейін.

Айша саудаға келісіп жүн бояйтын ашудасты сандықшаның түбінен іздеп тауып алып, еппен ұстап, бір мысқал шамасын қағазға орап берді.

Алдар ризашылықпен алтын тон мен күміс кемер белбеуді шешіп беріп, қош айтып жүріп кетті.

Айша Алдардан амалын асырып, әкесінен алдап алған алтын тонға қоса Алдардың күміс белбеуін алып қалыпты.

АЛТЫ ЖІГІТТІ АЛДАУЫ

Алты жігіт Алдар көсені қатырып алдамақ болып оны өзенге ертіп барады. Бірі тұрып:

- Алдар, қазір бәріміз суға түсіп, түбінен бір-бір жұмыртқа алып шығайық, - деседі. Олар өздері Алдарға көрсетпей бір-бір жұмыртқадан ала келген еді.

- Ал, түссек түсейік, - дейді Алдар.

- Мінекей, біз бір-бір жұмыртқа алып шықтық. Ал сіз деп алақандарындағы жұмыртқаларын көрсетеді.

- Ку – ка – ре - ку! - деп әтеш болып айқайлайды бұл.

- Алдар, мұныңыз не? - дейді алты жігіт.

Сонда Алдар көсе айтыпты:

- Ау, алты мекиенге бір қораз керек емес пе?

АЛДАР КӨСЕНІҢ ЕСЕГІ

Алдар көсе бірде түйесін жоғалтыпты. Ол есегіне мініп алып, Шыршық өзенін бойлап іздеп жүріп Ғазалкенттен өтіп, Алимкентке жетіпті. Қалаға жете бере қазылған үлкен арықтан өтпек болып жатқанда, есегі батпаққа батып қалады. Алдардың өзі батпақтан әрең шығып отырса, бір Жанбай деген бай келіп:

- Ей, Алдар, не істеп отырсың? - депті.

- Есекті егіп қойдым, енді соның үлкен болып өніп шығуын күтіп отырмын, - депті.

Жанбай бай бұл сөзге қызығып, таңданып сұрапты:

- Арпа, бидай, сұлы, жүгерінің ұрығын білетін едім, есек те ұрықтан өніп шығады ма екен о заман да бұ заман! - деп таңырқапты.

Алдар көсе батпаққа батып екі құлағы ғана көрініп қалған есегін нұсқап:

- Анау екі құлақ есектің құлағы жаңа ғана өніп келеді, - депті.

Жанбай:

- Есек өніп шығатын ұрығыңды сат, - деп қоймапты. Алдар көсе көнбей, қолындағы бір қалта салыны (қауызынан ажыратылмаған күріш) есек ұрығы деп нарық асырыпты. Жанбай бай астындағы атын беріп, Алдардың қолындағы бір қалта салысын алып, батпаққа сеуіп, көп "есек өндіріп" көбейтпек болып осы бүгінгі күніге дейін күтіп отыр екен деген аңыз бар.

АЛДАР МЕН БОЛЫС

Алдар көсе жылға жуық салық төлемепті. Мұны естіген болыс шақырып алып, салыққа екі қой төлеуін талап етеді.

- Әміріңізге құлдық! - дейді Алдар. - Сізден неңді аяйын?! Түнде түсімде маған өз қолыңызбен бір теңге ұстатып жатыр екенсіз, қуанғаннан оянып кеткенім. Әйтпегенде тағы да берер ме едіңіз...

- Жоқ, - дейді болыс. - Мен саған оны қателесіп беріппін, өзіме қайтар.

Алдар сөзге келместен әмиянынан бір теңге суырып беріп, сөзін сабақтайды.

- Сонан бір мезгілде көзім қайта ілініп кеткен екен, түсімде мен төрт құнан қойымды қосақтап алдыңызға салдым. Қорадағы бар малды жиып бергенімді естіп, ертеңгісін бәйбішем үйден қуып шықты. Сол қойлардың екеуін салығыңызға ұстап, қалғанын қайырып бермесеңіз болатын емес. Ақыры келген соң, әуре болмай ала кетейін...

Сөзден ұсталған болыс Алдардың айтқанын орындапты.

ТАЗШАНЫҢ ӨТІРІК ӨЛЕНДЕРІ

* * *

Міндім де қара доңыз аяңдаттым,

Болдыртып аяңыммен қоян аттым.

Япырмай, сол қоянның семізін - ай,

Көтеріп қоңызыма қоя алмадым.

* * *

Міндім де жасыл қоңыз сона қудым,

Басынан мұнар төбе сағым будым.

Дәулеттің құдай берген арқасында,

Қанменен көйлегімнің кірін жудым.

Үш жастап мергеншілік көсіп қылдым,

Ши оқпен мың құланды атып қырдым.

Ауынан өрмекшінің кілем тоқып,

Ұялмай жүз тоқсаннан сатып тұрдым.

* * *

Айттым да өтірік өлең жұртқа жақтым,

Балықтың қабыршығын отқа жақтым.

Бір сонам асыранды қашып кетіп,

Мекеден он жыл іздеп әзер таптым.

* * *

Ақылдан ержеткен соң болдым жарым,

Бір суыр мал дегенде қолда барым.

Қатыным ту қоянды жаздай сауып,

Түйредім сары майдан екі қарын.

* * *

Бай болдым төрт түлікке тумай жатып,

Бабама қалық бердім барым сатып.

Білімін мал жыюды ерте біліп,

Сондықтан кедейлікке қалдым батып.

* * *

Байлықтан азап шектім ақырында,

Бір түйір мал болмады жақында.

Малымның бәрін жинап отқа жағып,

Отырмын кедейліктің тақырында.

* * *

Қамыстан жылқы ұстауға құрық қылдым,

Жусаннан үйге тіреу сырық қылдым,

Бір талын сақалымның кесіп алып,

Көшкенде мал айдайтын шыбық қылдым.

* * *

Жиналған салтанатқа кидім құрым,

Қытықтап зорға айтқыздым ханның сырын.

Келгенде қалыңдығым сексен төртке,

Қайныма бес жасымда бардым ұрын.

* * *

Терісін сары масаның теспей сойып,

Жиынға он бес қарыс саба қылдым.

Жабылып тоғыз жігіт көтере алмай,

Қылмасқа ондай саба тоба қылдым.

* * *

Өтірік айтпағаннан жұртқа жақтым,

Құмырсқаны қайырып, қойдай бақтым.

Ел қыдырған кешегі есер кезде

Бөгелектің басына тана тақтым.

* * *

Бір қоянды міндім де аспанға ұштым,

Екпініне шыдамай, жерге түстім.

Алты күндей ақ боран соғып еді,

Жалғыз қурай ығында ас қып іштім.

* * *

Дүниенің ауыры үрген уық,

Жалғыз өзім көтердім аузын буып.

Үлкеніне шіркейдің арба жектім,

Ондай мықты көрмедім өзім туып.

* * *

Бес қарсақты күнінде баса жектім,

Жүргізе алмай, шіркінді азап шектім.

Екі теңді үстіне теңдеп алып,

Қара жолдың үстінде борт-борт шаптым.

* * *

Үлкеніне шегіртке арба салдым,

Басқа, көзге төпелеп зорға салдым.

Мені мықты дегенге жұрт нанбайды,

Қойдай битті көтеріп отқа салдым.

Өтірікті айтпаймын ең басынан,

Арқан естім боз торғай шудасынан.

Алты инелік, бес торғай той қылыпты,

Киіт кидік солардың құдасынан.

* * *

Өтірік елең айтпаймын ең басынан,

Шылым қылдым шымшықтың қу басынан,

Қара шіркей етіне қазан толды,

Астау - астау ет қалды әр басынан.

* * *

Маса деген бір талай батыр екен,

Сона деген қансорғыш пақыр екен.

Екеуінің қылығы асқынған соң,

Құмырсқалар жазалап жатыр екен.

* * *

Бөгелектің терісі - ер-тұрманым,

Қоян мініп мен өзім жау қуған.

Шегірткенің айғырын ұстап мініп,

Тұра қашқан түлкіні бір бұрмаймын.

* * *

Көлбақаның көйлектей сүйегі бар,

Көртышқанның қырық құлаш үйегі бар.

Өзім барып, жерінен алып келдім,

Бір түлкінің қырық арба сүйегі бар.

"МҰРНЫНДЫ ӘРІ ТАРТ"

Ілгеріде Аралбай деген шешен өтіпті. Ол кісіні жеңем деп келген адам алғашқы сөзден -ақ тосылып, жеңіліп кете береді екен.

Мұны естіп жүрген Берді қожа деген қоңқақ мұрын би бір күні: "Қандай шешен болсаң да, сені бір сүріндірермін", - деп жолға шығыпты. Қасына бірер кісіні ертіп шықса керек.

Кешке жақын ауыл жанындағы төбенің басына шығып, жан - жағына көз жіберіп қарап отыру Аралбайдың әдеті екен. Осылай таза ауада тамашалап отырған соң, Берді қожа:

- Ассалаумағалайкум, - деп алдына келе беріпті.

Мұның жай адам емес екенін біле қойған Аралбайдың көзіне ең алдымен Берді қожаның мұрны түсіпті.

- Уағалайкум ассалам, шырағым, мұрныңды әрі тарт, тасадағы кісіні көрейін - деген екен.

- Уа, Аралбай, мен сені қауып айтатын жаман ба десем, сөзді тауып айтатын адал екенсің ғой. Тапқырлығыңа бас идім, - деп, Берді қожа аттан түсіп қолын алыпты.

ТАЯҚ ЖЕГЕН ЖІГІТ

Қарқаралы уезіне, Ақсары болысына қарасты күшік деген бір атаның Омар деген ақсақалы, қасында екі жас жігіт бар, жолаушылап жатады. Алдарынан жұпыны киінген бір жігіт кездесіп, сәлем береді. Бірін-бірі танымайды, жөн сұрасады. Жігіт: "Мына, Достар болысынан Бектемір елі боламыз", - деп, енді олардан жөн сұрайды. Олардың қасындағы жігіттің біреуі: "Біз мына күшік боламыз", - дейді. Жалғыз жігіт: "Мына екеуің күшік болсаң, боларсың, ал мына кісі сонда төбет шығар", - дейді. Омардың қасындағы екі жігіт:

- Ойбай-ау, мына оңбаған неткен бейәдеп еді? Ақсақалымызды "төбет" деп, өзінің аузын қан жалататын ит екен, - деп, қамшының астына алады. Омардың өзі де қол жұмсайды. Қысқасы, әлгі жігіттің киімі жыртылып, бетіне жара түседі.

Омар ақсақал екі жігітімен шаншардың бір бай үйіне келіп, қонақ болып отырады. Кешқұрым бағанағы жігіт сол үйге кіріп келеді. Беті жара-жара, киімі пәре-пәре. Үй иесі жігітті танып:

- Шырағым-ау, саған не болған? Өзіңді қасқыр талаған ба? - дейді.

Байеке, қасқыр талаған жоқ. Әлгі бір әзірде, қасында екі күшігі бар бір төбет үш жақтан жабылып талап, жұлма - жұлмамды шығарғаны ғой, - дейді. Таяқ жеген жігіттің ашусыз, кексіз ащы тілімен күйдіре түйрегеніне шыдай алмай үшеуі өре түрегеліп, киініп, аттарына міне жөнеліпті.

СЫРЫМ ӘҢГІМЕЛЕРІ

Бірде алыс сапардан үй ішін сағынып келе жатып аулына жақындағанда, Сырым жолдастарына:

Қаттырақ жүріңдер, бүгін ауылға жетіп қонайық, - дейді. Сонда жолдастары Сырымға естіртпеген болып әжуалап:

Басқа кісі асықса дұрыс, ал осы Сырым қай сұлуына асығып келеді екен? - депті.

Бұл сөзді құлағы шалып қалған Сырым:

Жігіттер, әйелді әйел деп қорсынбаңдар,

Әйелсіз ерге күй бітпейді.

Қойды қой деп қорсынбаңдар,

Қойсыз елге үй бітпейді.

Әркімнің мінген аты - өзіне тұлпар,

Әркімнің сүйген әйелі - өзіне сұңқар, -

деп желе жөнеліпті.

* * *

Сырым он бес жасында бір құшақ отын құшақтап Нұралы ханның ауылының сыртынан өтіп бара жатса, иығына шапан жамылып далада тұрған хан баланы шақырып алып:

- Үй ішінің кемдігі отын-сумен жетіледі, ауыл сыртынан отын ұрлап, бала, есің неден кетіп еді? - дейді.

- Тақсыр, даланың оты олжа, суы нұрлық, біреудің малы мен ақысын жеу ұрлық, - деп жөніне жүре береді.

* * *

Сырым жолаушылап келе жатып бір үйге түседі, бойжеткен қызды сынау үшін созбен қағытады. Сырым:

Мынау үйдің мінсіз - ай,

Тек шаңырағы шалқақтау екен, -

десе. Қыз:

Шаңырағы шалқақ болғанымен,

Түтіні тура шығады, мырза, -

депті.

* * *

Сырым екі жолдасымен Көсеу бидің үйіне қоныпты. Би үйінде екен. Сырым "Суық тиіп жүр еді" деп үйге жатыпты да, жолдастары түнде ат-көлік көздейміз деп далаға жатыпты.

Әкесі шәугім алып сыртқа шығып кеткенде, төрге Сырымға төсек салып жатқан бидің қызы:

Мырза, бір жігіт бар - тек жатады,

Ондай жігіт жиі кеп жатады.

Бір жігіт бар - бірдеме деп жатады,

Барлық сыйын бір-ақ рет жеп жатады, -

дейді.

Сонда Сырым:

Бүгінгі қалауыңды ал, Келесіде сөзіңде қал! -

деп, теріс қарап жатып, таң ата бір-ақ ояныпты.

* * *

Сырым Үргеніштің ханына барып жүз көріс қылған. Хан Сырымның атағын сырттан -қазақтың өзі шешен, өзі батыр кісісі деп естиді екен.

Сол жолы Үргеніш ханы Сырымды өз шешенімен айтыстырыпты. Соның бірі төмендегіше. Үргеніш шешені:

- Сөз анасы не?

Су анасы не?

Жол анасы не? –

деп сұрайды. Сырым батыр:

- Сөз анасы - құлақ,

Су анасы - бұлақ.

Жол анасы - тұяқ! –

деп жауап береді. Үргеніш шешені:

- Дау мұраты не?

Сауда мұраты не?

Қыз мұраты не?

Жол мұраты не? –

дейді.

Сырым батыр:

- Дау мұраты - біту,

Сауда мұраты - ұту,

Қыз мұраты - кету,

Жол мұраты - жету, -

дейді.

Үргеніш шешені:

- Намазда жан-жағыңызға қарай береді екенсіз, оныңыз не? - деп сұрайды.





Сырым батыр:

- Жан-жағыңызға өзіңіз қарамасаңыз, менің қарағанымды қалай көрдіңіз? - деп жауап беріпті.

Үргеніш шешені:

- Сізді екі аяқты, бір тілді адам баласы жеңді ме? - дейді.

Сырым батыр:

- Өзгенің сөзін тыңдамай, өз бетімен кете беретін адам Сырымды күнде жеңеді, - депті.

Үргеніш шешені:

- "Қонақ аз отырып, көп сынайды" деген, сіз қонақсыз, өз еліңізге барғанда қандай ел көрдім деп барасыз? - дейді. Сырым батыр сонда:

Ешкісі семіз, қойы арық.

Мал сорлысы сонда екен.

Жері сортаң, суы алды,

Жер сорлысы да екен.

Қатыны семіз, ері арық,

Ел сорлысы сонда екен, -

деп барамыз да, өтірік айтам ба? - деген екен.

* * *

Сырым батыр елден сырғып Хиуа хандығында жүрсе, бір той үстінде мақтанған Хиуа ханы Сырымға:

- Қазақта ас - мас, ет-мет, жігіт-мігіт деген жалғама сөздер көп көрінеді, солардың мәнісі не? - деп сұрайды.

- Сұрауыңызға тойдан кейін жауап берейін, - дейді Сырым батыр.

Тойда Сырымның аты бәйгеден келеді. Жолдасы палуан күресінде жығып, бәйге алады. Тойдың ойын - қызығы бітіп, жұрт тарқар алдында Сырым ханның манағы сұрауына былай деп жауап қайырады:

- Бізде той жасағанда жұртқа қой сойып - құйрық, жылқы сойып - қазы тартады. Сусынға қымыз береді. Соны "ас" дейді.

Ал мынадай тас табаққа салып тартқан шөп-шалам мен сусынға берген шайды "мас" дейді. Сәйгүлікті сынайтын жарыста озып келген жүйрікті "ат" дейді, артында қалған тұғырды "мат" дейді. Алқа топтың алдында палуанға түсіп, алып ұрған ерді "жігіт" дейді, жер қауып жығылған еркекті "мігіт" дейді. Қазақтың "ас - мас", "ат - мат", "жігіт-мігіт" дейтін жалғас сөздерінің мағынасы осы, хан.

* * *

Сырым батыр бір жолы Бұхараға барады. Сол күні молдалар мешітте жұма намаз оқып жатыр екен. Сырым мешіт жанынан өтіп бара жатса, бір молда келіп:

- Ей, жолаушы, намазға тұр, - деп Сырымды ертіп апарып, иманның артына тұрғызып қояды. Батыр намазды неден бастарын білмей аузына түскенін айта береді: "Көндірмес көндірген құдай, көрінгеннің артына төндірген құдай..." дей бергенде оны артта тұрған молда естіп, Сырымды нұқып қалады. Сырым да алдындағы ишанды желкеден бір түртіп қойса керек. Намаз оқып болған соң ишан:

- Мені ұрған кім? - деп сұрайды.

- Мен, - дейді Сырым.

- Е, неге ұрдың?

- Мен сахарада бетіммен өскен қазақ едім. Мына кісі мені намазға тұрғызып қойды. Не дерімді білмей күбірлеп түр едім, артымнан түртіп қалды. Намаз кезінде алдыңғысы ұратын әдет шығар деп, мен де сізді түртіп қалып едім, - дейді Сырым.

Сонда ишан:

- Сахара қазағын әкеліп намазға тұрғызған найсап! - деп молданы айыптап, арқасына шыбық ұрғызыпты.

Күлдіргі әңгімелер. Алматы, "Жазушы", 1987.

116-118; 120, 123-127; 157-160; 161; 175-176; 183-184;





1.1. ҚАЗАҚТЫҢ ШЕШЕНДІК ТАНЫМЫ

Халқымыздың сөз байлығы, сөз бейнелілігі, ой қуаттылығы ұрпақ үшін рухани байлық сөзі. Көпті көріп көсем, сөз маржанын теріп шешен болған тұлғаларымыз қазақтың қонысын кеңейтті, қорғаны мен қорғауын сақтады. Олар орынды уәжге тоқтады, әділдікті қорғады. Қазақтың ділмарлығы тіл мен жаққа сүйену емес, бірлік, достық пен туыстық үшін күресте ширады. Өнерлі адам қиялын әрқалай қозғады, бітімді ойлады, бардың берекесін бойлады. Аталы сөзге тоқтау үшін түсінік, талғам, тоқтам, олардың тұтастығы керек болды. Оған кім, қалай жетті, қандай қабілетпен жете алды?

"Халқымыз табиғатынан шешен" деп мақтанып жатамыз. Мұнда өткен шақ басым. "Халқымыз - дана" дегенге жиі сілтеме жасаймыз. Бүл жетістік өзімізге, қоғамдық сұранысқа қызмет етуден қалып бара жатқандай. Шешендіктің негізін шындық пен жаңашылдық құраса да, өнердің осы қос қанаты философиялық талғамның және инновациялық ізденістің объектісі бола қойған жоқ. Бүгінгі ұрпақ нендей қабілет -қасиетімен дана, дара болып көрінгісі келеді?

Шешендіктің табиғаты мен тарихына танымдық өріс те, тиянақты талпыныс та жетіспейді. Халықтың шешендік дәстүрі ежелден қалыптасып келеді. Ол халық ауыз әдебиетінде, аңыз - әңгімелерде, пікірталаста, ертегілерде, лиро-эпостық жырларда, мақал-мәтелдерде, жұмбақ пен тақпақ үлгілерінде көрінеді. Шешендік қанмен келетін өнер деушілерді кезіктіреміз. Бұл туа біткен қабілеттің бір қыры, бір шебі. Бірақ ондай тоқтамға тіреліп немесе шектеліп қалу ретсіз.

Ертедегі гректер шешендікті - диалектика ғылымы, саясаттың саласы деп бағалаған. Оның құндылығы - сөз өнерінде, жан - тәнді шешендікпен баурап алу қабілетінде. Қызыл тілдің қуаты диалектикалық қағидаларды қолданғанда, яғни диалектикалық тәлімнен нәр алады. Сондықтан ол диалектикаға ұқсас. Диалектикалық тәлім, Аристотельдің ұғымын, адамның естілігінен, еске сақтау қабілетінен, ойлау ептілігінен, ұқсас заттар туралы жалпы түсінікті қалыптастыру тәжірибесінен құралады. Ойлау тәсілін анықтау - өнердің үлгісі, әрі ғылымның объектісі. Диалектикалық тәлім - себепті ашатын білгірдің қабілеті, оның білімі мен тәжірибесі, даналық нышаны.

Осы мақсатқа жетуді ойластыру, ізденіс жасайтын жағдайды қалыптастыру абзал еді. Бастаудың мүмкіндігі кең және мекем болған сайын, оны жалғастыру қиындай түседі. Ал сөз өнерінің бастауын білсек және дұрыс игерсек, онда оны жалғастыру немесе жетілдіру жеңілірек болады. Шын мәнінде, кез келген өнердің бастауын, соның ішінде сөз өнерін ойлап тапқандар өз бастауынан ұзап кеткен жоқ. Осы өнерді қолданғандар, оны саясаттың құралына айналдырғандар даңққа, абыройға ие болды. Онда айтыс - тартыс саясат түріне айналады.

Қазақ шешендігі - қазақ халқының тарихы мен мәдениетінің құрамдас бөлшегі және бір саласы. Қазақ шешендігі түркі тілдес халықтардың өмірімен өрнектеледі, олардың шығармашылығымен түптес, ұқсас келеді. Бүл шешендіктің түп тамырының көнелігін де, көптігін де аңғартады. Расында, шешендік сала-сала факторлардан құралады және құрамдас түрлі бөлшектерден тұрады. Сала деп отырғанымыз шешендіктің халықтық сипаты мен жанрлық стилі. Оның халықтық сипаты ел арасындағы оқиғаны объект ретінде суреттеуден, салыстырудан туындайды. Оқиғалар ел-жұрт атынан айтылған сөздер, әңгімелер арқылы жеткізілді.

Қазақтың ойын-сауық, той-думан, айтыс-тартыс, сөз жарысы мен әзіл-қалжыңы салт-дәстүрін қалыптастырды. Шешендікті тудырған да, таратқан да - халық оның бірден-бір өкілі. Халық аузынан шыққан әзіл - қалжыңдар мен нақыл сөздердің топтамасы осы кітапта арнайы жинақталып берілген. Жеке шешендер мен билер туралы ел аузында айтылған ел аузынан жазылып алынған жазбалар да осы бөлімге енгізіліп отыр. Бастама түрлі пікір тудыруы ықтимал.

Оның үстіне шешендіктің нақышы біркелкі емес. Шешендер мен би-шешендер шығармашылығындағы танымдық ұстаным мен әлеуметтік бағдар кейде ұқсап, кейде дараланып жатады. Олардың тақырыбы да, кейіпкерлері де алуан. Десек, шешендік сюжеттер ұқсас, оқиғалы желістің басымдығы айқын. Әрбір шешен де, би - шешен де қоғамға әрдайым белсенді араласушы. Олардың енері әр бағытта өрбіп отырады, бір деңгеймен шектелмеді. Сондықтан, шешендер мен Іні шешендер шығармалары бөлек жинақталып беріліп отыр.

Мәтіндермен таныса отырып, халқымыздың ауыз әдебиетіне бүгінгі сұраныстың азайып отырғандығын көруге болады.

Мәселе олардың сөзге шорқақтығында емес, қазақша ойлау бәсеңдегенде өзара түсінісу де әлсірейді. Адамдардың жақындасуы төмендеп қана қоймай, сөз бен ой саптаудың тұлғалық желісі мен халықтық ажыратылмайды. Оның ойлау бағыты өмірдің қажетіне сәйкес келе бермейді. Біріншіден, әзімен өзгенің, бүгін мен бұрынғының айырмашылығын сезінбейді, екіншіден, ой тереңдігіне, тұтастығына ұмтыла бермейді, үшіншіден, өзгені езінің дәрменсіздігіне теңестіріп, әлеуметтік ортаның адам санасына, сананың - ел-жұрт өміріне ықпалы ескерілмейді.

Сөзді, астарлы ойды ұқпай шешендіктің сыры ашылмайтыны хақ. Оны адамның өз еркіне сүйеніп даралана дамудың деңгейі мен дәрежесі немесе айғағы мен аумағы дерлік. Бірақ ондайда шешендіктің сабақтастығы мен себебін тауып беретін кім, қандай өмірлік позиция? деген сауалдарға жауап табыла бермейді. Әр халық шешен және дана. Әйтседе, халықтың ділмар қасиетін, бір сөзбен айтқанда шешендігін әркім қалай игеріп жатыр?

Қазақ шешендігінің қалыптасу тарихын бертін келе шежірелерден, халық жадында сақталған көсемдер мен батырлар айтқан сөздерден, тасқа қашалып жазылған жазулардан, ғұлама ойшылдардың еңбектерінен, билер сөзінен, жыраулар поэзиясынан, ақындар өлеңдерінен, көркем прозадан, саясаттағы қайраткердің сөзінен, ғалымдар ой жарысынан, журналистер тілінен, діни уағыздардан іздеп келеміз. Бабалар сөзі - шешендік танымның бастауы, белестері, бағыттары. Тақырып аумағы кең, түрлері көп. Біздің бағдарымыз нақты, шектеулі. Сонда шешендік танымды қалай түсінеміз? Шешендік танымның не екенін ұқпай, бабалар сөзі туралы ойымыз тиянақтала қоймас, өнегелі өз арнасын таппас.

Шешендік таным – тарихи - көркем, әлеуметтік-психологиялық және құнды құбылыс. Оған тән ерекшеліктер - сезім мен сенім бірлестігі, кесек ой мен тұтас идеяның үндестігі; көркемдік пен уәждің қайталанбас көрінісі, тартымды сөйлеу мен нақты ойлау өрнегі, сөз өнерінің таусылмас арнасы, мінез бен іс-әрекеттің нақты белсенділігі және т.б. Бабаларымыз адалдыққа иманын үйірді, ақиқатқа сеніп тәуекелге барды. Шешендік танымда түсінік жарастығы, мінез жомарттығы, әрекет жылдамдығы жоғары бағаланды.

Бұл еңбекте осы ойымызды ажарлайтын түрлі материалдар келтірілген. Мәтіндер адамзаттың белгілі бір тарихи кезеңіндегі жетістіктермен байланысты. Мәтінді жасаған халық ортасынан шыққан шешендер. Олардың ділмарлығы адамды құндылықтың жоғары түріне жатқызды. Содан жаңа заманға орай оның тың көріністері мен қызметі туындады, шешендікті қолданудың өтімді түрлері мен тәсілдері өмірге келді.

Фольклор кең мағынада халықтың сана-сезімі мен ақыл-ойының ауқымын қамтиды. Халықтық сана-сезімдегі туралық, тапқырлық, өткірлік, өтімділік, дәлдік, сәйкестік, үйлестік шешендіктің нышандарын құрайды. Шешендікке көркемдік, әсерлілік, бейнелік те тән. Осы белгілерді дұрыс түсіну және түсіндіру де, сөздегі сол ерекшелікті жалғастыра білу де, шешендік қабілетке жатады. Айтпағымыз, шешендік - халықтық шығармашылықтың айғағы және оның көне түрі. Аңыз-әңгімелердің әр жанрындағы халықтық сана-сезім деңгейін анықтау - күрделі үдеріс. Халықтық өзіндік сананың дәрежесін айқындамай, бұл саладағы шешендік деңгейді түсіндіру екіталай. Ал дастандағы, ертегілердегі, бабалар сөзіндегі шешендік өрнектерін және үлгілерін білу, жинақтау - ұлттық өнеріміздің іргетасын, ойлау мәдениетінің түпнұсқасын нығайтуға ауадай қажет. Бұған әлеуметтік сұраныс та басым.

Сонымен, ертедегі аңыз-әңгімелерде, шешендіктің алғашқы элементтері мен үлгілері кезігеді. Оған мысал ретінде "Ол туралы эпостан" үзінді1 келтірелік:

Асқан ұлы ол бүкіл адамдардан,

Үштен екісі ол құдай, ал бірі ол адам,

Бейнесі оның тамаша денесінің сырт пішінінен,

Уруктың ол мадақтайды қабырғасын.

Тауып, таңданып айтылған ойлар. Немесе:

Айтып еді - оған бүл сөздерді жағымды,

Оның дана жүрегі енді дос іздеді..,-

деп жүрегі шат, жүзі нұрлы таңдау аңғарылады.

Бөтен жерде біз де боламыз жалғыз,

Тік жарға жалғыз қашанда адам шыға алмас,

Ал екеуі бірге оған - көтерілер.

Үш еселене ширатылған арқан жуықта үзілмес

Екі арыстанның баласы біріксе арыстаннан күшті. Мұнда туралық тапқырлықпен жөне топтасумен толықтырылған.

Қалтырау сенің қолдарыңнан кетсін,

Әлсіздік сенің тәніңнен қайытсын,

Қол ұстасайық та, кел барайық, досым менің!

Сенің жүрегің шайқасқа жансын!

Батылдықты түсінбеген мәнсіздік екені ескертіледі.

"Сыйлаған құдай саған терең ақыл, дана сөз –

Адамсың сен парасатты - бірақ ойлайсың сондай оғаш!

Неге, досым менің, сен ойлайсың сондай оғаш?

Б.д.д. екі мың жыл бұрын таралған бұл эпостың басты идеясы қандай? Екі мың жылдық тарихы бар шешендік танымның үлгілері адам өмірін, жарасымын, тұлғалығын ұзартуға, керісінше, адамның мәңгілік өмірге деген дайындығын, қарсылығын күшейтуге арналған. Мұндағы іріктеу үмітте - бейнелі түсінік пен ұстамды сөз, жүрекке жетер танымның үлгілері кезігеді.

Шешендік нышандарға көне түрік дәуіріндегі шешендіктің белгілері мен нұсқалары, мұсылмандық өркениеттің өрлеу кезіндегі шешендік жүйелер, билер дәуіріндегі шешендік түрлер, ақын - жыраулар дәуіріндегі шешендік өнер, жаңа дәуірдегі шешендіктің ағартушылық үлгілері мен үрдістері жатады. Сараптау, әсте," мұнымен шектелмес.

Жаңа дәуірде шешендіктің өзекті кеңістігі кеңейді, шешендік туралы мәліметтер мен білімді жинақтамақ қажеттілік артты. Оның халықтық бастауы тұлғалық белсенділікпен толықты. Шешендіктің өзектілік кеңістігі деп отырғанымыз жалпы - ақпараттық кеңістік, сондай-ақ рухани мәдениеттің әлеуметтік ырқы. Шешендік туралы білім: а) оның жеке түрі мен саласын талдаудан, ә) оны мәдени құбылыстың түрі мен тәсілі ретінде саралаудан, б) шешендік тәсілдер мен құралдарды таңдай білуден, в) оның идеялық -теориялық бағдарларын үйлестіруден құралмақ. Иә, шешендіктің құрылымы күрделі және құбылмалы. Суырып салма шығармашылықтың осындай қарқынды тәсілдері мен құндылықтарын меңгеру үшін де, оларды дұрыс қолдана білу үшін де азаматтық төзімділік, идеялық, әдістемелік тұтастық қажет. Ал осы мәселелер төңірегіндегі пікірталас, ой жарыстар мардымсыз. Оның үстіне, шешендік практикасын зерттеу жүйесі қалыптасқан да жоқ.

Ойды түптей келсек, әңгіме межесі неде? Әңгіме - адамның адам, ел-жұрт, халық болуына ерекше құрал және кәсіп болған, біртіндеп кең таралған межелі мәселеге, тәжірибелі тәртіпке айналған рухани-әлеуметтік құбылыс пен құндылық жайлы.

Шешендік - адам болмысын жетілдіре түсетін сөз өнері. Ол жасампаз сананың қызметі және нәтижелі әрекеттің түрі ретінде көрініс береді. Шешендікте сөз астары мен ұғымның мән - мағынасы таратылады, тіл мен сөйлеудің арқауы ашылады. Бірақ ой әрқалай өрбиді. Өйткені шешендікте айтылмаған ой, етімді сөз, қабылданған шешім, әрекет бастауы әрқалай жалғасын табады. Олардың арақатынасын талдап, тұжырымдағанда, шешендік сыртқы құбылыстармен байланыс түрлерін ширатады, ұрпақтық зердені жетілдіреді. Мұндайда адамның ойы, үміті, есебі бір арнаға тоғысып, бір сарында болып жатса, онда бітім болмақ, жеңіс нығаймақ.

Шешендікті әлеуметтік-мәдени тұрғыдан сараптасақ, ол - рухани тәуелсіздіктің айнасы мен айғағы, жаңа құндылық пен ағартушылық жұмыс дәрежесі, рухани басқаруды ұйымдастыру мен үйлестіру, сол тәжірибеге үйрету амал-әрекеті. Бұдан шешендікті қауымдастық дәстүр мен қарым-қатынастан туындаған қабілет және көшпеліліктегі тұрмыстық дипломатияны қалыптастыруға, таратуға ықпал еткен еркіндік деген тоқтам туындайды. Онда руханилық, діл, тіл белсенділігі тұтас көрініс және қолданыс тапты.

Шешендік түрлі мәдени-әлеуметтік ортада қалыптасты. Оның дүниетанымдық аясы, көркемдік жетістігі, жанрлық деңгейлері бар. Өмірдің мәңгі және тарихи мағыналы, құнды және өтпелі мәселелері әрдайым және жаңа бетбұрыста көрініс тапты. Мәдени мұраның тың астарын ажыратып, оны лайықты түсіндіру мен бағалай білу абзал. Шешендіктің түрлері алуан, өресі ғана емес, өнегесі көп. Онда табиғи немесе дәстүрлі ортаға байыппен пайымдауды, өнегелі ортаға жақындауды, жарасымды ортада адамның өзін ұстай білетін қабілетті алдымен ескереміз.

Өтпелі кезеңде түрлі иллюзия мен билікке деген талас-тартыс етек алады. Қоғамдағы осындай тұрлаусыздық пен тұрақсыздықта шешендікке деген әлеуметтік көзқарас жаңғырып жатты. Әлеуметтік сұраныс шындыққа деген талпыныстан, талпыныстағы -шеберліктен, шешендіктегі идеялық эволюция мен көзқарастардың қиылысуынан білінеді. Мәтіндер тақырыбы осыны аңғартады.

"Шешендік түрлі болады" деумен шектелсек, онда ұғымдық релятивизмге, яғни өтпелі нәрсеге, қисынсыз көзқарасқа ұрынып, тұрақсыздықтан, алауыздықтан арылмаймыз. Сөйтіп шешендік екі көзқарастың қақтығысы дегеннен ұзап кетпейміз. Өтпелі дәстүрмен біржақты шектелсек, онда әркім шешендік өтпелі кезеңнің дәстүрлі жалғасы деген келте пікірден шыға алмай, іштей тоқырап қалады. Адам әрекетсіздікте ертелі-кеш әдістемелі тұйыққа тіреледі, екі ұштылық пен іштей іркілушілікке ұрынады. Ниеті қараның ісі ылаң екенін, құныққандық - азғындыққа аяқ алдыратынын халық жақсы түсінді.

Іштей іркілушілікте жаңаға деген сезімталдық немесе көзқарастағы түсінікке лайықты тұтастық тұрақтанбайды, кейде тіпті жетіспейді. Жаңа көзқарасқа сезімталдық - ойдың өтімділігі мен жауапкершілігінің таңбасы. Өмірдің жаңа, жоғарғы кезеңіне бағытталған бетбұрыста ойлаудың жауапкершілікпен нәрленуі, жауапкершіліктің - нәтижелі іс-әрекетпен үйлесуі әруақытта аңғарыла да, бағалана да бермеген. Мұндай қайшылық берекесіз ортада, өтпелі кезеңде білім, ғылым, мәдениет саласында тереңдей түсті. Шешендікте түйінсіз, тоқтамсыз ой өтімді сұрақтарға өтімді жауап бере алмайды.

Әдістемелі тұйықты алдымен "неге мұндай?" деген сауалды жауапсыз қалдырудан аңғарамыз. Таным - тағлымындағы "неге мұндай?" деген сұраққа тың жауап табу, жол ашу - бүл шешендік амалы. Сонымен, ой мен сөз өңделмей - шешендік нышаны білінбейді; айтылған сөз біреуге он ықпал етпей, шешендік мойындалмайды. Шешендік қос қызметімен тың, тиянақты байланысты қалыптастыруға және онда қоғамдық билікті орнықтыруға ұйтқы болады.

Шешендік сөз - көпшілікке қарап айтылған қоғамдық-әлеуметтік үн. Көпшілікке арналған сөздің танымдық, білімдік, тәрбиелік, халықтың сипаты қабаттасып, бірін-бірі толықтырып жатады. Оның көркемдік күш-қуаты да, жұрт алдындағы жауапкершілігі де жоғарылай бермек.

Расында, шешендік дәстүр көп-ақ. Бірақ олардың рухани кеңістігі, әлеуметтік ауқымы мен ұғымдық түсініктері өзара үйлесе береді ме, әйтпесе мынасы басым деп кесіп айтудың реті келеді ме? деген мәселелер күн тәртібіне қойыла бермеді. Осы тұрғыдан тапқырлықтың құбылыс ретіндегі шығу тегі айқындалмады.

Жүйесіздіктің теріс салдары алуан. Ол талдау мен таңдауды бір - біріне үйлестірмеді, қос тәсілді бір-бірімен толықтыра бермеді.

Дәстүрлік шешендік танымдағы төселгендік пен идеялық төзімділікті өзара түсінікке жеткізбеді. Себебін шешендікті интеграциялаудың принципі әйгілі еместігінен де, азаматтық төзімділіктің олқылығынан да іздеуге болады. Бұл - адамды бір-бірінен іштей жатсынып рухани олқылық. Рухани олқылықта шектеулі адам бейнесі жасалынады немесе "тобырдың үйірінен шығуға болмайды" деген пенделік түсініктер басталады.

Шешендікті сөзге жүйріктік, шебер сөйлеушілік деп түсінеміз. Бірақ сөз бен тіл жүйріктігі танымдық талпыныстан, бастапқы сезімнен, әсерден туындайтынын әрдайым ескере бермейміз. Шешендіктің рухани құндылығына мән беру тегін емес. Шешендік - өзіндік рухани құндылығымен маңызданады. Құндылық - ішкі талпыныста, идеяның рухани мән-жайында. Әркім өзіне лайықты әлеуметтік мәні бар тоқтам - түйіндер жасаса, ол өмір даналығына сәйкес келетін құндылықтың нақты көріністері.

Талпыныстың рухани тірегі - пендені кем-кетік пен жалғандықтан айықтыратын тоқтам -түйінде, адамдық келбетті айқындайтын, оның кейпін әлеуметтік өмір - салтпен теңестіретін іс - әрекетте. Шешендік таным - адамнан үнемі ізденісті талап етеді.

Шешендіктің оттығы - әділдік. "Шешендіктен не пайда, артына сөзі қалмаса" деген Төле бидің кесімі қашанда келісімді, мәнді. Ақиқатты ақтаған, жақтаған сөз есте қалады. Ақиқаттың әсері - әділділігінде, әділдіктің өтімділігі - шындығында. Күдік тудырмайтын қағидалар. Оны шешендердің сөзінен, ой астарынан ұғынамыз. Тек сол дәлдікті, дәйектілікті, демеулікті таба да, ұғына да білуіміз керек. Мағыналы түсіністік ғана өзара ықпалдасу күш алады және сенімділік нығаяды. Тарихымыз сенімділіктің құнары - өзара түсінікте, құралы - практикалық тәсілдерде екеніне көзімізді әбден жеткізді.

Не демелік, шешендікті демеушілер, қолдаушылар, қозғаушылар қатарында топтан шығып қол бастаған батырлар, рубасы - билер, ел басқарған көсемдер, халықты аузына қаратқан ақын - жыраулар, ағартушы - ғалымдар болды. Олардың талғамын - тоқтаулы сөз, байсалды шешім, зеректік пен зейінділік қуаттандырды. Жөнді демеушілер мен қолды бастаушылардың сөзінде тапқырлық пен табандылық, кесім мен шешім, көрегендік пен талғампаздық қат-қабат кезігеді. Сондықтан болар, шешендікті, бірде тура сөз, қаратпа сөз, дана сөз, төре сөз, көсем сөз деп даралап та, бірде, кеңес сөз, билік сөз, салтанатты сөз деп таратып немесе жалпы бабалар сөзі деп түйіндеп жатады.

Бабалар сөзі көп қырымен және түрлі сырымен құнды. Онда парасат күші - талғам, талдау, тоқтам, ой өрісі мен тіл табысы, даналық көрінісі мен жігер - шабыт жеңісі, әділеттілік алысы мен алғырлық қатар, қабаттасып өрбиді. Аталы сөздің тоқтауы - шындық та, шешім де, шеберлік те, сырласу мен сыйласу да.

Сонымен, "шешендік сөз дегеніміз - тауып айтылған тапқыр сез, ақылға қозғау салып, ой түсіретін даналық сөз, қиялға әсер етіп, сезіміңді қозғайтын көрікті де, әсерлі сөз, бұра артпас дәлелімен тамсандырып, таңдай қақтыратын білгір - білімді сөз, өтіп кеткен не өтіп жатқан оқиғаны жанды суреттей көз алдыңа алып келетін суретті сөз, тоқсан ауыз сөздің тобықтай түйінін жеткізетін терең мағыналы түйінді сөз".

Шешендік сөздің атқарар қызметі мол Ақыл-кеңес еркіндікте, ашық сұхбаттасу барысында өтетіндіктен, онда пікірталас пен ой жарысы сақталынады. Мәндік тұрғыдан пайымдасақ, шешендік танымда шындық шырыны, тапқырлық түрі, дәлелдікке дәйек, әділеттілікке, өзара түсіністік, кісілік қасиет, сөйлеу шеберлігі, сөз өнері - бірде тұтас, бірде кезегімен көрініс алады.

Бұл жетістіктер - зергерліктің ең мықты құралдары және жасампаздықтың айғағы. Сөз зергерінің ықпалы - көңілді көтеріңкі де байсалды ұстайтын әдебінен, әр бастамаға жігерлене кірісетін әрекеттен, оның жетістігін бағалай және құнттай түсетін мінезді қабілеттен білінеді. Бәрі де мақсатқа жеткізер тәсілдер.

Бірақ шешендік танымға деген тұтас көзқарас, ортақ түсінік бұрын-соңды болмады. Оның төрт бірдей себебін атап өтуге болады. Біріншіден, заман өзгерген сайын, ондағы айтыс-тартыстар мен дау-жанжалдар шиеленісті. Шешендікке қатысқан топтардың мүдделері мен түсініктері бірдей болмады да, оның атқарған қызметтері түрлене, көбейе түсті.

Екіншіден, тарихи кезеңге және әлеуметтік-мәдени ортаға байланысты шешендіктің танымдық қызметі жетілді, шешендік өнердің әлеуметтік мазмұны мен рөлі әр салада біртіндеп айқындалды. Шешендікті талдау да, оған деген талғам да сатылап жетіле түсті.

Үшіншіден, аталынған қос ерекшелікке орай, шешендіктің бір саладағы, бір дәстүрдегі, бір ел мен замандағы қызметінің мән - мазмұны басқа саладағы, басқа салт-дәстүрдегі оның нақты мағынасымен әрдайым үйлесе бермеді.

Төртіншіден, сөйлеу өнерінің ережелері кейде көркем стилистиканың, поэтиканың және эстетиканың ұғымдарымен, кейде сот қызметінің принциптерімен алмастырылды. Мұнда нақты міндеттен туындаған кеңестер және тар мүддеге қызмет еткізетін ұсыныстар жиіленді.

Десек, бірінші көзқараста - шындығына жету, екіншісінде - көңіл аулау, үшіншісінде -жетістікке, жеңіске жету, төртіншісінде - шешенсінуден сақтану басты мақсат ретінде қаралғаны аңғарылады.

Көңіл аулау - ойын-сауықта, демалыста, қызықты тамашалап тынығар кезде арнайы шараға айналады. Ойын-сауық халқымыздың болмысын ажарлаған. Жеңіске жету -айтыстың, күрестің басты талабы. Өйткені ру - тайпалық қатынаста ұжымдық мүдде маңызды рөл атқарды. Шешендіктің бүл түрлері төртінші мақсатқа тікелей де, жанамалай да қызмет етеді. Ол - биікке жету, билікті қолда ұстау. Билікке жеткен немесе билігі бар шешен қайраткерлік қасиетті иемденді, әрі қолданды.

Төрт жағдайға да ортақ ойлау талаптары бар. Олар - бір көзқарасты дәйектеу, ұсынылған идея мен қағидалардың дұрыстығын дәлелдеу, өз түсінігін дәл пайымдап, көзқарасты ұғындыра білу, тыңдаушыларға ықпал ете отырып, олардың талғамына оң ықпал ету.

Халық дәстүрінде ойлау талаптары қара сөзбен де, поэзия, жұмбақ түрінде де жеткізілді. Шешендікте үлгі тұтқан батырлардың алғырлығы, айбаттылығы, ерлік істері құптап, көтермелеп айтылды. Алдар би бірде Сырымның алдынан шығып тақпақтай:

"Қарадан хан болдың, Айырдан нар болдың. Жоқтан бар болдың, Көнеден дәурен озды, Көндей қамқа тозды. Атадан ұл озды, Анадан қыз озды, - дейді.

Сонда Сырым:

- Қарадан хан болсам,

Халқым қалаған болар.

Айырдан нар болсам,

Атам жараған болар...

Көнеден дәурен озса,

Жасы жеткен болар.

Көндей қамқа тозса,

Дәурені өткен болар.

Атадан ұл озса,

Еркіндігі болар.

Анадан қыз озса,

Еркелігі болар.

- деп жауап қайтарады.

Бірде Мөңке би жиналғандарға жұмбақ айтыпты:

- Кермиық кеңесінен қалды,

Шалқасқа шабысынан қалды.

Қотыр теке қой бастады,

Ханы қайғылы болды,

Биі бүкірейіп қалды.

Атадан ұл озды,

Анадан қыз озды,

Сол уақыттағы қамқа тон көнеріп тозды.

Тыңдарманның ешбірі оның жұмбағын шеше алмаған соң, өзі:

Кермиық кеңестен қалса,

Ақылынан танғаны болар.

Шалқасқа шабысынан танса,

Аузына шалғын шығар.

Қотыр теке қой бастаса,

Қожа, молданы құдай ұрған шығар.

Хан қайғылы болса,

Халықты жеп, қарны шемен болған шығар.

Биі бекер болса,

Сөзі азып-тозған шығар.

Анадан қыз озса, шіркін шығар.

Сол уақыттағы қамқа тон көнеріп тозса,

Асылдығы кеткен шығар, - деп сөйлеп кетіпті.

Ол тұйықтықтың, жалғандықтың емі. Шешендік әрбір адамның өзіндік сезімінен, ойынан, әсерінен, пайымынан нәр алады. Жұғымсыздар жери отырып, кемшіліктен арылудың нақты іс - әрекетіне араласады. Сол үшін жақсы жұрағаттан тәлім-тәрбие алуға, озат үлгіні алға тартуға демеулік етеді. Содан субъективті көзқарас пен қылық - әрекетке (тікелей немесе жанама түрде) ұйтқылық жасайды;

- шешендік - адамның субъективті талғамы мен талдауын сусындатар, әрі оларға ұйтқы болатын сарқырама бастау. Ол нақты жағдайды дұрыс бейнелеуге, түсіндіруге ықшамды. Онда, біріншіден, ойдағы бәсекелестік, адам идеялары мен ой - жетістіктерінің таза бәсекесі өріс табады; екіншіден, кең өріс пен ұзақ уақыт аралығындағы ұрпақтарды өзіндік танымның субъектісі және ұлттың өкілі ретінде танытқызатын белсенділік қуаттанады. қолдау табады. Шешендік жеке идеямен шектелін, шындыққа жету жолын іздестіреді, сол бағытынан ауытқымайды. Онда тектіліктің қуаты, ұрпақтың ұлағаты, ұлттық салт - рәсімнің өрнектері тоғысады. Не себептен? Шешендік - халық сөзі және зердесі. Осы тұрғыдан жеке жайды көпшілік ортасында, беделділер алдында, пісуі жетпеген істі жергілікті жерде реттеуге ерекше мән береді. Шешендік тарихи тәжірибеге, халықтық дәстүрге, ұрпақ аралық қауымдастық байланысқа сүйенеді. Әлеуметтік - мәдени өлшемдер арқылы нақты (жағымды немесе жағымсыз) жайды сараптап сабақтайды. Оның мақсаты - шындық және шеберлікпен іштей үйлесу, адамдықпен және әділдікпен үндесу.

Сонымен шешендік таным дегеніміз - адамның өмір туралы, өзі туралы көркемдік -философиялық көзқарасы, эстетикалық талғамы және рухани байлығы;

- күнделікті тұрмыстағы пікірталас, ой жарыс, сұхбаттасу, сырласу;

- ауыз әдебиетінің халықтық сипаты және тұлғалық табыстары;

- сөздің - оймен, ойдың – мінез-құлықпен, мінездің - өмірлік түсінікпен үйлесуі. Мұнда көп қызметті көзге түседі. Сондықтан шешендік сөзге, идеяға, іс-әрекетке, бейнелеу мен болжамға байланысты алуан қырынан көрініс табады. Шешендік танымның шарты:

- басқа адамдармен қарым-қатынасты тұрақтандыру;

- өнерімен өмірдегі өз орнын нығайту, рөлін жоғарылату;

- тіларалық байланысты кәсіби деңгейде дамыту. Оның талабы:

- жүрек қуатын серпілтер тұлғалықты қуаттау;

- игілікке адалдықты ұлағатта;

- мәдени дәстүрдің сабақтастығын қабылдап қана қоймай, оны ұлттық, этникалық ұқсастықпен үйлестіру. Шешендіктің өзі осылайша оқиғаға толы, қарқынды да, ауқымды өмірдің көрінісі.

Бұдан айтпағымыз, шешендік - адам болмысындағы кездейсоқ, күтпеген, стихиялы қимыл-әрекеттің нәтижесі емес. Адам кездейсоқ өмірлік құндылықты өзектенді түспейді. Оған іштей ынталық, әріптестік ықылас және қоғамдық қолдау қажет; жаңа көзқарас, жаңа әдістемелі амал-әрекет керек.

Үш арнаның тиімділігі неден білінеді? Шешендікте парасат, ерік, рух өзара түптеседі. Іштегі рухани күш сарыны адамды өзіндік ұқсастыққа, ұрпақтық және ұлттық үйлестікке жетелейді, осы бағыттағы ұмтылысты әрдайым жаңғыртады.

Шешендікті тану, түсіну, қолдану, талдау, синтездеу, бағалау да, шешендік арқылы проблеманы осы тұрғыдан сараптау да - үлкен олжа, өтімді құрал, құнды бағдар. Шешендік адамдық таным мен білімнің аясын үйлестіреді, адамгершілік санасын ұштайды. Байыбына барсақ, ол өмірге, өнерге, өзіңе жолды айқындайды.

Шешендік - күш көрсету мен ел-жұртты кемітуден қорғану құралы, соған қарсылықтың айқын да, астарлы түрі. Біреуге билік жүргізу жеке бастан асып, кейбіреудің үлесінде асқындай түскенде, оған іштей қарсыласу сезімі ашық түрге айналады. Ашынғандар басқыншылықтың басты себептерін де, одан құтылу жолдарын да іздестіреді. Басқыншылықтың басты себебі - біреудің байлығын тартып алуды, өздері құндылық өндірмей, өзгелердің арқасында, солардың өнімін иемдену арқылы өмір сүруді діттеушілік, соған дағдылану. Азғындаудың негізгі себебі өзімшілдіктің құрбанына айналу. Ойлы түсінік әрқашанда тұңғиық пен зұлымдықтан шығу жолдарын іздестіреді, адамның өзіне деген сенімі, ертеңіне деген үмітті орнықтырады. Ойлы түсініктің тұңғиығы адамды өзімен және өзгемен байланыстыруда ғана емес, олармен ұқсас екендігін және басқыншылықтан босану жолын іздестіруден айқындалады.

Шешендік құбылыстың ерекшеліктері, жетілу үрдістері және даму заңдылықтары бірге, арнайы қарастырыла бермеді. Қазіргі кезде шешендік несімен ұтымды?

Егер де шешендік әлеуметтік мәні бар мәселеге құрылса, шешен сөздің сүйенер дәлелі мықты болса, тыңдаушыға эсер ететін эстетикалық қасиет айқын болса, онда тыңдаушылардың ақыл-ойы мен еркіне тигізетін ықпал, оларды белгілі бір іс-әрекетке ұмтылдырады. Халық даналығы осы жасампаз үлгісімен құнды. Көркем шығармашылықтың жасампаздық арқауы ойды өндіруден басталады, біреуге оң ықпал етуден жалғасын табады.

Шешендік таным:

- адамның құштарлығы мен құмарлығына нем кетерлікпен көз жұма қарау немесе оны елеусіз қалдыру емес, қайта шындыққа жақындық таныту;

- адамның ар-намысын таптау емес, керісінше, дұрыс сөзге, тура ойға, тартымды мінезге сүйену, түйінді тоқтамға тапқырлық таныту;

- табиғи ортаға байыппен қарау, адамның табиғатпен үйлесімді болуы, табиғилықтың түп тамырын іріктеу;

- төзімді, осал деп есептеу емес, керісінше, болған оқиғаға байсалды қарау, мәселені жан-жақты қарастыру арқылы шындық пен жүзеге аспаған мүмкіндіктерге терең түсінік, дұрыс көзқарас қалыптастыру;

- адам мен адамның сұхбаттасуын тереңдету арқылы олардың жақындасуын, достасуын құптау, ізгілікті бастамамен замандастарын үлкен мақсат-мұратқа топтастыру;

- адамның езін танытпақ әрекеттері, әлеуметтегі өз рөлі мен қызметін көрсетпек әрекеттері, өзін жетілдіру мен өзін-өзі ұмтылыстарын құптау;

- адамның жамандықтан сақтануы, қас жауын мінеп сынауы, қастықтан арылу жолдарын сараптау;

- адамның үміті, сенімі, мұраты жайлы, адамның болашағы туралы ой толғау.

Шешендіктегі оң істің молдығы осыдан. Шешеннің танымдық қызметі, бір жағынан, пайымдауды толық және тез пайдалануға бағытталған; екінші жағынан, парасаттың қайырымын айқындауға, осы екі өлшемді үйлестіруге арналған. Әрекетті жақындату, ұмтылғанды үйлестіру соның үлгісі. Сондықтан шығар, шешендік қызметте бірлігі кетпеген бір тілділер сырласады, сұхбаттасады, ой жарыстырады, тіл табысады. Таңдай қақпай, тілі мен ойын ұштағандар рухани мүддеге қызмет етуден жалықпайды.

Шешендіктің өзі бірлескен қызметтің нәтижесі және ол әркімнің өз бетінше бірлікке бас қосуына, бірлікті бетке ұстауына қызмет етеді. Әркімнің бірігуге ұмтылысы еңбектен басталады. Еңбек, ерік, естілік - шешендікті қалыптастыратын бастау, қолдайтын - күш-қуат, бағалайтын - өлшемдер деуге болатын құбылыстар.

Ел - өркениетке, ұлт - мәдениетке енген сайын шешендікке деген қызығушылық, қоғамдық қажеттілік пен кәсіби сұраныс қатар өрбиді. Әйтседе, осы бағыттағы пікірталас әлсіз, ой жарыс баяу, егеменді елдің және азаматты қоғамның сұранысына сай келе бермейді.

Қоғамдық санада күңгірт қалған жайттар мен қағидалар қандай? Үлкен-кішінің қайсысы болмасын сөз өнерінің құралы мен амал - әрекетін игермесе, ондайлар шешендікке бейім де, дайын бола бермейді.

Шешендік - рухани мәдениеттің әлеуметтік типі және өтімді құралы. Содан оның проблемалық кеңістігі әрдайым кеңейе бермек, ал ол туралы білімді жинақтау -қажеттілік. Базы, танымдық қызметтегі үш бірдей қажеттілікке ерекше назар аударатын кез келді. Олар — шешендіктің табиғаты мен қызметін түсіндіретін модельді жасау, оның идеялық, теориялық бағдарын анықтау және өнерді талдау тәсілдерін таңдай білу.

Шешендіктің тарихы тереңде, мәдениет бастауында, кене мәдени мұрада. Шешендік -тілмарлық, ділмарлықтан, діндарлықтан туындайтын ырық, солардың қосындысынан туындайтын даналық. Шешендіктің даналығы - ұшқыр ойды жеткізу шеберлігінде.

Шешендік - адамның ішкі рухани және сыртқы мінез - құлықты болмысын бір-бірімен толықтырады; ағартушылық дәстүрдің түрі, оған жол ашады, оның таралуына мүмкіндікті арттырады; ондағы көркемдік - рухани пайымдау мен өндірістің ықпалды факторы; халықтың этникалық өзіндік сана-сезімін жаңғыртады, онда индивидуал және қауымдық сананың байырғы және бүгінгі сөйлеу өнері өзара үйлесін табады. Оны мәдени ортаның дара өнері, ойлау мәдениетінің саласы және өлшемі, суырып салма жеке даналықтың ашық та, айқын түрі деп жатуы осыдан.

Шешендік дәуірге ор'ай, қауымдастық қатынас пен халықтық өркениет қарқынына қарай, ұлттық мәдениеттің дәрежесіне сай әр қырынан көршілес тапты, түрлі дәстүрін қалыптастырды деуге тұрарлық. Адамзат тарихында сөйлеудің алуан түрлері қалыптасты. Солардың басты түрлері - тікелей және қашықтан, ауызша және жазбаша, өзімен-өзі монолог тұрғысында және сұхбаттаса, диалог ретінде, екі адам арасындағы және коппен, қауыммен сөйлесу дәстүрлері. Сөйлесуге қажетті осы торт жағдай мен төрт дәстүр адамдардың қарым-қатынасын әрқалай жетілдірді, жалғастырды. Ережемен есептеспей, шарттарды игермей шешен бола алмаймыз. Осыдан сөйлеудің тиімділігі бірден қамтамасыз етілмегенін аңғарамыз.

Шешендіктің алғы шарттары бар. Олар - еркін сөйлеуге немесе сөйлесуге үкімді сырттан көлденең тартпау;

- қызыл тіл, ой жалғасы мен амал айласын үйлестіру, білім, тәжірибе, ағартушылық өнерін жаңғырту. Тіл барды, болғанды, болатынды түсіндіру үшін қолданылады. Тілдің қызметі оқиғаға, мәтінге, үмітке байланысты. Өмір мен ойдағы көмескілікті тілмен бірден жеткізу мүмкін де, қажет те емес.

Ауыз әдебиеті - әдеби тілдің қайнар көзі, бастамасы, байырғы түрі. Халқымыздың ауыз әдебиетінде, көркем поэзиясында тілдесудің үлгілері мен шешендік сөздердің өрнектері молынан табылады. Онда ауызша сөз, сөйлеу өнері ең басты, шешуші рөл атқарды. Сөз өнері арқылы халық өз тарихын сақтады, тәжірибені қалыптастырды, адамдық және қоғамдық қатынастарға орай моральдық - этикалық нормаларды қалыптастырды.

XVIII ғасырда жұмбақтап сөйлеудің орын алуы сыртқы жағдайларға және көзқарастың эволюциялық туындысына жатады. Мақсат - атаның жолын ұстану, ұрпаққа жеткізу, өз қадірі мен мүлкін иемдену, жау да, дау да іздемеу. Біртіндеп саяси-әлеуметтік өмірде, тәлім-тәрбиелік жұмыста, үгіт-насихаттық әрекетте, ғылым мен идеологияда, құқықтық кеңістік пен қоғамды басқаруда шешендік сөздерді пайдалану аясы да, қызметі де кеңейді. Бірақ шешендіктің табиғаты да, оған деген жалпы талапта сақталынды. Расында, шешендіктің табан тірейтін түсініктері - төзімділік, жақсылық пен жарастық. Шешендікті қолдану қарқындаған сайын оның өзіне тән тілдік - көркемдік белгілері қалыптасты. Тапқырлық пен төзімділік шешендік тіл мәдениетін, тіпті халықтың рухани мәдениетін толықтырды.

Тарихи-мәдени тұрғыдан қарастырсақ, шешендіктің алуан түрлерін шартты түрде тізіп беруге болады. Олар: ауызша және жазбаша тілмарлық; күнделікті тұрмыстағы және сауда - саттық саласындағы пікірталастар; өсиеті айқын қара өлеңдер, халық алдындағы моральдық және ағартушылық ділмарлық; биліктегі, сенаттағы, соттағы, парламент.

Шешендік өмір ескімен бірде үйлесіп, бірде тіресіп жатады. Шешендік идеясы мен түрлері арқылы қазақтық дүниетанымның өресі, қазақтың өзіндік санасы өрбиді. Шешендік - қазақи ойлаудың және қазақтың әлеуметтік өмір - салтының өркениетті түріне лайықты. Ол мәдени және этникалық өзгерістердің айнасы, ділдік жаңғырудың жарқын көрінісі іспетті. Ділдік жаңғырудың дәстүрлі көріністерін бабалар сөзі мен халықтың қара сөздерінен аңғарамыз.

Ойымызды қайырсақ, шешендік, біріншіден, азаматтық саналылық пен түсініктің айғағы, екіншіден, халықтық демократияны қалыптастыратын рухани қазына, ұрпақ рухын жинақтайтын ұлттық байлық, үшіншіден, өзіндік сана-сезімнің шығармашылық үлгісі. Шешендік - адамгершілікпен тілдесу, сұхбаттасу және халықтың сұранысы, адамды тұлғалыққа шақыру. Шешендік - зорлық-зомбылыққа ашық қарсылық, болған және болатын оқиғаның өрісін сеніммен және жауапкершілікпен жеткізетін құбылыс. Оны әлеуметтік-мәдени байлық және адами жауапкершілік деп бағалаған орынды.

Түптей келсек, шешендік рухани дағдарыстан шығу адамның танымдық қызметін жандандыру, ортақ іс-әрекет пен бағдарды анықтау үшін керек. Шешендіктің қалыптасуы және әртүрлі болуы осы қажеттіліктің объективті сипатына, нақты себебіне, оған деген сана-сезімнің күйіне, танымдық қызметтің мазмұнына байланысты. Шешендіктің объективті, нақты және субъективті, адамдық жақтарының арақатынасы әрқашан тұрақты, түсінікті бола бермейді.

Шешендік және оның қызметін үйлестіретін идеология керек. Шешендік идеологияны, шамасы, халықтың рухани және ойлау мәдениетін жаңғырту тәсілі, халықтың бітімге, бірлікке, әріптестікке келісімін нығайту және оның қажетін терең түсіндіру тетігі, халықтық қозғалыс пен мемлекеттік бағдардың ұстанымын насихаттау, алға шығару құралы демекпіз. Содан бірлік үшін қозғалыс пен күрестің алдыңғы шебінде болатын сөйлеу, тіл табысу өнеріне, оның жүйелі идеологиясына мұқтажбыз. Шешендік идеологиясы халықтық сана-сезімнің идеялық арнасын кеңейтуге, адамдық сенімнің түп тамырын тереңдетуге қызмет етеді, соған бағытталады. Ол әрдайым қоғамдық прогрестің қажетіне, ұлттық мүдденің сұранысына, қанаттылардың қамқорлығын қолдауға қызмет етті, сол қызметті жандандырды.

Шешендікке азаматтық пен демократиялық дәстүрді қадір тұтқан, қолдаған орта нақты, әрі шешуші ықпал етеді. Өйткені азаматтық, демократиялық қоғам өмірдің маңызды, өткір мәселелерін ашық талқыға салады немесе ортақ міндетті көп алдында талдау қажетін күшейтеді. Демократиялық дәстүрде адамдар арасындағы пікірталас еркін қанат жаяды. Сұхбаттасу ой мен пікір алмастырудың кең таралған түріне айналды. Сұхбаттасу біртіндеп көзқарасты негіздеудің, ұсынылған идея мен қағидалардың дұрыстығын дәлелдеудің, өз түсінігін өткізудің құралына айналды. Ой жарыстырудың осындай үлгілерін жүзеге асыру үшін сөз өнерін жақсы меңгеру, тыңдаушыны нандыра білу және олардың таңдауына ықпал ету шарт еді.

Шешендіктің келесі дәрежесі - оның әлеуметтік табиғатында. Әлеуметтік іріктелу рухани ірілеуден немесе рухани азғындаудан басталады. Бас қосу адамдық және ұлттық мүддемен іріктелін, іріленбесе, онда құндылықтан арылу, жік-жікке бөліну іштей аяқтан шалады.

Шешендік арқылы адам өзін қоғамдық қызметке дайындайды; елі мен жерінің байлығын паш етеді, ел-жұртының болашағына қызмет етеді; белгілі бір әлеуметтік топ пен күштің мұң-мүддесін жақтау және қорғау арқылы ел басқаруға араласады. Халқымен рухани тілдесе алғандар ғана ақиқаттан аттамайды, өзгелердің сөзін жатсынбайды. Халық кісілікке, іскерлікке үйретеді. Ділмарлық діңгегі осында. Шешендіктің осы тектес әлеуметтік бағытындағы негізгі мәселе - шешен кімге және қалай қызмет етті деген идеяға жатыр.

Шешендікте парасат, ерік, рух өзара түптеседі. Іштегі рухани күш сарыны адамды өзіндік ұқсастыққа, ұрпақтық және ұлттық үйлестікке жетелейді, осы бағыттағы ұмтылысты әрдайым жаңғыртады. Жоғарыда аталынған деңгейлер мен бағыттар енді ғана бірге, кешенді тұрғыдан талқылануда. Мақсат - үштікке жүйелі түсінік пен көзқарас қалыптастыру. Мәселе қойылымын таңдаудың, құлшынысты талғамның міндеті - осында.

Екіншіден, шешендіктің эмпириялық мұрасы және теориялық деңгейі ескеріле бермейтіні. Бұл мәселелер кешенді, жүйелі және тарихи - әдістемелі тұрғыдан қатар, қабаттаса талқыланбау. Содан да болар әлі де шешуін таппаған, бүгінгі сұранысқа лайықты жауаптары анықталмаған мәселелер баршылық. Оны зерделеп, ғылыми тұжырымдамалар жасауға талпыныстарымыз игілікті істер қатарына жататыны анық.





2. ҚАЗАҚ ШЕШЕНДЕРІ

ЖИРЕНШЕ ШЕШЕН

Бір күні хан нөкерлерін ертіп, серуенге аттаныпты.

Еріккен ханға ермек керек, қасына Жиреншені шақырып алып, әңгіме айтып келеді. Жел соғып тұрса керек. Бір адырдан аса бергенде, ханның алдынан жел қуған бір түп қаңбақ домалап ұшып бара жатады.

- Уа, Жиренше, анау қаңбақ қайдан келеді, қайда барады екен? Сұрап келші! - дейді хан.

Жиренше шауып ала жөнеледі: жетіп барып, қаңбақты қамшысымен ұрып тоқтатып, біраз бөгеледі де аздан кейін қоя беріп, ханға қайтып келеді. Жел қуған қаңбақ бөгелсін бе, домалай жөнелді.

- Уа, Жиренше, сөйлестің бе, не айтты қаңбақ? Қайдан келеді екен, қайда барады екен дөңгеленіп? - дейді хан.

- Сөйлестім, тақсыр! Сөгіп салды өзімді, - деп жауап береді Жиренше.

- Ал, айт қаңбақтың не дегенін?

- Тақсыр, соны сұрап не қыласыз. "Желдің өтінен шықтым, ығына қарай ығып барам: желге ұшам, сайға қонам, оның несін сұрайсың? Білмеуші ме едіңдер? Ұшарымды жел біледі, қонарымды сай біледі. Осыны сұрата жіберген хан ақымақ па, сұрап келген сен ақымақ па?" деді де, қаңбақ ұша жөнелді, тақсыр, - дейді Жиренше.

Хан ұялғаннан ешнәрсе дей алмай қалыпты.

Суырып алғаның қалай?

Суын тамшылатқаның қалай?

Осылып жатқаның қалай?

Одырайғаның қалай?

Керілгенің қалай,

Кекеңдегенің қалай? –

десе, әйел тоқталмай, қысылмай жауап қайырыпты:

Суырып алғаным - құдығым,

Суы тамшылағаным - қауғам.

Осылып жатқаным - астауым,

Одыраңдағаным - жылқым,

Керілгенім - желім,

Кекеңдегенім - құлыным, -

депті.

ӘЛДЕБЕК ШЕШЕН

Балтабай бай болса да, өзінде барды азсынып, өзгенікі көпсініп отыратын, мысық тілеу, үйіне қонақ қондырмайтын, қызым кісі екен. Бірде Әлдебек шешен келіп үйіне түсе қалады. Үстіндегі киімі көнетоз екен. Балтабай бүл адамды менсінбей:

- Елдің қадірлісі ме екен десем, қазы екенсің ғой, - деп мысқылдайды. Сонда ешкімнен жеңіліп көрмеген Әлдебек азулы биден именбей, былай дейді:

- Көн етікті деме,

Көпке айтар сөзім бар.

Көп садақты деме,

Сұр жебелі оғым бар.

Аттандырған жігітің,

Ұрлаған соң малымды,

Арқадан әдейі келіп тұрмын,

Байқағалы құқыңды.

Атысатын жаусың,

Табысатын елмісің.

Бітір, кәне, дауымды,

Ылаңда ел ішін! –

деп жамбасқа ала бастайды.

Балтабай би бұл сөзді сын деп елең қылмаса да, бәйбішесіне ымдап тамақ дайындатыпты. Алдына әкелген ет өлі ет, әрі мүшесіз екен. Етті турап болып "алыңыз" дегенде, Әлдебек шешен табаққа ұмтыла қоймайды.

Тамағың тамақтан өтпей отыр,

Дәметкен жұрт кетпей отыр.

Уыстап асатайын десем,

Табағыңда ет жетпей отыр.

Ризамын етке,

Наразы ниетке.

- дейді.

Балтабай би "енді мынаған не айтар екен" деп, арықтау марқа қозы алдырады. Әлдебек қозыға таңырқай қарап:

Қойыңды қойшы оңдап бақпаған ба,

Сауыншы жебеп сауып қақтаған ба?

Әлде бұл маңырамай жолда адасып,

Бейшара енесін бір таппаған ба?

Бұрын келген қонаққа соймай мұны

Әдейі Әлдебекке сақтаған ба? –

депті. Шешеннің бұл сөзінен сескенген Балтабай би "Қой, болмас, бұл пәле мені елге жайып масқара қылар" деп, үйіне қолқалап қондырып, қонағасы арда емген құлын сойып күтіп, сыйлаған екен.

АСАУБАЙ ШЕШЕН

Қанжығалы Асау бай шешен Бекен тай байдың аулына қыстың ызғырық боранында аттары болдырып, өздерін аяз сорып, жол соқты болып жетіпті. Жанындағы жолдасын қонуға рұқсат сұрауға жіберсе, Бекен тайың жандайшаптары оны үйге кіргізбей, ақырында Асау байдың өзі келеді. Бай бәйбішесімен шай ішіп жатыр екен.

Амандық-саулықтан кейін Асаубай:

- Жол алыс, өзіміз шаршап, аттар болдырып қалды. Күн де кеш кірді, қонуға рұқсат болар ма екен, - дейді. Бекен тай теріс қарап, күмілжіп: - "Кісі күтер жайымыз жоқ, жолаушыларың мазамды кетірді. Басқа да үйлер бар ғой" - дейді.

Сонда Асаубай:

Жолға қонған Бекенсің,

Сақа емессің, кенейсің.

Менен де басқа үй бар деп,

Жұртқа қолың сермейсің.

Қонағасы беретін

Салтына сен қазақтың

Қартайғанша көнбейсің.

Тоғай толған малың бар,

Пейілің әбден тарылған

Неткен қарау "кедейсің".

Құдайы мейман жолаушы,

Ырысыңды іше ме?

Тарынып жиған малдарың,

Көріңе бірге түсе ме?

Малға бай, ойға тарылып,

Көмейді текке кенейсің.

Қонақтан безіп қашқақтап,

Қайғысыз тамақ жемейсің.

Үйде отырып шіренбе,

Бәрібір мені елейсің.

Күмілжімей, Бекентай,

Қаттырақ айтшы, не дейсің? –

дегенде Бекентай:

- Кімсің өзің, төбемді тоқпақтағандай тақпақтамай жөніңді айтшы, - депті.

Асаубай:

Сұрасаң атым мәлім - Асаубаймын,

Маржандай тізбектелген сөзім дайын,

Адамды қорықпаса сыйламаған

Қашаннан білуші едім байдың жайын.

Жүгінсем жолай барып билеріңе

Жетекте кетер еді-ау бірер тайың,

- депті.

Асаубай екенін білген бай кешірім сұрап, тиісті құрмет көрсетеді. Ертеңіне шай үстінде де Асаубай бай үйінде байқағандарын байыптап тілге тиек етеді:

Байдың бай екенін кім біледі,

Басқадан салтанатын асырмаса.

Ханның хан екенін кім біледі,

Алдында нөкерлері бас ұрмаса.

Батырдың батырлығын кім біледі,

Бойына бес қаруын асынбаса.

Кім айтар көргенсіз деп әйелдерді,

Ыржақтап үлкендерді басынбаса...

Қатынның салақтығын кім біледі,

Пісірген наны дұрыс асылмаса...

Шикі астан ішіңе жел толған соң,

Тар жерде дем шыға ма қысылмаса, -

депті.

Шай ішіліп болған соң жүруге ыңғайланған Асаубайға Бекентай шапан жауып, ат мінгізіпті. Сонда Асаубайға:

Байлығыңа мастанба,

Құруың оңай.

Болғаныңа мастанба,

Солуың оңай.

Жан-жағыңды жалмаса

Жарым - жалғыз қалуың оңай.

Мен алғаным атасы маймын,

Жоқтығыма жасымаймын, -

депті.

* * *

Асаубай жолдастарымен аға сұлтан Шыңғысқа соғады. Онда игі жақсылар жиналған, ішінде Есеней де бар. Өзі кедей болса да Асаубай Шыңғыстың жанына отырғысы келіп ыңғайланғанмен оның жанындағы би қозғалмапты.

- Мынау бәйбіше бөксе, тоқал қарын, жерге жабысқан жалпақ сарың кім? - дейді Асаубай.

- Мен әкеңмін, - дейді анау.

- Жоқ, сенің әкең менмін.

- Сен қайдан әкем болайын деп едің, әкең Жәдігер қазандағы қайнап жатқан құртқа құлап күйіп өлген, - депті би.

- Әкем құртқа күйіп өлсе қомағайлығы шығар.

Қызығып өз әкең де құрт ұрлаған,

Жатақтың қаласынан жылқы ұрлаған.

Жылқыны ұрлаймын деп қолға түсіп,

Біреудің тепкісінде тыпырлаған, -

депті Асаубай.

Сонда Есеней ашуланып:

- Қанжығалы бұл бір қуы емес пе? —

депті.

Асаубай:

Қу болсам жоғары өрлеп ұшпас па едім,

Елдегі бір сұлуды құшпас па едім.

Құдайдың құдіреті менде болса

Өкпеңді екі жақтан қыспас па едім, -

депті.

Сонда Есеней:

Қудың көзі алаша болады,

Үйі қараша болады, -

депті.

Сонда Асаубай:

Уа, Есеней, байсың ба, тоқта!

Қанжығалы байлар жоқ па?

Екі ағайын баласы егіз едің,

Қанжығалы қонысқа қонған кезде

Басыңа топырақ шашқан өгіз едің,

Жаз жайлауың, қыс қыстауың

Бор арасы.

Заң білген соң болмайсың

Балта, сабан баласы.

Бармағымды батырсам

Кетпес түскен жарасы.

Көзіңнен кетпес аласы,

Көкірегінен кетпес санасы, -

* * *

Асаубайдың бір тайыншасын Есеней ауылының жігіттері ұрлап сойып алады. Бұл қылықты Есенейге келіп айтса, "қазір қол бос емес, кейін келерсің" дейді.

Кейін бір емес, бірнеше рет келген Асаубайға Есеней:

- Бір тайынша үшін неге келе бересің мазалап, кет! - деп ақырады. Сондағы Асаубайдың айтқаны:

Кел деп шақырған да өзің,

Кет деп бақырған да өзің,

Құлақ салмайсың сөзіме,

Бір келермін кезіме,

Құлақ асарсың сөзіме,

Түсерсің бәлем тезіме,

Не дерсің сонда жұртыма,

Тайыншамның екі мүйізі

Кірер екі ұртыңа, -

деп, шығып кетіпті.

- Шақыр ана зар жақты, тағы жұртқа жайып, масқара қылар! - деп тайыншасының екі есе құнын бергізіпті Есеней.

Асаубай ел аралап жүріп бір топ жиынға кездесіпті. Бұл кезде шешендіктен Асаубайдың аты шығып, орта жастан асқан кезі болса керек.

Әлгі көптің ішінде біреуі: "Сыртыңыздан дабысыңызға қанық, жүзіңізге танық едік. Өзіңізге тартқан ізбасар жақсы балаңыз бар ма?" - деп сұрапты. Сонда Асаубай:

Бір балам бар Қамбар,

Шығар-шықпас жан бар.

депті.

Бір балам бар Райыс,

Иі жетпеген қайыс.

Бір балам бар Біләл,

Азғана қанжығалы баласын танып,

Өзім жоқта дәм беріп,

Аттандырар деген үмітім бар, -

* * *

Бір күндері Асаубай ел аралап жүріп Есенейге сәлем беруге келсе, үйінде қонақтары бар асты алдарына алып жатыр екен. Аба қоңыр амандықтан кейін қолын жуған Асаубай табақтың шетіне келіп отырыпты:

Есекем мені жек көреді,

Айтқан сөзді кек көреді.

Асаубайда ар бар ма,

Есекең етін жеп береді.

Есекең бір биік жар,

Лақтай жарда ойнағанымды жек көреді.

Жақсыда кек бола ма

Сендерден де Есекем маған көп береді?! –

депті.

Есеней:

Асауым, жөн келмейді ет жемесең,

Өктегенің болмайды ептемесең,

Ағаң іні қылар еді әлдеқашан

Үлкеннің айтқан сөзін көп демесең, -

деп Асаубайды қондырып, қонағасы беріп, ат мінгізіп аттандырған екен.

ЖАНТӨРЕ ШЕШЕН

Жантөренің жақындарының бірі, жас жігіт Жәңгір ханның сыртынан өсектеп, тіл тигізеді. Мұны естіп жүрген Жәңгір хан әлгі жігітті алдырып, билерімен ақылдасып, жер аудару үкімін шығарып, айыптау қағазын жазып болған үстіне Жантөре ханға сәлем беріп, кіріп келеді. Сонда Жәңгір хан: "Иә, Жәке, жақсы келдіңіз, мынау менің жазған арызым, соның мына жеріне қолыңызды қойыңыз", - депті.

Сонда Жантөре: "Тақсыр-ау, бұл қандай арыз? Арыздың көбі тек сіздің үстіңізден, бізге ғана жазылушы еді ғой, маған бүл арыздың мәнін түсіндір?" - деп өтініпті.

Сонда Жәңгір: "Анау босағада отырған жігітті қараңызшы? Ол сендердің ағайындарыңыз. Мені кінәлайтын, сыртымнан сөгетін көрінеді. Сол үшін бұл жігітті ертең айдатып жібергелі отырмын, мынау сол үшін даярланған қағаз. Сол үшін қол қой деп отырмын", -деп, даусын салмақтай түседі.

Жантөре тоқталмастан: "Әй, тақсыр-ау, сізге не болды, неге бүлініп - жарылдыңыз? Бұл туралы аталарыңыздың бір-екі ауыз сөзін естімеген едіңіз?" - дей салады. Сол уақытта хан:

- Иә, Жәке, ол не соз екен? - дей бергенде Жантөре:

Ер жігітте сын болар ма,

Дәулеті кетіп қартайса?

Арғымақ атта сын болар ма,

Мойнынан жалы кетіп арыса?

Ақ жатқан Ақ дария –

Ол да бір мәкір болар ма,

Жағасына бір төбет ит сарыса?

Асыл туған хан баласы –

Шайтанның сөзіне азар ма,

Анасына бір ақ сұңқар дарыса?.. –

дегенде, Жәңгірдің түбіндегі бір шикілік есіне түскендей болып, қағазды дар еткізіп жыртып, лақтырып тастайды.

БАЙДАЛЫ ШЕШЕН

Атағы елге көп тараған Байдалы шешен қартайған шағында кедейлік басып, жұтаң өмір сүріпті.

Бір жылы құрбан шалатын малы болмай, ол үйінде отырып қалыпты. Дөң мұрын деген сол ауылдың молдасы:

- Биім - ау, мұның қалай? Өзің де болмаса, бай ағайының бар, малды балаң бар. Солардан бір мал алып, неге құрбан шалмадыңыз? Мұныңыз ұят болды ғой, - деп Байдалыға ақыл үйреткен екен.

Сонда Байдалы былай депті:

- Сөйлемесе, сөздің атасы өледі деген бар. Айтпаса, естімейтін саңырау бар. Ашпаса, көрмейтін соқыр бар. Ағайындағы мал - аспандағы мал Інідегі мал - індегі мал. Баладағы мал - даладағы мал. Сұраған адам - қайыршы, ал ұрлаған адам - қарақшы. Ұяты жоқ адамнан алып борышты болғанша, алмай құдайдың өзіне - ақ борышты болайын деп құрбан шалмағаным рас, - деген екен.

БІКЕ ШЕШЕН

* * *

Біке шешен қартайған шағында Аға сұлтан Құнанбайдың ақын немересі Шәкәрімнің ауылына барыпты. Барса, Шәкәрім үйінде жоқ екен, аң аулауға кетіпті. Шәкәрімнің жұбайы Бікенің алдына дастарқанды жайып, сары самаурыннан шай құя бергенде, Шәкәрім да келе қалады. Келгенде де құр келмейді, қанжығасы майланып, көңілі жайланып, құлжаның бір текесін бөктере келеді. Үй-іші, бала-шаға мәре-сәре, бәрі жабыла құлжаны іреп сояды. Дастарқанға қуырдақ та кеп қалады. Шәкәрім оның үстіне бағылан сойып, шешенді әбден күтеді. Бікенің алдына үйме табақ ет тартылады. Етке қоса құлжаның басы қойылады. Шәкәрім қонағына қарап қолын жаяды:

- Кәне би аға, өзім де, шақырып күтсем деп жүр едім, Құдай айдап кеп қапсыз. Ас батасын бермеңіз, бас батасын бермеңіз, аң батасын беріңіз? - деп, жұмбақтай бата сұрайды. Біке, сөз сынайын түсіне қояды да, былай деп бата береді:

Бесатарың, Тарс еткенде, тарс етсін! Түтіні былай кетсін, Оғы аңға жетсін, Теке құлай кетсін. Інісі бата сұрап, Жаңылса нетсін? Аллаһу әкбар! - деп бетін сипапты.

Біке шешеннің бүл сөзінің астарын түсіне қойған Шәкәрім:

- Япырым-ау, астан үлкен жоқ, бастан үлкен жоқ, мен қара басып жаңылдым, сонда мен әкемнен астым деймін бе, әлде Абайдан астым дегенім бе? Бүл қай адасқаным? Би - аға ағат кетсем, кешіріңіз? - деп, айыбына Бікеге ат мінгізіп, иығына шапан жауып аттандырыпты дейді ел.

ЗІЛҚАРА ШЕШЕН

Әйел - еркектің дұшпаны деген. Дұшпандардың көзінше менің жасымды сұрайсың. Олар отырғанда жасымның санын айтсам,тауы шағылып, көңілдері қайтып қалады. Тоқсан бесте жасым бар, төрт тоқалым бар. Ең кішісі он сегізде. Төртеуінің үйі де, ойы да торт басқа. Күнде біреуінің қойнында жатамын, қайбір мәз қылып, жарқыратып тастайды дейсің?! Алдау, жан жалдағыш та.

Атығайдан мен шыққан Зілқара едім,

Өзім шешен, өзім сал, ділмар едім.

Кешегі өткен жиырма бес келсе қайтып,

Шетке шыққан тоқалды жинар едім.

Қазық өкше киюші ем қалтылдатып,

Қайтіп салдық құрайын алжып жатып?

Өтіп кеткен жиырма бес келсе қайтып,

Жинар едім тоқалды шартылдатып.

Сары алтынға боялған сақалдарым,

Кейінгіге үлгі бол мақалдарым.

Жұрттың қызы менікі деген басым,

Кеш болғанда жортады - ау тоқалдарым.

Жүре алмаймын кәрілік аяғымнан,

Екі қолдап ұстаймын таяғымнан.

Көз бен көңіл, жүйрік ой алып ұшып,

Әлі күдер үзбеймін баяғымнан.

Кәрілік түсірді ақау азуыма,

Жеті дуан таң қалған жазуыма.

Болмашыдан қаймығып қалжырадым.

Болмай жүрген Зілқара азулыға.

Тоқсан бес келдің ғой сен алайын деп,

Жібек баулы құрықты салайын деп.

Аз ғана күн тоқсан бес шыдай тұрсаң,

Өзім де ойлап жатырмын барайын деп.

Қазы-қарта қазанда қайнап жатыр,

Екі көзі шалыңның жайнап жатыр.

Арқаны жоқ, жібі жоқ тұсау салып,

Аяқ-қолды тоқсан бес байлап жатыр.

Түтіні ащы қарағай, жақтым арша,

Асыл тектен қайырма кидім барша.

Жеті дуан билеген Зілқара едім,

Қайрат кетіп отырмын балалар.

Омбы, Семей жол салдым өгіз айдап,

Өнер, шіркін, кетті ғой іште қайнап.

Өткен өмір айтқанмен түк пайда жоқ,

Әлі-ақ бір күн өтерсің сорың қайнап.

КЕБЕКБАЙ ШЕШЕН

* * *

Асыл менен жасықтың –

Аспан, жердей арасы.

Әр алуан адамның,

Әртүрлі екен бағасы.

Көргеніңнен көп екен көрмегенің,

Талай қызық көресің өлмегенің, -

деп нақыл айтып отырады екен.

* * *

Дулат елі жалайыр құнды болып, жалайырдың бітімшілері Ескелді биге келгенде Кебекбай оған:

- Қойны ашсаң, құшағым бар,

Қолыңды ашсаң пышағым бар.

Ханның заңдығы бар.

Бидің билігі бар

Судың түбін шым бекітеді.

Даудың түбін қыз бекітеді, -

дейді.

Сонда Ескелді би қолын жайып:

- Бітім болды, менің айтарым да сол, - деп, Кебекбай мен айқара құшақтасыпты. Екі ел қыз берісіп тату-тәтті құда болысыпты.

* * *

Кебекбай өлгенде ақындар тұс-тұсынан келіп жоқтау айтқан. Солардың есте қалғандары мынау еді.

Әмір:

Екі кісі ұрысса,

Кебек шабушы ек.

Ұры түссе қораға,

Кебек табушы ек.

Кебекең еді мекеміз,

Енді қайда кетеміз?

Сарыбас:

Ардақты ағам, Кебекем,

Алыс-жақын демеген.

Төрт Дулатқа тірегім,

Түстің жерге жүрегім.

Қалмаушы едім қасыңнан,

Жалғыз қайтып жүрермін?

Жан серігім Кебеке - ау,

Ақыретте көрермін.

Сүйінбай:

Жер сұлтаны Сұлу төр,

Туа бермес сендей ер.

Кебекемді жалмады,

Қойны толмас қара жер.

Әділетті, әулие,

Қайран құрбым кемеңгер!

Кеп жатыр елің сабылып,

Кебекеңді сағынып,

Қас қараудың баласы,

Ноғайбайға бағынып,

Айтқан жерден табылып,

Иманды бол Кебекбай!

Торқалы бол демек бар.

Қырғыз Тоқтағұл:

Кебекбай елге тең едің,

Ақылың асқан кең едің.

Қазақ-қырғыз бас қосса,

Айтқан кебің ем едің.

Қайран, әділ, Кебеке,

Ақыретке жөнедің.

Кебекбайды бүкіл ауыл болып жоқтауы:

Мал жимадың өзіңе,

Сеніп әділ - сөзіңе.

Күрең белде топ болған,

Жұрт жиналып көп болған.

Найманнан шыққан бір сұңқар,

Тәнеке деген Бек болған,

Кебекең сөзі еп болған.

Хан Тезекпен тіресіп,

Көп алдында дық салған.

Ұйықтамадың ел үшін,

Бүтіндемей жең ұшың.

Ел қатарлы мал жыймай,

Жүре бердің көп үшін,

Дәл он сегіз жасыңда,

"Үш Қосайдың" басында,

Ана тайдай батырды,

Байлап алдың асуда.

Нашарлармен дос болған,

Кедейлермен қос болған,

Шешен ата, ер ата,

Елдің қамын жер ата!

Ертелі-кеш жоқталып,

Сағындар кел ата!

Қажымадың ел бағып,

Бере алмадық көз жазып,

Әз Төленің інісі ең,

Үлгі алған сөз бағып.

Талайымен таластың,

Жақсы менен жанастың.

Жалғыз жүріп жол таппай,

Көппен жүріп адастың.

Әркімге қолқа салмаған,

Арам олжа алмаған.

Қайдағы нашар паналап,

Қасыңыздан қалмаған.

Он сегізде дау алдың,

Оза шауып жау алдың.

Тұлпар мініп ту алдың,

Қайран, асыл ер атам.

Ақылы асқан кен атам.

Арам тамақ татпаған,

Ел намысын сақтадың.

Жаудан, таудан қорғауға,

Белін шешіп жатпаған.

Қысылғанда сөз тапқан,

Адасқанда жол тапқан,

Жолдас болсын иманың,

Нұр құйылып оң жақтан!

Өтірік мақтау қоспалық,

Келместі енді тоспалық,

Тауықтай қақсап үш мезгіл,

Ел-жұртың дауыс қосқалы.

- Осы жоқтауды мен Кебекбай атамыздың қырқын, жылын бергенде есіттім. Содан ойымда жатталып қалыпты. Мінекей, қарақтарым Кебекбай осындай адам болған, - деп Кенен ақын әңгімесін аяқтады.

* * *

...Сонда Кебекбай бір тұстан:

- Ау, Тезек төре, менің бір сұрағым бар, - депті. Тезек төре:

- Бұл кім еді, айта қойсын сұрағын. - Кебекбай:

- Тақсыр, су басынан тұна ма, аяғынан тұна ма? - депті. Тезек төре аяғынан өрге қарай су тұнар ма еді, әрине, басынан тұнады? - депті.

Кебекбай:

- Олай болса, төрелігіңе құлдық, елдің төресі, басшысы бола отырып, алдымен өзің ұрлық қыласың, дарға өзіңді тарту керек. Ата-бабаңның аруағына бұлар емес, өзің кір келтіріп отырсың. Елде ұры-қары тыйылсын десең, алдымен жазаны өзіңізден бастау керек. Бұл жігіттерді жазалағанмен ұры-қары тыйылар дейсіз бе! Төре сұп-сұр болып, үндемей қалады. Қалың жұрт дүркіреп, "Кебекбай дұрыс айтты" деп айқай-шу көтеріп, үш жігітті босатып алып кетеді. Тезек төре көпке топырақ шаша алмай отырып қалады.

Қалың қазақ Кебекбай "туысыңа болайын" деп тарасады.

* * *

Шаруаның жақсысы - мал баққаны,

Балаң тілді алмаса - қалмақтағы.

Туысқаның кім болса - дұшпаның сол,

Ағайын аман болсын жан-жақтағы.

Шаруалар күтіп ал малдың астың,

Малдың астын күтпесең маңды,

Мінсең - көлік, ішсең - сүт, еті анау,

Мекен қылар жоқ адам жардың астын.

Еріншектің белгісі ұйқы мырза,

Ерте жатып, кеш тұрса болды ырза.

Кедейшілік кісіге кәсіп қылса,

Кесір, қырсық жолай ма, ден сау тұрса.

Қыз бой жетсе, тіл алмай мау тартады,

Өз әкесін өзіне жау тартады.

Екі көзі далада алағызып,

Үйді айналып үзік - жіп, бау тартады.

ТАЙКЕЛТІР ШЕШЕН

Қара шашың ағында,

Өлеріңнің шағында,

Әділ төре етсеңіз,

Халық сіздің жағында.

Әділдіктен кетсеңіз,

Басқа билер қағынды.

Би қағынса көпшілік,

Қағады бастан бағыңды

Бастан кетсе бақытың

Қуар елес сағымды.

Сағымды қуып жүргенде,

Қуартарсың жағыңды.

Дәулет құсы ұшқанда,

Соғарсың сонда саныңды.

Өлмей тұрып ертерек,

Ойланшы әке, қамыңды.

Көріне бұлай бұрылсаң,

Төгер біреу арыңды.

Ар төгіп те құр тұрмас,

Кетірер қалған сәніңді.

Жау санасып ұрыспас

Алар бір күн жаныңды.

Көтерілсе көпшілік,

Отқа жағар тағыңды.

Құмырсқаға жем қылып,

Илеуге тастар тәніңді.

Ол дүниеге барғанда

Сонда хал мәлімді.

Тыңдап тұрып бір адам

Айтса жұртқа жайыңды.

Қисық берген төреңе

Шыдамай дәтім тарылды.

Төрелік бердің балаңа,

Жігіт саған не қылды? –

* * *

Тайкелтір жанына екі серігін алып, Қуандық еліне аттанады. Онда жалғыз баласы өліп, көңіл айтқан ешкімді елемей, уайымдап жатып алған төреге былайша көңіл айтады:

Мал көтерер көңілді,

Дос көтерер көгімді.

Қайғырғанмен келмейді,

Бек буыншы беліңді.

Өлем десең мә, пышақ

Өлмеймін десең тұрып бақ...

Қайғылы төре орнынан тұрып, беті-қолын жуып, жөн сұрасып отырып:

- Менің бұл қайғым қайтсе қалады? - депті. Тайкелтір:

- Бұл сұрағыңызға жауапты кезінде Мөңке би беріп кетті емес пе соны есіңізге түсірейін:

Қайғың алқалы көптің тобында қалады,

Түзу мылтық оғында қалады,

Қыран құстың қияғында қалады,

Жүйрік аттың тұяғында қалады.

Көкорай шалғын қоныста қалады.

Аққан судың бойында қалады,

Сұлу жардың қойнында қалады,

деген екен.

Сонда Тайкелтір бала "тоқтаңдар" деп, айқай салыпты.

- Бұл жігіт қызды зорламады, қыздың өзі ықтияр бопты. Ұялғаннан айтқан сөзі екен. Көріп тұрсыздар ма? Өзі әлсіз, өзі екіқабат бола тұра жігітке әл бермей тұр. Осыдан тоғыз ай бұрын жігітке кездесіп қарсылық көрсеткенде өзін-өзі қорғауға әлі келмей қалды деп ойлайсыздар ма! Бекер! Қыздың өз ризашылығы болғаны ақиқат. Жігіт кінәлі емес - деп, өлтіру дегенді қойдырып, жігіт жағынан екі қырық жетінің малын қыз жағына алып бергізіп, екі елді тыныштандырған екен.

Бүкіл халық та, Төле би де Тайкелтір шәкіртінің бүл әділ билігіне риза болып, оған ат мінгізіп еліне қайтарыпты деседі ел.

СЫРЫМ ШЕШЕН

Тама елінің Сары би деген ақылгөй ақсақалы Даттың үйінде түстеніп отырғанда Сырым баланың әр сөзіне риза боп, оған мынадай өсиет айтыпты:

Балам, бұл дүниеде алты ұлы сөз бар, соны есіңнен шығармай - күр, ел алдында беделді, сыйлы боласың. Егер ол сөзді ұмытсаң халық сенің маңайыңа жоламай аулақ қашады. Сырым: Ол қандай сөз еді, ата, айтыңызшы?

Сары би:

- Арлы - ожданды бол!

- Елге деген парызыңды ұмытпа!

- Намысыңды жастан сақта!

- Халқыңды алалама!

- Жақыныңды жаралама!

- Қалысың қаралама!

Сары би айтқан осы алты өсиетті Сырым шешен қартайғанша есінде сақтап келген.

* * *

Мөңке бидің үйіне арық құнанына мініп Сырым бала келеді. Баланы көзге ілмеген би бәйбішесіне: "Балаға айран әкел" депті.

Таңертең аулада семіз қызыл тұсақтың үйелеп өліп қалғанына налыған Мөңке:

- "Құтты қонақ қонса, қойы егіз табады, құтсыз қонақ қонса, малын қырсық шалады" деген, қызыл тұсақ үйелеп өліпті, бала, құтсыз қонақ болдың. Енді үйімнен кет! - деп ызғар шашады. Сонда Сырым бала:

- Олай болмас, бие, - депті. - Құтты қонақ қонса, малы өліп, басы аман қалады, құтсыз қонақ қонса, өзі өліп малы иесіз қалады. Менің қандай қонақ екенімді қайдан білесіз?! Мүмкін құтты қонақ шығармын. Мөңке би баланың бұл сөзіне аң-таң болыпты да:

- Рас айтасың балам, сен шынында да құтты қонақ екенсің, - деп, оған сый-сияпат көрсетіпті.

* * *

Сырымнан үлгі алып, ұстаз тұтқан батырлар мен шешендер сөз үйретіп қана қоймай, Сырымның тапқырлық сөздерін, өжет, ерлік істерін құптап, көтермелеп те отырған. Алдар би Сырымның алдынан шығып:

- Қарадан хан болдың,

Айырдан нар болдың.

Жоқтан бар болдың,

Көнеден дәурен озды,

Көндей қамқа тозды,

Атадан ұл озды,

Анадан қыз озды, -

деп тақпақтап қарсы алады. Сонда Сырым:

- Қарадан хан болсам,

Халқым қалаған болар.

Айырдан нар болсам,

Атам жараған болар...

Көнеден дәурен озса,

Жасы жеткен болар,

Көнедей қамқа тозса,

Дәурені еткен болар.

Атадан ұл озса,

Еркіндігі болар.

Анадан қыз озса,

Еркелігі болар, -

деп жауап береді.

Әрине, Алдардың сөзі - мақтау, оны Сырым жақсы түсінеді. Бірақ батыр масайрап бас шұлғымай, шешендік жұмбақтың шешімін тауып, өзіне айтылған мақтауды ел-жұртының атына аударады.

* * *

Сырым жас кезінде Есентемір Бөкен биге батасын алайын деп, және ақыл сұрайын деп ат, шапан алып барады. Барып қонақ болғаннан кейін Бөкен Сырымнан қызмет сұрайды. Сонда Сырым: - Менің сізге келген жұмысым - біріншіден, сіздің батаңызды алайын деп келдім, екіншіден, ақыл сұрайын деп келдім, - дейді.

Сонда Бөкен: "Саған батамды берейін, сен жас болғанмен, елге бас болғандай екенсің" -деп бата береді:

Арқаң қара нардай жауыр болсын,

Мінезің қара жердей ауыр болсын.

Өкпең жоқ - бауыр болсын,

Құлағыңнан сыбыр кетпесін,

Жасың алпысқа жетпесін

- дейді.

Батасын бергеннен кейін: "Мен не десем де бәрінің мағынасы бар, қалай түсіндің, өзіме айтып бер", - дейді Бөкен қарт.

Сонда Бөкен қарт Сырымға даусын көтеріп: Мен сенен құдайдың берген жасын қызғана ба, жүз алпысқа код Менің жасым сексен төртке келді. Алты бәлеге тап болдым. Ол мыналар: үлкен үйге кіре алмадым, кіші үйге сыя алмадым. Қара сақалды әкем болды, қара шашты шешем болды. Ауру келді, кәрілік жеңді, - міне, алты бәле деген осы. Бұны қалай түсіндің? - дейді. Сонда Сырым батыр: - Үлкен үйге кіре алмадым дегеніңіз, адамның қатары кетеді, баратын үйі таусылады. Кіші үйге сыя алмадым дегеніңіз өзінен жасы кіші адамдардың үйіне жасы үлкен адам шақырусыз бара алмайды. Қара сақалды әкем дегеніңіз өзіңнен туған кей бала, есейген соң әкенің тілін алмайды, әкені дұрыс баға білмейді. Бір соз айтсаң бетіңді қайырып тастайды. Қара шашты шешем дегеніңіз сол баланың әйелі, келінің. "Осы шалға не керек екен, берген асты ішіп жата бермей", - дейтін шығар. "Ауру мен кәрілік түсінікті ғой, ата" депті. Сонда Бөкен қарт: "Бақытты бол, балам, жақсы шештің", - дейді. Сырымға қарап Бөкен басын шерткен екен.

Сырым оған аузын ашып, тілін көрсетіпті. Сырымның қасындағы жолдастары: "Бөкен саған неге басын шертті, оған сен аузыңды ашып, тіліңді шығардың, ол не сөз?" - дейді. Сонда Сырым: "Ол кісі маған басын шерткені - басқа бәле қайдан келеді?" деген жұмбағы еді; менің оған тілімді көрсеткенім: "Басқа бәле қызыл тілден келеді", - дегенім, - депті.

* * *

Малайсарының аулы төменгі Топайлы қаласының аузында екен. Сырым аулына келгенде қарт азғантай қойының алдында жүр екен:

- Аға, кім болдыңыз? - деп сұрапты.

Малайсары:

- Шырағым, кім болайық, осы жердегі аз үй танамыз, - депті. Сонда Сырым:

- Тананың қайсы?

Жеті үй - Жиенбек?

Бес үй – Бес сарым?

Тышқан құлақ - Асан?

Төлеуден алған Құнан?

- дегенде, Малайсары:

- Шырағым, Тананың пәлені деп не қылайын. Танысаң танырсың? Мен де сені танып тұрмын. Даттың аузына шайтан түкірген, бір қу аяқ баласы атқа мінді деп естіп едім. Сен сол бала боларсың? - депті. Сонда Сырым:

- Бәлі, аға, сол бала боламын. Ауылдан шыққанда сізді сөзден ұтсам, Тананың алжыған шалы деп күлкі қылайын, сөзден ұтылсам, ат мінгізіп, шапан жауып батаңызды алайын деп аттанып ем, ұтылдым, батаңызды беріңіз, атыңыз - мына астымдағы атым, шапаным -мынау! - деп үстіндегі шапанын шешіп беріпті.

* * *

Сырым Нұралыға наразы болып жүргенде: "Аз бен көпті, ақ пен қараны, нашар мен мықтыны теңгере алмадың, біреу - біреуді шауып жеп жатыр, оны басқара алмадың", - деп өкпелепті. Нұралыға бір кез келгенде Сырым амандаспай жүре береді. Сонда Нұралы:

- Батыр! Қайырылып сәлем бергің келмейді, тасып жүрсің - ау! - депті. Сонда Сырым:

- Хан тасып жүргенім жоқ, қазақ баласының басын қоса алмай сасып жүрмін, - депті.

* * *

Бір топ жолаушы Сырымды іздеп келе жатса, алдарынан әйел шығады. Жөн сұрасып, жолаушылардың Сырымға бара жатқанын біліп, беріп жіберетін аманаты бар екенін айтып, оны Сырымға жеткізуді өтінеді.

- Ол не аманат, жеңіл ме, ауыр ма? - деп сұрайды жолаушылар.

- Қадірін білсеңіз жеңіл де емес, алып жүруге ауыр да емес, - дейді де, әйел басындағы орамалын көтеріп, бір тал шашты желкесінен, бір тал шашты маңдайынан жұлып алып, жолаушыларға береді. Содан кейін оң жақ қолтығынан бір жапырақ шүберек жыртып береді. Тезек теріп жүрген қабының бір бұрышын жыртып алып, оны да Сырымға жеткізіңіз деп береді. Жолаушылар "Мұны кім берді деп айтамыз", - дегенде, әйел "Сырымның өзі біледі" деп жауап қайтарады. Жолаушылар Сырым аулына келіп, болған мән-жайды айтып, аманатын тапсырады.

- Сендер мұны не деп шештіңдер? - дейді Сырым. Жолаушылар:

- Шеше алмадық, - дейді.

- Бұл әйел Байбақты ұрпағы көрінеді, елден ерте кеткен екен. Желкеден шаш алғаны туған жерім, туысқан - елім артымда қалды дегені. Төбеден шаш алғаны - содан бері мына бастан бірталай уақыт өтті дегені. Маңдайынан шаш алғаны - әлі жаспын, өмірден үмітім бар дегені. Көйлектің оң жақ қолтығынан шүберек жыртып бергені - қолтықта бауыр бар.

- Мен сенің бауырың дегені. Байбақтың баласы екенін осыдан білдім. Қаптың бұрышын бергені үйге тезекпен кіріп, күлмен шығып күң болып жүрмін дегені, - дейді Сырым.

Біраз күн өткен соң Сырым әйелдің аулына келеді. Мұндағылар қонақ етіп, біраз жатқан соң ауылдың үлкен ақсақалы: "Не жұмыспен келдің?" - деп сұрайды. Сонда Сырым:

- Саған арзан, маған қымбат, сенің қолыңда менің бір сүйегім - қарындасым жүр екен. Пұлын алып бересің бе, құнын алып бересің бе? - дейді.

- Бұрын сен ол қарындасыңды көріп пе едің? - дейді ақсақал.

- Жоқ, көргенім жоқ! - дейді Сырым.

Сонда ақсақал: - Бір түсті киінген қырық әйел, қырық еркек қарама-қарсы жүреді. Сол уақытта бір-біріңді танысаңдар бірге ауылдарыңа қайтыңдар, танымасаңдар осында қалады, - дейді. Сөйтіп қырық еркек пен қырық әйел қарама-қарсы жүргенде көп әйелдің ортасында келе жатқан қызы қасында келе жатқан әйелдің құлағына:

- Анау қырық адамды бастап қырық бірінші болып келе жатқан менің ағам Сырым, - деп сыбырлайды. Сырым да байбақтының қызын тани кетеді. Сонда ақсақал:

- Бір-біріңді қалай таныдыңдар? - деп сұрағанда, Сырым:

- Қырық әйелдің ішіндегі отыз тоғызы өтіп бара жатқан еркектің бәрінің бетіне қарап санап шықты, ал мына әйел қатарынан асып кеткенше менен көзін аудармады. Содан таптым, - дейді.

Ақсақал әйелден: - Сырымды қалай таныдың? - деп сұрағанда ол:

- Сырымда ерекше үш қасиет бар: біріншісі - батырға біткен тұлғасы, екіншісі - өжет мінезі, үшіншісі - асқан даналығы бар деп еститін едім. Сырым маған қыран топшылы, толық денелі, кең кеуделі, шалқақ төсті, жолбарыс бетті болып көрінді. Басы да елден ерек, торсық шекелі екен. Ағамды осыдан білдім, - депті.

Сөйтіп Сырым Байбақтының қызын күңдіктен құтқарып, ауылына алып қайтқан екен.

* * *

Бірде Сырым жолаушылап келе жатып бір үйге түссе, үйде сүйегі сұлу, мінезі сүйкімді келіншек отыр екен. Сырым іштей "шіркін-ай, мына келіншектің күйеуі қандай болды екен?" - деп отырса, үйге бір қораш шал келеді. Келіншектің күйеуі сол екен. Сонда Сырым жолдастарына қарап:

Мәністің де мәнісі бар,

Жаманның мәніспенен не ісі бар?

Құладын қу іледі,

Оның не әдісі бар? –

дейді. Оны келіншек түсіне қойып:

- Мәністің де мәнісі бар,

Жаманның мәніспенен не ісі бар?

Құладын қу ілсе, әдісі бар,

Тағы бір аққу құстан дәмесі бар, -

деп шалдың тағы бір әйелден дәмелі екенін аңғартады.

ЖАНҚҰТТЫ ШЕШЕН

Жан құтты он жеті жасында әкесінің айтуымен Сарым елінің беделді биі Шабанбайға бата алуға келеді. Би Жан құтты жайын сұрап білгеннен кейін:

- Шырағым, дүниеде не адал, әлемде не мықты? - деп сұрайды. Сонда Жанқұтты:

- Адал болсаң судай бол

Су арамды көтереді.

Мықты болсаң жердей бол

Жер жаһанды көтереді, -

деген екен. Жауабына риза болған Шабанбай би бала Жанқұттыны бірнеше күн қонақ етіп, кетерінде:

Аллаға жағам десең - азанды бол,

Ағайынға жағам десең - қазанды бол.

Халқыңа жағам десең - әділ бол,

Судай таза бол,

Жердей берік бол,

Өмірің ұзақ болсын,

Аймағың суат болсын,

Сөзің халқыңа қуат болсын, -

* * *

Бірде Жанқұтты шешен Құнанбайдың үйінде отырғанда оған Абай келіп сәлем береді. Ол кезде Абайдың жас, үйленбеген шағы екен. Абайдың тапқырлығын, өлең шығаратындығын естіп жүрген шешен баланы қасына отырғызып, оған бірнеше сұрақ қояды:

- Шырағым, дүние неге сүйенеді? Абай:

- Дүние үмітке сүйенеді. Жанқұтты:

- Көздің көрмесі бола ма? Абай:

- Көз қабағын көрмейді. Жанқұтты:

- Шам жарығының түспесі бола ма? Абай:

- Шам жарығы түбіне түспейді. Жанқұтты:

- Болат пышақтың кеспесі бола ма? Абай:

- Болат пышақ өз сабын өзі кеспейді. Жанқұтты:

- Тамағына тартпайтын махлұқат бола ма? Абай:

- Өз тамағына тартпайтын махлұқат болмайды.

Абай жауабына риза болған шешен оған өлең түрінде жауап беруін сұрапты. Сонда Абай:

- Сіз сұңқар самғай ұшқан қиядағы,

Талпынған мен балапан ұядағы,

Өрнекті өлең сөзбен жауап берсем –

Дүниенің жалғыз үміт тиянағы.

Көз көруі жетпейді қабағына,

Шам жарығы түспейді табанына,

Өз сабын болат пышақ өзі кеспес,

Махлұқат тартпай қоймас тамағына, -

депті.

* * *

Орысқа ойыңды,

Қытайға қиялыңды айтпа.

* * *

Анасы ұятсыз болса,

Баласы миятсыз болады.

* * *

Ағайын кетісерде аңдысып қалады,

Жалған дос кетісерде жарысып қалады.

* * *

Ұлылық пен зұлымдық тегінен,

Барлық пен жоқтың ебінен.

* * *

Қатын алып көрдің бе?

Бала бағып көрдің бе?

Түзден нәсіп тердің бе?

Қарап тұрсаң - барлығы қиын,

Қиын болмаса, тіршілігің тиын.

* * *

Береке келіннен,

Нан егіннен.

* * *

Елдің елдігі - ерінен,

Байлығы - жерінен.

* * *

Сыпайы болсаң бегіңнің қасынан кетпе,

Диқан болсаң жеріңнің басынан кетпе.

* * *

Әуелі құдай жерге береді,

Жердегіні елге береді.

Елдегіні ерге береді,

Ерге бергенде төккен терге береді.

* * *

Туыс бар болсаң іздеседі,

Тіпті "сіз" деседі.

Жоқ болсаң қашады,

Тіпті артыңды ашады.

- Қостап тартпа тартқанмен, құйысқандай болмайды. Қостап қатын алғанмен туысқандай болмайды. Қатыннан шыққан мүйіз сенде жоқ. Інің жүреме солай пенде боп? Ондай салт біздің елде жоқ. Нәпсіңді доғар, ініге обал! - деп ақыл айтқан дейді.

БАЙКӨКШЕ ШЕШЕН

* * *

Семей қаласынан қырдағы болыс сайламақ болып, съезд ашамыз деп Жидебайдағы Абай аулына Лосовский деген ояз келіпті. Ояз деген хабарды естіген жан-жақтағы елдерден өтініш-арыз етуші адамдар келе бастапты. Бір күні ояз тілмашы мен Абай, Абайдың басқа серіктерімен мәжіліс құрып отырғанда белгілі Байкөкше ақын сәлем беріп кіріп келіпті. Абай орнынан тұрып:

Меңгерсең елді жөндеп меңгер, Абай,

Аз бен көпті салмақтап теңгер, Абай,

Сүрінген сүрен аттап нашарлады,

Сүйеме, сүйемелдеп дем бер, Абай.

Туысының зорлығын тыяды деп,

Тілеуіңді тілеп жүр кемтар, Абай.

Нашарлап ер мойнына тақалғаны

Есе тиіп жуаннан ақы алмады.

Шабақ жұтқан шортандай Мырза, Мамай,

Қабасты жұтса дағы қақалмады.

Жөкеңді жақын жерден шаба торып,

Ізге түскен шабуыл, күнде жорық,

Айналаға торыған аш қасқырдан,

Момын ел, ала алмады малын қорып.

Олжабайды бастық қып аттандырып,

Мыңға жатыр үйінде түбін жорып,

Мыңқ етіп анда-санда, бірақ айтып,

Дүйсен жатыр борсықтай құйрық сорып.

Ұрлап сойған биенің етін мақтап,

Қорқақ отыр аузымен орақ орып.

Ырғызбай, Өскенбай би ата тегің,

Жоқтап еді әр уақытта елдің кегін.

Ашса алақан, жұмғанда жұмырығында,

Тобықтының сол көрген ағын, көгін.

Құнанбай артына үлгі қалдырыпты,

Қу құсты, құладынға алдырыпты,

Қазақтың баласына тәлім беріп,

Меккеден тақия салдырыпты.

Сен солардың бәрінен астым дедің,

Таразының салмағын бастым дедің.

Асып туған кезінде сенің, Абай,

Еліңнің басып қалды, басқын денін.

Асыл тусаң нашар көзіңді сал

Тентекті тый, терісті тексеруге ал,

Кедей кепшік ұшырап сергелдеңге,

Барымта сапырылып, сабылды мал

Жұмағұл мен Кішік зорлығын тый,

Ел бұзады Атақандай парақор би.

Мұнан қатты айтуға бара алмадым,

Аз ауыл Қабас саған жетерлік сый.

Менің сөзім түсіндір орысыңа.

Ел басқарған би мен бек болысыңа.

Шыдай алмай мен келдім саған шауып,

Бай, жуандар зорлық қып қонысыма.

Ояз, тілмәш, үйінде қолында түр,

Абай жақ шамаң жетер болысуға".

БАЙСЕРКЕ ШЕШЕН

* * *

Тұрлы деген болыс бір байдан параға ақ түйе алып, қасындағы атқосшысына жетектетіп келе жатып, жолшыбай бір жоқ - жұқалау ауылға түседі. Ас үстінде желпініп отырған болыс Байсеркеге желіде байлаулы тұрған түйесін көрсетіп:

- Аты шықпаған таудан,

Аты әйгілі төбе артық.

Бәйге алмаған тұлпардан,

Белі берік бесті артық.

Байламы жоқ шешеннен,

Үндемеген есті артық.

Мұнарланған күндізден,

Жұлдызды жарық түн артық.

Парадан алған түйеден,

Адалдан жиған ешкі артық, -

деп болысты көп алдында масқаралап салыпты. Болыс үндемей қызарып отырып қалыпты.

* * *

Бір дүбірлі тойда жастар Байсерке шешенді сөйлетпек боп, тұс - тұсынан сұрақты жаудыра беріпті. Сонда Байсерке оларға мына термесін айтыпты:

...Қарағайдан биік ағаш жоқ,

Жапырағы талша жоқ,

Арғымақ ат кімде жоқ,

Шаба алмаса тайша жоқ.

Ағайын туған кімде жоқ.

Сыйласпаса жата жоқ...

Қылығы жақсы қыз бала,

Қыз да болса ұлмен тең.

Қылығы жаман ұл бала,

Ұл да болса қыздан кем.

Жамандардың мінезі,

Асуы жоқ белмен тең.

Ғалымдардың мінезі,

Айдын шалқар көлмен тең.

Қайырымсыз байдың мінезі,

Қырық күншілік шөлмен тең.

Жақсы әйелдің мінезі,

Алуа, шекер балмен тең.

Жаман қатын мінезі,

От басыңнан шу кетпес.

Қотаныңнан шаң кетпес.

Қаңтардағы қармен тең.

* * *

Қыпшақ елінен шыққан екі жалқау бір күні Байсеркеге келіп:





- Аға, бізге бал ашып беріңіз, жол болып, мал тауып қайтар ма екенбіз? - депті.

Еріншектердің бұл сөзіне Байсерке:

- "Талапты ерге нұр жауар" - деген ерінбей ізденіп, жалықпай еңбек еткен жігітке мал табылмай ма? Оған несіне бал ашамыз, - депті.

Екі жігіт:

- Еңбек етіп әуре боп жүреміз бе? Ақ теңіздің жағасына ақша жауып жатыр дейді. Соны барып аламыз да, арбамызға саламыз. Осы туралы бал ашып беріңіз, - депті.

Байсерке:

- Е, е - е, - деп аз отырыпты да, - жігіттер, еңбексіз мал табылмас, егінсіз нан табылмас. Мені үлкен деп ақыл сұрасаңдар, "алыстан арбалағанша, жақыннан дорбалаған" артық. Мал іздесеңдер еңбек етіңдер, ол еңбек өз еліңде де бар ғой, - депті.

Екі жігіт ерегісіп отырып алыпты. Сонда Байсерке қобызын тартып:

Сайда саны жоқ,

Құмда ізі жоқ.

Көзің көрмейтін,

Қолың ұстамайтын,

Мал бар дейді жігіттер.

Аңдып жүрген көк бөрі

Ақсақ қойдан үміткер,

Ақ сөйлеген ақсақал

Осының жайын біліп бер, -

деп қобызына үн қосыпты да, - оны іздеген адам - темір етігінен теңгедей қалғанда, темір таяғы тебендей болғанда табады, - деп тұр жындарым, - депті. Елер тұрған екі жалқау қуана-қуана кете барыпты.

Шешеннің әйелі: "Сіз алжыдыңыз ба? Айдалаға ақша жауа ма екен, еңбек етпей мал табына ма екен, солай деп неге айтпадыңыз?" - депті. Әй, бәйбішем - ай, мен айттым емес пе:

Сайда саны жоқ - мал бола ма?

Құмда ізі жоқ мал бола ма?

Темір етік теңгедей болуға - көңіл жетер ме?

Темір таяқ тебен инедей болуға - өмір жетер ме? –

деп келіпті де, қобызымен тағы да былай деп жөнелген екен:

Дауыл болмай, жауын болмас,

Екі ешкі сауын болмас,

Екі жалқау ауыл болмас,

Ауыл болса да тәуір болмас,

Жаман еркек жер қадірін білмес,

Жайсыз әйел ер қадірін білмес.

Жалқау адам тер қадірін білмес,

Жетесіз жігіт ел қадірін білмес,

Жақсыға айтқан тура сөз –

Шыңға тіккен тумен тең.

Жаманға айтқан тура сөз –

Құмға төккен сумен тең...

ШАҒЫРАЙ ШЕШЕН

Шағырай шешен айтқан өсиет - терме, нақыл өлеңдер мынандай:

Жуыма опасызға көңіл сенбес,

Зиянды, ол бір ағаш жеміс бермес,

Бар болса еркелейді ит секілді,

Жоқ болсаң өлдім десең қолын бермес.

Аяма қолда барды адамыңа,

Ол сенің жол ашады қадамыңа.

Адамның хайуанаттан айырмасы,

Бір іспен із қалдырар заманына.

Асығу ашулану шайтан ісі,

Бұларға жол бермейді жақсы кісі.

Кем - рақым, ашуға сабыр керек,

Жұмсасаң жетіп шығар ердің күші.

Кіші деп күш жұмсасам кішкенеге,

Кіші жоқ дүниеде ештеңеде.

Шаңнан - жер, қиыршықтан тау тұрады,

Кірпішсіз үлкен орда істеле ме?

Ел қадірі болмайды бас кеткен соң,

Сөз қадірі болмайды жас жеткен соң.

Бәйбішенің қадірі болмайды екен,

Құйып берер қолынан ас кеткен соң.

* * *

Өзін ғана ойлаған,

Жамандықтың белгісі,

Өзгені де ойлаған,

Адамдықтың белгісі.

Үлгілі соз білмеген,

Надандықтың белгісі,

Бар жоғына қарамас,

Анық жомарт, ер кісі,

Өз үйінде салғыртсу,

Сараңдықтың белгісі.

* * *

Маңдайда көз барында,

Ауызда соз барында,

Отыз екі тіс барында,

Білекте күш барында,

Жүрегің соғып тұрғанда,

Қаның толық тұрғанда,

Миы істеп тұрғанда,

Майданға түс деп тұрғанда.

Серпілмеген адамды,

Саңылаусыз наданды,

Болар ма екен жан деуге?

Отырмын жақын мал деуге.

* * *

Әй, заман, заманым,

Түрлендің - ау, заманым!

Асқар таудай атаға,

Ұл жекіген заманым,

Бөпем! Бөпем! Бөпем! - деп,

Жүретін емпеңдеп,

Түнде шошып оянып,

Тал бесікті таянып,

Бәйек болған анаға

Қыз жекіген заманым.

Мал орнына сатылған.

Теңін таппай шатылған,

Теңдігі жоқ әйелге,

Ер қышқырған заман-ай!

Үстіне батып кіре алмай,

Қасына жақын бара алмай,

Есікте жүрген жалшыға,

Бай жекіген заманым.

Сұрап барса еңбегін,

Көрсетіп байға көмегін,

Үстеп салып айыбын,

Сөзін сөйлеп байының,

Алдына барған сорлыға,

Би жекіген заманым.

Салып сансыз салығын,

Малға балап алымын,

Елдегі сорлы кедейге,

Қарғы таққан ауылнай.

Зәрін төккен заманым.

Ел аралап болысын,

Байдың керіп қонысын,

Дауда жалмап параны,

Одақ қылған орысын.

Шенді кілең есірме,

Дос болады кесірге.

Еш уақытта теңдік жоқ,

Жетім менен жесірге.

Жете алмай арманға,

Бір күні демі бітеді.

Соның бірі Шағырай,

Тілеуі болмай өмірден,

Күңіреніп, күйзеліп,

Бұл да солай өтеді.

* * *

Әділетті би болса,

Жеті жұрттың қамын жер.

Зұлымдықпен би болса,

Құрығы мен малын жер.

Мұндай залым заманда,

Қотыр серке қой бастар,

Кетеген қу соз бастар,

Алма мойын көк үйрек,

Көлден - көлге қоныстар.

Ұлы менен қызы сай.

Теңдесімен жарысар.

Аты менен тоны сай,

Туысына болысар.

Күші келген адамдар,

Әрбір елмен танысар.

Оған қолы жетпеген,

От басында қабысар.

Күншілдікті көбейтіп,

Бір-біріне жабысар.

Күштің бәрі – малды да.

Көшсе ну жетеді.

Шамасы жоқ сорлылар,

Амалы жоқ не етеді?

Жылау-сықтау қайғымен,

Өмірі өксіп өтеді.

Ұят та жоқ, ар да жоқ,

Әсіресе барда жоқ,

Бұзылып тұр заманым.

Түзелер ме заманым!..

Жұтар ма ек рәйіс самалын.

* * *

Дәу бәйтерек құласа,

Артындағы өркені,

Бұтақ шашып бүрленіп,

Жапырақ шашып гүлденіп,

Қырымнан ұшқан қыран құс,

Қонақтап кетпес демеңіз.

Шалқар көл бірде суалса,

Артындағы томарша,

Өзендей болып жалтырап,

Теңіз болып жарқырап.

Қияннан ұшқан аққу құс,

Қонып өтпес демеңіз.

Қас тұлпар орға құласа,

Желіде қалған жас құлын,

Құнанында елеңдеп,

Дөненінде бөлен,

Беске шыққан шағында,

Топтан таңдап қас батыр,

Мініп шықпас демеңіз.

Ақ сұңқар торға оралса,

Ұяда қалған балапан,

Кәмила қанат болғанда,

Тас түлек боп толғанда,

Аққу, қаз ілмес демеңіз.

* * *

Жеті ұл тапқан қатындар желігеді.

Сұлы жеген аттай боп ерігеді.

Жеті ұлдың тіршілік буыменен.

Ол өзі асқар таудай көрінеді.

Алты ұл тапқан қатындар ақырады

Байларын бері кел деп шақырады.

Алты ұлдың тіршілік буыменен,

Ойына келген сөзді сапырады.

Бес ұл туған тәрізді бес төрелі,

Ондағы маңайы сескенеді.

Бес ұлы болғанына тәкаппарсып,

Көршісіне кекиіп сес береді.

Төрт ұл туған әйелдің төсі талпақ,

Күйеуі қызмет етер қалтақ - қалтақ.

Төрт ұл туып бөскендік белгісі ғой

О да басар аяғын шалқақ - шалқақ.

Үш ұл туған әйелдер ысқырады,

Байдың сөзін ышқырға қыстырады

Мақтан етіп үш ұлдың тіршілігін,

Аз ұлды кемсініп мысқылдады.

Екі ұлы бар әйелдер ескіле,

Қойды қошқар жанаса мес,

Көп ұлы бар әйелді күндегендей,

Күндіз-түні дамылсыз секілденіп.

Жалғыз ұлды әйелдің көзі жасты,

Өзі ішпей тосады соған асты.

Басы ауырса бақсыға қаратам деп,

Құрбандықпен малдарын судай шашты

Сөзге сынық болады қу бас адам,

Оны қу бас деп айтар кейбір надан.

Туысында ешкімнен кемдігі жоқ,

Тілегі болмай қалған бір Алладан.

* * *

Кәрілік қуып ат қылды,

Жоқтық қып жат етті,

Қасірет қуып тат етті,

Ақ зал ақаулы,

Зақым етті матаулы,

Сау денемді дерт қылды.

Миға барды тоғысып,

Жан денеме жабысып,

Жанға тие соғысып,

Алып ұрып мерт қылды.

Қызыл тілді сайратып,

Тісті құрғақ қайратып,

Көкірегімді өрт қылды.

* * *

Айырылып тұрмын көзімнен,

Түңіліп тұрмын өзімнен.

Ғибрат ал, мырзалар,

Мына бір айтқан сөзімнен.

Аралап келіп түсуші ем,

Қалың жатқан елімнен.

Кешегі өткен күндерде,

Бұлғақтаған серімін.

Аялаған әлпештеп.

Ел еркесі ерімін.

Бұл күнде маған қарасаң.

Күш-қуаттан айырылып,

Қанатымнан қайырылып,

Тұяғымнан майырылып,

Құрысып қалған терімін.

Жігіттікке шалып ем.,

Айдын - көлдің құрағын.

Талай аттап өтіп ем,

Таулардың тас бұлағын.

Орынбор - Сібір аралап,

Көрдім дүние жарағын.

Көше қалсам дүниеден

Артымда да жоқ болды-ау.

Дұға қылар тұяғым,

Мұны айтты деп сөкпе.

Ағайынды қарындас,

Қалмаған соң айтамын,

Жылап бір қалар лағым.

Жүздеріңді көре алмай,

Қолымнан зат бере алмай,

Өз жанымды қия алмай,

Көз жасымды тыя алмай,

Тауда жүрген бұландай

Қайғыменен толғанам,

Қара шұбар жыландай,

Сексенге келген жасым бар,

Талайды көрген басым бар,

Досым менен қасым бар,

Өнерің болса оқыған,

Тау суындай тасыңдар.

Өнер-білім болмаса,

Мақтанудан пайда жоқ.

Кеуделеуден көкиіп.

Оған да етер айла жоқ,

Оқымадым, кем болдым,

Қара жермен тең болдым,

Тірі отыр демесең,

Көзім кетіп көр болдым.

АЙТҚОЖА ШЕШЕН АЙТҚАНЫ

Ала болса ағайын,

Рулы елден күй кетер,

Ауыздағы ас кетер,

Қанды көйлек дос кетер,

Аңдыған дұшпан көбейіп,

Алар құның бос кетер.

Құлақты сөз айтсаң –

Құлағының астында.

Құлақсыз сөз айтсаң –

Құла қырдың астында.

Айтса болар ұққанға,

Айтып, айтпай немене

Қос құлағын тыққанға.

АРЫҚБАЙ ШЕШЕН

Арықбай шешеннің кәріліктен төсек тартып жатып айтқаны:

Қадіріңді білмеген ағайыннан

Құныңды білген жау артық.

Ауру арыстаннан күшік иттің сауы артық.

Томсарғанның ойына

Топ бұзғанның дауы артық.

Төсек үстіндегі менен де

Белін буған жау артық.

Дауда атың желмесе,

Құлағыңды қатын жесе,

Өзіңнен қайрат кетсе,

Осы көрген қорлықтан

Тиын жатар көр артық.

ҚҰЛЕКЕ ШЕШЕН

Текті әкенің баласы

Қысылшаңда сөз табар.

Жарауы жеткен қас жүйрік

Бауырын жазып бір шабар.

Азып туған жаманды

Түйе үстінен ит қабар.

Үйде қалай қалайын тойды көрмей,

Топтан қалай қалайын шаппай, желмей,

Иесінің маңдайы тайқы болса

Жалғыз аты қайтеді жолда өлмей.

* * *

Уа, кейінгі жас,

Жеген тоқ, ішкен мас.

Ұлығы жақсы болса

Елін жаудай таламас.

Қасқыр тартып қан шықса,

Ит жаманы жаламас.

Жақсы иттің белгісі

Жаламақ түгіл жоламас.

Азғын шықса елін жұлмалар

Қасқырменен аралас.

ТАҒАЙ ШЕШЕН

Тағай шешен Қара болыстың үйіне келіп түседі. Оның әкесі Қаумен де болыс болған екен.

- Көлденең қыпшақ ішінде Арық руынан әкем Қаумен мен өзім елу жыл болыс болып, ел биледік. Патшаға белгілі болып, шен шекпен кидік. Ата-бабамыз аруақты адамдар екен, -деп, Қара Тағайдың алдына түсіп желе шауып шаңына ілестірмей мақтана көкіп отырыпты.

Әлден уақытта Тағайға қонағасыға асқан етті "патшадан сыйлыққа әкелдім" деген алтын табаққа жасап Тағайдың алдына тартыпты. Қара болыс ет жеп отырып:

- Сіздің елдің Нұрқан болысы асқан етті осындай алтын табақпен жей ме? - депті.

- Бұндай сары жез табағыңды біздің келіндер таң алдында шылапшын қылып суға түсуші еді, - депті Тағай.

Сөзден ұтылған Қара жұмған аузын аша алмай қалған.

* * *

Тағай шешен жарты лашығының алдында көлеңкеде отырса, көптен көрмеген екі замандасы ауыл қыдырып жүріп Тағайдың үйіне қарай беттейді. Таяп келген соң амандықтан кейін Тағай:

Үйде бар жарты жамбас "ет" дегенде,

Жетеді екеуіңе ептегенде,

Жүрегім май жегендей кілкілдеді

Екеуің біздің үйге беттегенде.

Ұят па, әлде жоқтық қысып тұр ма

Құрып тұр жарым жасым жетпегенге?

Жауырдай қиқаңдатар қу кедейлік,

Бүтін жамбас жетер еді септегенде, -

деп базына айтқан екен.

СЕГІЗ СЕРІ

Есенейдің он екі қанат ордасында керей, уақ, атыға - қарауылдың игі жақсылары 1842 барыс жылының жазында бас қосыпты. Осы жиынға Сегіз серіні алдырыпты. Мәжілістесіп отырғанда, батыр, адамның өмірін суреттеп бір хикая айтыңызшы деп өтініпті көпшілік. Сонда Сегіздің айтқаны:

Бас қосып осы отырған жақсыларым,

Сегізді тосын жерде қолқаладың,

Өмірін адамзаттың суретте деп

Көпшілік бейуақытта бек қинадың.

Он үште топқа түсіп, тіл безедім,

Жиырманың бесеуіне келді кезім.

Әлеумет осы отырған, сөге көрме

Егерде олқы шықса айтқан сөзім.

Үш жүзге даңқым кеткен Сегіз сері,

Атандым жас шағымнан елдің ері.

Азырақ өмір жайын баяндайын

Арқаның бас қосқанда жүйріктері.

Мінетін боз шұбарды дөнен қылып,

Су ағар терең саймен төмен жылжып.

Жастық шақ, кәріліктің бәрін байқап,

Айтайын фәнде, фәни бәрін теріп.

Адамның алғашқы бөбек жасы,

Одан соң балбыраған сәби жасы,

От жүрек, балғын білек балдырғанға

Түседі көрген жанның ықыласы.

Қояндай бес деген жас орда ойнаған,

Сүймеуді адам еркін еш қоймаған.

Гауһардай алуан түсті жалт-жұлт етіп

Қарасам дидарына көз тоймаған.

Лақтай он деген жас орда ойнаған,

Ерігіп тайға мініп жайдақтаған.

Бір жас бар одан әрі он бес деген,

Қызу шақ еш нәрсені ойлатпаған.

Жиырма жас қандай қызық сылқылдаған,

Сынатпай мінез бітіп қылпылдаған.

Қызығын сол жиырманың көтере алмай

Жамандар мас болғандай былқылдаған.

Бір жас бар отыз деген ойнайтын,

Ойынға асыр салған тоймайтын.

Үй болып, әйел алып, бала сүйіп,

Мал жиып, өмір қамын ойлайтын.

Отыз жас өнер тауып болған күнің,

Нұрланып бәйшешектей толған күнің.

Күш-қайрат, ақыл-санаң кәміл жетіп,

Нашар - жөн, тентекке тыю айтар күнің.

Жігітке қырық деген қылыш екен,

Тоқтатар арнасына бір күш екен.

Жастығың өтіп кеткен көрген түстей,

Сағымдай ғайып болған елес екен.

Елуде ебің кетер еңкеймей-ақ,

Алпысқа қолың созба көркеймей-ақ.

Қысқа жіптің күрмеуі келе бермес

Таяқтан қару кетер сілтемей-ақ.

Жас екен елу бес те ескергендей,

Бой тартып жамандықтан сескенгендей.

Бәріне де жас кезінде керген артық,

Өмірден қадір болмас көрмегендей.

Алпыста қақпан қапқан қасқырдай,

Бөгетте тоқтап қалған тасқындайсың.

Келін менен балаға қадір кетіп,

Берген көже, төңкермесін ас қылмайсың.

Бір жас бір жетпіс деген кісендеулі,

Қанша қимыл етсең де іс өнбейді.

Батырлық, палуандық ерлігіңді

Таманды айтсаң да жұрт сенбейді.

Жетпіс бес - жер таянбай тұра алмайсың,

Қолыңа таяқ алмай жүре алмайсың.

Бақ-дәулет өз басыңда тапшы болса

Сөзді кеп төрде отырып құра алмайсың.

Ажарыңды әкетер сексен деген,

Ағарып сақал-мұртың желпілдеген.

Кейінгі балаларға бедел болмай,

Шер бітіп көкірегің күркілдеген.

Қос тізе сексен бесте дірілдеген,

Еш сөзің ілтипатқа ілінбеген.

Бозбастық, бозбалалық еске түсіп,

Кей кезде жас балаша күлімдеген.

Тоқсанда түбін көмген дәл болғандай,

Кең дүние тарылар алақандай.

Белден қуат, буыннан дәрмен кетіп

Боласың жаңа туған балапандай.

Тоқсан бес ұядағы жұмыртқадай,

Мүжіліп еті кеткен омыртқадай,

Бұралып аяқ-қолдың әлі кетіп

Күздегі илеудегі құмырсқадай.

Алдыңнан жүз көрініп бұлғақтайды,

Ет кетіп, қалған сүйек қу тақтайды.

Мұндайда кәрілікке еш дауа жоқ,

Көп жанға жүз деген жас ұстатпайды.

АБАЙДЫҢ ӘДІЛ БИЛІГІ

Бәзіл деген байдың Жұма құл деген жалғыз қызы ақын, шешен болса керек. Әкесі Бәзіл жас кезінде бір байдың баласына атастырған екен. Кейін қыз бойжеткен соң атастырған күйеуін жассынып менсінбей, Бәзіл байдың жылқышысы болып жастайынан бірге өскен Олжабай деген жігітпен көңіл қосып жүріпті. Бұл жағдайды қалың мал төлеген қайындары естіп, бес жігітті бақылауға қойыпты. Ол жігіттер өздері де қыздан дәмеленіп, қызға бірнеше рет сөздер айтып, қолқа салады. Қыз көнбей қойған соң, күн сайын аңдып жүріп, Жұмақұл Олжабаймен оңаша үйде сөйлесіп отырғанда бес жігіт келіп Олжабайды ұстап алып, сабап есінен тандырады. Қыз бен екеуінің аяғына кісен салып, түйеге мінгізіп Абайға барыпты. Абай бүл қалай деп жігіттерге сұрақ қойса олар: "Неке бұзды, қызды азғырды, бата бұзды. Олжабай ұрлық істеп ұрыларға қосылды" деген әртүрлі жалаларды жабады. Бес жігіттің жауабын естіген соң Абай қызға сөз береді. Сонда Жұмақұл көзіне жас алып жылап отырып Абайға өлеңмен айтқан зары:

Шығады бүркіт алған қыр басына,

Көнбедім бес шіріктің бұрмасына.

Бір кісен аяғыма жеке түспей,

Олжабай ортақ болды бір басына.

Бес шірік екеуімізді байлап салды,

Тыңдамай зар еңіреп айтқан халды.

Таяқпен аямастан ұрғаннан соң

Олжабай тіл-ауызсыз талып қалды.

Мизамда қызды айдаған түсер сотқа,

Олжа - екем қақысы үшін күйдім отқа.

Құнекем аға сұлтан заманында

Қыз сорлы түспеп пе еді шаршы топқа.

Дәулет, Рысбек бабамыз тең,

Бәзілдің қалған жалғыз қызы едім мен.

Айдаған қыз кісендеп жоқ деуші еді,

Ойлашы, Абай, аға ақылың кең.

Абай - ау, жасың үлкен, өзің аға,

Адамның ақиығы қымбат баға.

Бұрынғы құба қалмақ заманы емес

Қорлықпен зар еңірейтін бала-шаға.

Бес шірік зорлығымен сізге келдік,

Алады қыздар сорлы қашан теңдік?

Зар илеп қыршын жастар өлген жоқ па,

Білесіз, қайда кетті Мамыр, Еңлік?! –

дегенде Абай шыдай алмай орнынан тұрып, бес жігітке дереу Жұмақұл мен Олжабайды өз қолдарыңмен босатып, сый-құрметпен үйіне апарып салыңдар дейді.

"Ержеткен қыз еркімен ерге тиер" деген, Жұмақұл сүйген жігіті Олжабаймен қосылсын, басына ерік берілсін. Бәзілдің алған қалың малын бес жігіт төлесін, бір жұма мерзім ішінде орындап, өздерің маған хабар бересің", - депті. Жұмақұл мен Олжабайға туыстарына ерте ескертіп, жағдайларын айтпағаны үшін бір түйе айып салыпты. Қыз аман-есен теңдік алып аулына келгенде ағайындары сұрағанда айтқаны:

"Айыпқа Олжа – екем бір түйе алды,

Бес жігіт қайыныма тартты малды.

Жеткізген басыма ерік қайран тілім,

Дұшпаным борышты боп босқа қалды.

Кез болды бақытыма Абай данам,

Бес шіркін, түкке аспады жапқан жалаң.

Деді Абай: Олжабайдан жігіңді ашпа,

Жеңілтек жат мінезден жүрген аман..."

КӨБЕЙ ШЕШЕН

* * *

Гүл кешсем, күнге ұрынамын,

Су кешсем, шөлге ұрынамын.

Қырсыққан қыңыр жүрер,

Деген кісі мен боламын.

* * *

Заман деген жаман болмас,

Әділетті ханы болса.

Жазылмас ауру болмас,

Емі қонса.

* * *

Жайсыз басшы кетпек, халық қалмақ,

Түнек кетпек, жарық қалмақ.

* * *

Оттай жанған дүниені,

Көрмей кетсем не етеді,

Көргенменен не пайда,

Ертең бәрі кетеді.

* * *

Жүйрік ат ер пырағы,

Ойлаған жерге жеткізер.

Жақсы бала әке шырағы,

Көргенді құмар еткізер.

Жақсы әйел үй тұрағы,

Жатты жақын еткізер.

* * *

Тау белгісі тас болар,

Май белгісі ас болар,

Балаң жаман болса

Жоқ нәрсеге мас болар.

Алған жарың жақсы болса,

Қартайғанша жас болар.

Алған жарың жаман болса,

Тазалық жоқ нас болар.

Алған жарың жақсы болса,

Шекер мен бал, шараптай.

Алған жарың жаман болса,

Жеркеніп ішкен арақтай.

Алған жарың жаман болса,

Сүрініп жығылған кесектей,

Тастан салған төсектей.

Нақыл сөзді тыңдамас

Далада жүрген есектей.

Сол қырсықтан тез құтыл,

Шайпау сөзін есітпей.

Ой, дүние-ай, дүниесің,

Дем алғанша құбыласың.

Шаң жұқпайтын кейде тұлпар,

Кейде орға жығыласың.

Кеше көл еді, бүгін тақыр,

Кеше бай еді, бүгін пақыр,

Ар сатуға ақырын келе жатыр.

* * *

Желдетпей тұман ашылмас,

Желпінбей жүйрік басылмас

Өндіршектен оқ тисе,

Жер таянбай тұра алмас.

* * *

Зер ұстаған зердің жайын біледі,

Жақсы басшы елдің жайын біледі.

Басынан көп өмірді өткізген жан

Қайғы менен шердің жайын біледі.

* * *

Заманың келсе басып қал,

Екпінді судай тасып қал,

Дүние малы дүниеде,

Қатарыңнан асып қал.

* * *

Дүниеде жақсылықпен шыққан атың,

Ол атты қандай адам ұмытатын.

Тұлпардай тулап өтер талай заман,

Жақсыны еш ұмытпас адамзатың.

* * *

Заман деген жаман болмас,

Әділетті ханы болса,

Қандай аурудың емі қонбас,

Білгіш емші жақсы дәруі болса?

Жаман басшы кетпек, халық қалмақ,

Түнек кетпек, жарық қалмақ.

* * *

Асығыстан жадыңа алған бір ауыз сөз

Асықпа түспейді деп қолыма тез.

Дамылсыз ізденуге ерінбесең

Керегің өміріңде болады кез.

* * *

Оттай жанған дүниені

Көрмей кетсем не етеді,

Көргенменен не пайда,

Ертең бәрі кетеді.

* * *

Бұлбұлдың салып бақшасын,

Үніне оның зар қылды.

Баянсыз өмір өткен соң

Қайғыменен қам қылды.

Шауып өткен атқа ұқсап

Бұрқыраған шаң қылды.

НҰРЖАН ШЕШЕН

Ер жігіт кең ойлы деп ойлаймыз

Халқын жауға бермесе.

Әділ деп оны ойлаймыз

Адалынан тергесе.

Басшы ғой деп ойлаймыз

Керегің болса ал десе.

Қырағы деп ойлаймыз

Түзу жолға сермесе.

Ақымақ деп ойлаймыз

Кемшілікті көрмесе.

Батыр ғой деп ойлаймыз

Жауға қарсы шапқанда.

Білгіш қой деп ойлаймыз

Сасқанда айла тапқанда.

Тұлпар ғой деп ойлаймыз

Сүрінбей тура шапқанда.

Ақын ғой деп ойлаймыз

Осыларды дұрыс тапқанда.

Ақ сауыт деп ойлаймыз

Шапқанда қылыш өтпесе.

Сабырлы деп ойлаймыз

Ашуына жол бермесе.

Ер жігіт деп ойлаймыз

Жолдасын жауға бермесе.

* * *

Баспай бай менен мін таппас деген оймен Шалға: "Мені жаманда" деген екен. Сонда Шал қолма-қол:

Басеке, мал - жануар басқа бітер,

Қына шөп секілді ол тасқа бітер.

Үйінен ит жаланып шықпайтын

Өзіңдей жатып ішер насқа бітер, -

деп, Бәсекеңнің кім екенін өзіне танытқан екен.

* * *

Жолы түсіп бір қыздың үйіне келе қалған Шал ақын оны сөзге тарту үшін:

Біз алыстан келеміз бас тартқандай,

Ауыр тартып келеміз тас артқандай.

Жасым кіші болса да құлақ кәрі,

Кәрілікке дауа бар ма жасартқандай?! –

деп сөз бастаған ақынға қыз:

Алыстан келемін бас тартқандай,

Ауыр тартып келемін тас артқандай,

Құлағың тыныш, төсегің қалың болса,

Одан артық дауа жоқ жасартқандай, -

деп жауап береді де, бірақ ақын екен деп елей қоймайды.

Қыз берген қонақасыға, сойған қойына көңілі толмаған ақын ілік таппақ болып, табақтағы етті аударыстыра отырып:

Қысымын он екі айдың көргенмін,

Не жауыр, не қотырдан өлген.

Байқасам ата малға ұқсамайсың,

Не киіт, не азадан келген? –

дегенде қыз:

Болғанын еттің арық кәдеден көр,

Жемей-ақ өкпелесең өзіме бер.

Баласы Құлекеңнің Шал да болсаң,

Ақы-пұлың шыққан жоқ, қаужаңдай бер, -

деп жауап бергенінде, Шал ақын оның жауабын мойындап, сөз қадірін білетініне разы болып, батасын берген екен.

* * *

Шал ақынның қартайған шағында кемпіріне айтқаны:

Уа, дүние, шыныменен жалғаның - ай,

Жалған дүние, артында қалғаның - ай,

Жауырыным қышиды, қолым жетпей,

Арқамды қасып жібер, алғаным - ай.

Кемпірі:

Жүруші ең жас күніңде құлан атып,

Бір тойды тарқатушы ең үш күн жатып.

Тиетін зәре дейін еш пайдаң жоқ,

Қайтемін құр теріңді дырылдатып.

Шал:

Орта жүздің Шал ақыны мен емес пе ем,

Тоқтаусыз аққан бұлақ кен емес пе ем,

Күніне төрттен - бестен құлан ат деп,

Құрытқан титығымды сен емес пе ең.

Кемпірі:

Қиқулап ұшар аққу көл дегенде,

Сілекей бал татиды шөлдегенде,

Желігіп бір сөз айтсаң жөнеледі,

Кәрінің жыны бар-ау сөз дегенде.

CAFИT ШЕШЕН МЕН ОМАР БОЛЫС

Дуан басы Ыбырайдың туысы – Жайық байдың Омары дейтін өте қатал болыс болыпты. Өзіне бағынбаған, табынбаған адамды табанда тұтқындатып, елді зар қақсату оның әдетіне айналыпты.

Бір жылы өзінің кедей ағайынын айдатпақ болады. Оның бар кінәсі болыс отырған ақ ордаға рұқсатсыз кіріп келгендігі екен.

Осыны естігенде Сағит шешен ара түсіп, болысты әзер тоқтатыпты. Ойдағы бұзықтығын орындай алмай булыққан Омар Сағит шешен үйден шыға бергенде:

- Әжептәуір адамға да иттің атын қояды екен-ау! - деп мырс етіпті.

Сонда Сағит шешен артына жалт қарап:

- Мен ит болсам да сендей өз ұяласымды талағам жоқ қой - деп шығып кетеді.

ҚАРАДОС ШЕШЕН

Өткен ғасырда қара сөзге жүйрік Қарадос деген шешен өтіпті. Жасы жиырмаға толғанда қарақалпақ еліне елшілікке аттаныпты. Екі елдің арасында барымта болып, ізі ушығып үлкен жаугершілікке айналғалы тұрған кезі болса керек. Қарақалпақтың бетке ұстар биі Мамай адуын мінезді, әрі сөзден жолдан ешкімге дес бермеген азулы адам екен. Өз еліне тізесін батырып тұқыртып алған соң, көрші қазаққа да ауыз сала бастағанға ұқсайды.

Қарадос серіктерімен үйге сәлем беріп кіріп келгенде, төрде шынтақтап жатқан Мамай би кісі келді деп селт етпепті. Амандықтың белгісін болар-болмас қимылдаған ерні ғана білдіріпті. Жасы жетпістен асса да сұсты, суық жүзі әлі сол қалпында екен. Қарны жер сызып, алдындағы дастарқанның бір шетін басып жатыр. Бір уылжыған жас келіншек қасында, тағы бір сондай келіншек шай құйып беріп отыр. Үйде өзге жан жоқ. Үй иесінен қимыл-қозғалыс, иә былай шық дегендей белгі болмапты. Тіл кескендей тыныштық орнапты. Тұра беруді ыңғайсыз көрген Қарадос сөзді былай бастаған екен:

- Би, мына екі келіншек те өзіңіздің әйеліңіз бе? - деп сұрапты.

- А, қазақ, көпсініп тұрғаның осы екеуі болса, біреуін ал да жөніңе тайып тұр, - депті Мамай би.

- Сізбен бұлардың жас мөлшерінде біраз алшақтық болған соң сұрап едім, - дейді Қарадос.

Сонда Мамай:

- Елуде егеулі найза өңгерген ермін, алпысы араннан тоқтамай өтемін, жетпісі де аспанға атылған жыланмын, сексеннен де тайдай секіремін, тоқсанымда топтан торай шалдырмаймын, жүзге келгенде мына отырған екеуінің көңілін қалдырмаймын, - дейді.

- Жоқ, би, олай емес, елу ерте көшкен ел емес пе, алпыс қайта қонған жер емес пе, жетпісте отыз омыртқаң бүгілмей ме, өзіңнен мына отырған екеуі түңілмей ме, сексеннің серіктікке себі жоқ, тоқсан жоқ сан ғой, жүзге келген оңбай ма, өлігіңе қара қарға қонбай ма? - дейді Қарадос.

Сол кезде Мамай би екі қолымен жер тіреп, кеудесін көтере қаһарланып:

- Тарпиын ба, қарпиын ба, - деп ақырады.

- Тарпып, қарпитын түйе емессің ғой, би. Қарпып көрші, ішек - қарыныңды ұлтабарыңмен қоса артыңа жіберетін бүркітпін, - деп Мамайдың суық жүзінен көз айырмай қырандай қадалады.

Меселі қайтып, босаңсыған Мамай би:

- Қазақтың Ұлы жүзінің шешесі қойдың бөтекесіне, Орта жүздің шешесі балға, Кіші жүздің шешесі қасқырдың бауырына жерік болды деп еді, батырлығыңа бардың - ау, -дейді.

Сонда Қарадос:

- Әжем жүзбен жүзді жүзіқара айырады деуші еді. Көңілің қарау, бетің қара екен, би. Құдай сенің сөзіңді майда қылса, менің сөзімді найза қылды, түйрейін бе осы? - деп, тап бергенде:

- Қойдым, қойдым. Қазақтан шыққан Қарадос сен екенсің ғой, - деп кілем төсеп, төрге отырғызып сыйлапты.

Сөйтіп, Қарадос шешен екі елді татуластырып, бітімге келтірген екен.

ЖЕТЕС ШЕШЕН

Ертеде Кіші жүздің Әлім руынан шыққан Жетес деген тапқыр да шешен адам өтіпті.

Көпшілік бас қосқан үлкен жиында Жетестің тапқырлығын сынамақ болған бір адам оған:

"Адамның, жердің, сөздің, пікірдің сәні неде?" - деген сауал қойыпты. Сонда Жетес іркілместен:

"Адамның сәні - өнер-білім, ақылы,

Жердің сәні – жеміс - өнім, дақылы,

Сөздің сәні - өнегелі, өткір нақылы,

Пікірдің сәні - ең пайдалы, мақұл", -

деп жауап берген екен дейді.

* * *

Жетес би бір даумен көрші елге барыпты. Ол елде Нияз деген кісі би екен. Өзі етжеңділеу адам болса керек. Ал Жетес арық кісі екен. Бір сөздің кезегінде Нияз Жетеске:

- Уа, Жетесжан, дауылпаз деген құс болады, даусы жер жарады. Жанына барсаң, ұлтарақтай көн болады дегендей, Жетес атың жер жаратын еді... - депті.

Сонда Жетес оның сөзін бөліп:

- Уа, Ниеке, оныңыз рас, Ерназар Бекетті айдатқалы, арлы шекті арық болды да, арсыз шекті семіз болды ғой! - депті.

Жетес бидің ел арасында айтылып жүрген

нақыл шумақтарынан:

Ақыл айтқан кісіге аларамыз,

Сондықтан сиректеді - ау өз арамыз.

Сөзінің тоқтамы жоқ, ұстамы жоқ

Ағайын бұл мінезбен не оңамыз?!

* * *

Әр сөзінің тұжырымы ақыл менен сезімде,

Әр ісіңнің тұжырымы орындалған кезінде.

Сондықтан да коп замандас өз сөзіңе берік бол,

Соған қарап әр азамат шама қояр өзіне.

* * *

Адамға мал біткеннің бәрі көрік,

Малың болса жүрерсің болып берік.

Іздемей-ақ табылар күлшеге

Баруға о дүниеге болып серік.

...Бір сөздің орайына келіп, Жағал Жетеске мынадай сұрақ қойыпты:

- Жетеке, сіз сексен жасқа келдіңіз. Сексен жасыңыздың әр он жылын бір белеске қойғанда, сегіз белестен өткен екенсіз. Осы белестерді неге теңер едіңіз? - деп сұрақ қойыпты.

Сонда Жетес ойланып отырып.

- Шырағым, Жағал жан, мен он жасымда ойнадым, асық аттым, топай тарттым, ойынның қызығына тоймадым. Жиырмаға келдім, бой жетіп бойладым, ойын-тойдан қалмадым, әр нәрсені ойладым қыз-келіншекке қырындадым, өз бетімше ұрынбадым, сонда да балалығымды қоймадым. Отызға келдім, жігіттің нар болатын кезі екен. Нағыз ақ алмастың өзі екен, ойлағаныма жетпей тынбадым, үлкенді сыйладым, кішіге ізет, сөз маржанын жинадым. Қырыққа келдім, қырық жас та - бір дәуір, ақ алмастай жарқылдадым, аққан дариядай сарқылмадым, тау қыранындай шаңқылдадым, алдымнан шешусіз дау өтпеді, сөз кезегі келгенде маған адам жетпеді. Елуге келдім, елу дегенің де бір төбе екен шыққан төбем қарға адым - ақ жер екен, алдымнан екі айырық жол шықты, қайсысының жақын, қайда апарарын білмедім, тәуекел деп тағы алға өрледім. Алпысқа келдім, алпысы да атан түйенің жолында - ақ жер екен, тек, бір өкініштісі адамға екі мүйіз шығады екен, ретсіз аттап жүргізбей, жат босағасына тіреп кіргізбей, әлекті салады екен. Жетпіске келдім, жолдасым ада болды, отырған үйім таса болды, аяққа тұсау түсті, осылай деп жазыпты құдіреті күшті. Амал жоқ, бұған да көндім.

Енді, міне, сексенге келдім, атала асым болды, келін мен бала басым болды, кемпір деген қасым болды, екі көзден қалдым, көзден қалған соң, сөзден қалдым, жан-жағыма қарай, ені үмітім қалмады. Артыма қарасам, артым биік жар екен, алдым терең құз екен, оң жағыма қарасам, оң жағым жанған от екен. Сол жағыма қарасам, сол жағым шалқыған су екен, қай жағыма қисайсам да енді маған өмір жоқ екен. А, Жағал жан, енді маған жаратқан басқаның жәрдемі жоқ екен, - деп тоқтаған екен.

ЖАПАЛАҚ ШЕШЕННІҢ ЖАУАБЫ

Жапалақ шешенге кездесіп Торайғыр:

- Осы сенің шын атың Жапалақ па? - депті.

- Иә, шын, Жапалақ.

- Атың Жапалақ болса, кешке таман көлді бір айналып келші, - депті Торайғыр оған.

Жапалақ өзінің мініп келген торы байталымен көлді бір айналып шауып келеді.

- Көлді айналып келдің бе? - деп сұрайды Торайғыр.

- Келдім. Бірақ көлдің айналасында ештеңе көрінбейді, - деп жауап беріпті де, Жапалақ оған қарсы сұрақ қойыпты:

- Осы өзіңіздің шын атыңыз Торайғыр ма?

- Иә, Торайғыр.

- Торайғыр болатын болсаң, мына менің байталым биыл қысыр еді? - депті Жапалақ.

Торайғыр үнсіз қалыпты.

ҚОПА ШЕШЕН

Ерте кезде байлардың, бектер мен билердің бет-жүзіне қарамай, ойындағысын айтып салатын Қопа дейтін өжет шешен болған екен.

Бір күні қадірлі шежіре Саққұлақ ақсақалға сәлем бере келеді. Саққұлақ оған:

- Тоқта, бір ауыз сөз айт, сосын үйге кір? - дегенде Қопа:

Сөз сұрасаң Қопадан,

Тартысты жерден тартынба.

Емен ағаш, бәйтерек –

Бұтағым көкке шарпылған.

Керегің болса сұрап қал

Тіршілікте мына мен тұрған.

Қадірін білмей айырылма

Қолыңдағы алтыннан, -

депті. Сонда Саққұлақ тағы да:

- Сенің атыңды Қопа қойғаны несі? Қозған руында ұры көп болатын еді, олар саған келіп паналады ма әлде? - деген сұрақ береді.

- Атымның Қопа екені рас, қозғанымда ұрының көп екені де рас, бірақ маған паналауға келгендерді Саққұлақ иттер арсылдап қуып шыға береді, - деп Қопа Саққұлақтың бетіне қарайды.

Сөзден ұтылған Саққұлақ:

- Қопеке, енді демалыңыз, - депті сасқанынан.

ШЕШЕН ЖІГІТ

Ертеде аяқтыға жол, ауыздыға сөз бермеген шешен, әрі күміс көмей әнші Дөнен деген жігіт болыпты. Қайда той-думан болса, ол сонда болып, жұрттың көңілін көтеріп жүреді екен.

Бірде жайлауда Қарға би дегеннің тойы болып, Дөнен сол тойға барады. Би шешен жігітті жұрт алдында сөзден мүдіртпек болады.

Алыстан келген сыйлы адамдармен бірге сегіз қанат үйінде отырған Қарға би шешен жігітті өзіне шақыртады. Жас жігіт азулы бидің неге шақыртқанына таң болып, үйге кіреді.

Қарға би де көпті көрген адам болса керек, жігіттің атының Дөнен екенін есітіп - біліп, сөзін әзірлеп қойған екен:

- Е, жігітім, өзіңді әнші, сөзге шешен жігіт деп естіп ем. Руың кім? Атың кім?

- Руымды айтпағаныма кешіріңіз. Өйткені мен үшін қай ру болса да бәрібір. Ал атым -Дөнен, - дейді жас жігіт.

Сонда Қарға би мырс етіп күліп алып, былай депті:

- Е, құнан емес, бесті емес, қыспақта қалған дөненмін де.

Жігіт жүрелей отырған орнынан тұрып, өткір үнмен: Біздің елдің қарғасы мал тезегін шоқушы еді. Сіздің елдің қарғасы би болады екен-ау, - деп түрулі тұрған есіктен шығып жүре беріпті.

ТАБАЙДЫҢ ТАПҚЫРЛЫҒЫ

Табай шешен тумысынан қолы тар кісі болған екен. Сол кісі бірде үйіне жолаушылап келіп түсе қалған Шегеннің бір баласын үйіне қондырмай жіберіпті. Содан өзі бірде Шегенге сәлем берейін деп барса, Шегеннің өзі үйде жоқ екен. Баяғы өзі үйіне қондырмай жіберген баласы Табайды танып: "Дүние кезек деген, ақсақал, анада үйіңізге қондырмағанын есіңізде болар, енді сіз бүл үйге қона алмайсыз, жолыңыздан қалмай жүре беріңіз" - деп түсірмейді.

Бала айтты деп бара берер Табай ма, атты борбайлата бір салып, қотанның ортасына барады да, бар даусымен ойбай басады:

Байлықты сұрадың - таласпадым, бердім, Шеген ойбай.

Батырлықты сұрадың - таласпадым, бердім, Шеген, ойбай.

Билікті сұрадың - таласпадым, бердім, Шеген, ойбай.

Өзіме қонған қу сараңдық еді, Бердім, ойбай, бердім! –

деп, атты басқа тартып жібереді.

Алғашқы дауыс шыққанда үрейлене сыртқа шыққан Шегеннің бәйбішесі Табайды танып, жүгіріп келіп шылбырына оралады. Жалынып-жалпайып, аттан түсіріп, баласына кешірім сұратып, ат - тон айып төлейді.

* * *

Бұзау бай шешен жолаушылап жүріп, бір байдың үйіне түседі. Бай бәйбішесіне:

- Мына кісіге көже бер! - дейді.

Бәйбішенің көжесін апыл-ғұпыл жұтқан Бұзаубай байға бата береді:

Байеке, көже бердің удай,

Қатығы жоқ судай.

Бала-шағаң үйіңнен

Жүгіріп шықсын шулай...

- Ойбай, бұл өлең елге жайылып кетпесін! - деп, бай бақырып қоя береді.

ӘЛПЕЙІН МЕН ЕРМАҒАМБЕТ ШЕШЕНДЕР

Әлпейін мен Ермағамбет құрдас болып шығады. Екеуі ел аралап жүріп, бір сараң байдың үйіне келеді. Байдың бәйбішесі ауырып жатса керек. Тоқалы үйде ет болса да аспай, қара көже беріпті. Сонда Әлпейін көжені қасықпен сапырып отырып:





"Ет те емес, көже де емес, не дер едің?

Әкеп берген тоқалды сөгер едім, -

Қойдың сүтін қосқан соң жаны қалды.

Киесі атып жықса да төгер едім", -

депті.

Сонда бай орнынан тұрып:

- Бәйбіше ауырған соң, тоқал еттің бар-жоғын білмеген шығар, - деп қайтадан ет асқызыпты. Етті жеп болған соң бай қонақтардан бата тілепті. Сол кезде Ермағамбет қолын жайып:

"Қайталап асқаның

Кәрі жілік пен қабырға" –

десе,

Әлпейін оны іліп әкетіп:

Бақ қарайды, қыдыр дариды,

Мына пиғыл, мына ниетпен

Осы байға да қыдыр дари ма! –

депті.

Әбден ұялған бай. "Кінә бізден болды, айтқан сөздеріңді дабыра қыла көрмеңдер?" - деген екен. Осыдан кейін сол бай мырза атанғысы келіпті.

ТҰЯҚ ШЕШЕН

Дуанбасы Жайық байдың Ыбырайы шешенсіп Тұяқпен әзілдесе береді екен. Алғаш кездескенде дуанбасы Тұяқтың аты-жөнін сұрап:

- Ойнап сөз сұраса, шындап жауап бер деген, сұлтаным, сұрағыңызға жауап берейін, -депті Тұяқ. - Атамнан әкем іште қалған екен, әкемнен мен де іште қалыппын. Сосын жұрт "атадан қалған із, мирас болсын" деп әкемді "Құмалақ", мені "Тұяқ" деп атапты. Қазақ қай бір ойланып ат қояды, баласын күнде құс саңғып, ит сарып жүрген "жыра", "шұқанақ" деп жүргендер де бар ғой.

Ыбырайдың кейін аға сұлтан болған бір баласының аты Жар екен, дуанбасы жұмған аузын аша алмапты.

Ыбырай Жайықбаев тәкаппар кісі екен, бір жолы жиынға кешігіп келген Тұяқ сәлем берсе, қолын бермей, қолындағы аса таяқтың ұшын ұсыныпты. Сонда Тұяқ шешен:

Маған ұры иттің мойнынан байлайтын кескек ағаштың керегі жоқ, - деп таяғын ұстамай қағып жіберіпті.

Шынтақтап жатқан Ыбырай басын көтеріп алып:

- Ат төбеліндей азғана Тарақты, аттың түгіндей Алтай - Қарпықты екі күн күттіріп жолынан қалдырдың. Өзіңді протоколдап айдатып, күліңді көкке ұшырып жіберейін, -дейді.

Тарақты аз болса, ағайыны Алтай - Қарпықтан аз шығар, Қазаннан қашып келген естек аз емес. Аспанға ұшсам, көк тіреп ұшатын қанатым бар, жер тіреп қонатын құйрығым бар. Қанат - құйрықсыз қаңғыбас естек, сен атылсаң құнсыз, жоқтаусыз кетерсің, - депті, Тұяқ шешен.

Ерлер ырғасын сынасады,

Ездер былғасып сынасады, -

деген емес пе, дуанбасы Тұяқтың әзілін кек тұтпады.

ШОҚАЙ ШЕШЕН

- Осындай да кісі аттары болады екен-ау - депті.

Сен жалғыз үймін деп қорықпа,

Жұрттан, ұят-ардан қорық!

Баста!

Басталмаған құрт пен

Май салынған қарынды.

Айтып өтпей болмайды ғой

Бұрынғы өткен сарынды.

Аман-есен қатыныңның жаны қалып

Жарылды ғой ақ түйенің қарыны.

Жоқты тап деп халық саған айта ма

Аямасаң болды барыңды?

Сен білмесең мен айтайын жоспарын:

Үлкендерге тартар малдың бастарын.

Асатумен ауыз тисе болмай ма

Табақ тартқан кейінгі жүрген жастарың.

Тойдан тоятын кісі аз болады,

Қызығымен жүріп мәз болады.

Қошқарыңның жанына

Бір қойды қосып сойып жібер,

Сонда мол жетеді қошқарың.

Осы тойда шу көтеріп жүрсе,

Алып келші алдыма

Қырқым байдың Дос жарын, -

Шоқай бата бермес, бата берсе

Жал-жаяға сата бермес,

Айтқаны қата кете бермес.

Шоқай шын ниетпен бата берсе,

Ол қатын бала таппай жата бермес.

Шоқай батаны боздатсын,

Келін баланы қоздатсын,

Болмаса көпке балап

Елден ерек бір ұл тапсын, -

Етек-жеңі кең келген

Қараторы қатыннан

Ел бастайтын ұл туады.

Құйрық-жалы төгілген

Қара торы биеден

Жағдайлап мінер ат туады.

Сылдыр мойнақ сықаққой,

Күлегеш келген қатыннан

Сайқымазақ ұл туады. –

СЕКСЕНБАЙ ШЕШЕН

Адамың өлсе қойысқан,

Малың өлсе сойысқан,

Ерегескен дұшпанның

Бірігіп басын жойысқан.

Басыңа қиын іс түссе

Қабырғасы қайысқан,

Аңдыған тап жауыңды

Қарсыласып қуысқан,

Тілектес те жүректе

Ағайынға кім жетсін!

Ағайынның ішінде

Қарындасқа кім жетсін!

Қарындастың ішінде

Қатарласқа кім жетсін!

Қатарластың ішінде

Қадірлеске кім жетсін!

Жаратқанның ішінде

Адамнан артығы жоқ!

* * *

Жуық қылған жырақ,

Сардар мінер пырақты,

Қар кетсе ерте көктейді,

Жер мырзасы құмақты.

Су түссе ерте көктейді,

Шөп мырзасы құрақты.

Ішпей мұны күнің жоқ,

Дамылсыз күн-түн ағатын

Су мырзасы бұлақты.

Жақпай оны күнің жоқ,

От мырзасы шырақты.

Есітіп бәрін екшетіп,

Санаңа салып сараптар

Тән мырзасы құлақты.

ШЫНДӘУЛЕТ

Шындәулет бала кезі екен, бір байдың үйіне жиналып отырған жақсыларға келіп сәлем берсе, оны ешкім елемепті. Босағада аз отырып, олардың өзін менсінбегеніне ренжіген Шындәулет: "Ағалар, әкем жақсыларға сәлем бер, ұлағат сөздерін ұғып кел" деп еді. Сіздер сәлемімді де дұрыс алмадыңыздар. Енді санама ой саларлық нендей ғибратты сөз естідім деп барамын әкеме, - депті.

Отырғандар бір-біріне қарасып, бала сөзіне таңырқасып, әрқайсысы бір-бір пікір айтыпты:

Ағайының жаман болса,

Арманың кетеді.

Атың жаман болса,

Дәрменің кетеді.

Қатының жаман болса,

Мейманың кетеді

Көңілің қара болса,

Арың кетеді.

Басыңнан бақыт тайса,

Туғаның кетеді.

Басыңа бақыт қонса,

Дұшпан да құрмет етеді.

* * *

Абылайдың бір баласы өліп, хан соның қайғысынан жатып қалыпты. Мұны естіген Шындәулет шешен Абылайға келіп, сәлемдесіп, күйзелісін сезіп, бірден жұбатуға кіріседі:

Уа, тақсыр,

Қу жиылып бас болмайды,

Құм жиылып тас болмайды.

Қас ақымақтың белгісі –

Жүзге жетсе де бас болмайды.

Қас жақсының баласы,

Он бір жаста ересек, -

депті.

Абылай бұл сөзді самарқау тыңдап, серпіле сергімейді. Оны аңғарған Шындәулет орнынан бір қозғалып, тамағын кенеп былай деген екен:

Сен, сен едің, сен едің,

Сен кімдерден кем едің,

Ерегескен дұшпанды

Саз балшықтай иледің.

Ұланғайыр үш жүзді

Емін-еркін биледің.

Қоңыр желі құдайдың

Құбыладан соққанда

Бір жапырағың ұшпайтын

Сен құдайдың кемі едің? –

депті.

"Сен шындықты айттың, мен райдан қайттым", - деп Абылай баласының азасына жиналған жұртпен шүйіркелесе сөйлесіп кетіпті.

* * *

Шындәулет Жиенқұлұлы, Алты бас Қыпшаң Метей тағы басқа да жиналған билердің алдында жас бала би: "Ағалар, сіздерден сөз сұрауға бола ма?" - депті.

Сұрауы келіссе неге болмасын, - дейді Шындәулет. Сондағы баланың сұрақтары:

Алаштың кегі немен тарқайды, Ағайынның өкпесі немен тарқайды, Ерлі-зайыпты ашуы немен тарқайды, Аға мен інінің өкпесі немен тарқайды?

Шындәулет:

Алаштың кегі –

Ақ білектің күшімен,

Ақ найзаның ұшымен тарқайды.

Ағайынның өкпесі –

Бір-біріне барумен,

"Ағайын тату болса ат көп,

Абысын тату болса ас көп" –

Сонымен тарқайды.

Ерлі-зайып ашуы –

Төсегімен тарқайды.

Аға-інінің өкпесі:

Ағаны - бордан,

Ініні - зордан,

Ағаға інінің өкпесі жүрмес;

"Жақсыда кек болмас,

Жаманда тек болмас",

Іні ағаны ағаласа,

Ағада кек қалмас;

Ағаның жолы үлкен,

Бәрінен де топ үлкен.

ҚАРАТАЙ

Бала би Қаратай шешенді іздеп барғанда, Қаратайдың айтқаны:

Жомарт ердің қолы ашық,

Шешендердің тілі ашық.

Бөрі арығын білдірмес,

Қарын жүнін қампайтар.

Ер жоқтығын білдірмес,

Дулығасын шалқайтар.

Мырзамын деп мақтанба,

Сыртыңнан естіп халық айтар.

Халыққа қадірің болмайды,

Дәулет кетіп, бақ тайса.

Адамда сыны болмайды,

Жасың жетіп қартайса.

Өзіңнен зор кісімен

Қуда болып не керек,

Теңгермей сені шалқайса.

Жігіт деп оны не керек,

Далада жүрсе жылмаңдап,

Үйіне кісі келгенде

Теріс қарап қомпайса.

Балам бар деп не керек,

Өз бетімен біле алмай,

Құрбысымен жүре алмай,

Үйде отырып томпайса.

Жас қатын алып не керек,

Өзіңді көрсе жылмаңдап,

Жасты көрсе қылмаңдап,

Уәдесінен жар тайса.

Атым бар деп не керек,

Екі талай жерлерде

Ордан қарғып өте алмай,

Жау алдында жантайса.

ЖАҚСЫБАЙ ШЕШЕН

Қанжығалы елінен шыққан Жақсыбай деген кісі ақын, шешен, кедей адам болыпты. Бәсентин еліне жолаушылап барып, Ұзақ деген байдікі қонады. Бай Жақсыбай шешенді сырттан естіп білетін болса керек. Ұзақ шешен не айтады екен деп, сынамаққа бір кескек байлаған қойды әкеп бата тілепті. Сонда Жақсыбай шешен:

Қойшысы осы қойды бақпаған ба,

Болмаса жейтін шөбін таппаған ба?

Жақсылап жануарды күтсе - дағы

Бойына жеген шөбі жақпаған ба?

Қатыны қожасының сумен болып,

Желінін қолмен ұрып қақтаған ба?

Бүккен қой шетінде жатқаныңда

Белінен қасқыр келіп аттаған ба?

Тоғайдан Жақсыбай ақын келеді деп

Әдейі менің үшін сақтаған ба? –

дегенде, бай малшысына бағанағы белгілеген қойды әкеліп сой деген екен.

ҚЫЛЫШБАЙ ШЕШЕН

Адам бір көшкен керуен,

Құрармыз аз күн серуен.

Керуендей көш тартып,

Асармыз бір күн белінен.

Адал жүріп тірлікте,

Айырылмайық сенімнен.

Кірсе лебіз, шықса жоқ,

Қауіп етіңдер өлімнен.

Қол қайырың болмаса,

Не әкетесің өмірден,

Өлмей тұрып, киіп - іш,

Мініп жорға, сұлу құш.

Ғаріптерге қарайлас,

Өлгеннен кейін не керек,

Алтын мен күміс зеріңнен.

Не жандар өткен байлықпен,

Өтірік сөзбен зорлықпен,

Жаһанға малы сыя алмай,

Кемтарларға қия алмай,

Тұтыларсың бір күні,

Малтыққан қарға қояндай.

Иманың ата болмайды,

Қанаудан ниет тазармай,

Өлімге көзің жетсе де,

Жақсылыққа бой ұрмай,

Ақыры бір күн өтерсің,

Үзіліп сонда кетерсің.

Ішпей-жемей жиған

Артында қалар бір күні,

Сол кезде, сорлы - ау, қайтесің? –

деп бір замандасына сыр айтыпты.

ТОЙЫМБАЙ ШЕШЕН

Шамаңа қарай тамақ іш,

Бойыңа қарай киім піш.

Білермен істеме,

Сүрінуге тап етер.

Қыбын тапса,

Тамшы тас теседі.

Жіп ағаш кеседі.

Малдың санын білгеннен гөрі,

Түстеген жөн.

Сөзді мың бірлегеннен гөрі,

Бір істеген жөн.

Шешен кісі сөз бастар,

Көсем кісі ел бастар.

Адал туған ер болсаң,

Халық сүйіп қолға ұстар.

Алтын оттан қорықпайды,

Ашулы тілді келеді.

Жаманға айтқан ақылың –

Далаға атқан оқпен тең.

Талабы жоқ жасықтың,

Жалыны өшкен шоқпен тең.

Үре алмаса - итің жау,

Көре алмаса - жұртың жау.

Құда болғанша құл - тегіңді сұрас,

Құда болған соң құл да болса сыйлас.

Ағайынның қызығы - алыс беріс,

Құдалықтың қызығы - барыс-келіс.

Н. Төреқұл Билер сөзі - ақылдың көзі.

Алматы, "Білім", 1998. 173-174; 174-176;

188-189; 203-205; 211-212; 220-бб.

Н. Төреқұл Даланың дана ділмарлары.

Алматы, "Қазақстан", 2006. 176-177;

208; 298; 312-313; 443; 484-бб.

Қазақтың би-шешендері.

Алматы, "Жалын", 1993. 162-163; 178-179;

180-181; 279-381; 312-314; 329-334; 350; 353-354-бб.

Сөз тапқанға қолқа жоқ.

Алматы, "Жазушы", 1988. 361-362; 372-373;

390-391; 406-409; 558; 561-563; 571-574; 580-бб.

АҚЫТ ҮЛІМЖІҰЛЫ

Ел тілегін тілеген,

Адал ермен жармаспа.

Ең жаманы мал кетер,

Жалған үшін жандаспа.

Жуан сойыл көп төмен,

Тап берме қысқадан.

Жолдастыққа жарамас,

Шикі жігіт пыспаған.

Санамалы бұл күнде,

Борышыңды қыспаған.

Тегі сұңқар болмайды,

Қыраннан тарап ұшпаған.

Тар адамның ақылы,

Керіп тұрған көзінде.

Бар қаруы үйшінің,

Кертіп шапқан тезінде.

Жаман ердің атағы,

Жасырын екі безінде.

Басып айтқан әділ сөз,

Бекіп қалар бір таудай.

Шын билікке тегінде,

Тұра алмайды жұрт аумай.

Залым билік жүргізбес,

Емініп елді бір саумай.

Елге біткен ұлығың,

Көрінеді кезеңдей.

Арам іске айтқан дау,

Әдейі қылған ұрлықтай.

Нашар жерден күшті ауыл

Ақыл алады бұлжытпай.

Бүкпелеген ақылың,

Бүкір кеңес сұмдықтай.

Ақылы жоқ жігіттің,

Жастық буы жалындай.

Дүниеқор байлардың,

Бір қарасы жанындай.

Жақсының бір белгісі

Көз жіберер ұзынға.

Жаманды сонан танимыз,

Айналады жырымға.

Дұспанға досты жамандап,

Біліп айтқан сырың ба?

Бермегенді көрме деп,

Осы айтқаның шының ба?

Арамзалық, аңқаулық,

Ол да қайла, сырың ба?

Жақсыны түбі ел ұғады,

Көзіңді жібер ұзаққа.

Өзің тұрсаң жоғары,

Төменгі құлатпа.

Көз шіркінде мін бар ма?

Асылын анық көре алса?

Сөз шіркінде мін бар ма

Әділін айтып бере алса?

Тарих толы қазына,

Ақтарылса айрандай,

Қол шіркінде мін болмас,

Меруертін тере алса.

Елдің еңіреген, халықтың күңіренген қыспақ кезеңде аналар:

...Ерден алтын қас кетті,

Елден алтын бас кетті.

Жиналған мынау халықтың,

Көзінен ыстық жас кетті.

Барлықтан биік бел кетті,

Қазақтан сабаз ер кетті, -

деп қиналғанда, күйзелгенде жоғын жоқтап, "кеткенін" түгендей алмаған.

ӘСЕТ НАЙМАНБАЙҰЛЫ

Қазақ бір қараңғыда өмір өткен,

Еңбексіз әр нәрседен көңіл өткен.

Қояндай көлеңкеден босқа қорқып,

Біле алмай жүрер жолын зеңгіп өткен.

Шығарған төре - би деп заң - өнеге,

Жоқ жұмысы шариғатта ол немене...

Теңдесіп қара қазақ кек алмаған,

Төренің ауылы қонса кенереге.

Бай өлсе бір кедейді бәйгі тігіп,

Бір қылған есебі жоқ ережеге.

Оқу жоқ жұрттан асқан мағыналы,

Ұсынып кеттің кедей неменеге?

Төрені түк білмейтін султан қойып,

Қайран ел білгендермен теңеле ме?

Хабарсыз, қара жүрек момын елім,

Еріксіз билік беріп сол немеге.

МАУҚАРА ТЕЗЕҚҰЛЫ

Өзіне тіл тигізген Бұтбайға былайша сыздана жауап қайтарған екен:

Қайт десеңіз қайтайын, айтарымды айтайын. Болыс тыңдамаса, елім, сен тыңда. Қоян жүйрік, желісі жоқ. Түлкі жүйрік, дыбысы жоқ. Күннің беті қызыл, иісі жоқ. Құлдың мойыны жуан, туысы жоқ. Ұлықтың берген мансабы бір кісінің қолында тұрысы жоқ. Арамдық жеңген кісінің адалдықта жұмысы жоқ. Күні біткен бәйтерек күмістен құрсау салса да тұрмайды. Тоқсан доңыз сарыса дария арам болмайды. Енелігі елге теңеледі, ешкі қойға теңеледі. Майлы - Жайыр деген жерге бардық, керей, уақ деген ел құралдық. Бір кезде жаяу едік, көңіліміз қаяу едік. Азамат атқа қонды, төрт түлік өсіп, ауыз асқа толды. Алтын азып, дау шірімейді. Күнім туса алармын, күнім тумаса қалармын. Жақсыда кек жоқ, құлда тек жоқ, - дейді.

Сөз төркінінің жаман екенін ұққан халайық, кейін Мауқабайға бітімін беріп жолға салады.

Мау қара: Аяз қардан туады, иірім жардан туады, ел бұзатын бұзық қайла қатыннан туады.

Итің биеден китің құлын туады, қайла қатыннан әулекі ұл туады. Ұлы таудың жолы ортақ.

Бірлестірсе бидікі жөн, құрастырса құлдікі жөн. Бәрінен жөн сұраған сіздікі жөн.

Сыртта жүрген Еңсе байды туған жеріне әкеліп, кетерінде оған:

Көшірем деп бардым.

Тілімді алдың.

Соңымнан ердің, елге келдің.

Ат басындай алтын тапсаң маған берме, сіркедей зиян тартсаң менен көрме. Уақ деген елің міне, Жайыр деген жерің міне. Ел іші алтын бесік, жүргенің сыртқы есік. Ағайын-туғаның да келер, ерулігін берер, - деп аттанып кетеді.

ШІЛБІ КӨБЕКҰЛЫ

Шешенде қапияда сөз тапқандай,

Болады ғылым деген шам жаққандай.

Белгісі ақымақ адам қарыздарлық,

Үстіне көріп тұрып боқ жаққандай.

Құлымда, мәдениетті қаламадың,

Көп шерік ауылымды қамаладың.

Мешіт, мектеп, үй-жайды құлатқанда,

Бап болды деп кей зұлым табаладың.

Қапалық ыза кернеп жүрегімді,

Ұлыққа арыз айтып және бардым.

Бұйрық алып қайтадан келгенімде,

Табашылар жер үстін жағаладың.

(Көргеннің теңеуі, қапалы ызасы)

Құдай-ау, құтты қылғын бұл сарайды,

Бұл сарай құтты болса жұрт қарайды...

Мұнан ғылым, мәдениет, дін тарайды.

Өнерден бойға біткен талап артық,

Жұмсайды талапты ақыл оймен тартып,

Талпынып байғұс талап мал табады,

Ақылға бәрі айналып келер қайтып.

Ақылсыз түк таппайды құры қайрат,

Қосылса оған талай келер айдап.

Екеуі тапқанымен ұстай алмас,

Келтірер орнына ақыл байлап.

Ақылға және болар айла серік,

Болжайды бәрін ақыл бұрын көріп.

Ақылдың әлі келмес бір жұмысы,

Өлімді тоқтата алмас жауап беріп.

ТӨЛЕБАЙ КӨЖЕКҰЛЫ

Өз шамасын сұрасаң,

Босқа жанын қинайды.

Жамандықтың белгісі,

Өз үйіне сыймайды.

Арық малың өлгенде,

Адам сойып бермейді.

Жарлы кісі өлгенде,

Жан жиылып келмейді.

Бардың ісі пәрменмен,

Жоқтың ісі дәрменмен.

Байға мүйіз шыққан жоқ,

Артық асап тойғанмен.

Бай мен жарлы бір жатыр,

Томпайтып топырақ қойғанмен.

Ақыл қымбат, бақ қымбат,

Бұл өмірде жүргенде.

Бақ пен байлық табылмас,

Талапсыз бекер жүргенге.

Бай құдайдың еркесі,

Тартпай қолын сермесе.

Би алдағы серкесі,

Ақылын тауып сөйлесе.

БЫҚЫШ ШЕШЕН

Алтайға қашып барған Мамырбекке:

Е, төре, аман келдің бе?

Әуелі асқан жаман,

Асқаннан сасқан жаман,

Бәрінен де мойнына

Қоржын салып қашқан жаман, - депті.

Бір сөзінде: - Жерден кеткен ел тозады, елден кеткен ер тозады. Бәрінен де ұя бұзбай, ұйымнан азбай отырған озады екен, - депті.

Ұлығың сұм болса, жігерің құм болады, Ұлығың жағымды болса, халқың бағың болады.

Бай Оспан Бықыштан көрімдік күткенде, соңғының айтқаны:

Үй - байдың салтанаты, кедейдің жамыл. Үйің жақсы-ақ екен. Десе де үйің қанша жақсы болғанымен жайлауға шықпайды, кебісің қанша жақсы болғанымен төрге шықпайды, -депті жұлып алғандай.

Ескексіз қайық жылымға кетеді. Әділетсіз төре сасқан кезде бір рудан бір руға кетеді.

Ж. Самитұлы. Қытайдағы қазақтар.

Алматы, 2000. 174-178, 191-192, 198-199,

206-208, 211-214, 220-221, 223-227-бб.





2.1. ШЕШЕН ТҰЛҒАЛЫҒЫНЫҢ

БІТІМ-БОЛМЫСЫ

Шешен дара тұлға, жинақталынған тарихи бейне, тіпті іріктелінген әлеуметтік бедел Заманалық тұрғыдан алсақ шешенге байыбына барар үш ерекшелік тән. Шешен, біріншіден, әр заманда өзіндік болмысы мен талғамын сақтай білген тұлға. Екіншіден, өзін көрсете және дәйектей білген сөз шебері. Үшіншіден, түрлі қауымдастық пен ел арақатынасының демеушісі, дәнекері, реттеушісі, билеушісі болған қайраткер. Бірден, біртекті қалыптаспаған қабілеттер, жан-жақты талданбаған қасиеттер. Бұл ерекшеліктерді тізіп жатамыз, бірақ оларды тірі, тұтас үдеріс ретінде тиянақтай бермейміз. Шешеннің өткен тәжірибесіне көз салсақ та, оның болашағына ой жүгірте бермейміз. Шешендердің тұлғалығы, рухани құндылықтар тұрғысынан бүгінгі қазақ әдебиетінде арнайы сарапталмады.

Ежелгі грек ойшылдарының пайымдауынша, шешен заттың мән - мағынасын, адамның ізгілігін білуге талпынған. Шешендер заттың көркем, көрікті және пайдалы жақтарына баса назар аударып отырған. Заттардың осы құндылықтары адамда өткір сезім мен берік сенім тудырды. Заттардың әдемі және пайдалы қасиеттері түрлі пікірлер тудыруы ықтимал. Бірақ олар мағынасын толықтырса да, мәнді өзгерте алмайды. Өйткені мән -шындықтың, мағына - әділдіктің тұрақты да мәңгі өресі. Мәнде - дәйектілік, мағынада -дәлдік көзделеді. Дәйектілік - шындықтың тұтас мағынасы, ал дәлдік - әділдіктің нақты құндылығы мен көрінісі.

Аристотельдің пікірінше, шешен ақыл-ойы сол шындық пен әділдік жолына жетуге бағытталады. Шешен сөзі адамға деген сенімді қалыптастыруға, дәлелдеуге, нығайтуға арналған. Шешен нақты ақиқатты айқындау арқылы адамды шындыққа көндіреді. Оның сөзі ізгілікті марапаттайды, ізгілікке деген мінез-құлықты қалыптастырады. Мінез-құлықты шыңдау - бүгінгінің қамы, нақты адамға деген қамқорлық. Екі ізденісте тыңдарманды әңгімеге дайындайды, өтпелі қиыншылық пен кемшіліктен құтқарды. Ал шешен адамға деген сенім мен сендіру тәсілін тәптіштейді, іріктейді. Мұндай жан келісімге көнгіш, бітімге берік. Ол тоқтам түйін жасауға бейім, өз құмарлығын талдауға қабілетті. Табиғатынан диалектикаға жақын, яғни қарама-қарсылықтың мән-жайын талдай білетіндер ғана келісімді бітімге қол жеткізді. Бітімнен тоқтам - түйін жасалынды.

Дана Цицеронның ұйғарымы, тұтас бір қайнар кезден нәр алады, өз ойын тартымды сөзбен әрлейді. Сөз бен ойдың мәнін біртіндеп игеріп, ойлау өрісін кеңейтеді. Шешеннің қуаты - сөздің айқындылығында, ойдың байлығында, тілдің тапқырлығында, сөйлемнің дұрыстығында. Сөзді былапыттау, ойды дөрекілеу - оған жат құбылыс. Цицеронның ойынша, шешеннің ерекшелігі - сөйлеу өнерін игеруде ғана емес, сондай-ақ таным тәсілін - диалектиканы меңгеру деңгейінде. Талдау мен пікірталас туралы ғылым – диалектикалық үлесі, ал сөз бен сөйлеуді өрнектеу ғылымы - шешендер үлесі. Аристотельдің пайымдауынша, риторика ғылымы диалектикаға параллель келеді. Осы аяда сөйлеу өнері көзқарастың кеңдігіне мұқтаж, ал пікір таластыру өнері ойды шоғырландыра түседі. Диалектика пайымдау өнеріне көптеген нақтылық енгізді.

Жаңа заманда шешеннің танымдық әлеуеті мен әлеуметтік рөлі жетілді. Ол дұрыс мағынаға және логикалық негіздің жүйесіне сүйене отырып, оз пайымының дәлелдік ықпалын айқындауға және арттыруға күш салады, дейді Лейбниц Готфрид Вильгельм. Дұрыс мағынаны мәртебелі адамның пайымдауы немесе беделді ғалымның одан да артық дәлел келтіруі мүмкін. Пайымдаудың логикалық жүйесі дәлелдің қисынды түрінен немесе соны толықтыратын тоқтамнан құралады. Бұл қадымдар адамның танымдық қызметін жандандыруға және оның принциптерін айқындауға арналған.

Заман жаңғырған және жетілген сайын шешендер адамдық қасиеттерді ұлағатты. Шешен тәжірибесінде сол құндылыққа сендіру тәсілі айқын және басым қолданылды. Нағыз суырып салма шешеннің қызметі жаттанды сөзден немесе қалыптасқан дағдыдан емес, түрлі қажеттіліктен туындайды. Алып қашты пікірлер әр ортада көріне бастағанда, ойы немесе мүддесі өткір шешендер талқылауға қажетті ой-пікірді таңдай да, іріктей де, талдай да алады. Сөйтіп, ақылдасатын, кеңесетін мәселені қарастырады.

Сөйлегенде мысалдатып, нақты жайды ескереді немесе мақал - мәтелмен ойды астарлай, мәнерлеп сөйлейді. Қайсысы тиімді?

Қазақ шешендерінің рухында тарихи - этникалық сана тамыр жайды. Қазақ шешендері басқа мәдениеттегі әріптестерімен үйлес және үміттес. Бірақ өзіндік ерекшелігімен түптес, түйіндес. Ертедегі грек пен Рим елдерінде шешендер ақсүйек ортадан шықты, арнайы дайындықтан өтті, жалға қызмет атқарды. Олардың арасында жалдағандардың мүддесін жақтап, ақтап сөйлеушілік, сөз қуушылық жиі қайталанып отырды. Қазақ шешендері байлардан да, қарадан да, яғни ру - тайпалардың түрлі ортасынан шықты. Ел таныған нағыз шешендер адалдық пен мейірімділікті, сөз бен ой бостандығын ар-намысында жоғары қойған, ешкімге жалданып қызмет етпеген. Олар көптің арасынан суырылып шыққан дарын иегері, өнерпаз жандар, жақсылықтың жаршылары, жамандықтан арашалаушылар.

Осындай қабілет - қасиеттерді жандандырудың нақты амалдары қандай? Шешендік өнері адам ынтасын неге және не себептен аударды? "Шешен дегеніміз көне түркі - монғол сөзі. Ол, - дейді Ш.Уәлиханов, - дана, ақылды деген мағынаны білдіреді". Шешендер бірден даналық деңгейге көтерілген бе? Олай болса, шешендік дегеніміз не? Шешендікке жетудің, оны меңгерудің қандай жолы және мүмкіндігі бар? Кім және қандай жағдайда шешен бола алады? Шешен болуға кімдер лайықты? - деген сауалдар өздігінен туындайды. Мұның бәрі де бейжай қалдырмайтын, бірлесе ойланатын, талдайтын мәселелер. Олардың танымдық та, әлеуметтік те маңызы зор.

Шешен - алдыңғы шептегі азамат, тұлға, қайраткер. Шешеннің қасиеттері бірден қалыптаспайды, оның енерін бағалау да, түсіну де біртекті болмайды. Десек, шешендер ел басына күн туғанда өз жауапкершілігін танытып отырған. Сондықтан оларға деген салмақ та, үміт те күшейді. Халық пен биліктің арасындағы тұтастықты қалыптастырған шешеннің нақты іс-әрекеттері - оның беделін арттырды.

Шешендер қашан да халқының назарында, елдіктің бел ортасында әйгілі де, беделді адамдар қатарында болды. Мамандардың мәліметіне жүгінсек, ел жадында сақталынған қазірде екі жүзден артық шешендердің аты-жөні белгілі. Шынтуайтына келсек, халқымыздың тарихында шешендердің қанша болғаны белгісіз. Неге? Шешеннің тұлғалық бейнесін жасаудан басталық. Шешен өз мәртебесін алдымен сырт келбетімен, жан дүниесімен, отбасындағы мінез-құлқымен, әлеуметтік рөлімен көрсетеді. Шешен әрдайым асқақтыққа талпынатын жан.

Халқымызды дана деп, халқымыздың шығармашылығы бұрын - соңды жетілген деп жатсақ, осы екі бірдей рухани құндылықтың басы-қасында болған, оның ұйтқысы мен үгітшісі болған, алдымен шешендер екені күмәнсіз. Осындай жинақылықта шешеннің әрбір жетістігін елдің, ұлттың, адамзаттың ықпалды жеңісі деуге тұрарлық.

Шешеннің объектісі, біріншіден, адам келбетін қалыптастыру, адамдық болмысты айқындау, яғни адам бейнесін жасау. Тұлғалықты танытқан ол адам болмысын өзіне де, өзгеге де ашады. Екіншіден, адамдық қатынастар мен кісілік қасиеттердің, белсенді белгілерін зерделеу. Дәстүрді үлкен-кіші арасында дәлдікпен және дәйектілікпен жүргізді. Үшіншіден, ел-жұрттағы дау-дамайлар, қоғамдағы қақтығыстар, жаугершілік рухы оның ықыласын әрдайым ұйытты. Шешуші кезеңде елдік мүддені жоғары қойды. Маңызды ұстанымда еркіндік пен естілікке көңіл қойды. Шешеннің байлығы да, бақыты адамдар арасындағы "сыйластықтан" туындайтын бірлік пен ынтымақ.

Шешендік мәселесін күн тәртібіне қоя отырып, ол туралы тарихи және теориялық түсініктердің, ұғымдық және тілдік құрылымдардың үзіндісімен шектеліп, содан танымдық тұрғыдан ой мен сөздің, соз бен тілдің бір-бірімен үйлесе бермейтінін айта кетуге болады. Мұндай бұлыңғырлықта екі төл бастау - тұлға - әлеуметтік құндылықтың қозғаушы күші және тұлға өнері - қоғамдық қызметке кәсіптену деген ұстаным назардан тыс, бағалаусыз қалады. Ұстаным - тұлғалықты жан-жақты талдау. Шешендік туралы екі ұштылық орын алды дегенше, шешендікті сауаттылықтың, салауаттылықтың, сабақтастықтың жиынтығы деп ұғыну күңгірттене және қиындай түседі. Оны тарихи тәжірибе корсетті.

Тұтастық үшін адам құқығын қорғады, қауымдастықтың беделін арттырды. Сол үшін халық тілегін әділдікпен шешкен, ерік-жігері мен біліктілігін жұмсаған. Рухани басшылықтың парасатты әрекеті осында. Ел басшысы деген мәртебеге ие болған Сапақ датқа шешен:

- Бақ оралса басыңа,

Дос жиылар қасыңа,

Егініңді салысар,

Қырманыңда алысар,

Тандырыңды жабысар,

Шалғыныңды шабысар,

Малдарыңды бағысар.

Қарамай кеткен ағайын,

Қайтып келіп табысар.

Бақ кеткенде басыңнан,

Жоқтан бәле жабысар,

Қампиып тұрған қарының,

Аш қалғандай қабысар,

Егініңді өрт шалар,

Мал-жаныңды дерт шалар", -

деп асыл сөздің қаймағын айтқан екен.

Шешеннің қызметі алуан салалы, көп векторлы. Оның адам, өмір, тіршілік туралы түсініктері бір саламен, бір кезеңмен шектелмейді. Оған шешеннің көп нәрседен мәліметтілігі, көне мен көрікті сезімталдығы, баламалы пікірге төзімділігі айғақ. Ол өз ойы мен тоқтам - түйінінің өміршең болуына ынталы, сондай ыңғайды ұйымдастырды және шешімін іске асырмай тыным таппайды. Халқы үшін жаралғанның қайраттылығы да, қайырымы да ерекше.

Шешендердің саны көп болған, олардың шыққан тегі мен типтері бірдей болмағаны айғақ. Шешендердің басым көпшілігі өмірді кедейлікте өткізген. Әділдік пен тыныштықты аңсағандарға қол ұшын берген. Мінездегі тәртіпті тәптіштеп, қарым-қатынастағы ережелерді ескеріп, адамдарды жақындататын тынымды іс бітірді. Өз үйі мен қонысында елеусіз болса да, үлкен-кішіге есігі ашық, төрі жазық болған.

Көпті көрген, өмірдің тәлімін терген шешеннің күші - жарқын жүзінде, жанашыр ісінде. Өйткені ол елімен бірлесіп, зиялылармен ақылдасып ақиқатқа жетуді дағдыға айналдырды. Көзі жеткен шындық туралы шешімді ел пайдасына қабылдаған. Ел ісінде шикілікке ұрына бермеген. Маңызды мәселені кездейсоқ амалдың аясында қалдырмаған.

Шешеннің отбасындағы мінез-құлқынан оның адамгершілік қасиеттері қалыптасатыны және іріктелетіні айқын. Біреуге деген орынды ықпал, біреумен біріге, топтаса әрекеттену отбасынан басталады, сонда жетіледі. Бұл адамның өзін-өзі ұстаудың, өзін - өзі бақылаудың, өз қабілетін ұғынудың жоғары сатылары және түрлері. Шешен -жақсылықтың жаршысы, дау-жанжалдың төрешісі.

Шешендер ерекше қасиеттерімен ірі тұлғаларға айналған. Олардың біліктілігі мен адамгершілік деңгейлері ұқсас, жоғары деп жатқанымызбен, суырып салма сол тапқырлықтың тәлімдік және әлеуметтік ықпалы қаншалықты нәтижелі болды деген сауалға тиянақты жауап, сірә, бола қоймас. Жауапты алдымен шешен бейнесі берілген бе дегеннен басталық. Шешен бейнесі жеке тұлғалық ерекшелікпен шектелмейді. Шешен бейнесі - талаптардың көңілден шығар қасиеттерін жинақтайтын ұғым, тарихи арқауы мен астары бар ұғым. Ол ел-жұрттың өмір - салтынан, замана талабы секілді көптеген себептердің ықпалынан қалыптасады. Әр заманда шешендердің өз келбеті, бейнесі жасалғаны да тарихи шындық. Осы іспетті көп жағдайды қамтитын көзқарас та, талпыныс та жетіспейді. Шешеннің мінез-құлқы үлгісінің жасалмаған осы жайлармен, фактілермен түсіндіруге болады. Оның үстіне, шешен тұлғаның табиғаты мен тәжірибесі арнайы ғылыми ізденістің объектісі болған жоқ дедік. Содан шешен қасиеттерінің типологиясы жасалынған жоқ дегенде, нені меңзеп отырмыз?

Азаттықты аңсаған шешендер бодандық идеясына төзбеді. Олар сыртқы тәуелділіктен арылған сайын, дүрлікпе қысымнан қашықтады. Тәуелділіктен кім және қандай жағдайда қашықтай түсті? Кімде-кім қабілет - қасиетке, шындығына, әділеттілікке, кісілікке, құдіретке, солардың арқасында өзіне деген сенімді арттырса, сондай жандар зерделікке деген осы алты бірдей жағдайларды жалғастырды. Жеңіске жеткізер сенімді бетбұрыстың қозғаушы тетігіне айналдыра алды. Ол үшін бастапқылық пен басалқылықты үйлестіру шарт болды. Содан:

1. Шешеннің қасиеттері заман талабына орай жаңарып, ауқымы түрленіп, кеңіп отырды. Бірақ еліміздің мыңдаған жылдық тарихында шешендердің әлеуметтік рөлі мен белсенділігі қандай кезеңдерден, қалай өтті деген мәселелер назардан тыс қалып қойды.

2. Шешеннің қасиеттері мен қабілеттері қаншалықты алуан түрлі болса да, олар өзара байланысты және тәуелді. Шешеннің діттегені: кім, қашан, қалай және не үшін қызмет етті, жұмыс істеді? деген сауалдарға жауап табу немесе жауап қайтару болды.

3. Шешен тұлғасы мен шығармашылық өнерін теориялық тұрғыдан салыстырып талдағанда ғана, оның тұлғалық ерекшелігі мен қызметінің типологиясын жасауға мүмкіндік ашылады. Мысалы, орыс тілінде тұлғалық қасиеттерді сипаттайтын 1835 сөз бар екен. Ал қазақ тілінде ше? Оның қаншасы шешендерге қатысты?

Талдаусыз жатқан, мәліметсіз жай. Тек шешеннің әрбір қасиетінің мағынасы да, қолдану параметрі де көп, кең екенін ескерсек, бұл мәселені жеке ізденуші алып кете алмайды. Мәселе - үлкен маманданған топтың ұзақ уақыт бойы арнап зерттейтін мәселесі.

Шамасы, нені ескеру керек? Жобалап көп нәрсенің басып шалып кетуге немесе оның кейбір белгілерін тиіп-қашып тізіп беруге болар. Бірақ ізденістерде жайбарақаттыққа салсақ, көп нәрсенің алдын алмасақ, онда ой шашыраңқылығы белең алады. Шешен адам ұлттық санаға арқа сүйейді. Іштей ұмтылыс пен ерікті құлшынысты қатар өрбіткендер ғана өзімшілдіктен арыла алады. Өзімшілдіктен арылып қана қоймай, қажеттілікке елдік тұрғысынан, мемлекет мәртебесі дәрежесінен қарайды. Бұл - шешендерге тән үздіксіз ізденіс.

Десек, тұрақты құбылысты ескермеуге болмайды. Шешен - ой еңбегінің, сөз өнерінің, ойлау мәдениетінің жетекшісі, жасампазы; өз заманының озат ойшылы, оқымаса да көкейге тоқығаны мол саналы, білімді, парасатты азаматы. Оның еңбек сүйгіштігі, өнер мен мәдениетке құштарлығы - іс-әрекетіне басым да айқын қозғаушы күш. Шешен - ой, өнеге мен өнер реттеушісі, мәдениет саласын өркендетуші. Оның ерекшелігі үнемі еңбекте, шығармашылық белсенділікте білінеді.

Шешен объектісі мәдениеттің ашық түріне жатады. Ол тұлғалық ізденістің мотивтері мен идеяларын батыл пайдаланды. Тұлғалық дегенде ақын қуып, сөз бастайтын, атқа мініп, ел бастайтын, әркімнің ас-суын өзіне басқартатын әрекетті еске аламыз. Мысалы Қозыбай шешеннің мына сөзіне тоқталалық:

Ер жігітке бейнет ар емес,

Оны өз басынан өткермеген,

Ер-азамат нар емес,

немесе

Асқынған дау сөзінен мұқар,

Алмас қылыш тезінен мұқар,

Қисық ағаш тезінен мұқар,

Кекшіл адам басын жұтар,

Жақыннан шыққан жау жаман,

Ол шіркін өзін жұтар.

Шешен сөзі нақты, тиянақты.

Еңбектенген елінің жақсысы.

Жалқаулық адамды сүріндіретін, ұрындыратын, мұқататын ішкі жауы. Жалқау адам үнемі жалғыз. Мұндайда "ненің қызығын көп көрсең, соның азабын бір тартасың" деген халық сөзі еске түседі. Кәсіп пен қасиет құндылығы туралы сөз қозғағанда Шілменбет бидің:

- Мал табу қиын емес - көзін тапса,

Жан бағу қиын емес - жөнін тапса,

Үй болу қиын емес - теңін тапса,

Той бастау қиын емес - сөзін тапса,

Ел бастау қиын емес - ебін тапса,

Осылардың бәрінен де байқасаң,

Біреуге ақыл айту оңай да,

Сол ақылшының өз айтқанын,

Өзіне істету ең қиынның қиыны, -

дегені еске түседі. Айтқаны шындық екеніне еш күмәнданбайсың. Ақылды жан мінез-құлықтың дұрысы мен әділін айтып, өнерлі адамның қиялын қозғады, аталы сөзге тоқтады. Шешен бітімді істі қорғар азаматтық қасиетімен құнды. Ақылдылар ел-жұртқа қашанда керек.

Кім сүрінбейді, кім қателеспейді? Адам өз бойындағы кемшілікті жеңу үшін алдымен жақсы психологиялық дайындық және сөз өнерін меңгеру керек. Дайындық сайын, адам өзін ұстау мәдениетін үйренеді. Өзіне деген сенімділік еркіндік пен естілікті ширата түседі. Ол тұрақты және ішкі дайындықтан құралады. Ішкі дайындығы бар адам көп нәрсені аңғарып, алыстағыны болжап жүреді, көрегендігімен ел-жұртының көңілінен шығады.

Иә, шаруаның жақсысы - мал баққаны,

Балаң тілді алмаса - қалмақтағы...

Шаруалар күтіп ал малдың астын,

Малдың астын күтпесең мандымассың,

Мінсең - көлік, ішсең - сүт, еті анау,

Мекен қылар жоқ адам жардың астын.

Еріншектің белгісі ұйқы мырза,

Ерте жатып, кеш тұрса болды ырза.

Кедейшілік кісіге кәсіп қылса,

Кесір, қырсық жолай ма, ден сау тұрса, -

деген Кебекбай шешеннің аталы сөзінен бітім тапқандар аз болмады. Кебекбайдан пана тауып, онымен жанасқандар жер - жерде болған. Ол әркімге қолқа салмаған, арам олжа алмаған, арам тамақ татпаған, ел намысын сақтаған қайратты да, қадірлі кісі болған. Қысылғанда сөз тапқан, адасқанда жол тапқан ел көшінің алдында жүрген алаштың бірі болған. Бірде Кебекбай шешен Тезек төреден:

- Тақсыр, су басынан тұна ма, аяғынан тұна ма? - депті. Тезек төре аяғынан өрге қарай су тұнар ма еді, әрине, басынан тұнады, - депті. Кебекбай:

- Олай болса, төрелігіңе құлдық, елдің төресі, басшысы бола отырып, алдымен өзің ұрлық қыласың, дарға өзіңді тарту керек. Ата-бабаңның аруағына бұлар емес, өзің кір келтіріп отырсың. Елде ұры-қары тыйылсын десең, алдымен жазаны өзіңізден бастау керек. Бұл жігіттерді жазалағанмен ұры-қары тыйылар дейсіз бе? - дейді. Тезек төре көпке топырақ шаша алмай отырып қалады. Қалың қазақ Кебекбай "туысыңа болайын" деп тарасады.

Тұлғалық қашанда кісілікпен келетін қасиет. Шиеленген түйінді, шиыршықталған қиынды шешкендер бағаланып келгені анық. Ақылмен іс істеген шешенді халық данышпан деді. Сөз өнеріне шеберлер қиын уақыттарда бітімді айта білген, өзіне жол таба білген. Айтқанында тұрған, елімен кеңесіп сарбаздық құрған. Ғибратты сөзді есінен шығармай, жұрт алдында сыйлы болған. Ұлы сөзді Сары бидің толғамдары:

- Арлы - ожданды бол!

- Елге деген парызыңды ұмытпа!

- Намысыңды жастан сақта!

- Халқыңды алалама!

- Жақыныңды жаралама!

Қалысың қаралама!

Өсиетпен есею, әділет - мархабаттың бейнесінде. Өсиетпен есейгендер сезімтал зиялылығымен оқиғаға жақындады, адамгершілік нысанымен ортаға сіңді. Қазақ тұрмысына етене енгендер ұлы оқиға арнасына түскен сайын өзі де ұмытылмас халықтық бейнелердің біріне айналды. Шындық іздеп әділдігімен марқайғандар ер қадірін дұрыс бағалайды, мұнымыз өмірдің табиғи ағымын, уақыттың ілгері жылжу құбылысын көрсетері анық.

Жұрттың жайын ойлап, елдің қамын жеген адам өз қызметінде осы ұстанымдарды біржақты басшылыққа алады, қарым-қатынас тәжірибесінде жүзеге асырады. Шешен өз іс-әрекетінде шындықтың заңдылығына, басты бағдарына лайықты мінез-құлық пен негізгі ықпалды насихаттайды. Шешен бірлік пен бітімге лайықты тың көзқарас, тартымды шешім ұсынады. Оның болжамы да, тоқтамы да осы бір ұстанымға қызмет етуге арналады.

Ел шешендерге қашанда құрметпен қарап, олардың мәртебесін көтерген. Бұл, бір жағы, сыйға сыйы, бір жағы, сүйегіне өткізетін, әулетіне дақ түсіретін сөзді есітпеу үшін жасалынған сақтық болатын. Ел ортасы арнайы ілтипат жасап, олардың көңіл-күйіне ыңғайланған.

Мөңке би:

Жақсыға қоссаң басыңды, Отырған орның төр болар. Жаманға қоссаң басыңды, Саз балшыққа аунатып, Сол бөрімен орның бір болар. Өнер алды - қызыл тіл, Қызыл тілін безеніп, Шешен жігіт дауда ойнар.

Шешен ақылмен, сөйлеген сөзімен, өткірлігімен, шыншылдығымен елдің қалаулысы болған. Алауыз аз дұшпаннан жеңілетінін, құныққан өз қабілетін арзымас нәрсеге шалдыратынын ұмытпаған. Өз қабілет - қасиетін түгендеу үшін шындықтан жасымаған. Әділдік үшін күрескен халықтың төбе де, төре де биі болған.

Ақылы асқан дарындық белгісі біреуге дариды, біреуге қонады. Екі бастау тоғысында ел-жұртқа қажетті өнер қалыптасады. Шешен ерге лайықты қабілетімен, елге керек ісімен құнды, сыйлы. Ол біреуден артық, біреуден кем болуды ойламайды. Оның тоқтамы -даулы жерде қауым оңбас, ел мен ер қадірін жетесіз ұқпас деген заман талабына сай келеді. Шешен өнері тұлғаланды.

Шешен тұлғалығы - мінезінде, шығармашылығында, азаматтығында, алғырлығында, адалдығында. Ол шығармашылық жұмысымен, ізденісінің нәтижесімен құнды. Жалпы алғанда, қазақ шешендерінің ерекшелігі мынадай қызметтерінде:

- шешен жаңа тіркес, жаңа идея, тың әрекет ендіреді. Өзінің ой-пікірін жасырмай, ішкі ойын халық атынан жеткізуші;

- сөйлесудің әртүрлі тәсілін, тілдік тәсіл әрекетін арттырады, игі ісімен есеп береді. Қайрат пен Ақыл күшін жұмсайды;

- сөздің астарын арқа - жарқ ақтарып, сөйлеудің арқауын ашып беру арқылы тыңдаушының айызын қандырады, айтушы мен тыңдаушының арақатынасын қалыптастырады;

- ой еңбегін немесе ойлау мәдениетін ұйымдастырудың тәсілдері мен үлгілерін ұсынады, өркенді өмірінен үлгі іздейді. Әр отырыстың ізгілігі мен игілігін іздейді, соған үйретеді;

- ұлттық идеяны ұйымдастыратын және ұлағаттай күпі, оның тұтқасы. Ол елдегі зиялылықтың үлгісі және ұйтқысы;

- өмірдегі, өнердегі, мәдениеттегі сауатты тұлға ретінде қоғамдық күшпен қатарласады, қабаттасып қоймай, оның бастауы мен қозғалысын қолдайды;

- оның өз еліне деген махаббаты, азаматтық әрекетке деген адалдығы отандастарға деген сүйіспеншілікті қоздыра түседі.

Бұл шешеннің биіктеу шеңбері, шыңдалу сатысы. Осы тұрғыдан алсақ, шешендік шындыққа жүгінген, әділдікке қызмет етпек зиялылардың идеологиясы. Шешен - әр замандағы зиялы қауымдастықтың алдыңғы өкілі, тіпті тобы. Оның мақсаты - қарсыласын ақ жолға тарту, әділдікті қолдауға бет бұрғызу; осы бағдардың қажеттілігіне сендіру, қажеттілік құндылықтары арқылы жүрекке жол табу, адамның жан дүниесін жаулап алу; адамды өзін-өзі басқаруға үйрету.

Тек сенімді адам алға, болашаққа қарайды, өмірді ең жоғарғы құндылыққа балайды. Рухы болашаққа беттесе де, өмірдің тар жол, тайғақ кешерінде тұлғасы тұтас жан алды-артына, жан-жағына қарайды. Өмірдің құндылығын тек бір материалдық байлықпен шектелмейді. Шешендер өмір құндылығын адамның өзін-өзі ұстай білу, өзін көрсете білу қабілетінен іздегендердің санатында болған. Өмір құндылығы қашанда рухани байлықты иемденетін адамда, оның қабілет - қасиетінде екенін уағыздап өтті, сол бағытынан ауытқымады. Шешендер сұхбаттасудың үш сатысын - "өмірге деген сенімді қалыптастыруды ", "елдік ой-сананы игеруді", бір сарында қарастырды, бір арнаға келтіріп бақты.

Шешендер сол ұлағатты іс пен ізгілік үшін алысты, жұлысты, айтысты, көп әурешілікті басынан кешірді. Ол айтыс-тартысқа түскендердің бір жағының әлеуметтік орнын қалыптастыруға, екінші жағының жөнделуіне, ілгері ұмтылуына ықпал жасады. Ұлағатты ұмтылыс екі жақтың адамдық қабілет - қасиетінің қалыптасуына немесе оны қарқындатуға қосымша импульс, таусылмас мүмкіндік берді.

Шешендік жолға түскен талапкерлерге туған елі:

- Алдымен адам бол, адал бол, азамат бол, білімге бойла, халық қамын ойла, - деп бата берді, талап қойды, үміт артты. "Жау іздеме досың кетеді, Дау іздеме, қосың кетеді" деп өсиеттеді. Бұл ата - бабалардың дәстүрін сыйлағандық, басқаның жай-жағдайын байыппен қараушылық еді. Шешен осындай жауапкершілікке бір қадам жақын тұрды, сондай әрекетке батыл кірісті. Шешендердің де шешені, көсемі болды. Шешендердің көсемін кейде төре, кейде төбе шешен деп атаған. Төбе шешен - ұлағатты сөздің, белсенді істің азаматы, қайраткерлік дәрежедегі ел азаматы. Халық алдында арын сақтаған, өнерін танытқан ер жан. Ол еңбек құралдары мен сана қабілетін қатар қолдана білген. Әр отырыстың сәнін келтіріп, мәнін ашқан, әңгімені тартымды оқиғалармен жарастыра алған. Сол тынымды ісімен ол сүйікті де ардақты болған. Төбе шешен қасиеті жеке бастың мінез-құлқымен ғана емес, атқарылған нақты ісімен бағаланған.

Сонымен, шешендер идеологиясы біржақты қисын, күш бағдары емес. Ол өзін жалған сөзден, өтірік есептен аулақ ұстады. Қазақ төрде отырып, үстем сөйлеп басқа шапқанды ұнатпаған. Себебі түсінікті. Жалғандық адамды жарға жығады, ұрпақты адастырады.

Көреген шешен сөзден ұғым тудырды, ұғымнан талғам мен талдау қалыптастырды. Парасаттық ілгерілеудің нышаны. Нышанды құрықтау үшін танымдық кеңшілік, таңдаудағы шеберлік, талғамдағы іскерлік керек болды. Шешен тек ізденістегі соны іскерлігімен, іскерліктегі үлгісімен көңілден шықты. Ойласып ақыл тапты, бірлесіп олқылық пен кесірлік түбін шапты. Осындай берерімен және беделімен өсті. Шешеннің ұстанымы мен тәсілі тұрақты және тұтас, ал оның ойлау стилі өзгермелі, нақты жағдайға бейім, күрт өзгерістер мен бетбұрыстардан туындайды. Шешен өз ойын өзі жетілдірді, бірақ шындықтың түйініне, жетілу жолының қажетіне орай шығарды. Бұл біржақты қатып - сеніп қалған мінез немесе жеңіл-желпі қарқын емес. Шешен ойы диалектикалық тәсілге толы.

Қысқасы, шешен - өлшемі түрлі, сыры мол тұлға. Десек, шешеннің XX ғасырдағы әлеуметтік рөлі әлсіреп, өзінің мәртебесіне лайықты бағасы мен қолдауын ала бермеген. Шешен ролінің әлсіреуін немен және қалай түсіндіруге болады? Біріншіден, тұлғалық табиғаты мен бейнесі, тұлғалық әлеуеті (ресурс) мен белсенділігі назардан тыс қалды, қолдау таппады.

Екіншіден, ұлттық мәдениеттің әлеуметтік қолдауы өрбіместен, ұлттық мәдениеттің мәртебесі көтерілместен, шешенге деген кешенді көзқарас пен жүйелі де нысаналы қолдау жетіспеді.

Үшіншіден, қоғамдық өмірде ауыз әдебиеті мен халық шығармасындағы шешендер ғана мойындалды, олардың еңбегі арнайы атап өтілді. Ал тәрбиелік, үгіт-насихат және іскерліктегі, тіпті білім мен сот жүйесіндегі шешендік, яғни осы саладағы шешен еңбектері дұрыс бағасын алмады, қоғамдық, мемлекеттік қолдауын таппады. Әйтеуір, бүл мәселелер заман талабына орай арнайы зерттеудің тұтас объектісіне айналмады, кешенді көзқарастың талқысына түсе бермеді.

Шешен кең өрісте өмір сүрді. Ол шығармашылықта қалыптасты, белсенді де нәтижелі қызметте өзін танытты, сол өнімді еңбегімен өзгеге ықпалды эсер етті. Шешеннің еңбегі тек қабілет - қасиет қана емес, сол қабілеттің тіршілікпен еңбектегі көрінісі мен көрсеткіші. Көрініс пен көрсеткіш, бір жағы, нақты және ерекше, бір жағы, өзара үйлесімді және жалпылама. Сондықтан шешен сөз өнерінің, халық мәдениетінің субъектісі және жол бастаушысы дерлік. Ол дегеніміз шешен шығармашылығының рухани қызметке қабілетті және шабытты, әрі өзін сол жолда ерекше тұлға ретінде танытты.

Ежелгі Римдегі Цицероннан келе жатқан мынандай қанатты сөз бар: "ақындар ақын болып туады, шешендер қалыптасады", яғни шешенді тәрбиелеп дайындауға болады. Сөздің астарында не жатыр? Дұрыс сөйлеудің ережесін үйрету арқылы адамда шешендік қабілетті жетілдіруге болады. Мұнда шешендік коп алдында сөйлей білу, сөйлей алу қабілетін аңғартады. Бүл жүйелі жаттығудың нәтижесі. Өзімен үнемі және беріліп жұмыс істейтіндер сөйлеу қабілетін қалыптастырды. Өзімен жұмыс істеудің екі бағдары басым. Бірі - өз кем-кетігімен күресу, оны жеңе білу. Екіншісі - жаңа мақсат-мүддеге орай өз қабілет - қасиеттерін жетілдіру, жоғары жүйеге келтіру. Ол үшін көп оқу, түрлі көзқарастармен танысу, ғылыми және көркем әдебиеттердің тартымды ойлары мен накаты тұжырымдарын қысқаша жазып жүру, көп тіл білуге талпыну, әр ортада сөз бастай білу қабілетін жақсарту жұмыстарын қатар жүргізу қажет. Табыстың бір кепілдігі – тәлім -тәрбие және тәжірибе барысында қалыптасатын білімдарлық пен тілмарлықта.

Шешеннің - сөйлеу дарындылығы қасиетінде дейтін басқа көзқарастарға жауап табылмай қалады. Шеберлік ашық сұхбаттасуда, іскерлік әңгімеде тың мән-мазмұнмен толығады, жаңа тәсілдермен өтімділігін арттырады. Тың мазмұн, жаңа тәсіл деп отырғанымыз бір жағы адамның жеке қабілет - қасиеттерінен тәуелді жетістік, бір жағы көптеген білімдер мен ептіліктен құралатын, оларды өзінде қолданатын тәжірибеден нәр алатын танымдық қызмет, оның тетігі. Осыдан сөз өнері жаттығуда, тәрбиеде жетілді деген тоқтам кең таралды. Бұдан туа біткен қабілет күрделі немесе ұстамды жағдайда шешуші рөл атқарады деуде немесе оның мағынасын түгел жоққа шығаруда бір жақты келте ой-пікір.

Шешен болу үшін табиғи, туа біткен қабілет, кісілік қасиет, жоғары деңгейдегі мәдениет, білім, кәсіби дайындық керек. Бұл қасиеттер шешен тұлғасының тіректері. Шешеннің жүріс-тұрысы, дауысы, яғни сөйлеу мәнері, көппен амандасуы мен қол алысуы, мінезі көптің түрлі сынынан, ой елегінен өтіп отырған. Шешен бейнесі оған деген ілтипат алдымен сыртқы факторлардың ықпалынан туындаған. Оларды "киіміне қарап қарсы алу, ақылына қарай шығарып салу" дәстүрі қалыптасты. Бұл дәстүр біртіндеп шешенді бағалайтын өлшемге айналды. Оның адам дегендегі жинақылығы, батылдығы, тыңдарманға сүйкімділігі және өзіне деген сенімділігі ел-жұрттан әділ бағасын, нақты қолдауын алып жатты.

Өйткені ол күншіл емес, сыншыл, меншіл емес, елшіл өсиетке терең болған. Сылдыр сөзден сақтанған, тереңнен шыққан тамшыны жинақтауға ынталанған. Жүректен шыққан жақсы сөзі жанға қамшы, адалға арашы болған. Ақ ниетімен оң жолға түскен. Әркез шыншылдығымен мықты болған. Шыншыл сөзін де, арын да сатпаған. Сезге шебердің шабыты шырақтай сәулелі, сезімі бұлақтай мөлдір болған. Шарапатымен ақылдыны, өнерлі оздырған. "Қырық кісінің ақылы бар" шешендер елге сүйеніш, халыққа тіреніш бола алды. Халқымыз төре шешендердің бейнесін сомдаған. Олардың іс-әрекетін әрдайым қолдаған.

Нағыз төрелікте құндылықтардың субъективті мәнісі де, қоғамдық маңызы да бірдей басым. Шын мәнінде, әр замандағы шешендердің сырт келбеті мен негізі қандай болған, олар қалай киінген, өздерін қалай ұстаған? Олар қандай қауымның салт - дәстүрін ұстаған, қай топтың үйлестігін өзі құрмет тұтқан? Шешен тұлғасының қалыптасу көріністері мен кезеңдері әрқалай десек, шешендіктің осындай өтімді мәселелері талдаудан тыс қалып қоюда. Шешен кісілік қасиетімен, азаматтық позициясымен құнды, қадірлі. Ел-жұрт нағыз шешенді аса еңбекқор, қарапайым, жақынға қол ұшын беруге дайын, тіпті азамат ретінде таныды, әрі қабылдады. Өзінің азаматтығымен, кісілік келбетімен, айналасына қамқорлығымен көзге түскен. Сөзге өнерлі қарапайым мінезімен, көпке түсінікті тілімен елге сыйлы, абыройлы болды. Бұл адам бойында бірден немесе өзінен-өзі пайда болатын қасиеттер емес.

Әрине, адамдық қасиеттер туралы баға төмен, сезім теріс болмауы абзал. Адам - өз өмірінің мәнсіздігін, моральдық тұрақсыздығын, әлсіздігін, парасаттық ауытқушылығын сезінбесе, субъективті теріс пиғыл ықпалынан шыға алмайды. Адам кемшіліктен, біржақтылықтан, осалдықтан арылған сайын көзқарас пен әрекеттегі белсенділігін арттырады. Белсенді, беделді адам икемсіз қатып - сеніп қалған күйге көндіге бермейді. Ол бітім іздейді, сол үшін біліктілігін ортаға салады. Шешен ақ ниетін қолдайтын қуатты өзінен табады. Өйткені еліне нағыз жанашыр, яғни шешен де сенім, мұрат, құндылық бағдары бірін-бірі толықтырады. Содан жаңа заманға оралымды, оңды дүниетаным қалыптасады. Жаңарған дүниетаным шешеннің заман талабынан қалып қоймауына, қайта оған аумақты да озық көзқараспен қарауға ұйтқылық етеді.

Шешен мінезі, темпераменті өз қимыл - әрекетіне ғана емес, ортаның эмоциясына да (оң немесе теріс) ықпал етеді. Шешеннің мінез ерекшелігі көпшіліктің көңіл-күйіне қуатты демеушілік етті. Ол мінбедегі өз көңіл-күйін, ақыл-ойын, еркін, яғни ішкі жан дүниесін қалың жұртқа телиді. Бүл - өмірлік тәжірибе, сөйлесу дағдысына ену, кәсіби мәртебені құрметтеу. Адамның ақылы, еркі, сезімі, түйсігі жиынтығын ұрпақ даналық деп таныған, кейінірек эмоциялық бастау мен жоғарғы интеллектуалды деңгейге қоса, жүйелі әрекетті де даралық пен даналыққа жатқызушылық қалыптасты.

Біз байырғы бастаулар мен қадымдағы адамның әлеуметтену сатыларына қатысты қырларына көңіл аударудамыз. Шешен осындай құндылықтарды қалай қабылдаған, өз мәртебесін қалай көтерген, ел-жұрттың арасында өзін қалай ұстаған? Арнайы және ұдайы тілге тиек бола бермеген мәселелер. Олай деуімізге шешен тұлғасының бейнесі қандай деген сұраққа тиесілі түсінік қалыптаспағаны ұйтқы.

Шешеннің бейнесі өзін-өзі бағалаудан, әлеуметтік бағдардан құралады. Тұлғаның өзін-өзі бағалауы жағымды сезімнен, әрдайым өзін сыйлаудан, өз болмысын үздік анықтаудан, мінездегі тұтас та айқын кейіптен, яғни жағымды қабылдауларды, ой - сезімдердің жиынтығынан қалыптасады. Мұны біз көпті көргендігі, тәжірибе жетістігі, дүниетаным тұтастығы, интеллект деңгейі, адамгершілік қасиеттері, қарым-қатынас қабілетінің жетілгені, жол бастайтын қабілетінің айқындылығы деп жатамыз. Адамдық бұл қасиеттер адамды халықтан, халықты тұлғадан бөле-жара қарауға жол аша бермейді, қайта бөгет жасайды. Тікелей байланыс нәтижелі, әрі көптің күткенінен шығады.

Шешендер - көркемдік және әлеуметтік санаттағы ойшылдар. Олар, біріншіден, адам тағдырын елдің тарихымен ұштастыра, елдің тарихын қандастарының тағдыры арқылы ажарла бейнелейді, әрі сабақтайды; екіншіден, қандастар жаңа бейнесін жасайды, тарихтың елеусіз астарларын ашады; үшіншіден, ұлттың салт-дәстүрін қалыптастыруға, оның ділін жаңғыртуға ерекше ықпал етуші. Олар жасампаздығымен шындық пен шеберлікке жақын, тыңғылықты іс-әрекетімен жақсылық пен жетістікке қамқоршы болып келеді. Шешендердің киелі сөзі тыңдаушыны шындыққа жақындатты. Шешеннің аузынан шыққан шындық тартымдылығымен, құштарлығымен, дуалығымен өзгені аузына қаратты. Сондықтан заман өзгерсе де, ұрпақтар жаңарса да шешендер сөзі ел аузында жатталып қалды.

Халқы үшін жаралған мақсаты үлкен жан әлеуметтік байланыстың беделін арттыруға қызмет етеді. Ол өзінің ғана емес, ықпалдас адам іс-әрекетінің мақсатын, мотивін, ұстанымын ескеруге бейім тұрады. Адамдық үдесінен шығу, адамдарды бір - біріне жақындату, олардың әрекетін ортақ іске жұмылдыру - оның басты мақсаты. Осындай көркемдік, кәсіби, азаматтың, халықтың белсенділікке мұқтажбыз.

Шешен жоғары мақсатқа, әлеуметтік мүддеге, болашақ мұратқа ұмтылды. Ол - өз елінің белді әріптесі, өзінің туған жері мен өскен отанының нағыз отан сүйгіші. Құрмысы би айтқандай, шешен - "Бүрлі - бүрлі терек, халыққа ол керек. Дерексізге дерек, жүрексізге жүрек, білексізге білек, тілексізге тілек".

немесе:

Ағасы бардың, жақсы болса жағасы бар,

Жаман болса, інісіне жабар жаласы бар.

Інісі бардың жақсы болса тынысы бар,

Жаман болса, ағасына берер жұмысы бар.

Баласы бардың, жақсы болса панасы бар,

Жаман болса, құдайдың берген пәлесі бар.

Байдалы бидің айтқан философиялық тұжырымы нақты.

Нағыз шешен осылайша тұлғалық, тектік, этникалық, ұлттық келбет - кейіпті сақтады және уағыздады. Онда діл мен тіл, дін мен тін, құлық пен қылық, болмыс - бітім мен білім - бітік, парасат пен парық, жүріс-тұрыс ұстанымдары ұласты, ұласуын тапты. Сол үшін өзінің күш-қуаты мен кәсібін үш бағдарға: өз кемшілігін жоюға, жеңуге тырысады; әз мінез - құлқы мен әрекетін қоғамдық мүдде тұрғысынан бағалайды; өзінің әлеуметтік-мәдени кеңістігін сақтауға немесе кеңейтуге бағыштады.

Шоқтығы биік осындай мақсат-мүддеде оның лидер туралы, өзге би-шешендер туралы түсінігі тұтастана, әлеуметтік сезімі жоғарылай бермек. Туралықты аңсағандар тапқыр да өткір. Мәселені түбінен қарастырды. Түсінік тұтастығы адамның өзін өзгемен бірге, өзара байланыста қарастырған, бағалаған. Осы қажеттілікті ұққан жан кері байланысқа, өзгелердің әрекеті мен пікіріне жауапты. Әлеуметтік сезім адамның өзі туралы түсінігіне қоғамдық мән-жай енгізеді, өз мінез-құлықтарын әлеуметтік тұрғыдан салыстырады, түсінік пен ұстанымға деген әлеуметтік көзқарас пен бағдарды саралауға мүмкіндік ашады. Шешеннің көркемдік және әлеуметтік сезімі жетілген және бірін-бірі толықтырады. Осындай сатылардан халықтық дәстүр терең тамыр жаяды.

Төре шешен адамның азаматтығын, адалдығын, әділ төрелігін кісілік құндылықтардың жоғары өлшеміне жатқызған. Өнерін көрсете білгендермен өмірлік дос болған. Әл-Фараби кісіліктің он екі қасиетін құрмет тұтқан. Соларды іріктей және ретімен қолдана білгенді қайырымды деген, тіпті төл қасиетіне жатқызған. Өзінің "Қайырымды қала тұрғындары туралы" еңбегінде мынандай тұжырым - тоқтам жасаған: "Әкім... басшы адамдар... Алғыр һәм аңғарымпаз ақыл иесі, өткір сөзге шешен, өнер-білімге, ғылымға құштар, сауық құмарлықтан аулақ болмаққа керек; ақиқат пен ақиқатшыл адамдарды сүйе білмегі, жалғандық пен жағымпаздарды жек көрмегі ләзім", - деген. Ой түйін қыздырманың қызыл сөзі емес. Текті түйін. Пайымды көзқарас.. Онда өзімшілдіктен гөрі қауымдастық, тіпті мемлекет қасиет басымырақ көрсетілген. Қазақ тарихында сөз өнерімен билік тұғырына көтерілген шешендер аз емес.

Әкім шешендер теріс пиғылды ығыстырған, оларды сүріндірген. Өмір өткелдерін өзектей білген ол танысты көзін тауып, оның жолын ашқан. Шындықты шыңдап жеткізуді - құнды қасиетке жатқызған. Құндылықты - өзіне деген сенімнен, өзгеге артқан нақты, бірқалыпты, сенімді қатынастан іздестірді. Осылайша өмірге де, өзіне де жаңа көзқарасты қалыптастыруға әрдайым атсалысты. Әкім - шешендер өз өмірінің сенімді тетіктерін тілге тиек етіп қана қоймай, оны үлгі тұтты. Өзгелермен қарым - қатынасты қалыптастырып, оны мақсатына жетудің, ортаны қауымдастырудың құралы ретінде қолдануды жөн көрді. Бүл бағдар - тәуелсіздіктің ғана емес, татуласудың да жолы еді.



Шешен қасиеттері бірін-бірі кейде толықтырады, кейде шектеп реттейді. Әрбір істің өз шешендігі бар. Іс дегенде шындыққа жету, құндылықты қастерлеу, әділеттікті жақтау, тәсілдік тапқырлықты, адамның кісілік қасиеттерін баптау, халықты ортақ іске жұмылдыру, адамды өзін-өзі тануға қозғау салу әрекеттерін айтамыз. Осы әрбір іс-әрекет адам қызметінің кәсіби деңгейге және тарихи-әлеуметтік оқиғаға үйлес. Шешен әрқайсысын ескеруге, әрқайсысымен есептесуге, олардың кісілік мәнісін көрсетуге тырысады.

Десек те, шешеннің рухани қабілеттері тұтас сана, құнды бағыт және дүниетанымдық бағдар шеңберінде толастайды. Бұл үш бірдей деңгей мен өлшем шешеннің ықпалды рухани байлығын, әсерлі өмірлік позициясын құрады. Өмірлік позиция рухани байлықты жетілдірген, рухани байлық шешеннің тұлғасын сомдаған, сонда ғана шешеннің тұлғалық мәдениеті қалыптасады. Тұлғалық мәдениет шешеннің өмірді көру, түсіну және бағалау қабілетін жетілдірді және жүйеледі. Сол сенім жүйесі адамның мәртебесін көтерді, әлеуметтік рөлін арттырды. Өйткені шешеннің тұлғалық мәдениеті оны қоғамдық күш пен әлеуметтік субъектке айналдырды.

Шешеннің өмірлік қуаты - сөздік, ақындық, тілмарлық, ділмарлық, елшілік өнерінде, сол жеңістің көлемінде. Шешеннің басты тұтқасы мен тірегі, біріншіден, оның тілдік тұлғасы мен тілдік санасында, яғни сез шығармашылығы мен ойлау, сөйлеу мәдениетінде; екіншіден, ұлттық сана-сезімді жаңғырту жолында. Екеуі де күрделі, бірақ жарқын құбылыс.

Сапақ шешен сөзімен айтсақ, ол үшін "ең тәтті де, ең ащы да, ең жұмсақ та, ең қатты да -тіл". Ақылмен іс істеді, қайырымдылық жасады.

Шешенді тілмаш, сөз бен қол бастаушы, батыл да батыр әрекетшіл, ел басқарушы және мұраны насихаттаушы деп жатсақ, бәрі де орынды, шындық. Шешендік - алдымен тапқырлық. Мысал келтірелік.

"Айғырлары арқырап, құлындары шұрқырап, биелері кісінеп, үй жанынан дүркіреп өткенде жер сілкінгендей болады". Даланың көрінісі, қазақтың қалыптасқан болмысы көз алдыңа елестейді. Не келіспейді? Караңдағандардың өз ортасына деген бейжайлығы. Бірде сараңнан неге күлмейсің? - деп сұрапты. Сонда сараң былай жауап беріпті:



"Күлкі адамның жүйкесін, көңілін босатады. Оны көңілшек етеді. Көңілшек адам жомарт болады. Жомарт малын босқа шашады. Сөйтіп, бәленің басы күлкіден басталады".

Өнегенің үлгісіне үңілелік: "Таудың басын көр де, түбіне барма", "Жақсы - жалынсаң кешер, асып - жанысаң өтер", "Тебісіп жатсаң да, теңің болсын", "Өзім деген өзекке теппес" және т.б. Тізе берсек егерде, ұққанның кісілігі кемел ме деген күдік туады. Тосын ойларды саралап көрсек, үнсіздікте өз қонышына пышақ қайрап отырғандар қауіпті шығар деген ой келеді.

Шешен тілі - адамның өмірлік позициясы мен ойының тікелей айнасы, жалғасы, шындығы. Оның сөзі - болаттың өзі, оның уәдесі - ердің опасы. Өзін сөзінен кем көрмейді. Өтімді сөзінің қайрағы - тілі. Көңіл қуаты, іштегі құлшыныстың айғағы. Ол дегеніміз тіл, бір жағы, адамдар арасындағы байланыс пен қарым-қатынастың құралы, бір жағы, шындықты танудың өтімді, өміршең құралы. Халықтық тәжірибенің көрсеткіші, шешен сөзі осы тәжірибенің түрлі қыры мен сырын жеткізетін, әсерлейтін көп мағыналы бірлестік. Халқымыздың межесін айшықтап, мәртебесін көтеретін, әрі оған билігін жүргізетін. Шешеннің тілі - азаматтың белді ойлау және қарым-қатынасты жетілдіру құралы, тұлғалық болмысты шыңдау өнері және халықтық бірлікті үйлестіру әдісі. Шешен тілінде шындық пен әділеттілік, естік пен еркіндік үйлеседі. Оның қызметі ұтымды үмітпен үйлеседі, ортақ мақсатта үндеседі.

Шешен тілі ойлауды, ойдың айрықша белгілерін қалыптастырады. Ойлау ерекшелігі несімен, нендей ерекшелігімен айшықталады? Ол өмір туралы қарым-қатынастың сапалық деңгейі, озық жетістігі, адамзаттық құндылық тұрғысынан ойланады. Мұнда ұсақ-түйек жоқ. Бұлыңғырлыққа, бұрмалаушылыққа місе тұтпайды, көнбейді. Керісінше, барлық күш-қуат адамның азаттығына, икемділігіне, еркіндігіне, бірлестігіне жұмылдырылады. Шешен адамзат табысын, адамның мәртебесін, беделін, белсенділігін көтеруге өз күшін жұмсайды.

Ортасын, тани отырып, оған ықпал етудің дәйекті тәсілін, тіпті күтпеген амалын қолданады. Мұндай әрекет шектен шығу, бір жақты шеттету емес. Шығармашылық ізденісте танымдық принциптер мен бағыттарды негізге алады, танымдық маңызы зор міндеттерді шешуді діттейді. Оның принципі - объектіні тура, толық, тұтас тану; мәселені талдаудың дәл, дәйекті жүйесін у сыну; сөз өнері мен ойлау ерекшелігін басшылыққа алу. Шешендік ойлау синтезі, білімді тәжірибемен, тәжірибені оқиғамен үйлестіру. Шешен өткен тәжірибеге, мәдениет аралық құндылыққа, білім аралық үлгіге жүгінді. Шындыққа жүгінген, шындыққа талпынған қазақ сөзге шешен, тәрбиеге ерен келді.

Уәжге кімдер тоқтады, неге тоғысты? Онда өмір өрісі, көрермендердің болжамы астасып жатты. Одан кім қандай қанағат және шешім тапты? Үлкен мәселе, нақты асулар осында еді. Осы бағдарға жол, шешімге тірек болатын уәжді Саққұлақ бидің сөзінен табамыз:

- "Асылы, ақыл - адамды аздырмайтын ем.

Білім - таусылмайтын кен.

Адамның басшысы - ақыл.

Жетекшісі - талап.

Шолғыншысы ой.

Жолдасы - кәсіп.

Қорғаны - сабыр.

Қорғаушысы - мінез".

Осы қасиеттер бір адамның болмысынан тұтас табылып жатса, ол - түлғалы тірек, күшті білек, қайратты жүрек. Жасампаз жанның құштарлығы қуатты, сыбағасы тартымды болды. Содан да шығар, "жақсының сөзі ортақ, шебердің қолы ортақ" деген сөздің жатталып қалғаны.

Адамның жалпы тұрпаты, дене бітімі, бет пішіні, бас бітімі, бір - бірімен байланыста, қимыл үстінде, тірі қалыпта көрсетілді. Шешен кейіпкерінің қас-қабағын, жүріс-тұрысын, киім киісін, сөз саптауын, билік атауын салт-дәстүр тұрғысынан қызықтады және саралады. Өзі халықтың сұрыпталған, екшелген қасиеттерін жинады. Шешен қимыл-қозғалыстағы көңіл күймен қуанды, толқиды, тебіренді. Оның санатында нақты ұсайрап жатады. Оның жадындағы адамгершілік тұғыры әсемдік мұратының биік нысанасы секілденді.

Кімде-кім адамның келбеті мен қимыл қисынын анықтаса, оның сүйіспеншілікке, шындыққа, сенімге, ақыл-ойға, ізгілікке, сұлулыққа деген көзқарастары кісілік қасиеттердің жетілуіне демеулік етеді. Біріншісі, белсенді болмыстың нақты бастауы және жақын өлшемдері, екіншісі, адамның ішкі өмірін толықтыратын, адамдықты тұтастай өлшемдер. Екеуі де адамдықты азғындықтан сақтайтын, әрі оның сыртқы және ішкі өмірін сабақтайтын алғышарттар. Өмірдің сабақтастығы - бар нәрсенің сәні және саулығы. Ел намысын талай қорғаған Жетес би артында мынадай ой өрнегін қалдырған еді.

Адамның сәні - өнер, білім, ақылы,

Жердің сәні - жеміс, өнім, дақылы,

Сөздің сәні - өнегелі нақышы,

Пікірдің сәні - ойландырар мақұл.

Осы пайымның астарында қанша мән бар. Өйткені көпті түйгендер "әр сөзіңнің, тұжырымы ақыл мен сезімде, әр ісіңнің тұжырымы орындалған кезінде" (Жетес би) екенін жақсы ұққан.

Олай деуіміз шешеннің рухани байлығы мен дүниетанымын әлеуметтік субъект пен қоғамдық күштер қызметіне енгізу тетіктері әлі де болса айқын емес, әлсіз. Халқымыздың рухани құндылығын қызметтің бар саласына енгізбей, онымен қаруланбай адамның да, шешеннің де әлеуметтік рөлін көтеру екіұшты жай.

Ұлттық сана шешендік өнерін халықтық құндылық деп қабылдады, оны өнердің айғағы, шеберліктің шыңы ретінде қабылдады. Барлық қасиетте ол әлем бейнесіне сүйенеді. Тек сүйеніп қана қоймай, оны халықтық дүниетаным және тілдік сана арқылы айқындайды, бағалайды. Шешен санасы ойға оралғанда әлем туралы концептуалдық ойлардың шындығымен қаруланады, адамның моральдық, адамгершіл рухын көрсетеді, саяси өнердің мәнерін айқындайды.

Шешен қоғамдық қатынастың жүйесімен жапсарлас, тіпті оның тұтастығымен тамырлас және оған тәуелді келеді. Әр заманда шешеннің өзіндік типі мен тобы қалыптасты, қалыптаса береді демекпіз. Шешен тарихтың объективті қозғалысында және өзінің субъективті іс-әрекетінде пісіп жетілді, сол екі бағдардың қисынын іздестіруде, қисынын қалыптастыруда кемеліне жетеді.

Халықтың рухани байлығын жүзеге асыру қызметінің ерекшелігі неде? Онда адамның, субъектінің мүмкіндігі мен объективті жағдайлар бір-бірінен бөлек, дара, біржақты қаралмайды, керісінше, олардың өзара байланысы, сол байланыстың динамикасы, өзгеру талаптары тұрғысынан қарастырылады. Бұл - бір. Екіншіден, сөйлеу өнерін жетілдіру үшін арнайы қабілет - қасиеттер мен ептілікті игеру керек. Психологтардың айтуынша, шешеннің ептілігін құрайтын амал-әрекеттер мыналар:

- әдебиетті таңдай білу;

- таңдаған әдебиетті оқу қабілеттері;

- жоспарды жасай білу;

- сөйлеу мәтінін жаза білу;

- аудитория алдында өзін ұстай білу;

- әңгіме желісін уақыт мүмкіндігіне орай ықшамдау.

Әдебиетті таңдау дегеніміз ізденушілік, ақылдасу. Әдебиеттерді тақырыпқа немесе шығармашылық мақсатқа орай сараптау - арнайы ынта-ықыласты қажет етеді. Сөйлеуші мәселені дұрыс жөне кеңірек ұққан сайын, оны өз қалауымен сараптай іріктей алса, омда жоспарды жасау, яғни маңыздыларын жіктеу жұмысы жеңілге саналады. Жатық жоспар бойынша сөздің мәтінін жазу ыңғайлы, өрі бағдарлы. Құралын қолында ұстап, қабілетін ойында саралаған баяндамашы өзін көп алдында еркін ұстайды, ойын ұстамдылықпен жеткізуге мүмкіндігін арттырады. Өзін еркін және есті ұстаған, уақыттың дұрыс және сәтті пайдаланады.

Шешендіктің мұндай қабілеттері бірден немесе өздігінен кездейсоқ қалыптаса қоймайды. Ол үшін шешен:

- баяндаманың мәтінін өзі жасауы;

- материалды анық, айқын және сеніммен жеткізе білуі;

- тыңдаушылардың сұрағына дұрыс жауап беруі;

- тыңдарманмен тікелей және еркін қатынаста болуы;

- көрнекі және техникалық әдіс - құралдарды пайдалана білуі керек. Осы қабілеттерді сауатты қолданудың бүгінгі таңдағы маңызы неде?

Шешендікті қалыптастыруға және жетілдіруге болады. Ол үшін айтатын ойды мәселе ретінде жақсы игеруге күш салу керек. Өз тақырыбын нақты және терең білмеген шешен тың идея, жаңа көзқарас, тартымды мысалдар келтіре алмайды. Өзіне сенбеген, көп алдында тізгінді ұстай алмайды. Шашыранды ой, ретсіз жөтеліп, қақырына беру немесе қыстырма сөздерді қайталай беру, дауыс дірілі мен оның дұрыс шықпауы - бәрі де артық қобалжудың, жүйке жұқалығының айғағы. Біреулер өз қобалжуын баса алмастан терлеп тепшиді. Сөзінен, ой желісінен жаңылысқан енді басқалар өзіне деген сенімнен арылып қалады. Кемшілікті қазбалай берген жағдайда тәжірибе немесе тәжірибені жетілдіретін батылдық жетіспейді.

Шешеннің ғылым мен әдебиеттен, өнер мен техникадан мүмкіншілігіне түрлі тартымды материалдарды жинауы және соны сауатты жеткізе алатын әңгімешіл болуы - кәсіби талап. Шешен сөзді жасаушы және орындаушы. Сондықтан шешен өнерінің әдістемесін меңгеру - шартты міндет, қажетті жұмыс.

Шешен өзінің жүріс-тұрысымен, сырт келбет - көрінісімен, сөйлеу мәнері және өзін ұстау қабілетімен тыңдарманның көңілінен де, ойынан да шығуы үшін жинақы болуы керек. Бүл оның абыройын, беделін, қазіргі тілмен айтқанда имиджін арттырады.

Тәжірибе нені көрсетеді? Шешендік өнердің талаптарын орындаудың жолы мен жағдайы бірдей бола бермейтіні бар. Ол шешеннің өзіндік ерекшеліктер және шешендіктің құралым қолдануға байланысты. Көп оқып, кеп тоқыған көрнекі қайрат керлер шешендік қабілетімен көзге түскен. Кітапты көп оқығандар көп нәрсенің ерекшелігі мен заңдылығын салыстыра талдай алады, әр нәрседен тоқтам жасау өнерін өзінше игеруге бейім тұрады. Бұл ойлау мәдениетінің айғақтары.

Марк Тулий Цицерон "Шешен туралы" еңбегінде шешен қабілетінің үш түріне тоқталады. Оның пайымдауынша, бір шешендер тыңдарманның жүрегіне батыл түрлі жолмен, құдіретті сарынмен ықпал етуден тайынбайды; екінші тобына - ұстамдылықпен бәрін түсіндіретін, бірақ сөзінің нақты және көреген болуына айрықша мән беретін тілмаштар; үшіншісіне - екі топқа да жақын, біреуінің сақтығын, біреуінің жалынды сөзін қатар пайдалануға тырысатын, бірақ екі жақтың біреуіне де қосылмайтын біркелкі, орта топтар жатады.

И.В. Павлов адамның жоғарғы жүйке жүйесінің екі типі болатынын, біреудің көркемдік, эмоционалды, бейнелі ойлауға, ал екіншісінің - логикалық, теориялық ойлауға қабілетті екенін айқындап берген болатын. Қазіргі шешендер арасынан біреулер логикалық қисынды ой-пікірге мән беретінін, енді біреулер - поэтикалық тілге беріліп, эмоциялы бейне жасауға айрықша назар аударатынын жиі аңғарамыз. Бүл жалаң көрініс емес. Шешендіктің бұл типтері адамның жүріс-тұрысына, мінез - құлқы, сөйлеу мәнеріне тікелей ықпал ететіні даусыз. Оның қайсысы дұрыс? Дайын жауапты алдын ала кесіп айту орынсыз. Мәселе неде? Кіммен, қай тақырыпта, қандай оймен немесе есеппен жүргізіп жатқанын, сұхбаттасудың қажеттігін терең түсіне білгендікте. Сонда ортақ мақсат-мүддеге жетудің құралдарын таңдау орынды, ал оларды кәсіби деңгейде үйлестіру -шешеннің парызы.

Шешендіктегі субъектке жеке дарынды тұлға жатса, дарынды тұлғаның қабілет - қасиетін қолдайтын әлеуметтік-мәдени ортаның маңызы зор. Содан шешендіктегі субъект әлеуметтік өзара байланысқа арқа сүйейді. Оны оз қызметінің айқын мақсаты етіп алады. Шешен өмірдегі субъективті фактор мен объективті жағдайдың өзара ықпалының астарын ашу арқылы, оз қызметінің, шешендіктің әлеуметтік маңызын күшейтеді, байытады. Шешен ортамен қарым-қатынаста оны тани отырып өзін танытады, өзін таныта отырып әлеуметтік қауымды ортақ мақсат-мүддеге жұмылдырады. Осы тұрғыдан қызметтің жүйелерін жинақтау, мақсатты қою, тәсілдерді талдау және оларды жүзеге асыру шараларын өңдеу және толықтыру - шешеннің үйреншікті қамқорлығына, басты міндетіне жатады. Сөз өнерінің, тұлғалық мәдениеттің тәсіл - тәжірибелері ауқымда, рухани тәжірибелердің өмірлік ықпалы артып отырған және артуы керек.

Бірақ мұндай тұжырымнан шешендіктің қазақ тарихындағы жағдайы мен орнын анықтай да, оның эволюциясының объективті жолын белгілей де алған жоқпыз. Шешендікке қатысты жайларды тізіп сипаттасақ та, ,оның түрлі себептерін ашып бере алмаудамыз, әрі бағытын болжауға бата алмаймыз. Егер шешендік қасиет оң мүддеге қызмет етсе және ондағы үйлестік алда болса, онда шешендіктің эмпириялық заңдылығын айқындауға мүмкіндік те, еркіндік те артқан болар еді. Әзірге бүл өткір мәселелерге жүйелі көзқарас та, теориялық ізденіс те, әдістемелік айқындылық та кенжелік етуде. Сондай-ақ шешендік қасиет пен шешендік өнерді теория объектісі ретінде зерттейтін арнайы әдістеме жасау, оның әдіснамалы деңгейін анықтау жұмыстары да қолға алынбауда.

Шешен болса, өзін-өзі үнемі жаңғырта және жетілдіре алатын тұлға. Ол үнемі әріптестерін іздестіреді, олардың өнегесін сараптауға ұмтылады. Сайыстан қалыспау, қалмау, одан озып шығу - шешендік өнердің заңдылығы. Жасампаздық жаңа бағыт пен өнегеге тез бейімдейді, үнемі жетілу үстінде болады. Шешен осы үмітін үзбейді, үлкен үмітпен өзін қалыптастырады. Жетістікке жетудің қадымы қандай, кепілдігі неде?

Шешеннің ойы тиянақты, ізденістегі әрекеті тыңғылықты. Оның назары көпті өзіне тартады, мәнді нәрсеге шақырады. Ол оқиғаға сезімтал. Сезімі айқын. Болып жатқан жайға бейжай қарай бермейді. Нақты жайды не құптайды, не қабылдамай тастайды.

Шешен қиялшыл, нақты да бекем келеді. Оның қиялында шектеу де тоқтау да жоқ. Табиғаттың тылсым сырларын ашуда олар шеберлік танытады. Көлденең көк аттыға елеусіз көрінетін туған жердің тау-тасы, өзен-көлі, аймақ - даласы шешен шабытында құлпырып, жайнап, небір ғажап қалыпта көрінеді. Бұл көркем бейнелер көңіл аулау, көз алдау емес. Шебердің әрекетінде көргені мен тоқығанын алмастырар бағыт мен мұрат берік ұсталынады.

Шешеннің зердесі озық, іріктеулігімен іңкәрлі. Оның аты затына сай. Зеректігі өткен-кеткенді танытады. Зеректік - жас пен үлкеннің ақыл-ойының дамуына демеушілік.

Шешеннің ойлау қабілеті өткір, өтімді. Ол әр нәрсенің мән - жайын түсіндіруге талпынады, мәнсіздіктен арылады. Оның еркі осы құндылықтарды қалыптастыру және дамытуға бағытталған. Сол үшін бұйырады, өтініш етеді, рақым жасайды. Оның ойлау қабілеті нақты іс-әрекетте жаңарады, жетіле түседі. Не себептен?

Талапты қайратымен - қимылымен, шешімдерімен қадірлі. Мұндай асқақ арман, қабілет шыңдау, идеялар алмастыру ауадан қажет. Сарынды ағымдар мен келелі кезеңдер таным үшін, адамның танымдық қабілетін табу үшін және адамның өзін дамыту үшін де керек. От жүректі жанға қиыншылықты жеңдіретін, өмірді жақсартатын бастама, өнегелі істі тарататын әрекет қажет.

Шешеннің белсенділігі - беделді, беделі - бәрекелді. Ол сөзімен де, сенімімен де мүлгігенді оятатын, ояуды еріксіз елеңдететін ақтаңгер. Сөзі ерікті, еркі әрекетті қамшылайтын мінезді ерен боз. Өйткені қылықтары таза көңілден, өмір шындығынан шыққан. Ойын жайдақ, жадағай сөзбен жеткізбей ерлік істерді есті сөздермен уағыздайды. Досты қабағынан, ісінен танып, оған ерекше мән береді. Досқа жүрегі жұмсақ, пейілі кең. Әділдігімен жақсы мен жаманды айырады. Мұндай шешендік сырласуға, сөйлесуге, әріптестікке ашық жүйе. От жүректі жанның өміріндегі үйрету мен үйрену, таным мен тағлым бірлестігі - шешендіктің идеялық негізі болып табылады. Берекелі бастауды тұтататын, әрі тұтастыратын тетік төртеу. Оларға - бірлесу мен бітім идеясы, құбылыстар мен қозғалыстар сабақтастығы, тұтастық пен тұрақтылық негізі, тұлғалану тірегі жатады. Адамдардың, жалпы өмірдің қажеттілігін ескеру, нақты құндылықтарымен есептесу, оның гуманистік, этикалық, құқықтық және т.б. бағыт-бағдарын айшықтайды. Құндылықтармен есептесудің астарында елдікке, ерлікке, естілікке деген қамқорлық жатады. Бағыт-бағдардың қайнар көзі, қамқорлықтың құралы - өзіндік реттеуде, өзін-өзі түзете білу қабілетінде.

Бұл - мұсылмандықтың нышаны. Қазақ шешендері негізінде мұсылмандыққа бас ұрғандар. "Адамның жақсысы - өзгелерге пайдасы тигені" деген қасиетті Мұхаммед пайғамбарымыздың кеңесін олар әрдайым жадында сақтаған, жүзеге асырған. Олар адамгершілік тұрғыдан бір-біріне жанасуда, қолдан келсе оның қажетіне жарауға сараңдық білдірмеген, өз пайдасын тигізуден тартынбаған. Жүйрік сөйлеп, сөз кеңес құру арқылы ел-жұрттан қол үзбеген, имандылық тұрғысынан өзін де, тыңдарманды да тәрбиелеген. Түсіністікке қырағы болғандар, шындықтың шырағы да болды. Осы тұрғыда тұлға болып, тұтқа болып қалыптасты.

Шешен - әлеуметтік әлеуеті мен бағдары басым шығармашылық иесі. Адамдықты ардақтайтын әлеуметтік күш-қуаты басым дарынды, ірі тұлға. Әрбір шешен - қазақтың рухани байлығын насихаттаушы, жүйелеуші, әрі оның даму өрісін бедерлеуші ойшыл;

- қазақ шешендері ойшылдар мен саясаткерлер сияқты тарихи оқиғалардың куәсі, сарапшысы, қорғаншысы, қозғаушысы;

- шешен рухани өнердің тірегі, тұтқасы және тұлғасы. Шешен өз өмірін, ел өмірін бір қырынан, бір деңгейден ғана қарастырып қоймайды, болмысты талдауда бір өлшеммен шектелмейді. Ол өткенді ұмытпайды, одан тәлім алады. Десек те болашаққа ұмтылады, ертеңіне үлкен үміт артады, сеніммен қарайды. Өзінің өткір өмірлік позициясымен адамдағы ар-ұят йен жігер - намысты оятады, азаматтықты жетілдіреді.





3. ҚАЗАҚТЫҢ БИ-ШЕШЕНДЕРІ

МАЙҚЫ БИ ТӨБЕТҰЛЫ

Билер, бүгін Майқының алдын кесесің,

Ертең жұрттың төбесін тесесің.

Майқының да айтатын кебі бар,

Айтуға аузының да ебі бар.

Хан сөзінің қашанда бәрі дұрыс,

Әзір сөзімде болмас бұрыс,

Ақылым алжыған жоқ,

Ондайды болжағам жоқ,

Орынсыз ауыз ашсаң,

Екі би, басарсың шоқ.

Аяз би әліңді біл,

Құмырсқа, жолыңды біл!

Еттің бәрі қазы болмас,

Иттің бәрі тазы болмас.

Өзі қатты сараңдардың

Ешкімге айтар назы болмас.

Келіні кеу кемпір-шалдың

Көрер күні, жазы болмас.

Жекжат берер бекер пұлдың

Көбі менен азы болмас.

Құлақ жарар шіңкіл әуен,

Тыңдағандай сазы болмас.

Ұрыс көрген ұл мен қыздың

Мінезінің мәні болмас.

Еттің бәрі жал болмайды,

Бар сөз білген сал болмайды.

Күйгелек тез күні өтер,

Ол қартайып шал болмайды.

Жапырақ жайған қызыл мия,

Саялайтын тал болмайды.

Қара көже күбідегі

Ас болады, бал болмайды.

Түйе түлік шыдамы мол,

Бір шөккен соң мал болмайды.

Науқас билеп кеткеннен соң,

Шал-шауқанда әл болмайды.

Тұрған іркіт тамақ қырнар,

Тамақ болар, мол болмайды.

Ғақылы асқан зейінді ұл,

Басына іс түссе батпан,

Тәсіл табар, дал болмайды.

* * *

Қойдан қойдың несі артық?

Қос табақтық еті артық.

Қардан қардың несі артық?

Жылтыраған беті артық.

Маннан манның несі артық?

Бірі - алпауыт, бірі - шартық.

Аттан аттың несі артық?

Адымдап басқан ізі артық.

Қыздан қыздың несі артық?

Қылмыңдаған көзі артық.

Ерден ердің несі артық?

Ептеп айтқан сөзі артық.

Пұлдан пұлдың несі артық?

Тозғанда шұлғау, тозы артық.

Екі лақтан бір тоқты,

Шікірәдан қозы артық.

Жыпырлаған жұлдыздан

Жартыкеш болса да Ай артық.

Биік-биік жотадан,

Су сыйлайтын сай артық.

Митыңдаған есектен

Күзелген тай артық.

Қиса салған ұлпадан,

Бір-ақ уыс жүн артық.

Тіршілік берген һәммеге,

Барлығынан Күн артық.

* * *

Адам бақсаң, атаң бақ,

Көз жұмар сапар аттанып.

Сөз білген атаң ата - ақ,

Айтқаны қалар жатталып.

Түйе бақсаң, атан бақ,

Атаның туар айында.

Бие туар жылында.

Салмай жортқан жігіттен,

Салмай құлындаған бие артық.

Жүргенде шөп тілемес.

Тілесе де көп тілемес,

Атыңнан атан түйе артық.

Сулы жерді таңдамас,

Алма, өріктен шие артық.

Ексең, балам, ағаш ек,

Жеті жасар бала асырамайды,

Жеті жылғы ағаш асырайды...

Қонаққа аспа жауырын,

Таңдап бергей тәуірін.

Бипаз сөйле, кеткенде,

Сипап жібер сауырын.

Жілік жесең біреуден,

Сақта оған жамбасты.

Басыңа іс түскенде,

Жамбастан ол танбас.

Болмаса егер албасты.

Қонақ қойдан жуасты,

Май берсең де жей берер.

Жекжатыңнан тай сұра,

Ең болмаса қой берер.

Майға шылқ өзіңді,

Күнде тойсаң бөлерсің.

Аптада бір тоймасаң,

Тоңқалаң асып өлерсің.

Тыныштық бер балаға,

Қазымыр болма, шал болсаң.

Көз шырымын алған жөн,

Ғақылың кетіп дал болсаң.

Шаруадан тыс қаларсың,

Бәрің бірдей сал болсаң.

Ақымақтық істей бер,

Ғақылың жоқ мал болсаң.

Ардақтама соқа,

Салар ол саған қоқақты.

Түбінде тыныш жатпайды.

Дайында ұр тоқпақты.

Ұйғыр деген ел болар,

Пұлың болса бел болар.

Алдыңда малың тұрғанда,

Берер болар, көл болар.

Көгенің кетсе есіктен,

Қайырың қылған сел болар.

Көрдім талай қытайды,

Көңілім одан жұтайды.

Іші - тысы қараңғы,

Жымиып тұрып тұтайды.

Құтылған соң шүршіттен,

Сонан соң барып мал-жаным

Байыды, байсал құтайды.

Тағы бір жағым

Тор болар,

Көргенің одан сор болар.

Үндемей үңгір ішінде,

Көз жасың сонда сорғалар.

Таңғұт түбі

Шын болар,

Көрер күнге сын болар,

Кісесінде жасырған,

Қайраулы пышақ, қын болар.

Айналамыз тау болар,

Алма, өрік, бау болар.

Жылмаңдап бәрі жүргенмен,

Ертеңгі күні Үйсінге

Осының бәрі жау болар.

Баршылық болса мал-жаның,

Көп ағайын көре алмас.

Жоқ болса егер өзіңде,

Туысқаның бере алмас.

Танысаң қара егерде,

Оқи білсең, хат жақсы.

Жыласқанға өз жақсы,

Сыйласқанға жат жақсы.

Қара жаяу қалғаннан

Жаман да болса ат жақсы.

Жауға салма жалғызды,

Тұқымы құрып кетерді.

Жаман болса қыз балаң,

Жеті атаңа жетерді.

Қатының жаман болса егер,

Қонағың сыйлы кетерді.

Келінің жаман болса ше?

Астынан танау міңгірлеп,

Күңкілмен күнің өтерді.

Ұл жаман болса ұрыншақ,

Сүргенің өмір бекер.

Жаман айғыр қашанда,

Жатырына шабады.

Иттің дағы тегі бар,

Тексіз болса ол шіркін

Иесін де қабады.

Жақынның бәрін жатсынған

Туысқан қайдан табады?

Жанның ұлы Ар мен құн,

Тартқызбас бізге зар мен мұң.

Түбі бірге түртпейді,

Одан болмас тұл мен күң.

Бектен жалғыз Алшынды,

Біз үшін қанға малшынды.

Жауда жүрсең жаныңда,

Сойылың соғар қамшыңды.

Балдың көп дүр ұрпағы,

Үйсінді жоқ ұрмағы,

Ондай ел өскін келеді,

Оның жоқ дүр құрмағы.

Қоң, Рат, Қып, Шақ Бол,

Жоқ демеңіз болғанды.

Ақ тұрған жерде қақ тұрар,

Досым дос оған, қасым қас,

Жауымды түнде шолған-ды.

О, тәңірім, табынам!

Алауыз болса қамығам,

Біріге қалса шамы,

Бер бесеуге береке!

Арыс атам атынан,

О, тәңірім, табынам!

Алтау ала болса, ауыздағы кетеді,

Бесеу біріксе, берместі алады,

О, тәңірім, табынам!

* * *

Болғанда ақырзаман саулайды жел,

Тоқтыға мың қарабас бір қозы тел

Шәй, шырайлым, Бойдай - ай, Ой, о дариға - ай!

Тоқтыны мың қарабас еміп тұрып,

Зарлайды тоймадым деп пәруәрдігер.

Шәй, шырайлым, Бойдай - ай, Ой, о, дариға - ай!

Болғанда ақырзаман су тартылар,

Жігітке қарап тұрған қыз артылар.

Көз жұмсам, һәмме бүлік көріп тұрам,

Бұдан соң қалай көңіл шарты болар.

Шәй, шырайлым, Бойдай - ай,

Ой, о, дариға - ай!

* * *

Әлі заман өзгерер,

Өзгергенін көз көрер.

Мінгенің арба болар,

Бар құс қарға болар.

Жансыз арба ат болар,

Өз балаң өзіңе жат болар.

Темірден құс болады,

Ұрпағымның көргені сұс болады.

Адам басы ауырып дақ шатылар,

Базарыңда сұйылып сүт сатылар.

Еркек билік тұл болар,

Сиыр пұл болар.

Еркек жасып и болар,

Қатын тұлданып би болар.

Алғаның ғарабы болар,

Құттың қорабы болар.

Төсекке есеппен жатарсың,

Жыныс зарын ақшаға сатарсың.

Иекке тиер қызыл аз болар,

Адам шаштан айырылып таз болар.

Он бесте азуыңды аршырсың,

Тұмсың тамаққа тар шырсың.

Баққаның өсек, сөз болар,

Тастан аяқ болар,

Балаң саяқ болар.

Сары судан ас шығар,

Балаң өзіңе қас шығар.

Жер тақыр болар,

Жұрт пақыр болар.

Осындай қилы заман болар,

Енді төрт мың жылда

Дүние тәмәм болар.

* * *

Жаманнан жақсы туар,

Адам айтса нанғысыз.

Жақсыдан жаман туар

Бір жармаққа алғысыз.

Таздан жарғақ бас туар,

Кедейден мал бақпас туар.

Соқыр көрмес туар,

Сараңнан бермес туар.

Ер арыса, аруақ болар,

Ат арыса, тулақ болар.

Бала жүрсе, бекір,

Шал тынықса, қунақ болар.

Береке түбі - бірлік,

Жеңіліс түбі - шерлік,

Жеңіс түбі - ерлік.

Қанағат қарын тойғызар,

Қанағатсыз жалғыз атын сойғызар.

Жақсы әке балаға бекем,

Тентек қойғызар.

Қуалай берсең шабан,

Адымын жазып, құнығар.

Қуалай берсең жаманды,

Батыр болып шынығар.

Қырдың гүлі азайса,

Тікенге қонар бұлбұл құс,

Тікен ада болған соң,

Құс та көзден бұлбұл үш.

Көзі бардан лақтырған

Көпке қарай қоқырды,

Түспесем деген қоқырға

Артық сана соқыр.

Ауыр қайғы бөлісу –

Ағайынның парызы.

Ауыр жүкті көтеру –

Ақ атанның қарызы.

Сайрап жатыр шешеннің

Салып бір кеткен сара ізі.

Бәрінен де жаманды

Ағайынның аразы.

Қорқау тегі - қомағай,

Құйын тегі - толағай.

Құйындай соққан дүниенің

О, дариға, шолағы - ай!

* * *

Мұндай кесімді ақыл, нақыл, қанатты сөзді одан кейін де талай дуалы ауыз айтуы мүмкін. Майқы би айтыпты дейтін мақал, нақылға айналып кеткен сондай аталы сөздің кейбіреулері мыналар:

Алтау ала болса, ауыздағы кетеді,

Төртеу түгел болса, төбедегі келеді.

Ханның биі ақылды болса,

Қара жерден кеме жүргізеді.

Ақ білектің күшімен,

Ақ найзаның ұшымен,

Ел болуды ойлаңдар.

Би екеу болса, дау төртеу болады.

Құлаққа жағымсыз жаман сөз айтқанша,

Жүрекке жылуы бар отты сөз айт.

Дауыл болмай жауын болмас,

Даулы болған қауым болмас.

Егіз ешкі сауын болмас,

Екі жалқау ауыл болмас.

Естіп айтқан тура сөз,

Шыңға тіккен тумен тең.

Есерге айтқан тура сөз,

Құмға сіңген сумен тең.

Жаман еркек жар қадірін білмес,

Жайсыз әйел ер қадірін білмес.

Жалқау адам тер қадірін білмес,

Жетесіз жігіт ел қадірін білмес.

Аспан ашық болса,

Күн шуақты болады.

Хан әділ болса,

Халық ынтымақты болады.

Уәзіріне сырын алдырған хан,

Қақпанға түскен аң.

Ханы қарашасыз болмас,

Ұрыс арашасыз болмас.

Хан борышы жорыққа ту көтеру,

Сарбаз борышы туға еріп жан беру.

Таста тамыр жоқ, ханда бауыр жоқ.

Ақиық қыран қартайса,

Жас жағалтайдан тепкі жейді...

БӘЙДІБЕК БИ

Кезінде Бәйдібек би кесімді, бітімді тапқыр шешен сөздерді, ақыл - нақыл, мақал-мәтелдерді көп айтқанға ұқсайды. Олардың кейбірі айтыла - айтыла авторы ұмытылып, халықтық мұраға айналып кеткен. Дер кезінде хатқа түспеген соң көпшілігі ел есінен шығып та қалған. Өйткені Бәйдібек заманынан бері алты жүз жылдай уақыт өтті емес пе. Десек те, Бәйдібек бабамыздың бірлі-жарым нақыл - мақалдары атадан балаға ауысып, айтыла келе бүгінге жетті. Оның сол Бәйдібек баба ұрпақтарынан жазып алынған нұсқалары беріліп отыр.

* * *

Біздің қазақта "қайрат атта болады, ақыл жаста болады" деген мақал бар. Жас болсам, тақсыр данышпан шығармын, елімді қорғап жаумен алысқан шығармын, - дегенде ұлық риза болып:

Қас батырда ұйқы жоқ, Қас сұлуда күлкі жоқ, Күлкі қайдан болады Үйінде тұлдыр мүлкі жоқ. Тамағыңнан жақын жоқ, Майқыдан өткен ақын жоқ. Мамада атың болмаса, Еркегінде тақым жоқ. Серікке сенсең секемсіз, Шын көңілде салқын жоқ.

* * *

Жалпы "Жеті жарғымен" катар, "жеті қазына", "жеті ата", "жеті жұрт", "жеті ғалым", "жеті хақ" деген секілді ұғымдардың көбі сол Әнет бабаның есімімен тығыз байланысты. "Дүниеде неше түрлі жетім бар?" деп сұрағанда Әнет баба айтыпты: Дүниеде жеті жетім бар. Олар мыналар:

Сөз жетім, ынтаменен тыңдалмаса, Бөз жетім, киілместен тозған болса. Жер жетім, иесі жоқ қалған болса, Ел жетім, жақсы басшы арман болса. Көл жетім қаз қонбаса құстары ұшып, Ер жетім жеке қалса тізе құшып, Болмаса замандасың тойға барма, Басыңа жалғыздықтың торы түсіп.

Қазақ "жеті жоқ" деп Әнет бабаның тұсынан мына нәрселерді айтады:

Аспанда тіреуіш жоқ,

Жерде сүйеуіш жоқ,

Таста тамыр жоқ,

Тасбақада талақ жоқ.

Аққуда сүт жоқ

Жылқыда өт жоқ.

Халқымызда "жеті қазына" деген ұғым бар. Әнет бабадан "жеті қазынаға нелер жатады" деп сұрағанда ол кісі мүдірмей жауап беріпті: әйел, ер жігіт, ілім - білім, жүйрік ат, қыран бүркіт, берен мылтық, алғыр ит.

Соны айтқанда біреу тұрып "Баба, қазақта тағы бір мақал бар "Бала белде, қатын жолда" дейді. Ер жігіт әйелді жаудан барып олжалап алады, айттырса қалың малына қырық жылқы айдап апарып береді. Бұл - шығын, қазақта тағы бір мәтел бар "Қойныңдағы қатыныңа сенбе, астыңдағы атыңа сенбе" дейді. Тағы айтады "Атың жаман болса сатып құтыларсың, қатының жаман болса қайтіп құтыласың". Соған қарағанда, әйелді "жеті қазынаның бірі" деу дұрыс бола қояр ма екен?

- Әйел жеті қазынаның бірі ғана емес, бірінші болуға тиіс, - депті Әнет баба сонда. Дүниедегі барлық тіршілік атаулының анасы - әйел. Сондықтан, оған тіл тигізуге де, қол тигізуге де болмайды. Пайғамбарымыздың өзі әйелдерді қатты құрмет тұтқан. Ал, бірді-екілі ауылдың бейпілауыздары әйел туралы жаман сөз айтар болса ондайларға тыйым салу керек.

* * *

Кейін Қаз дауысты Қазыбек би Әнет бабадан соз үйреніп, кеңес сұрап, ақыл алу үшін көшіп келіп қатар қонып, екі-үш жыл іргелес жүріпті. Қазыбек биден:

- Би, сен бұл дүниеде кімге қарыздарсың, - деп сұрапты Әнет баба бірде одан.

- Аллаға қарыздармын, - деп жауап беріпті Қазыбек би.

- Сосын кімге қарыздарсың?

- Сосын анама. Ол мені жарық дүниеге әкелді.

- Сосын кімге қарыздарсың?

- Атама. Ол мені тәрбиеледі, өсірді, оқытты.

- Тағы кімге қарыздарсың?

- Халқыма. Ол мені қадіріме жетіп көтере білді.

- Тағы кімге қарыздарсың?

- Әнет баба, сізге қарыздармын. Сіз менің көп нәрсеге көзімді аштыңыз, - деп жауап беріпті Қазыбек би.

ТӨЛЕ БИ

* * *

Жоңғар - қалмақ билеушісі Қалдан Сереннің қолшоқпарлары Ұлы жүздің ханы Жолбарысты өлтіреді. Төле би бастаған ел Ташкенттен қуылады. Жау жағы Ташкентке Қоқым манапты әкімдікке тағайындайды. Бұл кезде Сыр бойы қалаларының біразы жоңғарлардың қол астында қалады. Осы тұста Күл төбенің басында үлкен жиын ашылып, оған ел басылары түгел жиналады. Сонда Қарабек батыр:

- Жауға тізе бүгуден басқа амал жоқ, - деген пікір айтады. Қарабекке ашуланған Төле би:

Атадан ұл туса игі,

Ата жолын қуса игі.

Өзіне келер ұятын,

Өзі біліп тұрса игі.

Жаудан бұққан немені,

Ортасынан қуса игі! –

деп, шырық бұзғандарды жиыннан қудырып жібереді. Сонан соң айналасындағыларға қарап:

Уа, көсіле шабар жерің бар,

Ту көтерер ерің бар.

Қол боларлық елің бар,

Атадан қалған жолың бар,

Құлдық ұрсаң дұшпанға

Арылмайтын сорың бар...

Құлдық ұрсаң дұшпанға,

Еркек болып туды деп

Мына сені кім айтар? –

* * *

Жаңа жайлауға қоныстанған бір бай екі кедей жігітке құдық қаздырады. Құдық қазылып біткен соң жігіттер байдан ақысын сұрайды. Бай олардың біреуіне - саулық, екіншісіне қозы береді. Екінші жігіт оған наразы болады. Төлеге келіп шағым айтады. Төле байға құдық қазған екі адамның еңбегі бірдей екенін айтады. Бірақ құдық иесі өз дегенінен қайтпайды.

- Адамның екі көзінің, екі қолының қайсысы кем? - дейді байға.

- Ешқайсысының кемдігі жоқ. Екеуі де бірдей. Сөзіңізге жығылдым биеке! Өкпелі жігітке қой берейін, - депті амалы құрыған бай.

* * *

Қазығұрт тауының баурайында өткен ас - тойдан Түркістанға қайтып келе жатқан Төле би, Есейхан би бастаған бір топ игі жақсылар жолда Қарабас өзенінің бойындағы сазда бие байлап отырған Досай би аулына ат басын бұрады. Аталас, ағайын би, болыстар бірер күн қона жатып, ел жағдайынан біраз әңгіменің басын қайырады. Ел арасындағы кикілжің жанжал, кейбір бозбалалардың жағымсыз мінездерін есіткенде Төле би былайша термелепті:

Арғымақ баптап не керек,

Жабы қуып жеткен соң,

Ағайын-туған не керек,

Аңдысып күні еткен соң.

Бес күн жалған өтеді,

Ажал қуып жеткен соң.

Бір төбенің басына

Тыға салып кеткен соң

"Сөйле, Төке" дейсіздер,

Жастар бар ма тыңдайтын?

Бұрынғыдай жұрт қайда,

Айтатын оны біз қайда?

* * *

Сол жолы Төле би өзінің Тұрсынбай, Құттыбай дейтін батыр жігіттеріне қарап былай депті дейді:

Асып тусаң Керей бол,

Үш қазаққа мерей бол.

Уақ болсаң Шоға бол,

Даулы істе жорға бол.

Арғын - Қыпшақ болсаң Алтай бол,

Найман - Қоңырат болсаң Матай бол

Байұлы болсаң Адай бол,

Үйсін болсаң Ботбай бол.

Бұл алтау болмасаң,

Қалай болсаң солай бол?

* * *

Жасы тоқсан үшке келгенде Төле би баба төсек тартып жатып қалады. Өздерінің ақылгөй, батагөй қадірлі би атасын құрметтеген жұрт, ағылып келіп оның көңілін сұрап қайтып жатады. Бір күні Шу, Талас бойынан Жаңыл ақын барады.

Жан аға, сұрамаппын аманыңды - ай,

Есітіп тұра алмадым хабарыңды - ай.

Жатырсың шөккен нардай енді көлбеп,

Тоздырдың қарсы жауды табанында - ай.

Төле би, ер Қазыбек, тілді Әйтеке,

Асқар тау - Қазығұрттай биік еді.

Бірі күн, бірі туған айдай болып,

Заманға сәйкес мен келіп еді.

Қазақтың Алатаудай ай серкесі,

Аялап аймалаған жан еркесі.

Жалған - ай, бір өшкен соң толу қайда,

Әділ би Теле бидей болу қайда? –

деп мұңайып көзіне жас алғанда, Төле би бір жамбасынан аударылып жатып:

- Қарағым Жаңыл, жүрген жолың даңғыл, ақыретің мамыр болсын! - деп ризашылығын білдіріпті.

Сол жолы Жаңыл ақын Төле би атасының қасында біраз күн болып, көңілін аулап өлең жыр айтады. Аулына қайтарында Төле биге мынадай сұрақ қояды:

Көргелі келдік сізді біз,

Жалпағынан дүниені,

Әбден басып жүрдіңіз.

Сізсіз шылбыр бермеді,

Түгел қазақ еліңіз.

Мал менен бас барабар,

Сайран дәуір сүрдіңіз.

Әділетке салғанда,

Шамамда жоқ мініңіз.

Сұрайтын бір сырымыз –

Сізде де арман бар ма екен?

Сұрайықшы соны біз.

Жаңыл осылай дегенде, Төле би басын көтеріп:

- Жаңыл қалқам, баласын - ау, армансыз адам болушы ма еді, өзгелердің арманы біреу, екеу болса, менің арманым екеу, төртеу, оның себебін айтайын; мен қазақ, қырғыздардың бір туғандай кезінде туылып, арасы ыдырап, бөліне бастаған тұсында дүниеден кетіп барамын. Осы менің жаныма батады: Алдағы күндері халқымның күні қандай болмақ деп армандаймын! - депті.

* * *

Тоғыз жасар Жетес тоқсандағы Төле биге сәлем бере барыпты:

Төле би:

Бата - басқа, қына - тасқа, ақыл - жасқа не қалайсың, балам? - депті.

Сонда Жетес бала:

- О, қасиетті, баба! - Ат берсеңіз өліп қалады, тон берсеңіз тозып қалады. Ат, тонға бергісіз өлмейтін, өшпейтін, өмірі естен кетпейтін бір өсиет айтсаңыз соған ризамын, -депті.

- Онда қолыңды жай, балам, - деп Төле би:

- Бір үйдің баласы болма,

Көп үйдің санасы бол!

Бір елдің атасы болма,

Бар елдің данасы бол!

Бір тонның жағасы болма,

Көп қолдың ағасы бол!

Ақты ақ деп бағала,

Қараны қара деп қарала.

Өзегің талса өзен бойын жағала.

Басыңа іс түссе көпшілікті сағала.

Өзіңе-өзің кәміл бол,

Халқыңа әділ бол,

Жауыңа қатал бол!

Досыңа адал бол! -

Әумин, деп бата беріпті.

* * *

Теле би 93 жасқа толар шағында Шымкент облысы Теле би (бұрынғы Ленгір) ауданының Ақ бұрқан - Орда деген ауылда қайтыс болған. Денесі Ташкент қаласындағы Бабырдың нағашысы Жүніс хан ескерткішінің жанына қойылған. Теле бидің басына сағана тұрғызылған. Оған қала тұрғындары мен ел - елден келгендер тағзым етіп, сиынып тұрады.

Төле би айтқан еділ, тапқыр, кесімді, шешімді нақыл сөздер:

* * *

Тамам жарлы жиылып,

Қонған жері көң болмас,

Тамам султан жиылып,

Сөйлеген сөзі жөн болмас

Ұры-қары жиылып,

Ұйтқылы ел болмас,

Жаманды қанша мақтасаң,

Жайды білер ел болмас...

* * *

Қарағайдан биік ағаш жоқ,

Бұтақтары болмаса, берекесі талша жоқ.

Ақылды деген адамның,

Айтарға аты болмаса, айтқан сөзі жайша жоқ.

Батыр деген - барақ ит,

Екі долы қатынның бірі табады.

Би деген - бір бұлақ,

Қатынның ілуде бірі табады.

* * *

Жаңбыр жаумаса жер жетім,

Басшы болмаса ел жетім.

Ұқпасқа айтқан сөз жетім...

Көре алмаған көз жетім.

* * *

Кедейге де бақ қонатын күн болады,

Біреудің өтірігі шын болады.

Батырдан бақ қайтатын күн болса,

Қанша тауып айтса да мін болады.

Қаңғыртса ханның қызы ханы,

Бақытсыз бір бишара күн болады.

* * *

Атың жақсы болса,

Ер жігіттің пырағы,

Балаң жақсы болса,

Жан мен тәннің шырағы,

Қызың жақсы болса,

Жайқалып өскен құрағы

Әйелің жақсы болса,

Бірінші - иманың,

Екінші - жиғаны,

Үшінші - ырысыңның тұрағы.

* * *

Жалғанда ойлап тұрсаң бірлік керек,

Бірлікті ойлаған соң тірлік керек

Ағайынға ала көз бола қалсаң,

Аузыңнан несібеңді біреу жемек.

* * *

Бір аңызда Төле Түлкі есімді жігіттің сұрақтарына былай жауап береді:

- Ата, алты алаш деген не? - дейді жігіт.

- Алты алаш - Алаша ханның балалары: Қазақ, Қарақалпақ, Қырғыз, Өзбек, Түрікмен, Жайылған, - дейді Төле.

- Үш жүз деген не?

- Үш жүз - қазақтың ағайынды үш баласы.

- Ағайынды кісілердің өкпесі немен тарқайды?

- Сағынысып көрісумен тарқайды.

"ЕЛ БАЛАСЫ ЕКЕНСІҢ"

Шу өзенінің Балқашқа жақын жайылымына бұдан көп жыл бұрын үйсін мен арғын тайпаларының белді бектері таласыпты. Екі жақтың да билері бас қосып, кеңесіп, бәтуаласа алмай отырғанда, топқа еріп келген он бес жасар Төле билік айтушылардың бірде-біріне көңілі толмай:

Ақты ақ деп бағалар,

О, игі жақсы ағалар.

Өзегі талса ел біткен,

Өзен бойы жағалар, -

деп сөз бастай бергенінде: "Ата тұрып ұл сөйлегеннен без, ана тұрып қыз сөйлегеннен без" деуші еді. Мына бала кім өзі? - дейді төрдегі би. Төле қасқая қарап тұрып:

- О, би аға, он үште отау иесі демес пе,

Кінәлімін бе келіп қалсам он беске?

Сөз сөйледім, бұйыра көрмеңіз айыпқа,

Ала көз болу ағайын адамға лайық па?

О, игі асқар тауымыз,

Әділ ме осы дауымыз?

Жар астында тұрғанда,

Жасырынып жауымыз? –

дейді. Сонда төрдегі би:

- Қой асығыс демеңдер, Қолыңа жақса, сақа ғой. Жасы кіші демеңдер, Ақылы асса, аға ғой, - деген екен.

- Балам, ағалық билікті саған бердім, - дейді. Бала Төле жұлып алғандай:

- Сары табақтан сарқыт қайтады деген. Билікті маған берсеңіз, Шу өзенінің оң жағын үйсін, сол жағын арғын жайласын, - деп билік айтады.

Бұл шешімге екі жақ та риза болып, бітімге келеді. Сонда төрдегі би:

Үй баласы ма деп едім,

Ел баласы екенсің.

Ай маңдайлы арысым,

Талабың алдан өтелсін.

Ауылыңның таңы бол,

Маңдайдағы бағы бол, -

деп, бала Төлеге бата берген екен. Осыдан бастап Төленің аты шығып, ел арасындағы дау-жанжал, келіссөзге араласып, билік айта бастапты.

* * *

Ерте заманда бір тере кедей адамға егін ектіріп, ақы төлемей, өзі пайдаланып жүреді екен. Кедей адамға бала-шағасын асырау қиын болыпты. Келесі күзде егін жақсы шығып, кедей егінді төреге айтпай жинап алыпты. Тере кедейдің басын жарып, таяқ жеген кедей Төле биге арызданып барыпты. Төле би қартайған уақыты екен. Және төренің жағдайын естіген болса керек. Төрені шақыртып алып:

Таласқандарың қара жер,

Төрем болдың босқа тер.

Егіншіңмен айтысып,

Қор боп қапсың қайран ер.

Қор болмасты ойласаң,

Мүсәпірдің қақы бер, -

деген соң, әлгі тере ұялып, кедейдің ақысын беріп, риза қылыпты.

ТӨЛЕ БИДІҢ ТОЛҒАУЫ

Бұл қазақтың даласы

Тегінде нені кермеген.

Неше бір жайсаң баласы

Шешен де болып сөйлеген,

Көсем де болған ойменен.

Бірақ соның бәрі де

Ыдырап жатқан қазақтың

Қоса алмады бастарын.

Бейбіт жатқан елімді,

Жаулап алып қор қылды

Көк атты келіп көлденең.

* * *

Мен боламын дегендер

Ақтамады сенімді.

Көкірек қаққан хандарым

Лауазымға таласып,

Быт-шыт қылды елімді.

Береке - бітім іздеген

Таба алмадым бегімді.

Алауыз болып ағайын,

Аз дұшпаннан жеңіліп,

Айтып-айтып кетейін,

Қайыстырды белімді.

Қажетіне жаратса,

Ұрпақтарым кейінгі.

* * *

Теңізге құйса дария

Суының мол болғаны.

Ел билеген ер жігіт

Сыйласа халқы құрметтеп,

Басына бақыт қонғаны.

Қолыңда болса бар билік,

Қараға залым болмаңыз,

Алдыңа келсе бітпес дау,

Әділін айтып қорғаңыз.

* * *

Тамыры терең қара емен

Қасқая күтер дауылды.

Ақылды шешен сөйлесе,

Таратар түгел қауымды.

Бірлігі мықты ел болса,

Барлығы түгел бауырды

Ұрпағыңа үлгі етіп,

Батырыңды жырлап өт,

Жерлеп жеңсе жауыңды.

Астыңа берсе алтын тақ

Еліңнің саған сенгені.

Береке - бітім жолын тап.

Күштің бетін баста деп,

Қолыңа тізгін бергені.

* * *

Лауазымың өссе зорайып,

Адалдықты тұншықтырсаң сол айып.

Елді билеп өскеніңнен не пайда,

Рақатыңды көрмесе,

Ағайын мен халайық!

Көпшіл болған ер дана

Достары болар әр сала.

Өнерлі ден үлгі алып,

Салдырар сәнді мол қала.

Өнерлі мен дос болсаң,

Қиялыңды қозғайды.

Ой-өрісі тар жігіт

Ауылдан асып озбайды.

Береке - бітім ойлаған

Ақылмен болар қолбасшы.

Мансапқұмар оңбаған

Сатып кетер жолдасты.

* * *

Алғаның адал болмаса,

Басыңа бақыт қонбайды.

Екі досты айырған

Түбінде өзі оңбайды.

Көреген болса балаңыз,

Қиынды көзбен болжайды.

Өзіңнен туған ұл мен қыз

Сыйламаса сол қайғы!!!

Наннан асқан тағам жоқ,

Қадірін білген адамға

Билікті берсең қиратар,

Білімсіз соқыр наданға.

Жаныңа батса білерсің,

Қасиетін саулықтың.

Елің тозса білерсің,

Азабы мен қасіретін,

Араздасқан жаулықтың.

* * *

Тегімді менің сұрасаң

Дулаттан тарап өрбіген

Жаныстан шыққан Төле едім.

Араздасқан ағаны

Тату етсем деп едім.

Береке - бітім елімнің

Құдіреті мен қасиетін

Асқар етсем деп едім.

Тоқсан түйін тарауды

Шешемін деп шеше алмай,

Қиналып қанша кенелдім.

Әттең, дүние, шіркін-ай!!!

Береке - бітім келмедің.

Әз Тәукенің кезінде

Қазақтан туған асылдар

Өнеге болар ұрпаққа

Әйтеке мен Қазыбек

Әділін айтқан ер еді.

Терезем тең боп солармен

Елімнің биік төрінен

Орын алған Төле едім,

Береке - бітім болғанда

Еңсесі биік ел едім.

Қайсы еліңнен кем едім.

Дастарқаным дариядай

Құшағым досқа жайылған

Етек-жеңім кең едің.

Осынау үлкен өлкені

Сексен асып қартайып,

Жүре алмай тұрған шамамда,

Қайдасың, Төле, демедің!!!

ҚАЗ ДАУЫСТЫ ҚАЗЫБЕК БИ

* * *

Қаз дауысты Қазыбек, Жәнібек, Әлібек үшеуі ел аралап келе жатқанда жол бойында бір қария жолығады. Қарияға сәлем беріп, Жәнібек мынадай сауал қояды:

- Уа, ақсақал, ауыл берекесі қайтсе кетеді? Ақсақал сәл ойланып, былай дейді:

Ауыл ақсақалы шала болса,

Жігіттері алты ауыз ала болса,

Ә десе, мә дейтін.

Жасы үлкеніне жасы кішісі сен десе,

Сол ауылдың берекесі кетеді.

Қаз дауысты Қазыбек:

- Уа, қария үй берекесі қайтсе кетеді? - дейді.

Әйелің қабағын түйіп керілсе,

Шәй құйып беруге ерінсе,

Ұлың ұрысқа сай болса,

Келінің керіске сай болса,

Қызың сумақай болса,

Сол үйдің берекесі түгел кетеді, - деген екен қария.

Әлібек мынадай сұрақ қояды:

- Иә, ақсақал, не жақсы? Ақсақал мүдірмей жауап беріпті:

Атың жақсы болса,

Тіршілікте мінген пырағың.

Балаң жақсы болса,

Жанып тұрған шырағың.

Әйелің жақсы болса,

Досың жаныңа жиналып,

Рақаттанар қонағың.

- Ал, не жаман?

Атың шабан болса,

Тіршілікте көрген азабың,

Балаң жаман болса,

Ғұмырлық көрген азабың.

Әйелің жаман болса,

Досың сенен безініп,

Үйіңнен кетер қонағың, -

депті.

Ақсақалдың мағыналы жауабына, тапқырлығына риза болған билер ауылдарына ертіп барып, қонақ етіп, тон кигізіп, ат мінгізіп жіберіпті.

* * *

Бұқар жыраудың қартайған кезінде көңілін сұрамақ болып Қаз дауысты Қазыбек би келеді:

Төсекте жатқан Бұқар жырау:

- Бірден онға дейін санның мағынасын маған ешкім айтып бере алмады, Қазыбек сен айтып берші? - деген.

Сонда Қазыбектің берген жауабы:

- Бір дегеніңіз бірлігі кеткен ел жаман.

Екі дегеніңіз - егесіп өткен ер жаман.

Үш дегеніңіз - үш бунақты шілдерден шошынар ат жаман.

Төрт дегеніңіз - білікті адамнан белгілі бала тумаған жаман.

Алты дегеніңіз - аймағын билей алмаған кісі жаман.

Жеті дегеніңіз - жетем деген мақсатына жете алмаған жаман.

Сегіз дегеніңіз - серкесіз бастаған қой жаман.

Тоғыз дегеніңіз - толғанғаныңыз.

Он дегеніңіз - өткеніңіз, о дүниеге жеткеніңіз.

* * *

(тағы бір нұсқа)

Қаз дауысты Қазыбек ел аралап жүріп бір үйге түсіпті. Ерінің үйде жоғына қарамастан, әйелі қонақтарды жақсы күтіпті. Сонда Қазыбек "Әйелі мұндай, мұның ері қандай екен?" -деп, отырғанда үйіне ері келеді. Қараса, ұя бөріктеу ғана адам екен, Қазыбек әзілдеп, жолдастарына қарап былай депті:

Жараңдар, бұл сөзімнің мәнісі бар,

Мәнсіздің мәнді менен не ісі бар?

Құданың құдіретіне қарап тұрсам,

Жапалақ үйрек алған.бір ісі бар.

Сонда әйел Қазыбектің сөзіне түсініп қалып:

Биеке, ол сөзіңнің мәнісі бар,

Мәнсіздің мәнді менен көп ісі бар.

Жапалақ ілген құсын місе тұтпай,

Әлде де қоңыр қаздан дәмесі бар, -

депті.

Сонда Қазыбек әйелге риза болып:

Балаң жаман болса,

Көрінгеннің мазағы емес пе!

Атың жаман болса,

Шыбын жанның азабы емес пе!

Қатын жаман болса,

Бүл жалғанның тозағы емес пе!

Туған балаң жақсы болса,

Тән мен жанның шырағы емес пе!

Мінген атың жақсы болса,

Бүл дүниенің пырағы емес пе!

Алған жарың жақсы болса,

Жиғаның мен мейманыңның тұрағы емес пе! –

депті.

* * *

Қанды қырғын ұрыстан кейін бейбітшілік жолмен бітімге келу үшін қазақ пен ойрат бір-біріне мәмілегер елшілік жібермек болады.

Жоңғария Қонтайшысы (сірә, Цеван Рабтан болса керек) "Қазақтың атақты үш биінің бірі келсін. Аузынан сөзі, қойнынан бөзі түсіп тұрған біреуі келсе, бітім болмайды" деп қолқа салады. Осы хабарды естіген үш би қырандай дүр сілкініп, әрқайсысы өзі бармаққа ниет қылған екен.

Төрде отырған Төке екі биге кезек қарап, екі етегін қымтанып, екі иығын қомданып қойып, тамағын қырнапты:

Уай, қос інім, қос шырағым! Аға боп алдарыңа түсейін деп тұрмын. Ағаң - алдыңдағы әуелеп өскен дарағың. Інің - қанатың мен құйрығың, қайрап салар жарағың. Артымда сендер барда қанат жайып самғармын, алдаспанды сермермін. Дауласқанды жайғармын, жауласқанды жерлермін. Мен барайын бүл жолға! - депті.

Сонда Әйтеке жай оғындай жарқ етіп, жайраң қағып, шапшаңдық танытыпты.

- Уай, Төкем! "Аға - бордан, іні - зордан" демей ме. "Іні - найза, аға - қорған" демей ме. Арқамды қорғанға тіремеймін бе, найзамды ерсілі-қарсылы іремеймін бе. Жағаласқанды жапырып, дауымды аршып, күремеймін бе. Менің баруым жөн емес пе? - дейді ғой.

Сол кезде қоңыр қаздың даусындай даусын бір жотадан екінші жотаға асыра саңқылдап Қазыбек есіліп кетіпті.

- Уай, асыл ағам! Уай, асқақ інім! Ағасы бардың жағасы бар емес пе. Жағасы бардың тоқсан пәледен сақтар панасы бар емес пе. Інісі бардың тынысы бар емес пе. Тынысы бардың елде - ырысы, жауда - ұрысы, дауда - жұмысы бар емес пе.

Екі би үнсіз бас шұлғып, бірақ тіл қатып ләм дей қоймапты. Қаз дауысты Қазыбек енді Төле биге еңсеріле бұрылыпты.

- Бүтін билікке Төле жеткен, бүтін хандыққа Есім жеткен. Қазақта хандыққа жолсыз таласқандар болғанмен, билікке жөнсіз таласқандар болған емес. Ендеше, әділ би, әділетін өзің айт. Аттың басы күшті ме, белі күшті ме, құйрығы күшті ме?

- Шырағым Қазыбек, жол бастайды әманда омырауы жүйріктің. Бөгелекті қуар да пайдасы мол құйрықтың. Аттың белі қызметті көп қылар, саған кепті кезегі осы жолғы бұйрықтың. Жай онда қолыңды!

Атасызға ата бол!

Батасызға бата бол!

Арып-ашқан қаріптің,

Жел жағына жота бол!

Панасызға пана бол,

Кек сақтамас бала бол!

Дос сүйініп, қас сыйлар,

Асу бермес дана бол! –

деп батасын беріп, аттандырып салыпты.

* * *

Қазақтан келген елшілерді сынау үшін Қонтайшы қарапайым киініп, белін жіппен буынып, түсіне кәрілік сипат оң беріп, жотасына бөстек - өркеш өңгеріп, Қазыбектер түскен үйге келеді. Әңгімеден әңгіме туындап, қыза-қыза сұрақ-жауап додасы басталып кетеді.

- Әуелінде не бар? Ортасында не бар? Ақырында не бар? - деп бүкір кейпінде Қонтайшы Қазыбекке шаншыла қарайды.

- Арға мінәжат етілсе, барға қанағат етілсе, әуелінде ынтымақ, ортасында береке, артында шүкірлік тұрмас па, - деп Қазыбек бір түйіп қойыпты.

- Аспан мен жердің арасы қаншалық жол? - деп "бүкір" Қонтайшы қыңырая қадалыпты.

- Бір-ақ шақырым жол ғана. Олай дейтінім, ешкім аспан мен жердің арасын құлаштап өлшеген жоқ, қадамдап басқан жоқ. Күн күркіреп жауғанда, ел дүрлігіп сасатын, құлақтарын басатын. Сонда күн күркірі шақырым жерден жететін. Кемпірқосақ құрылып, аспан мен жерді табыстырып кететін. Доғаланған иіні шақырымдай-ақ күншілік жер ғана. Олай дейтінім, азанда шығыстан атқан күн ымыртта батысқа шаршап батады. Күншілік жер жүріп өтіп ұясында қалжырап жатады. Ал кереметті көзбен көрген, шығыс пен батыстың арасында зымыраған күнге ерген адамзатты естіген емеспін, - деп соңғы рет кесіп түскенде, Қонтайшы үн-түнсіз шығып жүре беріпті.





Содан көп кешікпей келіссөз басталып кеткен дейді ел.

* * *

Қаз дауысты Қазыбек уақ руының және соған жапсарлас мекендеген Арғынның басты адамдарының зорлығы мен зомбылығын естіп, іштей ыза болып отырғанда, сол жақтан бір жолаушы келіп түсіпті үйіне.

- Ел мықтылардың сонысы рас па? - деп сұраса, жолаушы міңгірлеп ештеңе айта алмапты. Сонда Қазыбек:

- Ауруын жасырған ажалсыз өледі,

Зорлықтан қорыққан амалсыз көнеді.

Айтайын десе, бұған сор,

Айтпайын десе, елге сор,

Отыз тістен шыққанды,

Отыз рулы ел білер.

Қазақтың қайғысы - қалмақ еді.

Ептеп жауын алмақ еді.

Мынау берекені бұзатын құрт ауру.

Не қылған ауыр салмақ еді!

Қазақтың түбіне жететін сұмдық дерт

Зығыр майында жайылмаса игі еді?! –

деп жантая кетіпті.

* * *

Қазыбектің аталас ағайындары - Бертіс би мен Тілеуке би мұның ел ішіндегі абыройын көре алмай, жастарының үлкендігіне малданып оны бір күні шақырып алады. Әуелі Бертіс би тұрып:

Ақылы елден артылған,

Ақылың болса мақтан.

Ынтымағы жұрттан асқан

Жақының болса мақтан.

Сенің жасың кіші ғой,

Ағаңның алдына шығудан сақтан! –

деп ескертеді. Қазыбек оларға.

Бір бала бар - Атаға жете туады.

Бір бала бар - Атадан өте туады.

Бір бала бар - Kepi кете туады! –

деп жауап береді. Мұның айтқанын ана екеуі кек тұтып, күні бұрын дайындап қойған адамдарына белгі береді. Бұзықтар Қазыбектің үстіне шекпен жауып, сабамақ айналады. Сол кезде аттың дүбірі естіледі. Бұл келген Қазыбектің кенже інісі Бөдене батыр екен. Ағайындарының ағасын оңаша шақыруынан қауіптеніп, асығып жеткен беті осы еді. Ашулы батыр ана екеуіне қылыш ала ұмтылады. Қазыбек інісін тоқтатып:

- Шырағым, бір қолың ұрыс бастаса, екінші қолың арашашы болсын. Ашу - дұшпан, ақыл - дос, ақылыңа ақыл қос. Жауға сілтер қаруыңды жақыныңа сілтеме! - депті.

Айнала жиналған халайықтың алдына шығып, сонда Қазыбек былай толғайды:

Өркенім өссін десең,

Кекшіл болма –

Кесепаты тиер еліңе.

Елім өссін десең,

Өршіл болма,

Өскеніңді өшіресің.

Басына іс түскен пақырға

Қастық қылма -

Қайғысы кешер басыңа.

Жанашыры жоқ жарлыға,

Жәрдемші бол асыға.

Қиын-қыстау күндерде

Өзі келер қасыңа.

Бүгін сағы сынды деп,

Жақыныңды басынба!

* * *

Қазыбек биге: "Кім жақын, Не қымбат, не қиын?" деген үш сұраққа жауап беріңізші деп бір адам қиылып отырып алыпты. Сонда Қазыбек былай деп жауап қайтарған екен:

1

Тату болса ағайын жақын,

Ақылшы болса ағайың жақын

Бауырмал болса інің жақын,

Инабатты болса келінің жақын.

Алдыңа тартқан адал асың,

Қимас жақын - қарындасың.

Сыбайлас болса, нағашың жақын.

Адал болса, досың жақын.

Еркелейтін немерең жақын.

Өз ұрпағың - шөберең жақын.

Жан серігің жас кезіңнен

Бәрінен де әйелің жақын.

2

Алтын ұяң - Отан қиын,

Құт берекең - атаң қымбат,

Аймалайтын анаң қымбат,

Мейірімді апаң қымбат.

Асқар тауың - әкең қымбат,

Туып өскен елің қымбат.

Ұят пенен ар қымбат,

Өзің сүйген жар қымбат.

3

Арадан шыққан жау қиын

Таусылмайтын дау қиын.

Шанышқылаған сөз қиын.

Дәл осындай жағдайда,

Пана болмас өз үйің.

Жазылмаса дерт қиын,

Іске аспаған серт қиын,

Ақылыңнан адасып,

Өзің түскен өрт қиын.

Тентек болса ұл қиын,

Не істеріңді біле алмай,

Ашиды сонда бас миы.

Қаз дауысты Қазыбек би атанып бүткіл қазақ даласына даңқы жайылған Қазыбек бабамыз 1764 жылдың желтоқсан айында өзінің қыстауы Теректі бұлақ басында 97 жасында дүниеден қайтқан. Ел-жұрт бірнеше күн аза тұтқан, жоқтаған. Әсіресе, қызы Маңқанның мына жоқтауы ел жадында сақталып қалған:

Бісмілләдан бастайын,

Шариғаттан аспайын,

Ішім толды қайғыға.

Азырақ көзін жастайын,

Алаштан озған әкем,

Жоқтаусыз қалай тастайын.

Алатаудай әкеме,

Ажалдың сыны келгені.

Жылағанды не қылсын?

Көздің жасын көрмеді!

Қазақ болып зарлады,

Тілеуді құдай бермеді,

Кешегі жүрген әкем,

Жоқтаусыз тастар ер ме еді?

Шаншар абыз нәсілінен.

Алтау едік анадан.

Сәдібек, Асан Бөдене,

Үсен мен Балапан,

Бесеуіне аға боп,

Алашқа әкем қарамақ

Жолбасшысы кеткен соң,

Айырылды қазақ панадан,

Төрт тіреудің біреуі едің,

Қиын-қыстау іс келсе,

Бәрінен де ірі едің!

Енді қазақ не болар,

Асқар тауы құлаған?

Белгілі шығар алашқа,

Қоңтажыға барғаның.

Он сегізде сол күнде

Қалмақты сынға алғаның.

Қазақты жоқтап қалмақтан.

Араға сөзді салғаның.

Қалмақтың ханы Қонтажы,

Жауаптан ұтып алғаның.

Босатып едің, жан әкем,

Тұтқында қазақ қалғаның.

Талап алған шабынды,

Қайырып алдың бар малды.

Ұлықсыз тоқсан жесірді,

Сол жерде анық алғаның!

Қазақ пен қалмақ бас қосып,

Екі ұдай болған тобында,

Алдыңа бір жан салмадың!

Батыр жинап, ел шаппай,

Қылыш шауып, оқ атпай,

Ақылыңмен жол тауып,

Қазақтың кегін алғаның!

Туғаннан - ақ жан әкем,

Жолыңды құдай оңдады.

Қазаққа деп заң жасап,

Екі ұдай болған тобында,

Алдыңа бір жан салмадың!

Батыр жинап, ел шаппай,

Қылыш шауып, оқ атпай,

Ақылыңмен жол тауып,

Қазақтың кегін алғаның!

Туғаннан - ақ жан әкем,

Жолыңды құдай оңдады.

Қасиетін тағы мол,

Қас қылған саған оңбады.

Қазаққа деп заң жасап,

Қазыбектің қаса жолы –

Артында мирас қалғаны,

Шариғат айтқан жол емес,

Законың тағы көл емес.

Үш жүздің ұлы жиналса,

Алдыңнан кеңес тарқаған,

Ақылың, бағың мол еді.

Айдын көлдей шалқыған.

Сырдың бойын жаратпай.

Мал өсірер орын деп,

Қазақтың ұлын өндіріп,

Қоныс әпердің Арқадан.

Орыс, қазақ, қалмаққа

Жұпардай иісің аңқыған.

Аруақты туған жан әкем,

Озып артық даңқыңнан,

Өсиет қылдың қазаққа,

Сарыарқа болсын қонысың!

Қалмақ, сартпен жауықпа,

Болмасын дедің жұмысың.

Өнерсіз өскен ер едің,

Біреу саған жау болса,

Паналауға жарайды,

Мынау көрші орысың.

Қаз дауысты Қазыбек биді Бекболат би бастаған үрім-бұтағы, ел-жұрты ақ жуып арулап Түркістан қаласындағы қасиетті Қожа Ахмет Иасауи - мешітіне әкеп қойған. Басына құлпытас орнатқан. Мешітке зиярат етіп барғандар оған тағзым етіп, дұға оқып тұрады.

ӘЙТЕКЕ БИ

Айтық Байбекұлы - Әйтеке би атанбаған жас кезінде Қазыбек биге жолығыпты дейді ел. Сонда ел билігіне араласып, атағы - жайылып қалған аға би:

Атадан жақсы ұл туса,

Елінің оны болады.

Атадан жаман ұл туса,

Көшінің соңы болады. –

Деген сол ұлдың қайсысы боласың? - депті. Сонда оның алдына жүгініп отыра кеткен Айтық:

Ораздының кәрісі,

Қартайғанда қазына болады.

Аразданың кәрісі,

Қартайғанда қазымыр болады, -

демекші, сіз өзіңіз соның қайсысы боласыз? - деп, қарсы сұрақ қойыпты.

Қаз дауысты Қазыбек Қара жігіттің батылдығына риза бопты:

- Е, е, жігітім халқым сезімді тыңдаса, қазынасы болар, - дейді. Қара жігіт:

- Мен де халқым құп алса, елімнің оң сөйлер ұлы болармын, -

деп, орнынан тұрып Қазыбек ағасына қайта сәлемдесіпті, - дейді.

* * *

Ертеде Төле би мен Қаз дауысты Қазыбек бір өлген кісінің құнын даулап Алшын еліне барады. Дау ұзаққа созылып, жұқарақ та бір бітімге келе алмайды. Сонда есік жақта отырған жігіт:

- Асқар тау сенде бір мін бар, Асуға жол бермейсің. Тасқын су сенде бір мін бар, Өтерге өткел бермейсің. Уа, билер, сендерде де бір мін бар, Басқаға сөз бермейсің, -

деп орнынан тұрып жүре беріпті. Сөз сыңайын байқаған Қазыбек би:

- Шақырыңдаршы ана жігітті? - дейді, жігіттер оны қайта ертіп келеді.

- Шырағым, қай баласың? Аты-жөнің кім? - деп сұрайды Қазыбек. Сонда әлгі Қара жігіт бөгелместен:

Әкемді сұрасаңыз - жетесіз, Шешемді сұрасаңыз - некесіз. Туа салған бір баламын, Тегімді сұрап не етесіз?! –

депті.

Жігітім сөзің жетті. Енді осы даудың билігін өзіңе бердім, өзің шешіп тындыр? - дейді Төле би. Сонда Қара жігіт қасқайып тұрып:

- Алты атасын арқалап жүргенді кім көріпті? Жеті атасын жетелеп жүргенді кім көріпті? Ескіріп кеткен дау екен, бірақ құр қайтсаңыздар ағалық назаларыңа қалармын. Ердің құны жүз саулық қой. Егер олай болмаса, Кіші жүз санын жүзге толтырып тайынша, торпақ берсін. Соған разы болыңдар?! - дейді.

Екі жағы да осы төрелікке тоқтап, өзара келісіп тарқасыпты.

Бұл Әйтекенің жігіт шағындағы айтқан бір төрелігі екен.

* * *

Тарихи деректерде әз Тәуке хан осы атақты билерді "Жеті жарғыны" қабылдағаннан кейін сынамақшы болып, қайсысы қандай жауап берер екен дейді:

- Дауға билік айтқанда алдымен жасы үлкеннің бастауы, жасы кішінің қоштауы жөн бе, әлде, жасы кіші бастап, жасы үлкеннің қоштауы жөн бе?

Сонда Ұлы жүз биі Төле:

- Төбеде тұрған кісі торт жағын түгел көргенде, төменде тұрған екі жағын, беткейде тұрған бір жағын әрең көреді. Сондықтан жасы үлкеннің, оңы мен солын, алды-артын болжаған ағаның алдымен билік айтқаны дұрыс қой, - депті.

Орта жүз биі Қазыбек тұрып:

- Жасы үлкен аға әділ төреші бола алмайды. Себебі артында қайыры жоқ. Сондықтан алдында айбынды ағасы бар, артында именерлік інісі бар, алды-артына қарайлап, билігін абайлап жүргізетін ортаншы бидің төрелік айтуы орынды ғой, - депті.

Сөз соңында Кіші жүз биі, әрі жасы кіші Әйтеке:

- Ағасы келсе, ардақтап атын байлағандай, қонағы келсе, құрметтеп жайлағандай, тындырымды інісі болса, қанаты - құйрығы сай болып, көңілі жай болып, ағаның алар тынысы болса, інінің міндеті басқару, ағаның реті бас бағу емес пе? - деген екен.

Осы мәжілісті басқарып отырған Тәуке хан билердің әсіресе, Әйтекенің берген жауабына риза болып, шын ықылас білдіріпті деседі.

* * *

Күлтөбенің басында үлкен жиын аяқталып, хан сайланып, жер мен жесір дауын шешу секілді біраз мәселелер қаралып, мәміле болғаннан кейін үш би қайтар алдында:

- Ертең қайтамыз, біз барған соң елдің жасы үлкен қариялары, білікті жастары: "Үш би ұлы жиналысқа қатысты, көп мәселелерді

шешті, ал бір-бірімен қоштасарда не деген екен?" деп сұрай қалса, "Біз былай демейміз", -деп келіседі. Сонда Төле би бірінші болып:

Шешендіктен не пайда

Артында сөзі қалмаса?

Батырлықтан не пайда,

Халқына қайран қылмаса?

Хандықтан не пайда?

Қарашасын жалмаса.

Молдалықтан не пайда?

Шариғатты өзгертіп,

Нашарларды алдаса, -

депті.

Екінші болып Қазыбек:

Үй жаныңда биік төбең болса,

Ол ерттеулі аттан кем емес.

Отбасында білгір қартың болса,

Ол жазылған хаттан кем емес.

Ей, біз үш жүз, үш қазақ керіспейік,

Асылы бізге керіскен жөн емес, -

деген екен.

Үшінші болып Әйтеке тұжырыпты:

Екі адам керіссе, оның арты қызыл шоқ.

Біз үш жүз керіспейік, келісейік.

Ал, керісе қойсақ, үшеумізге де бірдей,

Хандық түгіл ондық та жоқ.

Мен жиырма тоғыз рудан құрылған Кіші жүзбін,

Әрі көппін, әрі батырмын, әрі бимін.

Керісер болсақ,

Осы үшеуі маған жайсыз, сендерге жоқ!

Билер тарихында Төле, Қаз дауысты Қазыбек, Әйтеке билердің орны ерекше. Бұл үшеуін өз дәуірінде елін, жерін шапқыншы жаудан қорғап қалуда, елдің, халықтың бірлігін, ынтымағын сақтауда, адамгершілік, парасаттылық, ата-баба намысын, дәстүр - салтын сақтауда зор еңбек сіңірген хандарға, патшаларға, ақыл - кеңес берген билердің биі, ұлыстың ұлы биі, бас би, ата би, баба би, көсем би деп қадір тұтамыз.

Қазақ халқының бұл үш биі ел басына күн туған қиыншылық кезде де, билер кеңесі кезінде де, ел жиналған айт, ас, той тұсында да, жер дауы, жесір дауы, құн дауы, көтерілген жерде де, бірге бас қосып ел тағдырын бірге шешісіп келген. Кейде екі би бір шешімге келе алмай қалғанда үшіншісі ортадан билік айтып дауды тындырып отырған. Мысалы:

Ертеде ұлы жүздің бір жігітіне атастырып құда түсіп қойған орта жүздің бір қызы арғынның жігітімен қашып кетеді. Екі ел арасында жесір дауы басталады. Бірінің-бірі жылқысын барым - талап кетеді. Төбелес, жанжал шығады. Екі жақтың кісілері Төле би мен Қазыбекке жүгініседі. Қазыбек:

- Аға болып алдымен туасың,

Барымталап жылқымды қуасың –

десе, Төле би оған:

Артымнан ерген еркемсің

Ағаңның көзі тірісінде

Жеңгеңді неге ертесің? –

деп, өкпе артады. Екеуі ұзақ-ұзақ сөз жарыстырады, бір мәмілеге келе қоймайды. Сонда ортадан Әйтеке би тұрып:

- Сабыр етіңдер ағалар! Ашу бар жерде ақыл тұрмайды.

- Ашу деген ағын су,

Алдын ашсаң арқырар.

Ақыл деген дария,

Алдын тоссаң тоқырар.

Кісі бірге туыспау керек,

Туысқан соң сөз қуыспау керек.

Сөз қуған бәлеге жолығады,

Жол қуған олжаға жолығады.

Төле, сен жылқысын қайыр!

Қазыбек, сен жесірін қайыр!

деп, екеуін келістіріп, қол алыстырыпты. Ел Әйтекенің бұл билігіне риза болып, екі жағы бітімге келіп, тынышталыпты.

ЕСЕЙ БИ

Ташкент шаһарындағы қазақ, өзбектер басы Төле биден бастап көңілдегі бетке ұстар тәуірлерін қонаққа шақырады. Бұл шешті, ал бір-бірімен қоштасарда не деген екен?" деп сұрай қалса, "Біз былай дегеніміз", - деп келіседі. Сонда Төле би бірінші болып:

Шешендіктен не пайда

Артында сөзі қалмаса?

Батырлықтан не пайда,

Халқына қайран қылмаса?

Хандықтан не пайда?

Қарашасын жалмаса.

Молдалықтан не пайда?

Шариғатты өзгертіп,

Нашарларды алдаса, -

депті.

Екінші болып Қазыбек:

Үй жаныңда биік төбең болса,

Ол ерттеулі аттан кем емес.

Отбасында білгір қартың болса,

Ол жазылған хаттан кем емес.

Ей, біз үш жүз, үш қазақ керіспейік,

Асылы бізге керіскен жөн емес, -

деген екен.

Үшінші болып Әйтеке тұжырыпты:

Екі адам керіссе, оның арты қызыл шоқ.

Біз үш жүз керіспейік, келісейік.

Ал, керісе қойсақ, үшеумізге де бірдей,

Хандық түгіл ондық та жоқ.

Мен жиырма тоғыз рудан құрылған Кіші жүзбін,

Әрі көппін, әрі батырмын, әрі бимін.

Керісер болсақ,

Осы үшеуі маған жайсыз, сендерге жоқ!

Билер тарихында Төле, Қаз дауысты Қазыбек, Әйтеке билердің орны ерекше. Бұл үшеуін өз дәуірінде елін, жерін шапқыншы жаудан қорғап қалуда, елдің, халықтың бірлігін, ынтымағын сақтауда, адамгершілік, парасаттылық, ата-баба намысын, дәстүр - салтын сақтауда зор еңбек сіңірген хандарға, патшаларға, ақыл - кеңес берген билердің биі, ұлыстың ұлы биі, бас би, ата би, баба би, көсем би деп қадір тұтамыз.

Қазақ халқының бұл үш биі ел басына күн туған қиыншылық кезде де, билер кеңесі кезінде де, ел жиналған айт, ас, той тұсында да, жер дауы, жесір дауы, құн дауы, көтерілген жерде де, бірге бас қосып ел тағдырын бірге шешісіп келген. Кейде екі би бір шешімге келе алмай қалғанда үшіншісі ортадан билік айтып дауды тындырып отырған. Мысалы:

Ертеде ұлы жүздің бір жігітіне атастырып құда түсіп қойған орта жүздің бір қызы арғынның жігітімен қашып кетеді. Екі ел арасында жесір дауы басталады. Бірінің-бірі жылқысын барымталап кетеді. Төбелес, жанжал шығады. Екі жақтың кісілері Төле би мен Қазыбекке жүгініседі. Қазыбек:

- Аға болып алдымен туасың,

Барымталап жылқымды қуасың -

десе, Төле би оған:

Артымнан ерген еркемсің

Ағаңның көзі тірісінде

Жеңгеңді неге ертесің? –

деп, өкпе артады. Екеуі ұзақ-ұзақ сөз жарыстырады, бір мәмілеге келе қоймайды. Сонда ортадан Әйтеке би тұрып:

- Сабыр етіңдер ағалар! Ашу бар жерде ақыл тұрмайды.

- Ашу деген ағын су,

Алдын ашсаң арқырар.

Ақыл деген дария,

Алдын тоссаң тоқырар.

Кісі бірге туыспау керек,

Туысқан соң сөз қуыспау керек.

Сөз қуған бәлеге жолығады,

Жол қуған олжаға жолығады.

Төле, сен жылқысын қайыр!

Қазыбек, сен жесірін қайыр!

деп, екеуін келістіріп, қол алыстырыпты. Ел Әйтекенің бұл билігіне риза болып, екі жағы бітімге келіп, тынышталыпты.

Сөйтіп, Есей кім деп жүрсек, ол сонау жаугершілік заманда бытырап жүрген қазақтың басын біріктіріп, қоныстандырған ел қамқоры, сыртқы жаудан елін қорғаған атақты Абылай, Төле би, Қабанбай, Бөгенбай сияқты ел басы, халық батырларының үзеңгілес замандасы боп шықты.

ДОСАЙ БИ

Халық арасында Досай би айтыпты дейтін тапқыр уәжді шешен сөздер, нақыл аңыздар аз емес. Соның ел арасынан жазып алынған нұсқалары:

* * *

Досайдың жас кезі екен. Әкесі оны сынамақ болып:

- Балам, патша үлкен бе, диқан үлкен бе? - депті. Бала кідірместен:

- Әрине, диқан үлкен.

- Қалайша? Сонда Досай бала:

- Диқан астық бермесе, патша аштан өлмей ме? - деген екен. Әкесі баласының тапқырлығына риза болып, содан былай қарай соңына ертіп жүретін бопты.

* * *

Досай жігіт кезінде бір байдың үйіне келіп түседі.

- Мына қонаққа нең бар, тамағыңды ас! - деген болады бай бәйбішесіне.

Байдың сөз саптауын бұрыннан білетін әйелі:

- Үйде ет жоқ еді, - дей салады.

Осы кезде Досай әңгімесінің бетін басқа жаққа бұрып:

- Апыр-ай, мынау үйдің ағашын қандай ұста шапты екен, - деп үйдің уық, керегесіне таңырқап қарай береді.

- Е, жігітім, бұл Түркістандағы Әлкен үйшінің қолынан шыққан үй, - дейді аңқау бай.

- Өзі неше қанат?

- Сегіз қанат?

- Жоқ, байеке, сегіз қанат емес, - дейді Досай әдейі.

- Бұл үйді өз қолымнан шаптырған мына мен ғой, сегіз қанат! - дейді бай да ерегісе түсіп. Сонда Досай:

- Сіз сегіз қанат дейсіз, мен алты қанат деймін. Сенбесеңіз, керегенің басын санай қояйық. Сіз маңдайшадан былай қарай оң жағын санап шығыңыз. Мен сол жағын санаймын. Кәне, бір, екі, үш, төрт... - дегенде бай керегенің басындағы етті жігіттің көріп қойғанын біліп:

- Түсіндім, түсінді, сенің аңдып отырғаның анау ет қой. Әй,бәйбіше, аса ғой етіңді, - деген екен.

* * *

Досай Теріскейдегі бір байдың үйіне барады. Ол көп ішінде сөзді термелей айтып, әңгіменің майын тамыза сөйлеп отырады. Арқа жақтан келген бір қария:

- Апыр-ай, таңдайың тақылдап қалған өзің қандай бала едің? Тегің қай ел? - деп сұрайды. Бұрын талай-талай жуанға ақысы кетіп, оған ызасы кеп зығырданы қайнап жүрген бала жігіт осы байдың өткен жылы өзінің мініп келген атын жылқысына қосып алып, кейін іздегенде "Сенің жаман тайың ұраға құлап, арам өліп қалған" деп бермей қойған-ды. Енді Досай соның есесін сөзбен қайтармақ болады:

- Тегімді сұрап қайтесіз?

Мыңғырған сендей бай емен.

Өзімді сұрап қайтесің?

Жылқыңа қосар тай емес

Қышытып тілді қайтесің?

Кедей де болсам жай емен, -

депті.

Асқақтап отырған бай не дерін білмей отырып қалыпты.

* * *

Көрші ауылда Досайдың Төлтай деген бақталасы болады. Ол өне бойы "Досай бидің шешімі дұрыс емес", "Пәленше бүй депті, төлен өй депті" деп сыртынан өтірікті шындай, шынды құдай ұрғандай етіп өсек тарата береді екен. Бірақ кездескенде жерде бетіне келіп пәлен демейді. Сыпайы сәлемдесіп өте шығады.

Досай би, оның іші тар, біреудің әділ сөзін, тәуір ісін, бақыт, байлығын көре алмай, көзінше үндемей, сыртынан күңкілдеп, күбірлеп, сыбырлап, өсек тасып жүретін әдетін біледі. Бұған не етсем екен, қалай тыйым салсам екен деп жүреді. Көзінше айтсам, дау кеспе - ерегісе кетеді, сабасам, баукеспе төбелесе кетеді. Қой, оған мынандай бір амал қылайын:

"Төлтай өзі палуақ өзі сақы бай, одан асқан адам жоқ, Төлтайдан адал кісі жоқ, оның адамгершілігі зор. Жоқ-жұқанаға қарасады, үлкен - кішімен санасады. Екеуімізді араздастырып жүрген арадағы көре алмайтын, күншілдердің өсегі. Оған бола өзімнің адал досыммен араз бола алмаймын. Ол маған шын дос" деген сөзді көпшілік арасына тарата жүреді. Төлтай бай ана ауылға барса да, Досайдың осы мақтау сөзі оның алдынан шыға береді. Досайдан да, көпшіліктен де ұялып, аяғын тартқан Төлтай бай "қой, болмас, өзі дос санап жүрген адамды қас тұтпайтын" деп, содан былай қарай бақталас, күншілдік әрекетінен арылыпты деседі ел.

* * *

Дастарқан үстінде Досай би қонақтарын жағалай таныстырып жатады. Қараса, өзінің сыртынан өсек айтып жүрген бір жұғымсыз "досы да" отыр дейді. Ол қасындағы серігі "Жүр бірге барайық" деп қолқалаған соң ілескен көрінеді. Досай оған келгенде:

- Бұл да менің "досым", осындай досың болса, дұшпанның керегі жоқ. Бір өзі он дұшпанға татиды, - депті. Анау қып-қызыл болып, жер шұқи беріпті.

* * *

Адал еңбек етпейтін, адамдар арасында сыпсыңдап өсек таситын мылжың, суайттарды Досай би бетің бар, жүзің бар демей үнемі сынап, бетін қайтарып тастап отырған. Бір күні оның үйіне Баба ата жақтан құда-жекжаттары келіп қонақ болып отырады. Соның ішінде біреуі одан-бұдан сөз айтып, біреулерді сыртынан даттай береді. Оны жақтырмаған Досай:

- Сынаушының сылдыр сөзі,

Су түбіне кетірер.

Қыздырманың қызыл тілі,

Сүйгеніңнен кетірер.

Біреу сөзін сатады,

Біреу бөзін сатады.

Сөз бергеннің сөзіне ерсең,

Басыңа бейнет болады.

Бөз бергеннің бөзін алсаң,

Киетін көйлек болады,

- десе, әлгі сылдыр сөзді жігіт үйден шығып жүре беріпті.

* * *

Досай би баласыз үйді жақтырмайды екен. "Балалы үй базар, баласыз үй мазар" деп, кейбір баласы жоқ ағайындары шақырса бармайды екен. Досайдың қартайған шағында ертеде Ташкент жағына өтіп, сол жақта тұрақтап қалған бір ағайыны оны әдейі арнап қонаққа шақырыпты. Досай би көп жылдан бері көрмеген туысын көрейін деп барады. Төрге шығып отыра бергеннен - ақ, өңкей екі шекесі торсықтай қара домалақ балалар бірінен соң бірі "Ассалаумағалейкум" деп, оның қолын алып жатады. Досай:

- Бұл қай кісінің балалары? - деп сұраса, әлгі туысы:

- Өзіңіздің жұрттарыңыз ғой, - деп ілгеріде өзіне айтқан мына сөзін есіне түсіреді:

- Бір баласы бардың шығар-шықпас жаны бар, Екі баласы бардың болар-болмас халі бар, Үш баласы бардың үш рулы елде малы бар, Төрт баласы бардың төрт құбыласы тең болар, Бес баласы бардың дес бермейтін жөні бар. Сегіз баласы бардың сергелдеңге салар кәрі бар, Тоғыз баласы бардың толғандырар жолы бар. Он баласы бардың орда бұзар қолы бар.

- Япырым-ай, ұмытпаған екенсің, - дейді, Досай.

Осы кезде бәйбіше сөзге араласыпты:

- Сондағы сіздің мынау туысыңа "баласыз үй мазар" деп, кейіген сөзіңіз менің арқама аяздай батты. Төркініме бардым да бой жетіп отырған сіңлімді әкеп өз қолымнан қостым. Шүкір жаман емеспіз, сол сіздің сөзіңіз қамшы болып, енді жеті бала сүйіп, төбем көкке жетті...

* * *

Досай би қартайып отырып қалған кезінде, оның жеті баласы жиі-жиі келіп көңілін сұрап, жағдайын біліп тұрады. Бір күні Жаманбай деген үлкен баласы оны сөйлетпек болып, "Көке, не жақсы, не жаман?" деп сұрайды.

- Жақсы аттан жақсы туса,

Мінетін пырағың емес пе?

Жаманнан жақсы туса,

Елдің шырағы емес пе?

Жақсыдан жаман туса,

Шамшырағың өшкені емес пе?

Елге үлгі айтар ерің болмаса,

Құт-берекең көшкені емес пе...

ЕСКЕЛДІ БИ

Назарларыңызға ұсынып отырған әйгілі би, әулие Ескелді аузынан шыққан нақыл создер, шымыр шумақтар осы орайдағы таным көкжиегімізді кеңейтіп, көңілімізге ата-бабалар даналығының бір нұрлы сәулесін түсірері айқын.

* * *

Ақылды елден елді оздырады,

Ақылсыз өзін-өзі тоздырады.

* * *

Батыр туар ел үшін,

Жақсы туар көп үшін.

* * *

Қосағымен қой көбейеді,

Қос атымен қол көбейеді.

* * *

Бөлінгенді бөрі жейді,

Жарылғанды жау алады.

Аттың жемқоры ақсайды,

Адамның жемқоры қақсайды.

* * *

Ақы беріп тыңдатқан сөз құлаққа қонар ма?

* * *

Дұшпаным өзімнен зерек болғай.

* * *

Жеріне лайық елі туады,

Еліне лайық ері туады.

* * *

Екі жақсы бас қосса,

Бірін-бірі қия алмас.

Екі жаман бас қосса,

Кең қонысқа сия алмас.

* * *

Жаңбырсыз - жер жетім,

Басшысыз - ел жетім.

* * *

Бақ пен дәулет тең келсе,

Адамның толар кемелі.

* * *

Көңіл - гүл,

Тіл - бұлбұл.

Сезім - сері,

Нәпсі - бөрі.

Сабыр - алтын,

Ақыл - білгір.

* * *

Жаманның дәмесі зор, сөзі қотыр,

Көкірегі - қараңғы көр, көзі - соқыр.

* * *

Әйел - үйдегі ырысың,

Ұл - айбарлы қылышың.

Қыз - түздегі өрісің,

Келін - кеңейген тынысың.

* * *

Қиямет көрсең де ғұмырдан,

Табаның таймасын тұғырдан.

* * *

Сабыр - ақыл серігі.

* * *

Олақ - міншіл,

Қызғаншақ - күншіл,

Сырғақ - сыншыл.

* * *

Кәріп пен кесірге шырақ бол,

Жетім мен жесірге бұлақ бол

* * *

Ел қонбаса - жер азады,

Жер болмаса - ел азады.

* * *

Қатарынан озатын ұл биікте жүреді.

Ез атанып тозатын ұл иықта жүреді.

* * *

Ар-ұяттың белгісі -

Өсек айтпас ер кісі.

* * *

Ат қадірін білмеген

Есек етер жатаған.

* * *

Жаман болса алғаның,

Дау-дамайға қалғаның,

Өмірдің көріп жалғанын,

Түнек тартар жан-жағын.

* * *

Жылқыда да жылқы бар,

Қазанаты бір бөлек.

Жігітте де жігіт бар,

Азаматы бір бөлек.

Ақында да ақын бар,

Сөз саптасы найзадай.

Батырда да батыр бар,

Жарқылдаған найзағай.

* * *

Ақ сауыттың жағасы бар, жеңі жоқ.

Шын жақсының ашуы бар кегі жоқ.

* * *

Есендігіңді бойың танытады,

Шешендігіңді ойың танытады.

* * *

Біріктіріп айтса, бидікі жөн.

* * *

Етектен кескен жең болмайды,

Есептескен ел болмайды.

Абыройды төккенің -

Кісіліктен кеткенің.

* * *

Көп ойлап, аз сөйлеген жаңылмайды,

Көп жатқанға күн көріс табылмайды.

Ағадағы мал - аспандағы мал,

Інідегі мал - ін түбіндегі мал.

Туыстағы мал - қуыстағы мал,

Қыздағы мал - құздағы мал.

Өзіңде жоқ малды мал деп санама,

Табан ақы, маңдай теріңді бағала.

* * *

Жеріне лайық елі туады,

Еліне лайық ері туады.

* * *

Есіргенді ескеремін,

Ескермегенді дес көремін.

Өзін ескерген өзгені де ескерсін.

Кім де кім мені ескерсе,

Мен оған ес беремін, -

деген қасиетті, аруақты Ескелді бабамыз.

ЕСКЕЛДІНІҢ ЕСТІЛІК БІЛДІРУІ

Ескелді ерте есейіп, естілігін жеті жасқа жетпей-ақ аңғартса керек. Басқа бауырларына қарағанда ерке тотай болып ескен Ескелді бірде әкесі Жылгелдінің алдына отырып алып:

- Әке, дүниеде қанша жетім бар екенін айтып берейін бе? - дейді. Баласының құйма құлақ болып өсіп келе жатқанына қуанған әке:

- Айта ғой, - дейді. Сонда жеті жасар Ескелді саусақтарын басып тұрып:

- Бірінші - шөбі жоқ жер жетім.

Екінші - басшысы жоқ ел жетім.

Үшінші - елінен ауған ер жетім.

Төртінші - тыңдаушысы жоқ сөз жетім.

Бесіншісі - төркінсіз қыз жетім.

Алтыншы - баласыз кемпір менен шал жетім.

Жетінші - панасыз аң жетім, -

дейді. Қай сөзінен мін табарын білмей, сәл ойланған әке:

- Ал қасиетсіз қанша? - депті. Ескелді жұлып алғандай:

- Ол да жетеу, әке!

Жанбай қалса, шала қасиетсіз,

Әдепсіз болса, бала қасиетсіз.

Бал болмаса, ара қасиетсіз.

Ащысы болмаса, тұз қасиетсіз.

Ұятсыз болса қыз қасиетсіз.

Шөбі шықпаса жер қасиетсіз.

Жігерсіз болса жігіт қасиетсіз! –

деп, әкесінің алдынан түсіп, шөкелеп отыра кеткен екен. Ырымшыл әке баласын шапанының етегімен көлегейлеп:

- Тіл, көзіміз тасқа! Тасқа! - деп ұшықтап жіберіпті дейді.

БАЛПЫҚ БИДІҢ ҒИБРАТ СӨЗДЕРІ

Ғұмырды Алла береді,

Нәсібін пенде тереді.

Небір жақсы, жаманды

Ұзақ жасаған көп көреді.

Абай болыңдар, ей, жаран,

Атаңа не қылсаң,

Алдыңа сол келеді.

* * *

Ерден ердің артығы бар. Несі артық?

Топ жарып сөйлеген сөз артық.

Аттан аттың артығы бар. Несі артық?

Аршындай басқан адымы артық.

Әйелден әйелдің артығы бар. Несі артық?

Тыныш жүріп тындырған ісі артық.

Өлі арыстаннан тірі тышқан артық,

Жаман ағайыннан дұшпан артық.

Бәрінен де некелі жарды құшқан артық!

* * *

Ауылыңда қария болса - салынған жолмен тең,

Атадан жақсы ұл туса - жалғыз да болса онмен тең.

Атадан жаман ұл туса - бастап қолмен тең.

Алғаның жақсы болса - пейіштен шыққан хормен тең.

Ажал жетсе - алдыңа қазып қойған ормен тең.

ӘДІЛДІК КІМДЕ?

- Ақ Ордада отырған ханда ма?

Оның қатумен айтқан қаһарлы сөзінде ме? Желілеп бие байлаған, ақтылы қой өргізген, Қайырымсыз байда ма?

Ертеңгі күнін ойлап, ойы жетпеген, мал соңына беттеген, Рақымын бір Алладан күткен қойшы-қолаңда ма?

- Қамшы көтерілген жерде әділдік жоқ. Әділдік. жоқта дау көбейеді.

Дау көбейсе - жауға жем көбейеді!

ЖЕТІ ТҰЖЫРЫМ

1. Жаман мен жақсы туғанда бір теңеседі,

Өлгенде бір теңеседі.

2. Атасы қараны туып ағарта алмайсың,

Туасы жаманды ұрып жақсарта алмайсың.

3. Екі есер қанша күштенсе де ауыл болмас,

Ит қанша күштенсе де сауын болмас.

4. Қара арғымақ арыса, қарға адым жер мұң болар

Қара көзден нұр тайса, жап-жарық күн түн болар.

5. Қайыры жоқ болса білектен не пайда,

Қайырымы жоқ болса, биліктен не пайда?

6. Көріп бетті қыз алғаннан, көрмей, текті қыз алған артық.

7. Қатты ағашқа құсың түспесін, Қатты адамға ісің түспесін.

ЕКІ EЛ БАСЫ КЕЗДЕССЕ

Екі ел басы кездессе,

Ел-жұртының тірлігін айтады.

Екі батыр кездессе,

Жауын шауып, қырғанын айтады.

Екі абысын кездессе,

Алғаны мен бергенін айтады.

Екі малшы кездессе,

Ойдағы мен қырдағыны айтады.

Екі ұста кездессе,

Балғасының салмағын айтады.

Екі ұры кездессе,

Қайдағы мен жайдағыны айтады.

Екі жаман кездессе,

Неменесін айтады?

НҰСҚАЛЫ СӨЗДЕРІ

* * *

Таудан аққан тас бұлақ,

Ол да құяр теңізге.

Арамза адам көз салар,

Мал ішінде егізге.

Атадан жаман туса да,

Тартпай қоймас негізге.

Жақсыдан хат қалады,

Темірден дат қалады.

* * *

Татулық үшін дау жаман,

Іштен шыққан жау жаман.

* * *

Көп болмас жақсыға сөз айтқанменен,

Шөп болмас арқалап сөз қайтқанменен,

Шоқ болмас құр жалпылды жаққанменен,

Ақымақ сөзге көнбес айтқанменен.

* * *

Қиянат қылма досқа,

Қиянат қылсаң досқа,

Қадірің кетер босқа.

Өсер елдің баласы арманшыл келеді,

Өшер елдің баласы жанжалшыл келеді.

* * *

Оңашада ойыңды өлше,

Көп ішінде бойыңды өлше.

* * *

Күндерім өтті, қызығым бітті деме.

* * *

Ағайынның аласы жаман,

Абысынның жаласы жаман.

* * *

Жөн білсең, жолдасыңды сыйла,

Жаныңды досың үшін қина.

* * *

Қу таяқты кедейге дәулет бітпес деме,

Бақ пен дәулет басымнан кетпес деме.

* * *

Сортаңға тұқым шашпа жер дегенге,

Бойлама иірімге көл дегенге.

* * *

Қадірін білсең - ар қымбат,

Бағалай білсең - бар қымбат.

* * *

Ханның ісі қараға түседі,

Әкенің ісі балаға түседі.

* * *

Есекті қалай өмілдіріктесең де, ат болмайды,

Жаманды қалай үйретсең де, бас болмайды.

Ит құтырса, иесін қабады,

Торғай құтырса, бүркітке шабады.

Құл құтырса, құдыққа қармақ салады.

* * *

Жаманды ашу кернейді,

Жақсыны басу билейді.

* * *

Аш адам не жемейді,

Жас адам не көрмейді?!

* * *

Жақсыға айтсаң - біледі,

Жаманға айтсаң - күледі.

* * *

Тұлпардың өз тұяғы өзіне май,

Сұңқардың қос қанаты өзіне сай.

* * *

Ашу келсе, ақыл кетер,

Ашудан ақыл көп болса,

Ашу не етер?!

* * *

Киім - адамның көркі,

Ауру - адамның дерті.

* * *

Адам көркі - шүберек

Ешкі дерті - кебенек.

* * *

Қыз өссе - үйдің көркі,

Гүл өссе - жердің көркі.

Патшаңыз түзік болса,

Жердің үсті қызық.

Патшаңыз бұзық болса,

Жердің асты қызық.

Балта сабынан озбайды,

Соқыр көргенінен жазбайды.

* * *

Біріктіріп жатса - би мықты,

Қиыстырып жатса - құл мықты.

* * *

Жақсы менен жаман егіз,

Егіле берсең, қайғы - теңіз.

* * *

Жүйріктен жүйрік шықса оза шауып,

Төрт аяғы келеді тыпырлау.

* * *

Халық сөзі қазына.

* * *

Дүниенің қызуы - күннен,

Киімнің жылуы - жүннен.

Қараңғыны қаралап қайтеміз,

Жұлдыздың жарқырауы - түннен.

* * *

Темірі жасық пышақты

Қайрасаң да өтпейді.

Жетесізге айтқан сөз

Десең де қанша жетпейді.

Сөз ұғам десең, зіңді жас,

Үлкенді көрсең, сәлем бер,

Ештеңең одан кетпейді.

Тірлігіңде құс төсекте жатсаң да,

Өлсең орның - қара жер.

* * *

Пішінсіз көрік болмас,

Терісіз бөрік болмас.

* * *

Үйреткен сөз дауға жарамайды.

* * *

Жақсыдан жаман туса, жыннан болар,

Жаманнан жақсы туса, нұрдан болар.

* * *

Басқы істің басында болмасаң,

Аяққы істің қасында болма.

* * *

Ерді құдай, етікті нәл сақтайды.

Ерен жүйрік бәйгеге алшақтайды.

Үйірін жақсы айғырдың ат жақтайды.

* * *

Ерінбегеннің еңбегі жанады,

Үйіне қызыр қонады.

* * *

Жегенде бал тәтті,

Шығарда жан тәтті.

Бабалар сөзі - даналық көзі

Алматы, "Білім", 1998 17-20;

25-26-бб.

Н. Төреқұл Даланың дана ділмарлары

Алматы, "Қазақстан", 2006.

30,31; 67-68 86-87; 102-103; 104; 185; 188-189-бб.

Қазақтың би-шешендері. Алматы, "Жалын", 1993

38-42; 51-52; 66; 76-77; 81-82; 85-86

93-95; 100; 109-111; 115-116; 120-125; 128-132

135-136; 138-139; 142-146-бб.

КИІКБАЙ БИ

* * *

- Көп екен ғой қазіреттің көргені,

Көргенінен тіленшідей тергені.

Алла атымен айтар деген әділдік,

Қайғы болды жақсылардың сенгені.

Зая болды оқу іздеп кезгені,

Мансұқ болды, білгені де, сезгені.

Шариғатты белдемеден бір басып,

Ғұламамыз өз құлқынын көздеді.

Жаңағы айтқан билігі жөн сөз бе еді,

Қасқа жолдан қия шауып безгені.

Тура билік бере алмай хазірет,

Айқындалды мықтап нәжіс езгені.

* * *

Әлімше сөйлеп көрейін,

Дау төресін берейін.

Төре әділ болмаса,

Хазіретше "өлейін".

Уа, кешірімшіл, Кірбас,

Қартамбай құдаң еді сырлас.

Малын қайтару керек,

Өйтпесең дау жанжал тынбас.

Сен аярлыққа бақпа,

Қызыңды енді сатпа.

Қойдан қасқыр тумас болар,

Сол әкеңнің әдетін сақта.





Уа, қапы соққан, Қартамбай,

Қояды деп ойлама,

Қалыңмалды қайтармай.

Сен малыңды қайтарып аласың,

Бұл даудан елге біттім деп барасың.

Тарту-таралғың қайтпайды.

Ашып айтайын бұл арасын.

Қыз құнына жатпайды олар,

Ол кезіндегі жарасым.

Осы айтқан тоқтамға

Қайсыңның бар таласың?

* * *

- Білікті біліп айтпайды,

Көлгір адам күліп айтады.

Батыр батып айтады,

Паңсымақ жатып айтады.

Мылжың іріп айтады,

Датқа үгіп айтады.

Надан айтса, үріп айтады,

Жолаушы жүріп айтады, -

- Патшадан алған шен болса,

Төрелерімен тең болса,

Шөбі шүйгін бел болса,

Мыңдаған жылқы түскенде,

Ортаймайтын көл болса,

Өзіңнен туған ұлдарың,

Жеке-жеке ел болса.

Сүтпен кірсе, сүйекпен кетеді.

- Сонда сен дүниеден безгенсің?

- Жоқ, толып - толықсып тұрмын

- Соныңды айтшы?

Ақылым - атам, білімім - бабам.

ТОРАЙҒЫР БИ

Барлы, Барлы, Барлы тау,

Басы есеннің дені сау.

Ұйықтамаса қабақ жау,

Ішпей жүрсе тамақ жау.

Арық атқа қамшы жау,

Жыртық үйге тамшы жау.

Ұрысқақ болса ұлың жау,

Керіскек болса келін жау.

Қашаған болса атың жау,

Қарыспа болса қатын жау.

Тебеген болса биең жау,

Сүйкен болса түйең жау.

Түйең менен биеңді,

Алып кетсе жиен жау.

Ұл он беске келгенде,

Қолға ұстаған қобызың,

Ұл он бестен асқан соң,

Тіл алмаса доңызың.

Көк түйнектен өліп қалмаса,

Жасында күйеу алмаса,

Көрінгенмен ойнаса,

Бәрінен де қызың жау.

* * *

Бұл заманда не ғаріп?

Қадірін біліп ұқпаса,

Дүрлі гауһар сөз ғаріп.

Замандасы болмаса,

Қария болар тез ғаріп.

Ел жағалай қонбаса,

Бетегелі бел ғаріп.

Тарту-таралғың қайтпайды.

Ашып айтайын бұл арасын.

Қыз құнына жатпайды олар,

Ол кезіндегі жарасым.

Осы айтқан тоқтамға

Қайсыңның бар таласың?

* * *

- Білікті біліп айтпайды,

Көлгір адам күліп айтады.

Батыр батып айтады,

Паңсымақ жатып айтады.

Мылжың іріп айтады,

Датқа үгіп айтады.

Надан айтса, үріп айтады,

Жолаушы жүріп айтады, -

- Патшадан алған шен болса,

Төрелерімен тең болса,

Шөбі шүйгін бел болса,

Мыңдаған жылқы түскенде,

Ортаймайтын көл болса,

Өзіңнен туған ұлдарың,

Жеке-жеке ел болса.

Сүтпен кірсе, сүйекпен кетеді.

- Сонда сен дүниеден безгенсің?

- Жоқ, толып - толықсып тұрмын

- Соныңды айтшы?

Ақылым - атам, білімім - бабам.

БАЙЖІГІТ БИ

Байжігіт Тоқтар қожа ұлының әділ билік, адалдық, адамдық туралы айтқан терме, толғау, нақылдары жинақтала қоймаған. Ел аузында айтылып жүрген бірлі - жарымы мыналар:

* * *

Әділ бидің алдынан іс кетпейді,

Жәбірлікті бекерге істетпейді.

Ердің құнын екі ауыз сөзбен шешіп,

Абыройын кісінің еш төкпейді.

Қылар жақсы түйеден түймейді.

Жөнін тауып әр істі жүйелейді.

Жаман болса төреңіз ептей алмай,

Ақ ісіңді қаралап күйелейді.

Дұшпандарды әділ би дос қылады

Жаман би дауыңа дау қостырады.

Бұл бір мақал киікті ата алмаған,

Атамын деп киікті бостырады.

* * *

Ұрысқанды жақсы би табыстырар,

Ақылменен жапсарын, жабыстырар.

Жаман адам от қылып жақсыларды,

Сөніп жатқан шаланы қағыстырар.

Жақсыларға жақсылық сөз оздырады,

Жамандарға жаман сөз қоздырады.

Жақсы менен жаманның нарқы басқа,

Айта берсең бірталай соз болады.

* * *

Қараша үй екен деп,

Көп ауылдан қашпаңыз.

Тамаша үй екен деп

Бай отауына қадам баспаңыз.

* * *

Құм үстінде ине сабақтама,

Түсіп кетсе табылмас.

Қонған үйді бір күнде адақтама,

Қосалқы ертеңге табылмас.

* * *

Берекесі кеткен ауылдың –

Айтқаны өсек болар.

Жатқаны төсек болар,

Берекелі ауылдың –

Айналдырғаны шаруа болар,

Еккені тары, жегені жарма болар.

ЕСЕНКЕЛДІ БИ

* * *

Есенкелді биді қартайғанда ауылдастары "Есепші ата" деген екен. Олай атайтын себебі: би ауа райын күн бұрын болжап айта беретін бопты. Айтқаны дәл шығып, жаңбыр жауады деген күні жаңбыр, қар жауады деген күні қар жауады екен. Сондай болжамдарының бірқатары мынадай:

Қаз, үйрегі болмаса,

Айдын шалқар көл ғаріп.

Әділ биі болмаса,

Бірлігі кетіп ел ғаріп.

Қадірін елі білмесе,

Қайратты туған ер ғаріп.

* * *

Бақытты адам қаласа,

Қар үстінде от жанар.

Бақытсыз адам қаласа,

Құрғақ үйден су тамар.

Жақсы туған баланың,

Атасы жаман болса да,

Төрде отырып сый табар.

Жаман туған баланың,

Атасы жақсы болса да,

Түйе үстінен ит қабар.

Бұл нақылдар сол Есенкелді би айтуынан ел арасына таралып, кейін келе-келе халық мұрасына айналып кетсе керек.

КЕГЕНБАЙ БИ

Келесі жылында Кегенбай бидің өзі атқа мінеді. Басқа жаққа бет бұрмастан, ат тұмсығын Қаз дауысты Қазыбек немересі Тіленші Бекболатұлының ордасына тірейді. Күтуші жігіттер бұларды оңаша үйге апарып түсіреді. Тіленші би Кегенбай бидің сырттай даңқын естігенімен, өзін көрмепті. Сондықтан қандай адам екенін байқап келуге сыншы жібереді.

Келесі күні қопақтармен бірге болған сыншыдан мән-жайын сұрағанда сыншының айтқаны:

"Өң менің мен өтердей көзі бар, шоқпармен ұрғандай сөзі бар, шоқша сақалды, сары сүр біреу отыр орталарында. Бір айыбы денесі томашадай ғана екен. Тымағының бір құлағы жымырулы. Бүктеулі қамшысы жанында. Өзі қонышына пышақ жанып отыр, қауіпті жауыңыз сол, басқалары дәнеңе емес" - депті.

- Ойпырмай, жауласуға да, дауласуға да дайынмын дегені ғой бұл, - депті Тіленші.

Бұл дауға барған екен Кегенбай би,

Тіленші көрсетіпті құрмет пен сый,

Тай сойып, қонақасы жегеннен соң,

Тіленшіге айтыпты: "Халқыңды жый".

Шабуылды бұрын бастауды жөн көрген Тіленші келе сәлемдеседі де, Кегенбайдан кезін алмай, іле сөйлеп кетеді.

Уа, заманның тозғаны - ай,

Аттан тайдың озғаны - ай,

Шернеуіштен би қойып,

Қайран елдің азғаны - ай, -

деп саңқылдай жөнеліпті.

Кегенбай би іркілместен:

Арғы атаңды білуші ем,

Аруақты қарт еді,

Өз әкеңді білуші ем,

Жақсылардың арты еді.

Келген қонақты сыйламау,

Қай қазақтың салты еді?

Малдың зоры соғым болар,

Адамның зоры боғым болар.

Шойынның батпандай құм болады,

Алтынның мысқалдай пұл болады.

Құм жиылып тас болмас,

Құл жиылып бас болмас,

Сен шойын, мен алтын шығармын, -

дегенде Тіленші одан әрі айтқызбай, таяп келіп иығындағы шапанын Кегенбайдың үстіне жаба салыпты. Тегі, одан әрі айтса, ұлы әжелерінің қалмақтығын айтар деп қауіптенсе керек. Кегенбай би сол сапарында дау аяғын біржола тындырып қайтады.

БЕКБОЛАТ БИ

Бекболат бидің жастарға айтқан мына бір ғибрат, нақылы ел аузынан жазылып алынған-ды:

Тәрбиелі бала жасынан,

Талаптыға ой табылар.

Талпынбаса басынан,

Талығар кейін зарығар.

Ер ақылды болғанда,

Елден қайрат табылар.

Ерлігің асса майданда,

Егіліп жауың қамығар.

Орынсыз болса өз ойың,

Ойлыға билік берерсің.

Жақында досың жоқ болса,

Ойламай-ақ көнерсің.

Білімсіз болса сенгенің,

Бітер ісің бүлінер.

Бірліксіз болса жолдасың,

Болымсыз іске сүрінер.

Асыл сөз адам талғамас,

Қисын - жөні келіссе.

Ақылды адам ұмтылар,

Алдағы білім - жеміске.

Ақылдыны сыйласаң,

Одан алғыс аларсың.

Ақылсызды сыйласаң -

Одан қарғыс табарсың...

* * *

Бекболат жас кезі екен. Бір жолы Абылай хан оны үлкен бір дауға жұмсапты. Алшынның билері игі жақсылары оны күтіп алады. Әңгіме сөзге салып көреді. Бекболат әкесі Қаз дауысты Қазыбекке ұқсап, шешен сөйлеп отырады. Кіші жүздің биі:

- Мұны сөзден жеңе алмайды екенбіз. Өзі судай ағып түр екен. Ишара, түсінігін байқап көрейік депті де:

- Екі қолын айқастырыпты. - Бекболат "құп болады", депті. Анау: Алақанын жұмып -ашыпты. - Бекболат: "құп болады" депті. Анау: Қолын сермеп - сермеп қояды. - Бекболат "құп болады" депті. Анау: Екі қолын түйістіріпті. - Бекболат "құп болады" депті. Енді Бекболат: Он саусағын көрсетіпті. - Алшынбай "құп болады" депті.

Екі жағы "дау шешілді" деп, тарқасыпты. Бекболат жігіттерімен елге келеді. Абылай хан әуелі Бекболаттың қасына еріп барған жігіттерді шақырып сұраса, олар:

- Біз ешнәрсесіне түсінбедік. Ол елдің биі қолымен ишара қылды. Бекболат "құп болады" деп отырды, - дейді. Бір жігіт:

- Өзінен сұраңыз, - деп Бекболатты ханға шақырып келеді. Сонда Абылай:

- Дау шешімін тапты ма? - деп сұрайды.

- Дау тез шешілді, - дейді Бекболат.

- Кеп айтыс-тартысқа бармадық. Ол елдің биі:

- Екі қолын айқастырды - бұл оның алысуға жараймын дегені еді. Мен "құп болады, мен де дайынмын" дедім. Ол:

- Екі алақанын жұмып - ашты. Бұл оның: Ашсам - алақанымда, жұмсам - жұдырығымда, татуласайық дегені еді. Мен "құп болады" дедім, ол:

- Қолын сермеп, сермей ишара қылды. Бүл оның:

- Қылыш сенде де бар, менде де бар, қылыш сермей - ақ қояйық, - дегені еді. Мен оған да "құп болады" дедім. Ол:

- Екі қолын түйістірді. Онысы: құшақтасып дос болайық, - дегені еді. Мен "құп болады" дедім де, оған оң саусағымды көрсеттім. Мұным:

- Олай болса, он күн ішінде тарту-таралғыңмен Абылай ханның алдына бар, - дегенім еді. Ол "құп болады" деді. Мінекей хан тақсыр. Ол дау осылай бітті. Енді Алшын аулының адамдарын күтіңіз, кешікпей келіп қалар, - депті Бекболат би.

ЕДІГЕ БИ

* * *

Қар қалың түскен қыстың күні екен. Аягөз қаласының бір төресі ат-шанамен келе жатып, көшедегі кедейдің бір қойын басып кетеді. Кедей әлгі төреден қой даулайды. Торе оны маңайына жолатпайды. Екеуі дауласып Едіге биге барады. Едіге екі жақты тыңдап болыпты да:

Күн ортақ, ай ортақ,

Патша ортақ, бай ортақ,

Әділ төре ортақ.

Биік төбе ортақ.

Жол ортақ!

Тар жолда кездескенде,

Бір - біріңе жол берулерің керек.

Сыйласқанға сол ортақ!

Төрем кедейдің қойын төле! –

депті.

Жаздың күні. Едіге би қарағайлы бұлақ басындағы ақ отауында отырса, сырттан "Кім бар-ау, сөйлес?" депті. Қараса, сабаудай он аттылы кеп тұр дейді. Жігітін жұмсап, оларды арнайы тігулі тұрған қонақ үйге түсіреді. Артынша тағы он кісі келіпті. Оларды да сол үйге жайғастырыпты. Мал сойып күтіпті. Ертеңіне Едіге би бәрін шақырып алыпты.

- Ал ағайындар не шаруа?

- Үйсін Тоғас бидің аулынанбыз. Би сізге жіберді. Ұрыс шығып, бір қатын бала тастады. Тоғас би:

"Бірің оң көзім, бірің сол көзімсің, мен қанша тура сөйлегенмен, біріңе жақпаймын Көз таңбалы арғында Манас би бар, соған барып жүгініңдер, - дейді. Ол Қазыбектің баласы Бекболатқа сілтепті. Ол үш жүзге үлгі айтқан Төле биге сілтепті. Ол Едігеге сілтепті.

- Түсік қайда? - деп сұрапты Едіге. Әлгілер: "мұнда" деп құрым киізге ораған түсікті көрсетіпті. Қараса, нәрестенің жобасы ғана қол, аяқ өлі бітпеген, сурет қана екен. Едіге:

- Мұнда бастайтын бас жоқ, ұстайтын қол жоқ, не аяқ жоқ. Мұндай құр мүсінде құн жоқ, сондықтан екі тоғыз айып төлейсің. Қатынды ұрған жағы түйе бастатып, болысқан жағың ат бастатып айып төлейсің. Түйе бастатқан тоғыз айыпты Тоғас биге байлаңдар, ат бастатқан алты айыпты Манас биге, Бекболат пен екеуімізге ешнәрсенің керегі жоқ, -депті. Тоғас бидің адамдары аулына қайтып барыпты. Едігенің билігін баян қылыпты: Олар Тоғас биге барып айтса, ол "Пәлі" депті. Манас биге барып айтса, ол да "Пәлі" депті. Сонда Төле би айтыпты:

- Бұл Едіге бидің ынтымақты, ел арасы тату болсын дегені ғой. Қайта барыңдар, Едігенің қызы болса құда түсіп, баласы болса, қыз береміз деп, өзін қонаққа шақырып келіңдер?!

Үйсін аулы Төле бидің осы шешімі бойынша Едіге биді қонаққа шақырып, ту бис сойып бірнеше күн күтіп сыйлапты. Тоғас бидің кенже баласына Едігенің кіші қызын атастырып, екі жағы құда - жекжат болып, сый-құрметпен тарқасыпты.

* * *

Жарқырап жаз шығыпты. Тоғас би Едіге биді тағыда қонаққа шақырыпты. Тоғас аулы өзен жағасында отыр екен. Едіге бір топ кісісімен барса, ауыл айқай-шу дейді.

- Бұл не айқай? - дейді Едіге.

- Жәңгір ханымыздың баласы жардан құлап өліпті. Соған ел улап-шулап жатыр. Хан қайғырып жатып қалса керек.

- Оған мен барайын, - дейді Едіге. Таң атыпты. Бәрі Едігеге еріп ханға барыпты. Хан барғандардың сәлемін қабыл алмапты. Сонда Едіге:

- Ақсұңқар ұшты ұядан, қол жетпейтін қиядан. Тұяғы бүтін тұлпар жоқ, қияғы бүтін сұңқар жоқ. Тұлпардың тұяғы тасқа тисе кетіледі. Суға салса жетіледі. Теректен бұтақ, теңізден көбік, Ақсұңқар әуелеп аспанға ұшты, алтын қоңырау үзіліп жерге түсті, е, е, ханым саған құдайдың бір жазығы түсті, мойның жуан көтерерсің, көтермегенде қайтесің, бәрінен де құдай күшті. Көтер басыңды, жылатпа жұртыңды! - Едіге осылай дегенде хан басын көтеріпті:

- Көз таңбалы арғында бір шешен бар деуші еді, сол сенбісің?

- Болсақ болармыз.

- Атыңнан, сөзіңнен, сені тапқан қатыннан айналайын! Сегіз күннен бері осындай соз айтып жұбатқан ешкім табылмады! - Мен өліп едім, тірілттің. Айтшы қайтсем қайғыдан айырыламын?

- Едіге айтыпты:

- Бұл қайғың жиылған көптің тобында қалады, мылтықтың оғында қалады, жүйрік аттың тұяғында қалады, қыран құстың қияғында қалады. Ақ маралдай керілген сұлудың қойнында қалады. Өлім деген өрт, қайғы деген дерт. Осы сөзім сол өрт пен дертті жазатын дару емес пе? Едіге осылай дегенде хан сілкініп орнынан тұрыпты да, малай жігіттеріне:

- Неғып отырсыңдар, мал сойыңдар, қайғыны қойыңдар, мына құрметті қонақты жақсылап күтіңдер! - деп, көңілдене бастапты.

ҚҰРМЫСЫ БИ

* * *

Тоқсан би жастау кезінде Құрмысына сыртынан шешен би деп есітеді екен де, өзін көрмепті. Ол бір жолы тойдан қайтып келе жатып, жолда бір жоқ - жұқалау адамға жолығады.

- Құрмысы бидің үйі қайсы?

- Ол кісіні бұрын танушы ме едіңдер? - дейді, Құрмысы. Әлгілер:

- Сыртынан естуші ек, өзін көрген емеспіз.

- Құрмысыда не шаруаларың бар еді?

- Не шаруа болушы еді, әңгімесін тыңдасақ деп ек.

- Анау шеткері тұрған қараша үй, өзі үйінде жоқ шығар. Үйіне қайтып оралғанша, сендер анау байдың ақбоз үйіне түсіп, аттарыңды отқа қойып, өздерің етке тойып, кешке қарай барарсыңдар, - деп сілтеп жібереді. Тоқсан би қасындағы жігіт - желеңдерімен ауыл ортасындағы Байғазы байдың үйіне түсіп, ас - су ішіп кешке қарай, әлгі жолаушы айтқан қараша үйге барса, бағанағы жолда жолыққан жұпыны кедей тағы алдынан шығыпты.

- Құрмысының үйі осы ма?

- Иә осы, - дейді Құрмысы.

- Өзі үйінде ме?

- Иә, мына алдарыңда тұрған сол Құрмысың мен боламын.

- Япырым-ай, сенейік пе, сенбейік пе!

Жақсының өзін көрде, үйін көрме,

Бәйтеректің басын көрде, түбін көрме, -

дегендей болды-ау, - деп, әлгілер ыңғайсыздана бастайды. Құрмысы:

- Ұялмаңдар, үйге кіріңдер, сыйғаның үйге, сыймағаның сыртта отыра беріңдер. Менің даусым қайда отырсаңдар да жетеді, - дейді ол. Сонымен Тоқсан би Құрмысының қара лашығына түсіпті. Құрмысы оларды айран, шалаппен сусындатыпты. Тоқсан би "Қайран айран, айрылып майдан, келдің қайдан" деп, айранды сіміріп салыпты. Құрмысы оның сөзін жалғап: "Тоқсан би келеді дегенді Құрмысы білсін қайда, сендер отыра беріңдер, мен бір қой сұрап келейін байдан", - деп орнынан тұра бергенде, Тоқсан би:

- Алла риза болсын, керегі жоқ, әңгіме айтыңыз, бізге сіздің дана сөзіңіз керек, - деп, оны әңгімеге тартыпты.

Құрмысы көсіле сөйлепті. Өзінен бұрынғы билер, шешендер, хандар сөзін бірінен соң бірін тізбектей айтыпты. Шешендік сөздерінің арасында мақал-мәтел, нақыл сөздерді де қосып отырыпты. Ол нақылдардың ел аузында қалғандары мынадай екен:

Жабағы тайды қорлама,

Жазға шықса ат болар.

Жас жігітті қорлама,

Жұртыңа ертең бас болар.

Көрген сайын "сіз" десіп,

Сыйласқанға не жетсін?

Шашылғанды бірлесіп,

Жинасқанға не жетсін?

Желі тұрған оңынан,

Жеті өзеннен өтеді.

Адаспаған жолынан,

Жеті таудан өтеді,

Арманына жетеді.

Адамды алдау,

Арыңның алдында қылмыс.

Ағаңды алдау,

Анаңның алдында қылмыс.

Жол жүргенде,

Шабанға кіріптар қылмасын.

Жолдас болсаң,

Наданға кіріптар қылмасын.

БАПАН БИ

Бапан Тұраналыұлы қанжығалы Бөгенбай батырдың немересі. Саққұлақ бидің туған әкесі. Бапан бұрынғы Ақмола облысының Ерейментау ауданында туған. Шежіреде Арғынның қанжығалы руынан Әлде күн, одан Ақша, Ақшаның Тұраналы, Тұрымбет деген екі баласы болады. Соның Тұраналысынан Бапан би туады.

Сол Бапан би бір жиында жастарға оның ішінде отырған өзінің Саққұлақ (Сәбелең) баласына "ел дегенің немене?", "ер дегенің немене?" деген сұраққа былай деп термелей жауап беріпті:

- Суы тұщы болмаса,

Мал-жаның бәрі сусындап,

Мейірі оның қанбаса,

Көл дегенің немене?!

Ынтымақ, бірлік болмаса,

Елдікке мойын бұрмаса,

Үлкеннің айтқан сөздерін,

Кішісі қолдап тұрмаса,

Ел дегенің немене?

Еліне құрбан болмаса,

Абырой бедел қонбаса

Ағайын-туыс, ел-жұрты,

Батырым - ау деп тұрмаса.

Ер дегенің немене?!

Шайырлы шөп болмаса,

Түлігін жайлап тоймаса,

Қатар өсіп мал мен бас,

Қуанып елің қонбаса

Жер дегенің немене?!

Желден пана болмаса,

Қарды бөгеп тұрмаса

Аңдары қойдай өрмейтін.

Қызығын адам көрмейтін,

Қадірі жоқ қырқалы

Бел дегенің немене?!

Адал жүрек болмаса,

Сөзіне опа қылмаса.

Түзулікті бұрмалап,

Өтірікті шындаса.

Кең дегенің немене?!

Атан түйе атамай,

Ат-айғырды матамай.

Шын икемге келмесе

Түзу - жөнді білмесе,

Төл дегенің немене?!..

Бапанның жақын туыстары Ташкент бегінің қолына түсіп қалады. Бір би барады, екі кісі барады, бек оларға да көнбей, тұтқындап отырып алады. Әлгі бек мақтағанды жақсы көреді дегенді естіп Бапан би оның үйіне барады:

Бір кезде алтын тақты Батый өтті, Қаһарман адам қанын судай төкті. Ызғары көрген жанды тітіретті, Ол да сіздей болған жоқ, өтті, кетті. Бір кезде Әмір Темір султан өтті, Дүниенің төрт бұрышына даңқы жетті. Өргізді өз алдынан би мен бекті, Ол да сіздей болған жоқ, өтті, кетті. Заманында дауылдап Абылай өтті, Оның даңқы бар әлемді тұтты. Қасіретінен шүршіт, қалмақ қан жұтты, Ол да сіздей болған жоқ, етті, кетті.

Кім түссе де егеске,

Өзіңнен артық емес-ті.

Ағайынды кешпесең –

Әділдігін шешпесең –

Рақымсыз бек демес - ті!

Бапан би осылай деп орнынан тұра бергенде, Ташкент бегі:

- Құп болады, Бапан! - деп, туыстарын босатып жіберіпті.

* * *

Қоржынкөлдегі бір жер дауында тілмаш Тұрлыбек Көшеновқа Бапан би былай депті:

- Саған бір уыс топырақты ұлық берген,

Маған бір уыс топырақты халық берген.

Саған берген топырақ көзіңе түсер

Маған берген топырақ көріме түсер

Сен шеніңе мәзсің,

Мен еліме мәзбін!

Сенің қоқаныңнан қорықпа,

Халқым барды мен тарықпа!

Тұрлыбек бастаған бай шенеуніктер тобы: - Қой, бұл Бапанмен айтысып болмас, жайылым жерін өзіне қалдырайық, - деп тарқасыпты.

* * *

Ауыл адамдары Бапан биді алқа-қотан ортаға алып, өткен кеткен әңгімесін тыңдайды екен. Сонда "Кімді қалай танисыз?" дегенде ол былай термелепті:

- Кісі болар кісіні кескінінен танимын,

Кісі болмас кісіні мүшесінен танимын.

Жомарт болар кісіні табағынан танимын,

Сараң болар кісіні қабағынан танимын.

Дауы жөнсіз кісіні сөзінен-ақ танимын,

Өзі тұйық жігітті жүрісінен танимын.

Іші сұйық әйелді күлісінен танимын.

Ақын болар жігітті дауысынан танимын.

Палуан болар жігітті шалысынан танимын

Мерген болар жігітті атысынан танимын

Батыр болар жігітті сапысынан танимын.

Бай болатын жігітті пейілінен танимын.

ЕСЕТ БИ

* * *

Патша үкіметінің жалдамалы әкім - сұлтаны Арыстан Жантөринге алғаш рет бетпе-бет кездескенде Есет би оған мынаны айтыпты:

Мен, мен едім, мен едім,

Қатарға салсаң қайыспас,

Қас қара нарың мен едім.

Шабуыл шалса шаршамас,

Шыны тұлпар мен едім.

Су шашырап жел тимес,

Аударылмас қара кеме едім.

Қасарысып келгенде,

Қап түбінде сыймаған,

Қара болат мен едім.

Қияннан ұшқан қу ілген,

Анық сұңқар мен едім.

Тегеурінім теріс біткен,

Тепсем жілік сындырған,

Қыран бүркіт мен едім.

* * *

Жем өзені жағалауындағы Патша жазалаушы әскеріне қарсы шабуылға шығар алдында Есет бидің жігіттерін жігерлендіріп айтқан толғауы. Әуелде ұзақ айтылған толғаудың осы бір тізбектері ғана ел жадында қалыпты.

Тауға біткен қайыңның,

Солқылдар басы жел өтсе,

Тоғайға біткен жоңышқа,

Солғын тартар күн өтсе.

Ерні салпы ер аты,

Семірмес қайта ер өтсе.

Еңкейіңкі тартады,

Ер қолынан мал кетсе.

Арбадан үркіп жаман ат,

Ер салдырмас жал бітсе.

Қайыры болмас ғаріпке,

Ақылсызға мал бітсе.

Қасына қоңсы қондырмас,

Қас жаманға ел бітсе.

Тәңірден тілеп алған ұлдарың,

Тіл қайтарар ер жетсе.

Хан бұрылып қараған,

Би бұрылып сұраған,

Ажары болмас арудың,

Екі он бестен жас өтсе,

Сылдырап белін шешінген,

Назданып аяқ көсілер,

Алғаныңа жандарым,

Қадірің кетер күн болар,

Ер қартайып жас жетсе...

Есет бидің жасы сексенге аяқ басқанда өзіне сәлем беруге барған жастарға айтқан ғибрат термесі:

Қартайдым да көр болдым,

Күн сенікі жастарым.

Кәрілікке жеткізсе,

Талайды көрер бастарың.

Заманымда өзімнің,

Еңсеріскен ер едім.

Белсеніскен бел көрдім,

Жасан жау көрдім

Тізелескен дау көрдім.

Үрікпедім, саспадым,

Бір өтірік болмасын,

Табаным тайып қашпадым.

Түгел ердің жолдасы,

Тілектес болған дос-жарым,

Сәл дәулеттің тұсында.

Самарқандай сапырып,

Шапқан шөптей жапырып,

Аспадым да, таспадым.

Қанды көйлек жолдасты,

Сары алтындай сақтадым.

Менің көрген затым бұл,

Төкпей-шашпай қолданып,

Ортаңа сүйреп тастадым.

АҚТАЙЛАҚ БИ

Ақтайлақ би Қанай шешенді сынамақ болып:

- Ер басында бақыт нешеу?

- Кемдік нешеу?

- Құлазу нешеу? - деп сұрайды.

Сонда қарауыл Қанай шешен былай деп жауап береді:

- Ер басында бақыт бесеу, кемдік үшеу, құлазу төртеу. Енді атап-атап айтайын:

- Астындағы атың жүрдек болса,

Жалғанның пырағы

Алғаның жақсы болса,

Үй мен қонақтың тұрағы.

Әкең - асқар тау,

Шешең - қайнар бұлақ.

Балаң жақсы болса,

Екі көздің шам-шырағы, -

Міне бес бақыт осы.

- Атың шабан болса,

Жалғанның азабы.

Алғаның жаман болса,

Дүниенің тозағы.

Балаң жаман болса,

Көрінгеннің мазағы.

Міне - үш кемдік осы.

- Қалың ел көшсе,

Көл құлазиды.

Қаптаған мал кетсе

Бел құлазиды.

Нарық танымаған,

Сөз құлазиды.

Қатарынан айырылған,

Шал құлазиды,

Міне - төрт құлазу осы.

- Бәрекелді таптың балам, - депті Ақтайлақ - Енді маған жұмбағыңды айт?

Сонда Қанай:

- Ажалды қарға бүркітпен ойнайды деген, мен сіздей білгір

дүлдүлге жұмбақ қоя алмаймын, - депті.

* * *

Бір күндерде Ақтайлақ би ауыл сыртында төбенің басында отырса, көз ұшы жетер жерде келе жатқан Жанақ ақын екенін танып, ауылда, үй сыртында тай үйретіп жүрген балалардың ішінде өзінің кенже баласы Сабырбайды шақырып алып:

- Балам, анау келе жатқан атақты Жанақ ақынға ұқсайды. Сен құрметтеп қарсы ал да, бір ауыз өлең айт, Жанақ бір әбігерге түссін, - депті. Жанақ ақынның мінгені дәу шұбар ат және бір атқа қобызын жеке артып алыпты. Бимен сәлемдесіп бола бергенде Сабырбай:

Бақсы екен деп ойлап ек, басын тартқан,

Ақын Жәкем екен ғой өлең айтқан.

Бәрекелді көшіңнің сәндісі,

Қараша інген секілді байталға артқан, -

дегенде Жанақ ақын сасқалақтап қалып, қобызды шешіп алайын деп тұра бергенде, Ақтайлақ би:

- "Жәке, үйге барғанда балалар қобызды шешіп әкеледі, әзірше мына таяқты пайдалан", -деп таяғын ұстатыпты. Таяқты ала сала Жанақ:

Төмен тіннен келемін жоғары өрлеп,

Үш жүздің баласында ақын мен деп.

Атан да алдым біреуден, жамбы да алдым,

Мына неме кездесті - ау көлденеңдеп, -

дегенде Ақтайлақ:

Балам, Жәкеңмен айтысу саған оңайға түспейді. Тез үйге бар да, мал сойғыз және оңаша үй тіккіз. Жанақты шақырып келтіре алмаушы едім, бүгін дәм айдап өзі келді және саған шын ықыласымен тілек білдірді емес пе, - депті.

* * *

Сөз жүйелі шығып, қисынға құлақ түрген жұрт, жай түсіп өлген адамның құнын сұрау орынсыз екенін ұғып, найман жағы Сауғанын құнынан құтылғандай боп, бір серпілісіп қалғанда, "Көздегенім әлі бұл емес" дегендей Нұрбек аз кідіріп, жесір дауын бастап былай депті:

Ақ түйем қалды шаңдақта,

Төсегім қалды оң жақта,

Иен - қалып ақ отау,

Ойнақ салды құрбақа,

Босағам неге сынады,

Әйел кетсе бетімен,

Ер шабады намысқа,

Сындырмас сағымды,

Айтарым жақын, алысқа,

- депті.

Істің мәні шындығы, жас жүректің қапырық қапасқа қайта түспей, еркіндік, бостандық аңсауында екенін, ару қыздың Нұрбекке қайта телінсе өмірден күдер үзуге мүлде бел байлағанын жиылған ел іштей ұғынып, қызға жаны ашып, тілек білдіріп толқулы отырысқан еді. Жұрт Ақтайлақ биге үміт білдіре, не айтар екен деп қарасып қалған. Ақтайлақ би:

Жақсы туған қыз бала, Батыр туған ұлмен тең. Ақылы аз болған соң, Жаман адам құлмен тең. Сатылса малға қарындас, Есікте жүрген күңмен тең. Еңбегі еш, тұзы сор, Жалыны өшкен құлмен тең. Жабырқап көңілі ашылмай, Қараңғы болған түнмен тең. Көз жасын көрер пенде жоқ, Қайғының дерті умен тең. Еркі өзінде бар болса, Тең құрбыға жар болса, Мына отырған жас бала, Болар еді кімнен кем? - деп тебірене толғап, адамгершілік заңын қолдап, қыз намысын қорғап, әділетті сөзін аяқтаған екен. Сөздері таразыға түскен екі бидің ой-пікірлері көпшілік талқысына салынып, жиналған қауым Ақтайлақ бидің ақылды сөзіне тоқтап, қалың малын қайырып, қыздың бас еркіндігі өзіне тиіпті.

Ақтайлақ кіріп келсе, төр алдында салынған төсек жоқ, тұрып қалса керек. Сонда бәйбіше:

- Қонағым, неге тұрсыз? "Ердің семізі - есек, әйелдің семізі - төсек" дейді. Сіз семіріп кеткен кісі көрінесіз, сізге мына төсегімді дайындап қойдым. Соған жатыңыз, - депті.

Ақтайлақ:

- Ой, құдағи, сіз дұрыс айтпадыңыз. "Ердің семізі - елдің құты, әйелдің семізі - үйдің жұты" демеуші ме еді. Жұтаған елдің жұртына жатқызайын дегеніңіз бе? - деп ұялтып тастапты.

Асқар - асқар асқар тау,

Асқардан биік тау болмас.

Балапан торғай басына,

Шырқап ұшып қона алмас.

Күзен қазып, тырбанып,

Бауырын тесіп өте алмас.

Шыңның басы жылтыр мұз.

Оған ешкім жете алмас.

Құздан қулай су ақса,

Өтіп одан кете алмас.

Табалдырық таба алмас,

Арқан байлап тас басып,

Құз жартасты қиялап,

Аяқты басып шыға алмас.

Әлелай болмай ел болмас,

Қараша торғай қаз болмас

Әз келмей мәз болмас,

Наурыз болмай жаз болмас,

Шаңқан болмай боз болмас,

Тас тентекте ми болмас,

Хас жүйрікте құн болмас,

Хас жақсыда кек болмас,

Хас жаманда шек болмас,

Жалғыз ағаш үй болмас,

Жалғыз жігіт би болмас,

Сараң байдан сұрасаң,

Бәрін жоқ дер ұялмас,

Кеселді туған кер кеткен,

Ел-жұртына сыя алмас,

Кенжеге жүйрік, кер жалқау,

Лағынетсіз тіл алмас,

Жақсы менен жаманның,

Айырып мәнін біле алмас.

Дүниенің қызығы,

Жармен ойнап күле алмас.

Көзі кетсе көк тұйғын.

Көлден үйрек іле алмас.

Қолында жоқ жарқырап,

Оқалы киім кие алмас.

Соқыр - мылқау болса да,

Іштен шыққан баласын,

Ата-анасы қия алмас!

Жанашыры жоқ болса,

Жәбірленген жазықсыз,

Көзінің жасын тыя алмас...

Арғымақ байлап не керек,

Артынан жабы жеткен соң.

Сары қылыш не керек,

Ағайын-туған не керек,

Аңдысып күні өткен соң.

Қызыл тілім сөйлеп қал,

Қызығыңды жер көрер.

Санаулы демің біткен соң,

Айтты дейтін жұрт қайда?

Айтатұғын біз қайда?

Бір төбенің басында,

Кеме тастап кеткен соң,

Ат туады биеден,

Алып туар анадан.

Ажал келсе бір күні,

Айырар қатын-баладан.

Сиыр жисаң қарадан.

Қатық кетпес шарадан.

Ақылдыдан би болса,

Адаспайды жобадан.

Ақымақтан би болса,

Екі қолын айырмас,

Өмірінше парадан.

Ақтайлақ би тоқсан беске келгенде таңертең бір ауыз өлең айтса, сол өлеңді жатқанша қайта-қайта айта береді екен. Қарттың бұл қылығына балалары күле беріпті. Сонда Ақтайлақ:

Жалаң аяқ, жалаң бас,

Жарға ойнадың сен он бес...

Қызыл шекпен желгебей,

Қыздар сүйген жиырма бес.

Жалаулы найза секілді,

Жалаңдаған отыз бес.

Қынсыз пышақ секілді,

Қылшылдаған қырық бес.

Ақыл тоқтап, ми толған,

Сені айттым елу бес...

Ала бөрідей арсылдап,

Алдыңды орар алпыс бес.

Өрге шықса тізем деп,

Ылдиға түссе белім деп

Сені қайттым жетпіс бес.

Балаң мазақ қылады,

Қатының сөзбен ұрады,

Сені қайттым сексен бес,

Кеше тірі Ақтайлақ,

Бүгін өлі бір тайлақ,

Тірі деп ешкім ескермес.

Қараша тауға қар жауар.

Қос бұлақтан су ағар,

Ұрдың мені тоқсан бес, -

деп төсегіне құлай кеткен екен.

Ақтайлақ би қасында бір таз ақыны бар тоқсан жасында тобықты да бір ақын қызды іздеп шығады. Үйіне бейсаубет кісі жатыр дегеннен кейін ақын қыз шымылдықты түсіріп алады. Ақтайлақ серігімен ішке кірген соң шымылдыққа таяп келген таз ақын былай сөз бастайды:

Құдаша, берірек кел көріселік,

Шашыңды екі бұрым өріселік,

Көсілген көмекейің ақын дейді,

Бір-бірлеп ата жөнін теріселік.

Қыз:

Тұрмысың жаңа келіп көріскендей,

Бар еді қанша шашың өріскендей.

Ала құйын, құр кеуде, қыршаңқы таз,

Шұбар төс атың бар ма теріскендей.

Таз ақынның тілі байланды.

Бұған намыстанған Ақтайлақ таз ақынды қуып шығады. Енді қыз оған бассалады:

Сенбісің Ақтайлақ би ақ найзалы,

Көрмеді ақылыңнан жұрт пайданы.

Сексен мен дәл тоқсанның арасында

Талтақ аяқ есек мінген сарт айдады.

Ақтайлақ:

Сарт айдаса обалым Тобықтыға,

Тобықты жылқы алғанын қойып тұр ма,

Сексен мен дәл тоқсанның арасында

Жүкті болған қу қызға жолықтым ба?

Сөйтсе қыз жүкті болған соң шымылдық ішіне кірген екен. Ол сөзден ұтылып, ат - топын айыбын тартыпты.

АҚТАЙЛАҚ БИ СӨЗДЕРІ

Қартайған кезінде би балаларын шақырып алып, ақыл-кеңес айтып отырып, шырақтарым, "Үш қызылдан сақтанып жүріңдер", - депті. Сонда Дәулетбай деген үлкен баласы болыс екен. Мінезі жеңілтектеу болыпты. Әке сөзіңізге түсіне алмадық дегенде, Сабырбай ақын мен түсіндім депті. Ақтайлақ би ендеше рұқсат шырақтарым, барлығыңа Сарыбай сабырлық туғызар депті. Ертеңінде Әулетбай інісі Сарыбай ақынды шақырып алып, кешегі бидің сөзін түсінсең айтшы депті. Сабырбай ақын айтайын, ағайын - туғанды жидыр, ішінде әкем де қатысып отырсын деген. Дәулетбай болыс туыстарын үйіне жинап алып Сабырбайға сөйле депті. Сонда Сабырбай ақынның айтқаны:

"Бас қосып жақыныңмен аңға барма,

Қызартар қызыл түлкі дауға қалма.

Ақымақ кісі қызғанар олжа алдында,

Бір жекжат тек көретін алар сауға.

Қызартар жақының мен қызыл желек,

Жастықта ата мұра - ойнап-күлмек.

Қылышты қынында көр деген бар ғой,

Қызығып үш қызылға неге керек.

Жат қылар жақының мен қызыл қырман,

Әркімдер кәсіп етіп егін салған.

Жүйрік ат, түзу мылтық, қыран бүркіт,

Үшеуі шартарапқа олжа салған".

Ақтайлақ би: "Сабырбайым, үш қызылдың мағынасын дұрыс шештің, өркенің өсіп, өзегің талмасын", - деп бата беріпті.

БАЙДАЛЫ БИ

* * *

Ағадағы мал - аспандағы мал,

Ініңдегі мал - іннің түбіндегі мал.

Баладағы мал - даладағы мал.

Сұраған адам - қайыршы,

Ұрлаған адам - қарақшы...

* * *

Қайрат деген қыран бар,

Қайғыға тізгін бермейтін.

Қайғы деген жылан бар,

Өзекті шағып өртейтін.

Үміт, сенім, тілек бар,

Қуантып қуат алдырар

Жылау деген азап бар.

Қуартып отқа жандырар.

Мен қайғыңды қозғағалы келгем жоқ,

Қайратыңды қолдағалы келдім, -

* * *

Байдалы қартайып үйден шықпай күндіз-түні төсекте жататын болды дегенді естіп Мұса мырза іздеп келіпті. Байдалы шешен қараша үйінің ішінде бөстекте оранып жатыр екен. Мұсаның қолын алып, жөнін сұрап амандасыпты да, кәріліктің жайын айта беріпті.

- Ой, кәрілік - ай, сөздің өзі бала, тербетсе оянады, тербетпесе оянбайды, заманым өтті ғой! - деп қояды.

Мұса қонып, қонақ асын жеп, таңертең жүрмек болады.

- Е, шырағым, еліңе не айтып барасың? - депті Байдалы.

- Мен не айтайын, ел ағасы болған Байдалы еді, енді кәрілікпен алысып жатыр екен деймін, - депті Мұса.

- Шырағым оның рас. Үш ауыз сөз сұрайын, соны шешіп беріп кетші! - дейді қарт. Мұса "айтыңыз" деп тыңдайды. Байдалы қарт сонда:

- Алыста не алыс?

Жақында не жақын?

Тәттіде не тәтті? –

дейді.

Мұса ойланып отырып:

- Жер мен көктің арасы алыс,

Кісіге туыс жақын,

Бала тәтті –

депті.

Сонда Байдалы қарт басын көтеріп: Балам, ақылың өлі толықпаған екен. Білімді мен білімсіздің арасынан алыс жоқ, жаннан тәтті жоқ. Бала қанша жақсы болса да, жан шығарда адамның өз жанынан жақын жоқ, деп, өзі шешіп беріпті.

* * *

Байдалы би қартайған шағында төсек тартып жатып қалады. Атақты бидің сырқаттанған хабары алыстағы Қарқаралы өңіріне де жетеді. Байдалы бидің көңілін сұрамақ болып сол елдің бір топ белгілі адамдары оның аулына аттанады. Асыға атқа қонғандар желе жүріп Байдалы бидің үйіне келеді. Амандық-саулық сұрасқан олар:

- Уә, Байеке, жер шалғай болса да сізді науқастанып жатыр деп естіген соң көңіліңізді сұрай, әрі ғибрат алуға келдік, - дейді, топты басқарып келген Бертіс би.

Байдалы би басын көтеріп отырып әңгіме арасында:

- Ғибрат алуға келсеңіздер, әуелі мына жұмбақтың түйінін шешіңдер, - деп он саусағын түгел санап шығады да қонақтарға қарайды:

- Енді осының шешуін табыңдар?

Отырғандар жұмбақтың шешуін таба алмай аз-кем ойланып қалады. Шамалы да соң топ ішінде отырған бір жас жігіт тіл қатады:

- Мұрсат болса мен шешейін, - деп сөз бастайды:

- Бір дегеніңіз - бірлігі кеткен ел жаман.

Екі дегеніңіз - егесіп өткен ер жаман.

Үш дегеніңіз - үш тармақ шідер түспеген асау ат жаман.

Төрт дегеніңіз - төсегінен безген жас жаман.

Бес дегеніңіз - белсеніп келген жау жаман.

Алты дегеніңіз - асқынып кеткен дерт жаман.

Жеті дегеніңіз - ері өліп жесір қалған жар жаман.

Сегіз дегеніңіз, сейілмеген қайғы жаман.

Тоғыз дегеніңіз - торқалы тойға,

топырақты өлімге қатыса алмаған дос жаман.

Он дегеніңіз - орнынан тұра алмас кәрілікке не дауа бар байеке?

- деген екен, сонда Қазыбек.

Байдалы би мына жастың жауабына дән риза болып: - У а, бүл қай баласың? - дейді. Қазыбек сонда:

- Найманай - бұлбұл атым бар,

Көкорай шалғын жерім бар,

Өріс толы малым бар,

Қонақжайлы елім бар,

Тыныштық сүйген халқым бар,

Сол елден сізге келген

Қазыбек деген ұлың бар, - депті.

Риза болған Байдалы би:

Айналайын өзіңнен,

Алғыр - тапқыр сөзіңнен

Шештірер едім талайды,

Кеш тудың - ау кезімнен

деп Қазыбекке батасын беріпті.

МӨҢКЕ БИ

Жиылған көпшілікке Мөңке би жұмбақ айтыпты:

Кермиық кеңесіне қалды.

Шалқасқа шабысына қалды.

Қотыр теке қой бастады,

Тауқұдірет ел бастады.

Ханы қайғылы болды,

Биі бүкірейіп болды.

Атадан ұл озды,

Сол уақыттағы қамқа тон көнеріп тозды, -

депті.

Ешбірі жұмбағын шеше алмаған соң өзі сөйлеп кетіпті:

Кермиық кеңестен қалса,

Ақылынан таңған шығар.

Шалқасқа шабысынан танса,

Азуынан шалған шығар.

Қотыр теке қой бастаса,

Қожа, молданы құдай ұрған шығар.

Хан қайғылы болса,

Халықты жеп қарны шермен болған шығар.

Биі бүкір болса,

Сөзі азып-тозған шығар.

Атадан ұл озса, еркін шығар,

Анадан қыз озса, шіркін шығар.

Сол уақыттағы қамқа тон көнеріп тозса,

Асылдығы кеткен шығар.

* * *

Әйеліңмен дос бол,

Үйіңе береке кіреді.

Азаматпен дос бол,

Қадіріңді біледі.

* * *

Жаман болсаң көп жақсы.

Жақсы болсаң еп жақсы.

* * *

Арғымақ мінген байлардың,

Тайға мұқтаж күні бар.





Май шайнаған билердің,

Нанға мұқтаж күні бар.

Елден безген залымның,

Елге мұқтаж күні бар.

* * *

Басқа бақ жарасады,

Батырға жақ жарасады.

Аталы ерден би туса,

Халыққа жанасады.

Жақсы адамға мал бітсе,

Ағайынның жоғына қарасады.

Жаман адамға мал бітсе,

Көрінгенмен итше таласады.

* * *

- Әй, қатын - десең,

- Оқ - десе,

- Бағанағы қайда? - десең,

- Жоқ - десе,

Дау да, жау да іздеме,

Екеуі де өз үйіңде.

Жайың мүлде болмайды.

- Қатын, әй, - десең,

- Ә - десе,

- Манағы қайда? - десең,

- Мә - десе,

Онда Құдай оңдайды.

ҚАЗЫ БИ

Хиуа ханы Қазыны тұтқынға алып: "Бес сұрақ беремін, соған жауап берсең босатамын" -депті.

- Қатын деген не?

Бала деген не?

Қыз деген не?

Мал деген не?

Инабат деген не?

дейді.

Сонда Қазы былай деп жауап қайырған екен:

- Қатын - тұрақ емес пе?

Бала - шырақ емес пе?

Қыз - өріс емес пе?

Мал - кіріс емес пе?

Инабат ердің азығы емес пе?

Инабатты ер - елдің қазығы емес пе?

- депті.

Осы сөзінен кейін хан Қазыны тұтқыннан босатыпты.

ШАБАНБАЙ БИ

* * *

Сондағы Шабанбай шешеннің өзінің болашақ ізбасар шәкірті Жанқұттыға берген батасы мынау екен:

- Аллаға жағамын десең, азанды бол,

Халыққа жағамын десең, қазанды бол,

Судай таза бол, Жердей көтерімді бол, -

деп бата берген екен.

Жанқұтты мен оның қасына еріп барған өзі тұстас жастар бұл батаны қомсын қырап қайтыпты. Ауылына келген соң батаны естіген ел жақсысы Ботанбай қатты риза болып: "Қабыл болсын, әумин!" - депті.

Ботанбай батаның мәнін өзінше тұспалдап, бағалаған екен.

Біздіңше оның мәні мынадай болса керек:

Аллаға жағу дегені - мұсылмандықты берік ұстау: намаз, оразаны қате етпеу, исламның бес парызын қалт жібермей орындап отыру, имандылық, инабаттылық, үлкенге құрмет, кішіге ізет көрсету.

Халыққа жағу үшін қазанды болу дегені - кеңпейілді, қайырымдылық, байға да, кедейге де, ұлыққа да, кішіге де, үлкенге де, кішіге де арнаулы қонаққа ғана емес, ауылдасқа да, жолаушыға да, ғаріпке де, жетім мен жесірге де есік ашық, төрі жазық, дастарқаны жаюлы, асы әзір болу.

Су тазартпайтын лас жоқ.

Судан таза зат жоқ.

Жер көтермейтін ауырлық жоқ. Тауды да, тасты да, көлді де, теңізді де, мұхитты да, орманды да көтеріп тұратын - Жер. Адал да, арам да, өлі де, тірі де, данышпан да, ақымақ та, ақылды да, арамза да, мансапқорлар мен баққұмарлар да, өтірікші өсекші де, алаяқ саудагер де, маскүнемдер мен нашақорлар да, зинақорлар мен жезөкшелер де, ұрылар мен қарақшылар да, арсыздықпен байып жүрген жылпостар да, бәрі-бәрі қысқасы, он сегіз мың ғалам жердің мойнында. Соның бәріне қыңқ етіп жатқан жер жоқ. Жақсының бағасын, арамзаның, сазайын, бір Алла өзі береді. Бұл батаның Шабекең меңзеген бағыты да міне, осындай болса керек.

ШОҢ БИ

Бір жолы оған Сәлі деген молда барып үйінде қонақ болып отырады. Дастарқан үстінде әртүрлі әңгіме сұрақ болатын әдет қой. Әлгі молда биге мынадай сұрақ беріпті, оған Шоң былай жауап беріп отырыпты:

- Еркектің бақытты болмағаны неден?

- Әйелден.

- Еркектің бақытсыз болмағы неден?

- Әйелден.

- Еркектің өрісі неден?

- Әйелден.

- Еркектің көрісі еден?

- Әйелден.

- Еркектің абыройы неден?

- Әйелден.

- Еркектің абыройсыз неден?

- Әйелден.

Сәлі молда сәл сабыр етіпті де, енді мынадай сұрақ беріпті:

Ақылға кең, тілге шешен Шоң би оның сұрағына лайықты қысқаша бірыңғай жауап беріп отырыпты:

- Әйелдің адал болмағаны неден?

- Еркектен.

- Әйелдің надан болмағы неден?

- Еркектен.

- Әйелдің үй болмағы неден?

- Еркектен.

- Әйелдің би болмағы неден?

- Еркектен.

- Әйелдің күң болмағы неден?

- Еркектен.

- Әйелдің сымбатты болмағы неден?

- Еркектен.

- Әйелдің қымбатты болмағы неден?

- Еркектен.

- Әйелдің базарлы болмағы неден?

- Еркектен.

- Әйелдің ақылды болмағы неден?

- Еркектен.

- Әйелдің бақылды болмағы неден?

- Еркектен.

Осы жерге келгенде шамасы Сәлі молданың терме сөзі ада болса керек.

- Сізге дауа жоқ екен? - депті.

- Сұрағыңызға қарай жауап, өзіңізге де сауап, - депті Шоң би.

- "Әйелден, әйелден", "еркектен, еркектен", - дей бересіз. Түсіндіріп, таратып айтпайсыз ба, бұл бір-бір ауыз сөзіңізге кім түсінеді?

Мәселенки "жақсы мынадай болады" деп оған дәлел келтірмейсіз бе? - депті молда. Сонда Шоң би:

- Ей, молдеке, "Көп сөз - көмір, аз сөз - алтын" дегендей, ол сұрақтарыңызға жеке-жеке тоқталып, дәлелдер келтіріп, ұзақ-сонар әңгіме ете берсем, таң атып, күн шықпайды. Ел жататын уақыт болды, жатпайсыз ба, таңғы нәсіп Тәңірден деген. Мен ертелеп жол жүруім керек, солай молдеке, әзірше сол қысқа жауапты қанағат етіп аттана тұрасыз да, -депті.

ШОҚАЙ БИ

* * *

Бірде ауылдастары әңгіме-дүкен құрып отырғанда бір қария:

- Шоке, Сіз талай рет әділ шешім айтыңыз. Талай жұртты риза еттіңіз. Сонда сіз неге сүйенесіз? - дегенде би былай депті.

- Әділ бидің алдынан іс кетпейді, Жамандық нәпсіге не істетпейді. Ердің құнын екі ауыз сөзбен айтып, Абыройын адамның еш төкпейді. Қылар жақсы түйедей түймедей, Ебін тауып әр істі жүйелейді. Жаман болса төрешің ептей алмай, Ақ ісіңді қаралап күйелейді.

- Ұрысқанды жақсы би дос қылады. Дауыңа дау жаман би қостырады. Бүл бір нақыл: киікті ата алмаған Атамын деп үркітіп, бос тұрады. Ұрысқанды жақсы би табыстырар. Ақылменен жапсарды қабыстырар. Жаман адам отты үріп жандыруға Сөніп жатқан шаланы қағыстырар, -

Бұл Шоқай бидің жақсы би қандай болады, жаман би қандай болады дегенге берген жауабы екен.

БАЙЗАҚ ДАТҚА

* * *

Қоқандықтар билеген заманда, бір күні Байзақ баланың үлкен атасының үйіне бес-алты зекетші ұлық келіпті.

- Сені жарлы қылған біз емес, құдайыңа жыла. Жан басы алпыс қадақ бидайдан, үйіңдегі алты балаңа тоғыз пұт астық төлейсің, - деп отырып алыпты.

Жалғыз сиырдың сүтіне қарап отырған, жарлы шал қалай мақұл дей қойсын, қатты сасыпты. Сол кездің өзінде-ақ шешендігімен аты шыққан қаршадай Байзақ бала әлігі зекетшілердің үстіне барса, жасы үлкендеу біреуі:

- Бала, сені жұрт шешен деседі. Мынау атаңды биылғы алым - салығынан босатайық. Саған төрт сұрақ қояйын, мәселен, адамға мына көз, мұрын, қол, ауыз қаншалықты керек? Осыған табан астынан жауап тауып айта аласың ба? - депті.

Сонда бала тұрып:

- Тақсыр, қапылыста шыққан сөз қанжарда өткір деуші еді. Жазатайым қытығыңызға тиіп кеткендей болсам, басыма әңгіртаяқ ойнатып жүрмес пе екенсіз? - депті.

- О, ол не дегенің?! Сөз тапқанға қолқа бар ма? Жауабың нанымды болса, жазғырар жайым жоқ.

Сөйле қорғанба! - депті, әлгі қарт зекетші:

Е, ұлық басымен уәде беріп, сенің сөзіңе өкпелеп не көрініпті? Бәріміз де куәміз! - десіп, ұлықтың қасындағы нөкерлері қаумалап әкеткен соң Байзақ бала:

Олай болса, тақсырым!

Сөйлейтін сөздің тап шынын:

Көз деген - көпті үйіруге керек,

Мұрын - менменсіп шүйіруге керек!

Қол - жарлының малын жылатып алуға керек!

Ауыз - алғаныңды көмейге салуға керек! –

дегенде, әлігі зекетшілер үйден шығып жүре беріпті.

* * *

Байзақ датқа сайланған алғашқы жылдар екен. Әкесінен бөлек ауыл болып ақ орда көтеріп, ел басқарып жүреді. Бір күні оның үйіне әкесі келеді.

- Балам дос көбейттің бе, досың қанша? - деп сұрапты. Сонда баласы Байзақ:

- Әке, досымның санында әзір есеп жоқ, бәрі дос болайық, мына бір ісімді тындырып бер? - деп келеді. Шын досымның қанша екені, мен орнымнан қалған күні белгілі болады, - деп жауап беріпті.

САРЖАН БИ

Үйсін, найман арасында бір шиеленіскен құн дауы бопты. Ауыл билері айтысып -айтысып бір шешімге келе алмай Ташкенттегі Томаныш биге барып жүгініпті. Томаныштың бұл кезде қартайып қалған шағы екен. Ол бүл биліктің кесімін, он жеті жасар баласы Саржанға жүктепті. Үйсін жағының адамдары Бұқар жыраудан осы билікке араласуды өтініпті. Бұқардың жасы да бүл кезде тоқсаннан асып қалған ел арасында жыраулық пен билікті қатар алып жүрген кезі екен. Сонымен билік басталыпты. Әуелі Бұқар сөйлепті. Ол өзінің қариялық ұстаздығын ғұмырында мұндай айтыс-тартыстың түйінін шешіп жүрген би екенін, Үйсін, Дулат, Қаржас, Найман, Матай елдерінің өткен шежіресін шертіпті. Саржанның жас албырттығын, кейде сарт саудагерлерді жақтап кететін ұрма мінезін тілге тиек етіп сөзінің соңын былай термелепті:

Бұл күндерде нелер көп,

Шашырап шыққан хандар көп,

Шашау жатқан малдар көп,

Қайсы бірін айтайын,

Айта берсем жайлар көп.

Үй алдында төбешік,

Ерттеп қойған ат болар.

Қариясы кімнің бар болса,

Жазулы тұрған хат болар.

Кейінгі туған жас бала,

Сақалы шығып қарт болар.

Танымасын сыйламас,

Саудагердей сарт болар.

Өзіңмен бірге туысқан,

Алаштан бетер жат болар.

Сиынған пірің сарт болар,

Бір Құдайға шет болар,

Зейін қойған бұл сөзге,

Жаста болса мәрт болар.

Бір қарт би, бір жас би солай алма-кезек термелеп сайыса отырып, Қаржас ауылының барымта кезінде сойылға жығылып өлген жігіттің құнын төлетуге кесім қылады. Әмбе жұрт сол шешімге ықырар болады. Сонда сөзінің соңын Саржан би былай түйіндепті:

Бұрынғы жақсылар өткен соң,

Бұл дүние тұл еді.

Ауыздан шыққан лебізің,

Бар үйсінге пұл еді.

Біздің текті сіз айтып,

Сіздің текті біз айтып,

Ұғысқандай болдық - ау,

Атпай, шаппай осымен,

Танысқанда болдық - ау.

Даулап келген құныңыз,

Атасы Қаржас асықтың,

Алшысына келген құл еді.

Құл да болса пұл болды.

Бұқардан туған ұл болды.

* * *

Төреліктен қалған Шақ қал қарап жатпайды. Ол Қоқанның Бекзада ханына арызбен барады. "Саржан сені хан деп менсінбейді, сенің жарлығыңа бағынбай жүр. Ол Абылай ханды жақтайды. Жақында екеуі Төле бидің үйінде кездесіп, пәтуа қылысты, ойлары сені құртпақ" дейді. Бекзада мұны анықтау үшін астыртын тыңшысын жібереді. Саржан биден ондай пиғыл сезілмеген соң тыңшы ханға барып, Шақ қал сөзінің жалған екенін айтады. Бекзада хан сонда да бір сынамақ болып мынадай жұмбақ ойлап табады.

Қара арғымақты сойғызады. Бас сүйегін діңгек ағаштың басына ілгізіп, оның тұмсығына қара түлкі терісінің құйрығын тигізіп қояды. Саржанды шақыртып, "Осыны тапсаң жазадан құтыласың, таппасаң тұтыласың" дейді. Жиналған жұрт "Бұл жаман ырым екен, баланың сорына қалатын болды-ау" деп, қамығады. Саржан көпке қарап:

- Халқым қамықпаңдар, мен білсем бұл жұмбақтың шешуі былай болса керек: - деп, діңгекті қолымен нұсқап тұрып мынаны айтыпты:

- Мынау тұрған ағаштың,

Төбесі көкке тиіп тұр.

Көлеңкесі ұзарып,

Саясы елге тиіп тұр.

Қарашасы жаны ашып,

Зарлауменен иіп тұр.

Қара арғымақ тұмсығы,

Қара түлкі сүйіп тұр.

Ішінде бар бір дерті,

Қамығып қарап күйіп тұр.

Сабыр етсе болмас па,

Қас қылған оңбас жолдасқа,

Жазықсыз жанды құтқарса,

Тілегі оның болмас па!

"Саясы елге тиіп тұрған" қара ағаш дегені - ханның өзін тұспалдағаны екен. Оның баласы болмапты. Сол үшін ол қайғырып іш құса боп жүреді екен. Қара арғымақты құрбан етіп, оған қара түлкіні қосуы - бәрі өзінің ішкі дерт қайғыруын білдіруі екен. Ханның осы ойын Саржан дәл тауып, сөзінің аяғында "сабыр ет, істің ақырын күт, түбінде нәрестелі боласың" депті, Хан өз ойындағы арман - сырын дәл тапқан Саржанды жазадан босатып жібереді. "Жақсыдан тиер шарапат" дегендей бір жылдан кейін Бекзада ханның жұбайы ұл тауып, ұлан-асыр той жасапты. Сол тойды хан Саржан биге басқартыпты дейді.

ДОСБОЛ БИ

* * *

Досбол би бір сөзінде:

- Дүниедегі жанды-жансыз заттардың пірсізі болмайды, бәрінің де өз пірлері болады. Солардың ішінде:

Жарлының пірі - қалтаң ата,

Ұрының пірі - жалтаң ата.

Күншілдің пірі - күңкіл ата.

Кеселдің пірі - ыңқыл ата, -

деген екен. Көп ішінде отырған жарлы - жабырқай, ұры-қары, өсекші - күнші өз міндерін біліп, "қой бұл жерде отыра бермейік, көп отырсақ тағы бір нәрсемізді тауып айтып, жұртқа масқара қылар" - деп, біртіндеп сытылып сыртқа шыға беріпті.

* * *

Досбол кіші жүзге дауға барғанда, олардың топ ішінде отырған бірі Досболдан:

Ханда қандай мін бар?

Биде қандай мін бар?

Байда қандай мін бар?

Жүйрікте қандай мін бар?

Жорғада қандай мін бар?

деп сұрапты. Сонда Досбол:

* * *

Досбол қарауыл Ордабайды ертіп Шекті еліне дауға барады. Сөз арасында Ордабай жеңілдік қып күле беріпті. Сонда Досболдың Ордабайға айтқаны:

Көлде жүрген қоңыр қаз

Шөл қадірін не білсін?

Шөлде жүрген дуадақ

Көл қадірін не білсін?

Тауда жүріп, таста өскен,

Ағайыннан басқа өскен

Ордабай күлмей кім күлсін! –

дегенде, Ордабай күлкісін тыя қойыпты. Ертеде Ташкент ұлығы Нарымбет:

Жылқыға қандай мақтау айтар едің? - деп Досболдан сұрапты. Сонда Досбол би тоқталмастан:

Жылқының үсті - жел, сүті - ем.

Мінсең - тұлпар, ұшсаң - сұңқар.

Жүрісі - бұлбұл, қылы - шылбыр.

Еті - бал, қазы, қарта, жал

Терісі - киім, тұяғы - бұйым –

деп, тақпақтай жөнелген екен.

* * *

Досбол би қартайған шағында ауылдас бір қария:

Жерден ауыр не?

Судан терең не?

Оттан ыстық не?

Көктен биік не?

деп, сұрапты. Сонда Досбол басын көтеріп алыпты да:

Жерден ауыр - ақыл, білім,

Судан терең - оқу, ғылым.

Оттан ыстық - ғашықтық

Көктен биік - тәкаппарлық, -

деп жауап берген екен.

* * *

Досбол шешен қартайғанда Наурызбай деген болыстың үйіне барады. Наурызбайдың үйі лық толған кісі екен. Ылғи жайсаң, байлар. Досболға онша мән бермей, босағаға таяу жерге отырғыза алады.

Сол кезде Наурызбай болыс орнынан ұшып тұрып: - Сіз Досбол шешен екенсіз ғой, қария, кешіріңіз, - деп Досболдың үстіне жанат ішігін жаба бергенде, ішікті серпіп тастап, Досбол: "Мен ат мініп, тон кигелі жүргенім жоқ", - деп тағы тақпақтата жөнеледі.

- Қатқан тонды қартайған,

Бір ғана мен емеспін.

Бұдан былай кездессе,

Солармен де кеңес.

Атаның болма баласы,

Халықтың бол данасы, -

деп шешен мақтаншақ Наурызбай болысты жиналған халық алдында қатты ұялтқан екен.

* * *

Досболдың тағы бір айтқан сөзі мынадай екен:

Көп шаңды қулан көтерер,

Боранды тұман көтерер,

Екі оқты бұлан көтерер.

Арғымақтың белгісі,

Арығанын білдірмес.

Асыл заттың белгісі,

Қайғырса да бүгілмес.

Асыл нардың белгісі,

Бүйірінен қақ жарып.

Бүйрегін алса бақырмас.

Арыстанның белгісі,

Айналып артқа ақырмас.

Қас батырдың белгісі,

Қақ жүректен оқ тисе,

Демеуге досын шақырмас

Әуелден-ақ белгілі

Өлмей адам қалмасы,

Өлмей көрге бармасы.

Көңіліңнен кетер ме,

Өлімнің салған таңбасы.

Нәубетімен дөңгелер

Ажалдың жеккен арбасы.

Дүние деген опасыз,

Әркімдер ден өтеді.

Бұл өмірден өткенде

Өзіңмен кетер сол-ақ...

Досбол кедей бопты.

Мал дәметіп, бай құдасына барады.

Келінім түскен соң, мал келгенде, шелек алып қотанға кіріп барды. Басқа қатындар:

- Бидің үйінде қой болмайды, шырағым, қайта қой, - депті.

Келінім шелекті құр әкелгенде қатты ұялдым.

* * *

Бес күн кісі болып, пара жеп, орнынан босап қалған бір болыс ақыл алайын деп Досболға барады. Еліне жақпай қалғандардың беделді адамдарды сағалайтын әдеті ғой. Сол сабаз тоқсанға келген Досболға келіп, бір жағынан оның "теріс мінезін" ұлыққа жеткізу үшін үш түрлі сұрақ қойыпты.

Бірінші сұрағы: "Жердің азғаны неден білінер?" деген сауал екен. Сонда Досбол:

Азған жерге сұңғыла шығар,

Оның гүлдері шұбар - шұбар.

Дөңбектей тамыры болар,

Сол уын қауынға жаяр.

Қауынның пәлегі солар,

Ер еңбегі зая болар, -

депті.

Екінші сұрағы: "Көлдің азғаны неден білінер?" дейтін сөз екен. Оған:

- Азған көлде не сын бар,

Балығы кетер тулаған,

Бақасы қалар шулаған,

Қоғадан басқа шөп шықпас,

Мал тұмсығын тықпас, -

депті.

Үшінші сұрағы: "Ердің азғаны неден білінер?" дейтін сауал екен. . Оған былай жауап беріпті.

- Ер азарында есірік болар,

Адамда бір-бір кесір болар.

Елдегі арам адал болар,

Елдегі жақсы қазан болар.

Жігіт кесел болар.

Әйелі өсекші болар.

Елдің шынары болмас.

Үлкеннің ұғары болмас,

Кішінің тұрағы болмас.

Ел тозып, ығыр болар,

Ер қажып, тұғыр болар.

Баққаны базар болар,

Айтқаны азан болар,

Пәле түбі - тұт,

Жақсы мінез - құт,

Күндердің күнінде

Ел бір жақсыға зар болар.

Сонда сауал қоюшы:

- Бұл сөзіңе тұралық. Тағы бір сұрағым бар.

- Айт сұрағың болса, - дейді Досбол.

- Олай болса, кімді жаман, кімді жақсы дейміз?

Досбол сауал қоюшының көкейі жақсы емес екенін білген. Бол оны сол заман тудырған пысықтардың бірі деп білген. Сондағы айтқаны мынау екен:

Тоқсанға келген Досболды, Торламаққа келдің бе?

Айтпасымды айтқызып Зорламаққа келдің бе?

Сілекейдей сөзің бар,

Ойнап тұрған көзің бар.

Көңілім - дария, сөзім - жыр,

Ақылым алмас, тілім - дүр,

Мен айтсам, тегін айтпаспын.

Айтқанымнан қайтпаспын.

Әуелі би жаман,

Ниеті қара, ісі - ылаң.

Ағайынды қарақтап,

Оны-мұны сұраған.

Ел қамын жеген би бар ма,

Жақсы биде күй бар ма?

Екінші жаман - болысың,

Үшінші жаман - ұлығың.

Надандығы ұрының

Адалды серік етпейді,

Арамнан алыс кетпейді.

Елін сатқан иттерді

Жар алым деп етпейді.

Ақыры қайыр іс емес,

Бұған көзің неге жетпейді?

Төртінші жаман кім жаман?

Мал аңдыған дін жаман.

Күле кіріп үйіңе,

Күңірене шыққан сұм жаман.

Құтырған түйе жаман,

Жарымай жүріп шекпенге,

Сөз аңдыған сен жаман.

Мінезде жаман не жаман?

Бұзып бітті қу заман.

Ақылсыздың сүйгені жаман,

Ақымақтың түйгені жаман.

Жылмақай мінез жаман.

Бойға күйез жаман,

Елге сияз жаман,

Ақырған ояз жаман.

Айсыз түндей надан жаман,

Аузы тұншығар арам жаман.

Ақылсыз болса, балаң жаман,

Күншіл болса, жақын жаман

Өсекші болса, қатын жаман,

Өтпесе пышақ жаман.

Достық кетсе, құшақ жаман.

Жүрмесе ат жаман,

Саудасыз болса сарт жаман.

Ауруда безгек жаман,

Адалсынған кәззәп жаман.

Жақсы деген немене?

Әуелі момын жақсы,

Бүтін болса, ел жақсы,

Сулы болса, көл жақсы,

Құтты болса, жер жақсы.

Жұртын қадірлеген ер жақсы,

Мінезді болса, жар жақсы,

Еңбекпен тапқан мал жақсы.

Құста қаз жақсы,

Жылда жаз жақсы.

Жасқа қыз жақсы,

Асқа тұз жақсы.

Қойға серке жақсы,

Жаман әйелден көрпе жақсы.

Жүйрік болса, тай жақсы,

Жылқыға сай жақсы,

Адасқанда ай жақсы,

...Ақымақтың көңілі тоқ,

Ерлік мінезді ездікке сатқан,

Сендей итке шоқ, шоқ, -

сөйтіп, сұрау қойған сабазың, тартыпты өз азабын. Масқара болып, отырып қалыпты.

Рулы елге жарасқан

Үлгі алатын ағасы.

Ағасы аман тұрғанда –

Қара ағаштай панасы.

Біреудің өлсе ағасы –

Жыртылғысы жағасы.

Біреудің өлсе інісі –

Тарылғаны тынысы.

Байдың өлсе қатыны –

Жаңғырғаны төсегі.

Кедейдің өлсе қатыны –

Суалады ақылы.

Нағашы қайырлы болсын

Бәйбішеңіздің ақыры! -

Ханда қандай мін бар?

Биде қандай мін бар?

Дәулеті асқан байда қандай мін бар?

Айдай сұлу аруда қандай мін бар?

Шаппай желген жүйрікте қандай мін бар?

Төрт аяғы тең жорғада қандай мін бар?

Көргенің көп, Досеке,

Қырсыз - шыңсыз жер болмас,

Ыңсыз-шыңсыз ел болмас,

Сынсыз - мінсіз ер болмас?! -

Хандарда да бір мін бар,

Қанша даңқы асқанмен

Қарашысын тең көрмейді.

Билерде де бір мін бар,

Әділ сөйлеп арыққа

Төресін дұрыс бермейді.

Байларда да бір мін бар

Ескісін киген нашар

Есіркеп қайыр бермейді.

Әйелде де бір мін бар,

Ажары сұлу болғанмен

Адылы сәйкес келмейді.

Жүйрікте де бір мін бар,

Су төгілмес жорғамен

Қатарласып желмейді.

Жорғада да бір мін бар,

Жүрісі жайлы демесең,

Жал-құйрығын түйіп салсаң да,

Бәйгеден сірә келмейді.

Бәрекелді, сапы, Әулие болар еді

Ер жігіттен кетпесе қапы,

Сабаз өнерді салған екен,

Күміс пен алтынға малған екен.

Қайта сөйлеп болмас,

Көзге түспей қалған екен, -

Рас өнерді салған,

Күмісті алтынға малған.

Ер жігітке екі сөйлеу жалған,

Бұл қылыш алмас.

Қырсықтың белгісі не?

Несібенің белгісі не?

Араздықтың белгісі не?

Татулықтың белгісі не?

Қырсықтың белгісі

Тал түске дейін төсегінде жатқандай,

Несібенің белгісі -

Жаңа ұйытқан айранды ерні мен сорып тартқандай.

Араздықтың белгісі -

Жағаңнан қойнында жылан кіріп шыққандай.

Татулықтың белгісі -

Жауды жеңіп мекеніңе қайтқандай.

* * *

Досбол тоқсанға келіп, төсек тартып жатқанда, Шиелі қыпшақтарының Байсын, Саудағұл, Нұржан деген үш атқамінері оның көңілін сұрай келіпті. Қонады. Ертеңіне қайтуға қарағанда, Байсын:

- Уа, Досбол аға, жасыңызда қазаққа қызыл тілден жол бермедіңіз. Аспандағы құсты ауызбен ілдіңіз. Енді төріңізден көріңіз жақын қалыпты, ол дүниеге не деп барасыз? -депті.

Байсын соқыр, Саудағұл таз, Нұржан пұшық екен. Өз заманының ұлығы болған соң олар паңданып отырыпты. Кейбіреуі мұртын ширатып, сақалың тарай беріпті. Досбол бұл мінезді жалғандық, азғандық деп ұқса керек. Оның үстіне "төріңізден көріңіз жақын" деген сөзді ұнатпай қалады да, тез жауап қатады:

- Уа, сабаздарым, тумақ болса, өлмек бар. Менің ол дүниеге айтарым жоқ. Егер айтар болсам, кешегі аруақты ерлерге қонған бақ құсы қара шыбын болды. Ол ұшып, соқырдың көзіне, таздың басына, пұшықты мұрнына қонды деп барсам керек, - депті.

ТОҚСАН БИ

* * *

- Ей, мырзам, бүл қайғың

Келелі бидің кеңесінде қалады.

Биік таудың төбесінде қалады,

Өзен судың көбесінде қалады,

Қыран құстың қияғында қалады,

Жүйрік аттың тұяғында қалады,

Ұлы дүбір ойында қалады,

Сұлу жардың қойнында қалады,

Осы айтқанды істемесең

Өле-өлгенше өзіңнің мойныңда қалады, -

* * *

- Құлағым жоқ болса,

Сұңқар шығармын.

Құйрығым келте болса,

Тұлпар шығармын.

Уа, ешкі егіз табады,

Ит сегіз табады.

Доңыз тоғыз табады.

Сен тоғызы мен толған екенсің,

Әбден қырсық болған екенсің.

Сенің тоғызыңды аламын десе,

Тағдырдың шамасы жоқ па?

Маған перзент берейін десе,

Баласы жоқ па? –

* * *

- Өткел өтсең бұрын от,

Арты болар бір тайғақ.

Ұрлық қылсаң жалғыз ет,

Екеу болсаң бірі айғақ.

Сапар шексең көппен шек,

Дұшпаныңа ол да айбат! –

* * *

Қарауылдың жаманы

Алдырған соң өкінер.

Балуанның жаманы

Шалдырған соң өкінер.

* * *

Пышағыңды мұқалтпа,

Не кеспес біліпсің.

Танымас сыр айтпа,

Не деместі біліпсің.

* * *

Көлік жисаң атан жи,

Қи салсаң мойытпас.

Сауын жисаң бие жи,

Үш ай тоқсан болғанша,

Ариды деп ағытпас.

Сексен мен Тоқсан әкесі өлген соң ақыл-кеңес сұрауға қартайып қалған Қаз дауысты Қазыбекке барыпты.

Жөн сұрасып, жағдайға қаныққаннан кейін Қазыбек: - Ел бастап - би, қол бастап - батыр болғалы тұрған ұл екенсіңдер. Бір-екі ауыз сұрағым бар, соған жауап беріңдер, - дейді.

Күнде не парыз,

Айда не парыз,

Жылда не парыз,

Ханға не парыз,

Қарашыға не парыз? –

деп жоғарырақ отырған Сексенге қарапты. Ол жауап бере алмаған соң, Тоқсанға бұрылыпты. Тоқсан:

Күнде бес уақыт намаз парыз,

Айда отыз күн ораза парыз,

Жылда құрбан шалу парыз.

Ханға халықты тең ұстау парыз,

Қарашыға ханды хан тұту парыз, -

депті. Сонда Қазыбек Тоқсанға риза болып айтқаны:

Шырағым, тым жоғарылама,

Аспанға асыларсың.

Тым төмендеме,

Аяққа басыларсың.

Орта бол, орта болсаң

Әлі-ақ санатқа қосыларсың.

Тоймас құймасын бітер,

Болмасты болдырам деме,

Жасың бітіп болдырарсың.

БАЛА БИ

Бала бидің атасы азап шақырып қойған аты - Бименбет. Бала би - лақап аты. Бименбет әкесі Есенәліден он үш жасында жетім қалады. Әкесінің інісі Арғынбайдың атын ерттеп қасына ереді. Арғынбай бидің алдына келер үш даудың шешімін айтып, Бименбет көзге түседі де, Бала би атанып кетеді.

Төрт кісі бірлесіп, бір ақсақ ешкіні семіртіп соймақ болып қырманға жібереді. Және сойғанда кім қай аяғын алатынын алдын ала белгілеп қойса керек. Ешкі бір күні шүберек ораған ақсақ аяғын отқа тигізіп алып бақырып, қырманды айнала жүгіріп, содан қырман өртенеді. Өртке кінәлі кім деп іздегенде үш сау аяқтың иесі: "Отқа жұғысқан да, қырманға өрт қойған да шүберек байлаған ақсақ аяқ", - деп ауру аяқтың иесін айыпты қып шығарады. Сонда Бименбет: "Ешкі бір аяғымен жүрмейді, үш аяғымен жүреді және ауру аяқпен жүрмейді, сау аяқпен жүреді. Ешкіні отқа айдаған да, отты қырманға әкелген де сау аяқтар. Сондықтан өрттің шығуына оның үш сау аяғы кінәлі", - деп ақсақ аяқтың иесін айыптаудан арашалап қалады.

* * *

Іннен қазып алынған бір түлкіге екі кісі таласып, бірі: "Итім қуып келіп індетті" дейді. Екіншісі, қақпаншы екен "Жүні жетілсін деп сыртынан бағып, бақылап жүрген түлкі еді. Жер де менікі, ін де менікі", - дейді.

Сонда Бименбет бала:

- Түлкі арлан болса, қуып келіп індеткен қағушыныкі, ұрғашы болса, сыртынан бағып жүрген жер иесі қақпаншыныкі, өйткені, ұлан дүз сағалайды, ұрғашы үй сағалайды, -деген екен.

Сөйтіп, ұрғашы түлкі сыртынан бағып, қақпан құрған адамға тиіпті. Жөн біліп, әділ шешім жасайтын Бименбет "Бала би" атанып кетіпті.

* * *

Досбол мен Бала би бір үйде түстеніп отырса керек. Үй иелері түстікке сүтке күріш бұқтырып, үстіне сары май салып әкеліп қояды. Бала би сонда сары майды өз жағына қарай жақындатуды ойлап:

- Досеке, жасымыздан бірге өскен қатар едік, егіз едік. Атам өлді - келмедің, шешем өлді -келмедің, - деп, күріштің бетінен өзіне қарай екі жол тартып қояды.

Жолдасының қулығын сезе қойған Досбол:

- Рас-ау, мен сені ұмытайын деп жүр деймін. Жүргінші көп. Ел іші ұйқы-тұйқы болған кез ғой, - деп, сары май мен күрішті араластырып жіберіпті.

* * *

Бала би:

Құдай-ау, бай мен мырза танысың ба?

Бұл кедей жек көретін алысың ба?

Паналаған күркемді отқа өртетіп

Көпсінгенің бір құшақ қамысың ба? –

деп назаланған соң, Досбол үй көтеріп берген екен.

БОЛЫСТЫҢ БИЛЕРІ

Омар болыстың жебір билерінің біреуі кедей де болса өнері бар Сыздық дейтіннің бәйге атын ұрлап алады. Ат иесі ізін төндіріп, айғағын кездестіріп сұраса да би атты қайтармай, мұздай танып, ақыры Омар болыстың алдына келіп жүгінеді.

Болыс бұлан-талан ашуланып: "Менің қадірлі биімді ұры деп отырған сенің көзіңді жоғалтайын" деп, Сыздықты дереу қаматпақ болады. Ат түгіл, басы кетуге айналған бейкүнә Сыздық тапқыр жігіт екен, ұшып түрегеліп:

- Ей, болысым, болат, сағат, жанат, қанат, ағат, - деп көзін ежірейте басын шайқайды.

ҚҰНАНБАЙ БИ

Мұса кезекті бір сөзінде: "Менің ата-бабама бақыт қонған, біздің мәртебеміз биік, салмағымыз басым, байтақ жатқан елім бай, көкорай шалғын жерім бар, шалқып жатқан көлім бар..." - деп, өзінің байлығын термелеп, мақтана беріпті. Сонда Құнанбай оған былай депті:

Пұт болдым деп мақтанба,

Пұттан ауыр батпан бар.

Биікпін деп мақтанба,

Асқар - асқар таулар бар.

Ар жағында аспан бар.

Басыма бақыт қонды деп,

Тосылмаймын енді деп,

Алдаушы жалған дүниеге,

Ғалым болып азбаңдар,

Қарсы келген дұшпанның.

"Адам басы алланың добы" деген

Дәм тартса әр тарапқа домалайды

"Бәрекелді, Құнекең тауып айтты" _

депті ел.

ШӘҢКІ БИ

Тәтенің араласып, шешіп берген даулары көп. Әділдік пен адалдықты өмір бойы жақтап өткен би бір сөзінде:

Білгенге сөзім сом алтын,

Білмегенге арам ас.

Дүниеге машқұл адам,

Сөзіңді тыңдауға да жарамас.

Сөз жинаған алтын қазушы,

Наданға айтып сөзді,

Қор қылуға жарамас.

Теңіз басы бұлақты,

Сол бұлақ тасымай,

Айдындағы су толмас.

Аталы сөз тоғыз қабат қорғаның,

Сөз білмегенге ала тәнді жалаңаш, -

деген пәлсапалық ой қалдырған екен.

САРЫБИ

* * *

Сары бидің жасы келіп, қартайып қалған шағы екен. Ел болғасын әртүрлі жағдайлар, ағайын арасының да дау-жанжалы өршімей тұрмайды. Сондай жағдай тектілердің арасында болып, Сары биге төрелікке барғанда, бидің айтқаны:

Тоқсанға келген жасымда,

Ақ қырау шалды басымды.

Жүгінуге жақсылар,

Келіпсіңдер қартыңа.

Жас шағымнан би болып,

Пайдам тиді халқыма.

Жаман іске бармадым,

Келіспейтін салтыма.

Төрелік қыл деп қинама,

Сөзімнің барғын парқын.

Өлгенше билік қылған деп,

Сөз қалмасын артымда.

Наразы болмай қайтыңдар,

Басымды ием жалпы, -

деп біраз ойланып отырып:

Айтқаныма көнсеңдер,

Ел бірлігін сақтаңдар.

Әзәзілдік сөзге еріп,

Бір-біріңді сатпаңдар.

Мұражат қылып орысқа,

Шығынға бекер батпаңдар.

Түсінсең мезгіл болғандай,

Достасып бірге аттанар, -

деген екі жағы бір-біріне қарап келісімге келген деседі.

* * *

Мұңайғанға мұң бар,

Жылағанда сыр бар.

Түйеден жығылсаң шудасын төсейді,

Есектен жығылсаң тұяғын төсейді.

Күндес қатын - керіс,

Мұңдас жақын - өріс.

Алты бала тапқан ананы,

Алпамса деңіз.

Екі сөйлеген қарияның қадірі кетеді,

Жетімді жетім деп қорлама,

Ол да бір күн жетілер.

Байды бай деп бұлдама,

Ол да бір күн өкінер...

ҚАШАҒАН БИ

* * *

Жас кезінде бір құрдасы Қашағанға:

- Өзіңе атың сай келмейді-ау, - дегенде Қашаған:

- Тіл-көзден Құдай сақтасын деп, атымды тергеп қойған болар, деген екен.

* * *

Қызылбөрік Мақсұт Қашағаннан:

- Елдің бірлігі неден бұзылады? - деп сұрайды.

- Өсек пен көре алмаушылықтан, - деп жауап беріпті би.

Орманбек батыр бірде Қашағаннан:

- Қарадан хан туа ма? - деп сұрайды.

- Ешкім анадан хан боп тумайды.

Хан болу адамның даналығында, - деп жауап беріпті Қашаған би.

Бірде атақты бір бай:

- Қашекем, армандамайтын адам бола ма? - дегенде.

- Армандамайтын адам жоқ. Қолы жетпейтінді армандағанша,

еңбегіңмен жететінді армандап, зейнетін көрген жақсы, - депті.

* * *

Орман шешен Қашаған биден:

- Қашекем кімді пір тұтасыз? - деп сұрағанда:

- Анам мен әкемді, елім мен жерімді пір тұтамын, - деген екен.

* * *

Қашағаннан содырлау бір құрдасы:

- Сені ел көреген дейді, сол рас па? - депті.

- Халқым көргенді мен де көремін, - дейді Қашаған.

* * *

Бірде Сырлыбай датқа Қашаған биде қонақта отырып:

- Дүниеде не жаман? - деп сұраған екен. Қашаған би:

- Ынтымағы жоқ ел жаман. Бәрінен де халқына қадірсіз болған сол жаман, - деген екен тоқталмастан.

* * *

Қашаған би қыдырып келген құдасына кетерінде бүкіл елге әйгілі Қаракеш жорғасын мінгізіп жібереді. Бұған баласы Әбіттің ренжігенін сезген би:

- Алғанды білгенде, бергенді білмесең, жетесіз боласың, - депті. Сол құдасы қонақ болып барғанда, Әбітке құда бала деп атан түйе сыйға тартқан екен.

* * *

Қашаған би жігіт болып қалған баласы Бәтжаннан:

- Балам байлық пен кедейліктің арасы қандай жол? - деп сұрапты. Сонда Бәтжан іркілместен:

- Заманына қарай өзгеріп отыратын бұлдыр жол, - депті.

- Алдыңнан ақ күн тусын! - деп батасын беріпті Қашекең.

* * *

Қашағанның қартайған шағында Солтанбек болыс биден:

- Еліңізге болашақта не тілер едіңіз, - дегенде би:

- Абылайдай білігі болса, Райымбектей қорғаны болса, Төле бидей ғұламасы болса, бейбіт өмір тірлігі болса, Құдайдан осыны тілер едім, - деген екен.

МАЛТАҚАН БИ

* * *

Малтақан бидің жасы тоқсанға келгенде кәрілікпен қосыла жарлылық та басып, ел жаз шыға жайлауға көшкенде, ол қысқы мекенінде көше алмай, қалып қойыпты. Ауылдың жайлаудағы кәриелері оның жай-күйін біле келгенде, Малтақан оларға былай депті.

Бір кездерде бұл Малтақан,

Ел сыйлайтын аға болды.

Дұрыстыққа кір жуытпай,

Билік айтар дана болды.

Жас тоқсанға толғаннан соң,

Жалғыз сиырды қасқыр жарып

Малтақан малдан ада болды, -

депті.

Келгендер оны жайлауға көшіріп алып, астына ат мінгізіп, алдына мал салып беріпті деседі.

САРЫБАЙ БИ

* * *

Мұңайғанға мұң бар,

Жылағанда сыр бар.

Түйеден жығылсаң шудасын төсейді,

Есектен жығылсаң тұяғын төсейді.

Күндес қатын - керіс,

Мұңдас жақын - өріс.

Алты бала тапқан ананы,

Алпамса деңіз.

Екі сөйлеген қарияның қадірі кетеді,

Жетімді жетім деп қорлама,

Ол да бір күн жетілер.

Байды бай деп бұлдама,

Ол да бір күн өкінер...

ШІЛМЕНБЕТ БИ

Мұндай жиында шешен, биден басқа кім сөйлеуші еді? Шілменбет би өткен-кеткенді, өзі қатарлас, үзеңгілес игі жақсылар мен, би-шешен, батырлардың, ақындардың сөзін айтып ертелі-кеш сайрайды да отырады.

Кешкі тамақ алдында көпшілік ішінен бір ақынсымақ жігіт Шілменбет биге:

- Бұл қай шақ? - деген тосын сұрақ қояды. Шілменбет:

- 20 жас - бала шақ, істеген ісі шала шақ. 25-тен асқан соң жігіт шақ келеді. Кейін қартайғанда "қайран жиырма бес, екі айналып келер ме едің?" деп өкінесің. 30 жас - әр шақ, 40 жас - ер шақ, 50 жас - бел шақ, 60 жас - дер шақ, 70 жас - мәрт шақ, 80 жас - серт шақ, 90 жас - жер шақ, 100 жас - көр шақ.

Енді осының бәрін таратып жіктеп шығайын ба? - дегенде, Шілменбеттің жанында отырған Бақдәулет айтыпты:

- Биеке, таратпай-ақ, қой, есі бар адамға бәрі түсінікті ғой, - деп бүл әңгімені доғарды.

* * *

- Құда, сізден бір сұрау сұрауға бола ма? - дейді Шілменбет:

- Е, е, құда бала, сұрай ғой, - дейді.

- Не қиын, не оңай? - дейді Нысаналы.

- Мына сұрағың қызық екен, - дейді ол.

- Менен бір дүние, мал, мүлік сұрайды екен десем, ақыл сөз сұрағың келіп отыр екен ғой. Ал, ондай болса тыңда:

Мал табу қиын емес - көзін тапса,

Жан бағу қиын емес - жөнін тапса,

Үй болу қиын емес - теңін тапса,

Той бастау қиын емес - сөзін тапса,

Ел бастау қиын емес - ебін тапса,

Осылардың бәрінен де байқасаң,

Біреуге ақыл айту оңай да,

Сол ақылшының өз айтқанын,

Өзіне істету ең қиынның қиыны, -

депті.

* * *

Сонда Шілменбет:

Сарыеке, қойыңыз! Қамшыны жұмсама, ақысы кетеді, - дейді де:

Бұзаудың таяр әлі бастан бағы,

Мансабы, күш-қуаты - алтын тағы.

Басы бар, құлағы бар әншейін - ақ,

Ол қаптап қойылған боқтың қабы, -

деп есікке беттейді.

Сары қойшы сонда:

- Ей, Шілменбет, тоқтай тұр, дейді.

- Жоқ, тоқтамаймын, - дейді Шілменбет.

- Боқтың қабы жарылып кетер, оның кесірі мыңға жетер, - деп шығып кетеді.

Найманның жақсылары:

- Ей, болыс, мұның қалай, қымыздың буы ма сені асқындырған, тірлігің бүтіндей теріс қой, - депті.

Арада ай өтеді. Айтылған сөз - атылған оқ.

Кешір деп

Шілменбетке баруға

Бұзауда бет жоқ.

Ел келісіп бітімге

Бидашты жібереді.

Бидаш Шілменбетке қыдырып келген болады. Неге келгенін айтпай біраз жатады. Ақыры кетерінде:

- Шілеке, өтінген сөз бос сөз, Жігітсіз ғой бас-көз. Жақсыңа жаттық бар ма? Демейсіз ғой елден без. Кешірім сізден, өтініш бізден, Келгенімді жаныңмен сез, -

деп саусағындағы алтын жүзігін шешіп Шілменбетке ұстатады. Шілменбет мұны күтпеген еді, тосылып қалады.

- Жақсы ғой келгенің қарындасым. "Қарындас жүдесе, кемиді жарым жасым". Деген жанашыр сөз бар қазақта.

Менің саған айтарым:

Маған берген несібе тепкілесе кетпейді.

Бұзаудан жеген жал-жая

Қара көжеме жетпейді,

Аға деп сыйлап келіпсің,

Хан сыйлығынан көп дейді.

Саған сый ат, шапан тартайын,

Елдің арасын септейді, -

деп қайтадан аттан түсіріп, бір тай сойып, ат мінгізіп, шапан жауыпты.





КЕНЖЕ БИ

Басыңа іс түссе Бекке барма, көпке бар

Бек өктеп беліңді сындырады

Көп көптен ісіңді тындырады

Әкімің әділ болмаса,

Халық бұзылады.

Саудаң әділ болмаса,

Нарық бұзылады.

Тақырға біткен төбе

Таудай көрінеді.

Екі жынды қосылса,

Саудай көрінеді.

Бір ақылды, бір ақымақ қосылса,

Жаудай көрінеді.

Сыпайы сызып айтады,

Шешен қызып айтады,

Шорқақ үзіп айтады,

Бұзық бұзып айтады,

Түзік тізіп айтады.

САПАҚ ДАТҚА

- Шырағым, Сапақ, қазақтың кейбір мақалдарына түсінбедім, соны сенен сұрайын деп едім, - дейді.

- Сұраңыз, Ысеке, шамамның келгенінше жауап беріп көрейін. Сұрасам: "Ер - егіз, еңбек -жалқы" дейді, бұл не сөз? "Қырық жыл байлық бар, қырық жыл жарлық бар", - дейді, бұған да түсінбедім.

- Ысеке, бұның бәрі біздің сұрап, сіздің шешетін нәрсеңіз екен, - дейді Сапақ.

- Неге, Сапақ шырағым, "Асып - тастан, ақыл - жастан" демей ме?

- Онда жауап беріп көрейін, - деп сөз бастапты Сапақ.

- Ер егіз деп айтуға болмайды. Анадан егіз туғанмен, екеуі екі елден қыз алады. Әйелдері егіз болмаған соң олар егіз бола алмайды. Көргенді жерден қыз алсаң, көзіңе шөп салмаса, өзіңнің жоғыңды білдірмей қонағыңды оң қабағымен қарсы алып, жылы шыраймен шығарып салып отырса, егізің өне сол болады. Еңбекті жалқы деген - ол да әйелден. Көргенсіз жерден қыз алсаң, от басыңның күлін шашып, келген қонағыңды ішке тартпай, сыртқа тепсе, қанша көпшіл болып, қанша еңбектенгеніңмен жалғыз қаласың.

Ал "қырық жыл байлық бар", "қырық жыл жарлық бар" дегеннің мәнісі мынау болса керек. Адам қырыққа келгенше жігер - қуаты бойында, сау-саламат ойнап-күліп, қызықшылықпен өмір сүреді. Бірінші байлық - денсаулық деген емес пе? Денсаулықтан артық байлық бар ма? Одан әрі шау тартып, ыңқыл-сыңқылың көбейіп, ауырмайтын жерің, сыздамайтын сүйегің қалмайды. Сексенге дейінгі қырық жарлықтың жөні осы болар.

Сонда Сапақ би:

- Мәйеке, жердің мақтауын жеткізген екенсің. Бірақ дүниенің бар қызығы байлықта ғана емес қой. Бақыт - қолға қонған құс, байлық - қолға ұстаған мұз; құс ұшады, мұз ериді, дүниенің қызығы сіз бен біз, - деген екен.

Сол жолы Май көт ақын мен Сапақ шешен бақ, бақыт, ынтымақ, бірлік, байлық, дәулет туралы тыңдаушы жұртына небір ақыл - нақылдарын айтыпты.

Бақ оралса басыңа,

Дос жиылар қасыңа.

Егініңді салысар,

Қырманыңды алысар,

Тандырыңды жабысар,

Шалғыныңды шабысар,

Малдарыңды бағысар.

Қарамай кеткен ағайын,

Қайтып келіп табысар.

Бақ кеткенде басыңнан,

Жоқтан бәле жабысар,

Қампайып тұрған қарының,

Аш қалғандай қабысар.

Егініңді өрт шалар,

Мал-жаныңды дерт шалар.

* * *

Батыр сөйлей қалса,

Жауға салған ойранын айтар.

Ақын сөйлей қалса,

Қызық думан тойдағыны айтар.

Қомағай сөйлей қалса,

Ішіп-жеп тойғанын айтар.

Саудагер сөйлей қалса,

Кездеме қызыл байрағын айтар.

Шаштараз сөйлей қалса,

Ұстарасы мен қайрағын айтар.

Ақылды сөйлей қалса,

Асыл сөздің қаймағын айтар.

Ақымақ сөйлей қалса,

Ақылға қонбайтын қайдағыны айтар.

* * *

Бота ойнақтаса,

Молшылық болар.

Тайлақ ойнақтаса,

Тоқшылық болар.

Кәрі түйе ойнақтаса,

Жоқшылық болар.

* * *

Ең тәтті де - тіл.

Ең ащы да - тіл.

Ең жұмсақ та - тіл

Ең қатты да - тіл.

Қызыл тілден –

Қан да тамады.

Бал да тамады.

* * *

Бір туысы келген құда-жекжаттарына бура сойып сыйлапты. Соны көрген Сапақ датқа:

Жатқан жері даладай,

Екі өркеші баладай,

Азу тісі маладай,

Жабуы бар жамшыдай,

Құйрығы бар қамшыдай,

Бура сойған не сұмдық? -

деп термелеген екен дейді ел.

ДОСБАЙ БИ

* * *

Сол атбегі, сыншы Досбай биден таралған ел арасында нақыл, қанатты сөзге айналып кеткен сөздер мынадай:

Қарабайыр қазан ат,

Қара жолда қалдырмас.

Қара жолда қалдырып,

Қанатыңды талдырмас.

Тобан аяқ торыны,

Тойға мінбе, қойға мін.

Құлан аяқ құланы,

Қойға мінбе, тойға мін.

Атты жолдас болмайды, Арбалымен.

Жортақ жолдас болмайды Жорғалы мен.

Жапалақты сипағанмен,

Сұңқар болмас.

Жабыға жалпы жапқанмен,

Тұлпар болмас.

САҚҚҰЛАҚ БИ

Сәбден баланың "Саққұлақ би" аталуы былай екен: Қыс қатты болған тышқан жылы Алтай - Қарпықтың қалың жылқысы Ереймен тауының етегіне беттеп шығады. Сәуір айында олар жылқысын түгендесе, сексен жылқы кем бопты. Сұрастыра келсе, ұзынқұлақ хабары Бапан аулынан шығады. Ел-жұрт Байдалы биге барады. Байдалы бір топ ел басшы байларын ертіп Бапанның үйіне түседі. Дастарқан үстінде Бапан Байдалыға:

- Байеке, жөн айта отырыңыз?

- Жөн сұрап қалдың ғой, - дейді, сонда Байдалы:

- Тай мініп, тайлақ жетектегенді Әр жерден көрдің.

Жиенінің жылқысын алып,

Қан сорпа қылғанды

Қай жерден көрдің?

Бір тонау бар - хан тонау

Бір тонау бар - тон тонау

Аты-жөні жоқ бұл қай тонау?!

Байдалы шешен осылай термелей жөнелгенде, Бапан аз кем тосылып үндемей қалады. Әкесінің кідіріп қалғанын сезе қойған Саққұлақ бала іліп алғандай:

- Биеке, дат! - деп Байдалының алдына барып бас иеді.

- Қанжығалы үлкені тұрып, кішісін сөйлегені қалай? - деп, Байдалы баланың сөзге киліккенін ұнатпайды. Сонда Саққұлақ былай термелепті:

- Ата тұрып ұл сөйлесе,

Ұлдың ер жеткені.

Ана тұрып, қыз сөйлесе,

Қыздың бой жеткені.

Өсетін жасты

Өшетін кәрі

Жасқап беттен қақса,

Заманның кері кеткені.

Өз төлін, өзі сыртқа тепкені –

Байдеке бұл неткен?! –

Байдалы би балаға таңдана, жан-жағына паңдана қарады.

Көп ішінде іркілмей

Сөз бастаған бұ қай бала?

Ойлап едім әуелде

Отырған бір жай бала

Уәжің сенің нақ еді

Құлағың неткен сақ еді!

Сипатыңа қарасам,

Қара лашын, тұңғыш.

Сөйлер сөзге келгенде

Бәйге атындай сырғисың.

Көзіме жылы ұшырайсың

Жөніңді айтшы қай ұлсың?

Байдалы осылай толғап барып тоқталғанда Сәбден бала:

- Арғы атам батыр Бөгенбай, әкем аты алдыңызда отырған Бапан би. Алтайдың аузын асқа, адырын атқа толтырған Ішпекбай бабам емес пе еді! Алтайға ана болған менің Аққоян апам емес пе! Ендеше, жылқышыларыңның салақтығынан қалың қарда отқа құлап, жарға жығылған жылқыға бұл елдің ешбір кінәсі жоқ! Сөзіңіз уәлі болсын, дауыңыз куәлі болсын! Болмаса, айтқан сөзіңіздің бәрі бекер!

- Япырым-ай, мына бала қайдағы мен есітіп білмеген сөзді айтты - ау, мен тозған екенмін, бұл озған екен. Сөзің уәжді балам, сенің билігіңе тоқтадым. Олай болса бұл дау аяқсыз болсын. Бала атқа қонсын. Тізгінді бердім саған. Бұдан былай сенің атың "Саққұлақ би" болсын, әумин! - деп, батасын беріпті дейді ел.

* * *

Жазда аулына демалысқа келіп жатқан Шоқан Саққұлақ шешенді қонаққа шақырып, бірнеше күн оның тағлымды әңгімелерін тыңдайды. Дидарласу кезінде жас Шоқан қонаққа тосын сұрау қойып:

- Ақсақал біреу жолдан адасса, кімнен ақыл сұрайды? - дейді.

- Шырағым, көнеден сұрайды, - дейді шешен.

- Көне адасса, кімнен сұрайды?

- Көне адасса, көргенді сұрайды.

- Көргенді адасса, кімнен сұрайды?

- Көргенді адасса, көптен сұрайды.

- Көп адасса, кімнен сұрайды?

- Көп адасса, көп оқығаннан сұрайды. - Көп оқыған неге адассын! Әлгіде ғана Сатыбалдының Жаман құлына күдіктеніп, оның Үмбетәлі жырау туралы дастанын өзің де менен сұрап анықтап алған жоқпын? - дейді шешен. Содан соң:

- Асылы, ақыл - адамды аздырмайтын ем.

Білім - таусылмайтын кен.

Адамның басшысы - ақыл

Жетекшісі - талап.

Шолғыншысы - ой.

Жолдасы - кәсіп.

Қорғаны - сабыр.

Қорғаушысы - мінез.

Біліп туған бала екенсің

Тумысынан дана екенсің, -

дейді, Шоқанға риза болған шешен.

* * *

Саққұлақ шешеннің өзге шешен, билерден бір өзгешелігі - ол сауатты, білімді болған. Өзі айтқан билік сөздермен өзге билер аталы, бағалы ойларды үнемі қағазға түсіріп жүрген. Оған бір ғана Шоқан Уәлиханов кездесіп, тыңдап қоймаған. Сол кездегі қазақтың, орыстың оқыған азаматтары, зерттеушілері кейде іздеп барып, кейде шақырып алып, көптеген даналы, бағалы сөздерін жазып алып жүрген. "...Ел ішінен суырылып шыққан шешен, сөзге ұста, тапқыр ойшыл, кеудесінің есігі бар, құлағының тесігі бар, көзі жіті, көңілі қырағы адамды көп көрдім. Бір емес, әр тілді білетін, оқыған, тоқыған, жүйрік, білгіш адамдармен ойда, қырда талай жерде жолығып, талайымен сөйлестім. Қанжығалы қарт Бөгенбайдан шыққан Саққұлақ шешен сондай жұрт аузында шежіре атанған қариялардан еді. Мен ол кісімен талай бірге жүріп, көптеген ақылды үлгілі сөздерін жазып алдым. Ол шешенде жазылмаған қазына көп болатын. Тағы бір кездессем деп жүретінмін. Реті келмей-ақ қойды", - деп, жазады, белгілі фольклоршы Мәшһүр Жүсіп Көпейұлы (Қазақстан Республикасы Ғылым академиясының Орталық ғылыми кітапхана қоры, папка № 1173).

* * *

Шоқанның рухани пікірлес сүйікті нағашысы, талай жыл Баянауыл дуанының аға султаны болған Мұса Шорманов 1885 жылы 66 жасында дүниеден өтеді. Онымен қатар Ерейментауда қанжығалы Бөгенбай батырдың шөбересі Саққұлақ бидің баласы Нұралы да қайтыс болады. Осыған байланысты екі жағы да бір - біріне көңіл айтысып, бата жасаса алмай жүрсе керек. Ақыры Мұсаның асына 86 жастағы Саққұлақтың өзі келгенде алдынан даяшы шығып, арнаулы үйге түсіреді. Аздан соң оған Мұсаның Сәдуақас, Біләл деген балалары сәлем беруге келеді. Сонда Саққұлақтың айтқаны:

"Атаң өлді барлықтан,

Көтердің оны нарлықтан.

Жеріміз шалғай болған соң,

Келе алмадық сондықтан.

Ей, Сәдуақас пен Біләл –

Сөзіме құлағың сал.

Сендер атам - ай дейсің,

Мен ботам - ай деймін.

Жөн менікі еді,

Менің тойыма

Мұсажан келіп.

Мұсажанның тойына

Нұралы жан келетін Жөні бар еді.

Пенденің сұрағаны болмай,

Алланың қалағаны болады", -

деген екен.

Шүкіршілік етіңдер... деп көңіл айтыпты.

БЕГАЛЫ БИ

Есің барда елің тап,

Туысыңның шотын шап.

Барыңды сат, жүгіңді арт,

Ертерек елге қайт.

* * *

Әйелі семіз, өзі арық,

Жұтаған ерден сақтасын.

Жері сортаң, адамы қартаң,

Азған елден сақтасын.

* * *

Адасқанның айыбы жоқ,

Қайтып үйірін тапқан соң.

Ашылғанның айыбы жоқ,

Өзі біліп етегін жапқан соң.

* * *

Ұл өсірдік ер жетті, жөніне кетті,

Қыз өсірдік бой жетті, еріне кетті.

Екі ортада қалған ата-ана,

Төрінен көріне жетті.

* * *

Айбары жоқ, айтарыңды қайтейін.

Барары жоқ, қайтарыңды қайтейін.

Қауқары жоқ, қайратыңды қайтейін,

Қаһары жоқ, айбатыңды қайтейін?

* * *

Келін балаң жаман болса ұлыңнан көр,

Күйеу балаң жаман болса қызыңнан көр.

* * *

Арқан бойы соқпақтың,

Тұсау бойы төтелігі бар.

* * *

Адамды арығында сыйла

Білгенді жөнімен қина.

* * *

Әке тілін алмаған ұлдан без,

Шеше тілін алмаған қыздан без.

* * *

Адал болса алғаның,

Жан серігің емес пе?

Сұлудан да сүйкімді,

Жан көрігің емес пе?

ШОЙЫНБЕТ БИ

Баба атадағы Бақдәулет деген кісінің үйіндегі бір үлкен жиында Шойынбеттің тапқырлығын сынамақ болған Сыздық төре:

Дәулет артық па?

Бақ артық па?

Өнер артық па?

Тіл артық па? –

деп сұрапты.

Сонда Шойынбет:

Дәулет қолдың кірі, жуса кететін,

Бақ – сел - көшкін, уақытпен өлшенген.

Өнер - ризық, несібе таусылмайтын,

Тіл - ізгілік мұрат, ұрпаққа қалдыратын, -

деп жауап берген екен.

* * *

Шойынбет ойланбай сөйлемейді екен. Ол "ойнап сөйлесең де, ойлап сөйле", - деп кеңес береді екен басқаларға. Қазылық жасар алдында өз бөркін алдына қойып, оңашада сонымен билік жасап, машықтанатын дағдысы болған. Бөрікті жеңгеннен кейін ғана сөз байламын жасап, билікті содан кейін жүргізуді әдет еткен. Өткен ғасырдың тоқсаныншы жылдары Әулиеатадағы ушыққан жесір дауына билікті де солай жүргізген. Шойынбет мұнда төбе би болған. Сонда ол билікті былай аяқтаған:

Дау - берекенің іріткісі,

Рушылдық - бөлінгеннің белгісі.

Бөлінгенді - бөрі жейді,

Бәрінен артық - татулық ізгі.

Бақ, дәулет қайда барады?

Ынтымаққа барады.

Азанғы өкпені түске сақтама,

Түскі кешке сақтама.

Адамгершілік белгісі - кеңдік,

Бұл да үлкен ерлік.

Ашу - араз, ақыл - дос,

Ағайын ақылына ақыл қос.

Бірлік түбі - береке,

Біріккенді жау алмайды.

Бір - біріңмен татулас.

Ұлы жүз ағалық қасиет сақта,

Басқа екі жүз туыстық жолыңды ақта.

Енші алмағаныңды есіңе түсіріп,

Атаң қазақтың үлкен сенімін ақта.

Татулық - өмір көркі,

Бірлік - өскендіктің тұрқы.

Мал дауы малмен бітер.

Жан дауы - жегі құрт.

Жегі құрттан арылған ләзім,

Бұл - ел арасындағы даудың арты болсын!

- деп сөзін түйіндеген. Әділ бидің сөз жүйесін тауып айтқан уытты сөзінен кейін ушыққан жесір дауы тоқтапты.

БИГЕЛДІ БИ

Арзымасқа алдырма,

Аяғыңды шалдырма.

Арзымасқа алдырып,

Аяғыңнан шалдырып,

Атаңды ұятқа қалдырма.

Текті менен дос болсаң,

Қадіріңді біледі.

Тексіз бенен дос болсаң,

Өзіңді сыртқа тебеді.

Әйеліңмен дос болсаң,

Отаныңа береке кіреді.

Білімді мен дос болсаң,

Сасқанда ақыл береді.

Әркімнің өз сүйгені бар,

Ер жігіт елін сүйеді.

Диқан жерін сүйеді,

Малшы төлін сүйеді,

Бақа көлін сүйеді,

Бұлдырық шөлін сүйеді.

Өз аулыңның –

Қыздары айдай көрінер,

Ұлдары дардай көрінер,

Құлыны тайдай көрінер,

Тайлағы нардай көрінер,

Торғайы тұрымтайдай көрінер.

Үш ағайынды жігіттің,

Отар - отар малы бар.

Екі ағайынды жігіттің,

Кере - қарыс жалы бар.

Жалғыз басты жігіттің,

Шығар-шықпас жаны бар.

Қайсар жігіт болғаның,

Қолбасшыңның арқасы.

Жайсаң жігіт болғаның,

Жолдасыңның арқасы.

ЖӘКЕ БИ

Ыдыраған елдің, бытыраңқы қазақтың мүшкіл халіне күйзелгендегі бидің айтқаны:

Тұяғы бүтін тұлпар да болмайды,

Қанаты бүтін сұңқар да болмайды.

Ұрпағы түгел алаш та жоқ,

Жапырағы бүтін ағаш та жоқ.

Қайрат деген бір қыран,

Тізгінді қолдан бермейтін.

Уайым деген бір жылан,

Жүректі шағып өрлейтін.

Баста бағың тұрғанда,

Жақын - алыс ағайын.

Бастан бағың қисайса,

Алыстайды маңайың.

Жайыңды білмес жақыннан,

Халіңді білген жат артық.

Жазатайым іс болса,

Ақылды үйде қалады.

Түбіне жете қақпаса,

Сөздің дауы биде қалады.

Есерді құрмет етсең құтырады,

Мылжыңды көп сөйлетсең көсіледі.

Кербездің кедей - байы қисап емес,

Жақсыны жаман жеңсе өшігеді.

Жанарсыз жасық темір алмас емес,

Жалтарма ала құйын жолдас емес.

Негізінен тартуды ескі тәсіл,

Көзге дос, сыртқа достық ойлаушы емес.

Есерге ертеңгі сөз мұң болмайды,

Іс қылсаң білім керек түбін ойлап.

Адамға бір тиындай пайдасы жоқ,

Жалған сөз, қанатсыз ой, малсыз тірлік.

ҚАРАМЕНДЕ МҰРАТҰЛЫ

* * *

Ел жайлауға шығып, мал шүйгін шөпке бас қойып, былайғы жұрт салқын самалда кеуде кере дем алған шақ. Әр ауыл өздерінше қымыз - мұрындық (көктемнен жазға ауысып, жаңадан бие байланатын кездегі дәстүрлі төл тойы) тойын жасап жатыр. Бұл "Құба қалмақ заманы" аталған заман екен. Қазақ пен қалмақ бірімен бірі шабысып, малын барымталап, жиі-жиі қақтығысып тұрады. Жайлаудағы Мұрат ауылының ересектерінің бәрі көршілес отырған Жалайыр жаққа қымыз - мұрындық тойына кетеді. Соны сырттай естіген қалмақ қонтайшысы дереу қалың қол аттандырып, Мұратқа қараған елді шаптырып алады. Осы кезде ауыл сыртында өзіндей балалармен асық ойнап жүрген 12 жасар Қараменде ат дүбірі мен қуғыншылардың қиқулаған даусын естіп, елең ете қалады. Ойнап жатқан асығын тастай салып, барымташылардың алдынан шығады. Қалмақтың бір керегін (әскер, қазақтар "шерік" дейді) тоқтатып:

- Ағасы, біздің қазақта "Қазаннан қақпақ кетсе, иттен ұят кетеді!" деген қанатты сөз бар. Сендер бүгін ауылда атқа мінер адамның жоқтығын пайдаланып, қалың жылқыны айдап барасыңдар. Қазанның түбінде де қаспақ қалады емес пе? Ауылымның адал малынан маған еншілеп, бір тай тастап кетіңдер, - дейді.

Жас баламен сөйлесіп тұрған шороның (жігіттің) қасына келген әскербасы:

- Мына қасық (қазақ) не сұрап тұр? - дейді.

- Маған бір тай тастап кетіңдер деп тұр.

- Е-е, бұйымтайы бір тай боса, ұстап беріңдер, - деп, тусалакчысына (көмекшісіне) нұсқау береді.

Тусалакчы ұстап берген өзінің тайын ерттеп мінген Қараменде беліне зырылдауық байлап, байқатпай сайға түсіп, қалың жылқының алдынан қарсы шығады. Тайдың шабысымен бірге сырылдаған зырылдауықтың үнін естіген жылқылар үркіп, қайта қашады. Шеріктер қанша әуреленгендерімен, тұяғымен жер дүрліктірген қалың жылқы қайыру бермейді.

Бір аптадан кейін Қараменде қол астындағы бір сан шерігімен еліне қайтады. Елге келген соң, ол ханға бармай, бірден өзінің бас ұрған соң (ақ ордасына) түсіп, дем алады. Ертесіне ханға сәлем бере кіреді. Жағдайға қанық хан оған сыр бермей:

- Иә, хал қалай, балам! Аман барып, сау қайттың ба? "Дұшпаннан түк тартсаң да пайда" демекші, сапарларың қалай болды? Сәтті болған шығар? - деп, хан сұрақты жаудыра жөнеледі.

- Өз басым үшін сапар сәтті болды, әке. Жол-жөнекей жасымнан бірге өскен бауырымды көріп, қолымдағы туымды да жығып алдым. Сонымен, кері қайтуға тура келді.

- Ендігі сапарыңды қашан жалғастырасың?

- Ешқашан! Өз елімді шабуға бара алмаймын.

- Сонда не істемексің?

- Әке! Алдыңызға өзім келіп тұрмын. Егер маған рұқсат етсеңіз, еліме, туған жеріме қайтсам деймін. Менде екі көз бар. Мен өз қолыммен екі көзімді шұқып алсам, менен сізге жақсылық келер ме еді? - дейді.

Қараменденің қайсар мінезін білетін хан, біраз үнсіздіктен соң:

- Балам, атаң қазақта "Ит тойған жеріне, ер туған жеріне" деген мақал барын білесің. Менде де жүрек бар, тілегіңді орындаймын. Саған қояр жалғыз тілегім бар. Тек қана сен, қазақ пен қалмақ секілді екі елге бірдей ұл екеніңді ұмытпа! Анда-санда келіп, менің жағдайымды да ұғып тұр.

Сөйтіп өжеттігі мен ерлігі, ел-жұртына қайырымдылығы арқасында ол Суан руының алғашқы биі атанады.

* * *

Қараменде Суан руының биі болып жүргенде Солтанғұл - Хангелдіні үйлендірмекші болып, Найман жеріне ертіп барады. Онда бір байдың ақылды қызы бар екенін естіп, үйге барады. Байдың қызы қыз айттырушыларға ұнайды. Бірақ бай:

- Қайда, кімге тұрмысқа шығатынын өз қалауы біледі, - деп келісімін бермейді.

Қыздың өзімен тілдесіп, анық жауабын алып қайтпақшы болған Қараменде мен Хангелді байдың үйінен түстенбекші болады.

Шайды қыз өз қолымен құяды. Қонақтардың қандай бұйым - таймен келгенінен құлағдар болған қыз шай құйып отырғанда байқатпай шашын сипайды. Қараменде астына төсеп отырған аю терісін аяғынан басына дейін сипап қояды. Екінші кесеге шай құйған қыз қолындағы кесені биге ұсынбақ болып тұрып, қайтадан кесені еселеп, қайта беріпті.

Кеседегі шайын ішіп біткен Қараменде қолындағы кесесін төңкеріп, үй иесі байға:

- Болды, біз келістік, енді бізді жолға сал, - дейді. Ауылдан ұзаған соң, Хангелді:

- Биеке, мен ештеңе ұқпадым. Сіз ешкіммен тілдеспей-ақ, "келістік, кетемін" қалай? -дейді.

Сонда Қараменде:

- Сен байқамаған екенсің ғой. Біз жаңа қыз екеуміз шай үстінде келістік қой.

- Мен ешкімнің жақ ашып, сөйлескенін көргенім де, естігенім де жоқ қой?

- Біз ыммен сөйлестік.

- Қалайша?

- Шай құйып отырған қыз шашын сипады. Онысы: "Маған құда түсу үшін менің шашымдай қалың мал төлейсіңдер", - дегені еді. Мен астымдағы теріні сипап: "Аюдың жүнінде мал береміз", - дедім. Қыздың қолындағы шай құйылған кесені маған ұсынбақ болып тұрып қайта алып, еселеп, маған бергені - "келіспейін деп едім, келістім" дегені, -депті.

... Жігіт жүрмекші болған соң Жидебайдың айтқаны: "Бес ауыз бір сөзім бар, алты ауыз бір сөзім бар. Осыларды бірімен - бірін шатастырмай ұғып ал", - деп таныстырады.

Жидебайдың айтқан сөзін жігіт жаттап алады.

Бес ауыз бір сөзім:

Төрт нәрседен үміт бар,

Бір нәрседен үміт жоқ, -

Осыны айт. Алты ауыз бір сөзім:

Мұсылман жаудың қолында қалдым,

Бес атаның малын іздеп әуре болдым.

Алпыс ат үйір бермеді,

Жетпіс торғай шырылдайды,

Сексен балапан ұя басып жатыр.

Тоқсан жұмыртқаның қашан жарылары белгісіз.

Жаздың күні жайлауға қонған қалың елді аралай бірнеше күн жол жүріп, бағанағы жігіт Қарамендені іздеп табады.

Біраз күн жатып тынығып, ел жайлы, ер амандығына қаныққан жігіт қайтпақшы болады. Сонда Қараменде: "Жидекем тірі болса, маған басқа сәлем айтпады ма?" - деп сұрапты.

Сонда жігіт батырдың сәлемін айтыпты. Қараменде шартта жүгініп отырып, көп ойланып-толғанады. Біраздан кейін:

- "Торт нәрседен үміт бар" дегені, адам баласы торт нәрседен үмітпен жүріп өтеді екен-ау:

Жас өсемін деп үмітті.

Жалғыз көбейемін деп үмітті,

Жарлы байимын деп үмітті,

Ауру жазыламын деп үмітті.

"Бір нәрседе үміт жоқ" дегені шіркін, көктемі мен жазы өтіп жапырағы қураған ағаштай, ұрты солып, жағы суалған кәріліктен ғана үміті жоқ екен, - дейді.

"Мұсылман жаудың қолында қалдым" дегені бірге жасасып, өмір сүрген, бір-біріне иістері сіңіскен жастық шақтың жолдасы - жұбайы қайтып, жесір болып, келін баласының қолына қарап қалған екен ғой. Екі елі аузына торт елі қақпақ қойсын, балаға сонда ғана сыйымды болады, - депті.

"Бес атаның малын іздеп әуре болдым" дегені: Қайран батыр қартайып, көзі көр болған екен ғой. Жастан серік болған бес жолдасы: "Мәсуік, тәспік, орамал, бөкі, қамшы - болар. Осылардың басын құрап жинау үшін жан-жағын сипалап іздеп тапқанша, түске дейінгі уақыты өтеді екен ғой. Жанына жан қалта, төсіне төс қалта салдырып алсын депті. Ол уақыттағы қазақтың киімдеріне қалта салынбайды екен.

"Алпыс ат үйір бермейді" дегені: алпыс жас ағайынды жауға беріспейтін қайрат-күштің қайтпайтын күші екен ғой.

"Жетпіс торғай шырылдайды" дегені: - жетпісте торғайдай ғана қуатым қалды дегені екен ғой.

"Сексен балапан ұя басып жатыр" дегені - сексенде ұяда жатқан балапандай төсек тартып жаттым дегені екен ғой.

"Тоқсан жұмыртқа қашан жарыларын білмеймін" дегені - тоқсаннан асқан жасым бар, бір аяғыммен қабірде, ажал қашан жетеді деп күтуде дегені екен ғой, - депті.

ТАНА БИ САДЫҰЛЫ

...Оның күн құрғатпай төбе басына келіп, билердің әңгімесін бөлек тыңдап, қайтар кезінде басын шайқап, үн жұрнағы түсіп қайтатынын байқап жүрген ақсақалдардың бірі бірде Танаға:

- Әй балам, кімнің баласысың? - дейді.

- Садының баласымын.

- Күнде осында келіп, тың тыңдайсың, сонда не ұқтың? Ұқсаң осыған билікті сен айтшы! -деп, назар аудара, сөз тастайды.

Шешілмей жатқан дау жесір дауы екен. Тана тұрып:

- Менің ұққаным - Асқар тауда бір мін бар, асу бермейді! Тасыған суда бір мін бар, өткел бермейді! Шешендер, сендердегі үлкен мін - өздеріңнен басқа адамға сөз бермейсіңдер, -десе керек.

- Онда осы даудың билігін сен айтып көрші! - десе, Тана тұрып:

- Басында бірге туыспау керек, туысқан соң, пәле қуыспау керек. Жоғарғы - елге кетсін, төменгі - селге кетсін. Сен олжалаған жесірін қайтар, сен барымталаған малын қайтар. Сонымен дау бітсін, - дейді. Жиынға жиналған қалың көпшілік сол жерде Тананы Тоғарыс мен Байтүгейге би сайлайды. Сөйтіп Тана бала би атаныпты.

ТАНА АЙТҚАН ЕКЕН...

Қарабек руының бір жігіті үйленбекші болып, ақылдасу үшін Мырзакелді байға барады. Әңгіменің байыбына барып, бағанадан үнсіз тыңдаған бай:

- Балам, "ағасы бардың жағасы бар" деп, маған келіп отырғаныңды түсінемін. "Жақсы келін - келін, жаман келін - келсап" деп, халық бекер айтпаған. "Үйлену оңай, үй болу қиын". Олай болса сен Танаға барып жолық. "Көп жасағаннан сұрама, көпті көргеннен сұра". Мен көпті көрген қарт болғаныммен, ол жаңа көтерілген күн сияқты. Барлық күш-қайраты бойында, ақыл иесі, - дейді.

Қарабек жігіті ақыл сұрап, Танаға келеді. Сонда жігіттің әңгімесін тыңдап болған Тана би:

Олай болса:

Тайлы бие мінсеңіз,

Тайы тебер аузыңа.

Құнажын бие үйретіп мінсеңіз,

Өзі болар еркінде,

- депті.

ТАНА БАЛАСЫ ДӘУЛЕТ БИ

Тана би болып тұрған кезде Дәулет 6-7 жастар шамасында екен. Бірде Тананың үйіне арнайы келе жатқан би-болыстар ауылға жақындағанда, қыр астында ойнап жүрген үш-төрт баланы кездестіреді. Балалардың ішінен ойынын қойып, бөліне шыққан біреуі, аттыларға келіп, сәлем береді. Аман-саулықтан кейін жолаушының бірі.

- Балам, кімнің баласысың? - дейді.

Дәулет:

- Тананың баласымын.

- Үйде кім бар?

- Төрт көзі түгел, бәрі де үйде.

Жолаушының тағы бірі Дәулетке қалжыңдап:

- Сенің Тананың баласы болғаның өте жақсы болды. Біз ат сабылтып, алыс жолдан келеміз. Сенің үйіңе түсіп, қонақ болсақ, әкең қой сойып беруге жарай ма? - дейді.

- Неге жарамасын? Үйге түсіңіздер. Әкем, табылса бір қой, табылмаса екі қой сойып береді, - депті.

Бұл сөздің төркініне түсіне алмаған жолаушылар бас шұлғып жүріп кетеді де, Тананың үйіне барып түседі.

Шай келгенде, Дәулеттің жаңағы жұмбағының жауабын Танадан сұрайды. Аз-кем ойланған Тана да:

- Жұмбақтың шешуін мен де шеше алмадым, жауабын баланың өзінен сұраңдар, - дейді.

Қонақтар шайды ішіп бола бергенде, үйге Дәулет кіреді.

Жолаушылар баладан жаңағы жұмбағының жауабын сұрағанда, Дәулет.

- Ол, әкем үйде семіз қойы болса, біреуін сояды, ондай қой жоқ болса, буаз қойын сояды дегенім еді, - депті.

Сөйтіп Дәулеттің есімі елге бала кезінен-ақ, ділмар, шешендігімен, тапқырлығымен белгілі болады.

* * *

Дәулет би өзінің би болып тұрғанында Найманнан шыққан атақты Қара би деген бидің аулына сәлем беру үшін кетіп бара жатады. (Қара би де Дәулет сияқты айтқаны айнымай келетін әулие адам екен). Жол-жөнекей Жалайыр елінің арасындағы бір даудың үстінен түседі. Дау - құн дауы екен. Жалайырдың билері алыстан келе жатқан ағайын билері Дәулетке:

- Шешімін сіз айтыңыз, - деп қолқа салады. Бірнеше күн билік жасап, бітпей жатқан дауға, бірі елдің құнын түгел кессе, екіншісі жарты құн кесіп, үшіншісі кебін - кетпен кескен екен. Істің анық-қанығыңа жетіп, әділ билік жасау үшін, Дәулет би жанында тұрған жылқышы жігіттен:

- Бұл адам қалай өлген? - дейді.

- Байдың жылқысын бағып жүргенде, жылым тас басып өлтірді.

- Байдың қанша жылқысы бар? - деп сұрайды.

- Мыңнан аса жылқысы бар.

- Соның бәрі құлатып па?

- Жоқ, қысырақтың үйірінен.

- Оңда қанша жылқы бар?

- Жиырмадай.

- Соның бәрі құлатты ма, әлде біреуі ме? Үйірлі қысырақ төрт аяғымен бе, болмаса, бір аяғымен құлатты ма? - деп жылқышыдан жауап күтеді.

- Жоқ, биеке, барлық жылқы төрт аяғымен емес, сол жылқының біреуі ғана, бір аяғымен құлатқан тас тиді, - дегенде би тұрып:

- Барлық жылқы төрт аяғымен құлатса, жылқышылардың өздері де құлап, жазым болған болар еді. Бір жылқының бір аяғы қағып кеткен тас тиген. Олай болса, жылқыда торт аяқ бар. Тас ұшырған аяққа тасқа тимеген басқа аяқ та кінәлі. Сондықтан өлген адамның құны торт аяқ үшін торт қой. Оған мына кебін - кетпенді қосып алыңдар, - деп билік жасапты.

Содан кейін, өзінің төңірегінде отырған билерге сөз тастап:

- Кебін - кетпен кескен адамның жеті атасына дейін, тұқымынан билік үзілмейді, жарты құн кескенге - үш атаға дейін ұрпақ болады, тұтас құн кескенге - өзінен кейін артында ешқандай ұрпақ болмайды, - дейді.

- Бабамыздың сол кезде айтқандары шынында да айнымай келіпті.

Бұл туралы Әбдіғалым деген жалайырдың ақсақалды қариясы айтып отырады, - дейді шежіреші Наурызбай Өсімбайұлы.

* * *

Дәулет би тек билік жасаған адам еместігін, оның ерекше бір құдіретті қасиеті барлығын білген халық, күні бүгінге дейін басына барып, сиынып, түнейтіндігін, оның әулие екендігін, адам баласына шапағаты бүгінгі күнге дейін тиіп жатқанын дәлелдейді. Оның айғағы - Қарақалпақ Диқанбай, Малдыбай, Сабаншы деген кісілердің әкесі жалқы жігіт екен дейді. Әйелі бала көтермейді. Дәулеттің ауылдарына келетінін естіген ерлі-зайыптылар биді үйлеріне шақырып, батасын алмақ болады. Екеуі бидің жолын тосып тұрып, сәлем беріп, үйлеріне шақырады.

Дәулет:

- Бара алмаймын, - дейді.

- Онда батаңызды беріңіз, - дейді екеуі жарыса.

Би үндемей жүріп кетеді. Көңілдері суып қалған ерлі-зайыпты екеуі жылап-еңіреп, алақандарын жайып, соңынан қалмай жаяу ере береді. Қозы көш жерге барғанда, бидің атқосшысы Күжібай артына бұрылып:

- Жаңағы екеуі артымыздан әлі еріп келеді, - дейді.

Атының басын тартқан Дәулет би, жерге түсіп, екеуіне қолдарыңды жай деп, бата беріпті. Би аттанар кезде:

- Құдай себеп болады, үш перзентті боласыңдар. Біреуіне Малдыбай, екіншісіне Диқанбай деп ат қоясыңдар. Ал үшіншісіне атты өздерің қоясыңдар, - деп жүріп кетеді.

Былай шыққан соң, бидің қылығына қанағаттанбаған атқосшысы:

- Осыншама жерге жүгірткенше, беретін батаңызды бағана, сол жерде неге бермедіңіз? -десе керек.

Сонда Дәулет би:

- Сен не білесің? Ана әйелдің жатыры мұз боп кеткен. Мұз қатқан жатырға ұрық тұрмайды. Сондықтан әйел қиналып, мұзы ерісін деп, әдейі жүргіздім, - депті.

Кейін бидің берген батасы шындыққа айналып, бата алған екеуі үш балалы болыпты. Дәулет бидің тапсыруы бойынша, үшіншісіне өздері Сабаншы деп ат қойыпты.

ДӘУЛЕТТІҢ ТАПҚЫР СӨЗДЕРІ

"Майлы ошақ"

Дәулеттің есімі елге ең алдымен әулиелігімен, ділмар шешендігімен, әділ билігімен мәлім. Оның әулиелігі жайлы бір аңызда былай баяндалады:

Суанның Тортай, Жортар деген екі жігіті қалмақтарға қолды болып, қалмақтар екеуін өздерімен бірге алып кетеді. Екеуі де кедей жігіт көрінеді. Арттарында аңырап жалғыз шешелері қалады. Ананың аңыраған даусын естіп, үйінде отыра алмаған Дәулет би, өзі басшы болып, қалмақтарға жол тартады.

Қытай жеріндегі Шығыс Тарбағатайдағы Шәуешек деген жерде бір байдың үйіне қонақ болады. Қонақтың Дәулет екенін білген бай, қонаққа қой соймақ болып, мал іздейді. Меймандары асығыс болғандықтан, өрістен мал алдыртуға уақыты тығыз, бай әбден қысылады.

Ауылдан іздеп, союға жарайтын қой таппайды. Бай "енді не істеймін?" деп қысылып отырғанда Дәулет, бір арық тоқтыға бата жасап сойғызады.

Қазанға салынған ет бір қайнаған соң, майы қалқып, сорпаның бетіне шығады. Ет те майлы, дәмді болып, үйде отырған жұрт тамсана жейді. Содан былай жұрт Дәулеттің бай үйінде қонақ болған жерін "Майлы ошақ" деп атап кетіпті.

Бұл да Дәулет бидің әулиелігінің бір көрінісі.

ДӘУЛЕТ БИДІҢ БАТАСЫ

Қытай жеріндегі ең үлкен тау - Тарбағатай тауы. Ал Садыр - Матайда тұратын қариялардың ішінде ұзақ жасайтыны коп болса керек. Осыған орай Дәукен әулие өзі жақсы көретін жастарға:

Тарбағатайдың тауында бол

Садыр - Матайдың шалында бол, -

деп бата беретін көрінеді.

БИ МЕН ЕКІ ҰРЫ

Үркіншілік болып, халық Әулие ата жаққа көшіп бара жатқанда көшпен бірге айдап бара жатқан жылқыға жол-жөнекей ұрылар кездесіп, бір байдың жылқыларын ұрлайды. Ұрылар жылқыны айдап келе жатқанда, жылқының дүбірін естіген Дәулет баба:

- Бұл не қылған дүбір, - деп сұрапты атқосшысы Күжібайдан.

- Ұрылар болуы керек, жылқы қуалап барады, - дейді.

Сонда Дәулет баба саусағымен көзінің кірпігін көтеріп, ашып қарағанда, бір ұры аттан ұшып кетіпті. Екінші көзін ашқанда ұры аттан құлапты.

Жылқышылар қолды болған жылқыны түгел қайырып, жылқыға қосыпты, - дейді Мұқажан Төкебаев.

* * *

Бір топ жақсылар Дәулет бимен бір дауды шешуге кетіп бара жатқанда, жол-жөнекей бір қара бура осы топқа қарай тұра ұмтылады. Аузынан ақ көбігін ағыза, жынын шашып келе жатқан бураны байқап қалған бір жолдасы:

- Кеттік, Дәуке, бура кеп қалды, - дейді.

Қаннен қаперсіз Дәулет көзін ашып:

- Қане? - деп бураға қарайды да, қамшысының сабымен нұсқап:

- Әй сыбдыр (бұл сөз әулие бидің ең қатты қарғысы көрінеді), бізде нең бар? - дейді.

Сол кезде екпіндеп келе жатқан қара бура қамшы салым жерге жетпей құлаған екен дейді Қали ақын Ойжанұлы.

БИДІҢ КЕСІМІ

Дәулет би болып тұрған кезінде, оның бір бауыры ұрлықпен айналысады екен. Көрші отырған ауыл-үйдің малын ұрлап зар қақсатады. "Осы ұрлығыңды қой" деп, би бауырына қанша ескертсе де, "құныққаннан дәніккен жаман" демекші, үйренген әдеті қалсын ба, ағасына: "Мақұл, енді ұрлық жасамаймын" дейді екен де, ауыл-үйді жондап жүре беріпті.

Бір күні қатарлас отырған Мырзагелді аулынан біреудің бір дәу қойын ұрлап әкеп, үйіне сойып алады. Қазанға ет салынып, кешке биді ас ауыз тисін деп, үйіне шақырады.

Би:

- Бүгін болмай тұр, жатып қалдым, - деп бармайды.

Түннің бір жарымы болғанда қолында табаққа салған еті бар, үйге бауыры кіреді.

- Үйге баруға жағдайыңыз көтермесе, мына астан ауыз тиіңіз, - деп, етті ұсынады.

- Сонша несіне әуре болдың. Мені аш деймін, онан да ана үйдегі балалар жесін де.

- Бұйырса, бәрімізге де жетеді, ауыз тиіңіз, биеке.

- Тегі қиылып болмадың ғой. Майлы жерінен бір кертіп берші, - депті би. Бауыры бидің айтқанын істейді. Би қолындағы майды асап жіберіп, бауырына рақметін айтады да, қайтадан жатып қалады...

Арада бір жыл уақыт өтеді. Би үйінде отырғанда жоғалған қойын даулап, Мырзагелді жігіт келеді. Даудың мән-жайын ұққан би үйіне бауырын шақыртады. Сырттан кірген бауыры үйдегілерге сәлем беріп, жайғаса бергенде би:

- Мына жігіттің қойы қайда? - дейді.

- Қайдағы қой?

- Өзің былтыр ұрлаған қой.

Дәулеттің түнерген, сұсты жүзінен сескенген бауыры:

- Былтыр алғаным рас еді. Өзіңізге алып келіп, түн жарымында ауыз тигізген ет, осы жігіттің қойының еті болатын, - деп мойындайды.

- Өй, сыбдыр неме! Бәсе сонан кейін екен ғой, сол асаған майдың не ары, не бері кетпей асқазанымда тұрып қалғаны. Аузыма тос, қос алақаныңды! - деп бұйырады.

Бауыры бидің аузына қос алақанын тосады. Би бір саусағын өңешіне қарай жүгіртіп жібереді. Би лоқсып, бауырының қолына осыдан бір жыл бұрын өзі асатқан май ешқандай өзгеріссіз түседі.

Тек қана, жұтар кезінде төстің майында бидің екі тісінің керткен ғана ізі түсіпті.

Бұл оқиғаны көзімен көріп отырған Мырзагелді жігіті үйден тұра қашпақ болады. Би оны тоқтатып:

- Мына ақымаққа қанша айтсам да осы ұрлығын қоймады ғой. Сенің адал малыңды ұрлағаны үшін бұдан тура өзіңдікі бір қой өндіріп аласың. Сенің қойыңның етінен ауыз тиген менің де ұрлыққа қатысым бар деп есепте. Олай болса, айыбым үшін мен де бір қой төлеймін, - деп кесіпті.

- Ойбай, биеке, Алла риза болсын! Менің малымды ұрлаған мынау, тып-тыныш үйде жатқан сіздің малыңызды қалай аламын, - деп азар да безер болады.

Жігітім, бұл пәниден арамды жемей, адал өлген лазым. Сондықтан, менің де айыбымды аласың, - деп, қорасындағы бір қойын жігітке өңгертіп жібереді.

МАЛДЫБАЙ БИ ДӘУЛЕТҰЛЫ

Құйрығын ұстап, ат берсе,

Ие болдым демеңіз.

Алақанын ашпай, ас берсе,

Ас болады демеңіз.

Малдыбай.

Әкесі Дәулет 90 жасқа келгенде билікті 18 жасар баласы Малдыбайға береді. Малдыбай қасына Шойнақ батырды және әкесі Дәулет бидің атқосшысы Күжібайды ертіп, Қарқарадағы сиязға аттанады.

Жол-жөнекей келе жатып, қасындағы Шойнақ батыр мен Күжібайға қарап:

- Суан аз да болса, Албан, Дулатпен терезесі тең. Сөздің жөні бізге келсе, не айтасыңдар? -дейді.

Сонда жасы үлкен Шойнақ батыр:

- Өй, Малды жан - ай, менің сөзбен, даумен ісім жоқ қой. Сол жерде қанша адам болса да, көңілін жықпай, қақпайлайтын біреу болса, иегіңді қағып, сол адамды көрсетіп қойсаң болды, басын алып тастаймын. Менің қолымнан келетіні сол, - депті.

Атқосшы Күжібай:

- Мен аттарыңды аман сақтап, айыл-тартпаларын тартып, ауыздығын салып, дайын тұрайын, - десе керек.

"Сөз кезегі келсе, өзің айтасың" деген тоқтамға келіседі.

Жиынға келсе, Албан, Дулаттан келетін адамдар келіп болып, Суаннан "Дәулет би келеді" деп тосып отырса керек. Өйткені би әр сиязда тебе би болып отырады екен.

- Дәулет неге келмеді, - деп жамырай сұрайды жиналған жұрт.

- Ол кісі үйде, денсаулығы болмай, орнына баласы Малдыбайды би сайлап жіберді, - деп Шойнақ жауап береді.

- Онда Дәулеттің орнына Малдыбай тебе би болсын, - деп төрден орын береді.

Бір кезде, сол уақыттағы қазақ қауымының орталығы Омбыдан келген қазақ жігіті шатырдан шығып:

- Суан келді ме? Сиязды бастайық, қанша адам келді? - деп айқайлайды.

Ояздың бетіне жалт қараған Малдыбай:

Қанша адам келгенін біз қайдан білеміз? Алдымен пұшық санаңдар. Пұшық жүз болса, қалған адам мың болады, - дейді. Сөйтсе, Омбыдан келген ояздың мұрны тәмпіш екен. Сонысына намыстанған жігіт, Малдыбайға батып, ештеңе дей алмай, шатырына кіріп кетіп, сияздың жұмысына қатыспай қояды.

Жиынға қатысқан би-болыстар мен былайғы халық Малдыбайдың қаймықпай сөйлегеніне разы болып, сол жерде тебе би сайлайды. Алдымен құн дауы сөз болып, алғаш сөз алған Ыстының биі.

- Біздің Ысты елінен жолаушылап кеткен бір жігітімізді суан жерінде ақшалар "ұры" деп ұрып өлтірді. Соның құнын берсін, - дейді.

- Ақшалардың ұрып өлтіргенін дәлелдейтін куәң бар ма?

- Бұл сөзімнің растығына алты ауылдан алты адам сенім береміз.

Малдыбай тұрып:

- Оның бекер, жігіттің өз ажалынан өлгеніне біздің үш ауылдан үш адам сенім береді, -дейді.

Дауға куә болып отырған басқа билер:

- Ыстыдан алты ауылың кім? - деп сұрақ қояды.

Сонда Ыстының биі.

- Біз алты жүз үй Ыстымыз. Сондықтан, бізді алты ауыл дейді.

Би-болыстар Малдыбайдан:

- Суанның үш ауылың кім? - десе керек.

Малдыбай:

- Біз Албан, Суан, Дулат үш ауылмыз.

- Онда аз көпке бағынады, Малдыбай дұрыс айтты. Билігін өзің айт, - дейді Малдыбайға.

- Жан садағасы үшін, үш ауылдан үш жылқы береміз, - деп дауды бітірген екен Малдыбай.

* * *

Суандар Әулие ата жатқан Жаркент өңіріне қайта көшіп келеді. Суан руында халықтың саны өсіп, ел көбейген соң, Малдыбай Қожбанбетті тәрбиелеп, Ақшадан, Наурызбайды, Мырзагелдіден би сайлайды.

Осылай, жаңадан билер сайланып, жұрт қарбаласып жатқан кезде, Жалайырдан екі жігіт Жаркентке барымтаға келіп, Суандардың жылқысын айдап қашады. Соңдарынан қуғыншы қуып. сасқан жігіттер тасып жатқан Өсек өзеніне қойып кетіп, суға ағып өледі. Мұны естіген Жалайырдың билері құн сұрай келгенде, Малдыбай би:

- Ұрыға құн жоқ. Ұрыға құн болса, момынға құн жоқ, суға өзі түсіп өлген адамға қалай құн төлейміз? - деп бет қаратпай, теңдік бермейді.

Жалайырлар: "жігіт жинап, елін жауып әкелеміз" деп жатқанда, Балпық әулие:

- Қойыңдар, екі елдің арасы бүлінеді, онан да, суандарға мен барып келейін, - деп тоқтатыпты.

Балпық би жасы тоқсанға таянсаң да, қасына жүз адам ертіп, жолға шығады.

"Балпық келетін болыпты" деген хабарды бүкіл Суан естіп, әулие қартты осыншама жерге жол соқты қып, әуре етпей, алдынан қарсы алып, бітім жасау үшін, Малдыбайды басшы етіп, бес адам жібереді. Жалайырлар мен Суандар Белде кездеседі. Жасы кіші Малдыбай:

- Ассалаумағалейкүм, баба! Ауыл-аймақ, мал-жандарыңыз аман ба?

Сіздің ауылдан келіпті бір екі саяқ. Басына тимепті таяқ, - деп сәлемнен кейін, жағдайды баяндай бастағанда:

- Уағалейкүмассалам,

Малды жан шырақ!

Тоқта, тоқта!

Сөзіңнің аяғын маған бер, - депті Балпық.

Малдыбай тоқтай қалады.

Сонда Балпық:

Бізден кетіп еді екі саяқ, Сіздерден "тық" етіп, Тиген жоқ таяқ. Ер састы, етек басты, Суан қуды, су басты. Буған - Суан да ортақ, Су да ортақ.

Құн сұраған қу да ортақ болсын, Осыған келісесің бе? - депті.

Үлкенді сыйлап, сөз мәнісін түсініп өскен, Балпықтың әулиелігін сыйлаған Молдекең:

- Келісімін де, шешімін де Балпық бабаның өзі айтты, - деп ел татулығы үшін, төленбеуге тиіс құнды Байтүгей, Тоғарыстан болып, өлген жігіттер үшін төрттің бірін төлеп, Балпық әулиелермен ілесе келгендерді қонақ етіп күтіп, жолға салыпты, - дейді шежіреші Наурызбай Өсімбайұлы.

МАЛДЫБАЙДЫҢ НАЗАСЫ

Бір жиында төбе би болып отырған Малдыбай билік айтады. Оның шешіміне Мырзагелді Наурызбай би ашық қарсы шығыпты.

- Малдеке, сіз алжиын деген екенсіз. Билікті тағы да дұрыс айтпай, жазаны жеңілдетіп, төленетін айыпты аз салдыңыз, - дейді.

Бұл сөзге қатты ренжіген Малдыбай:

- Наурызбай, сен жетілген екенсің, ендігі қалған даудың бәрін өзің шеш! - деп назаланып, аттанып кетіп қалады.

Би кеткен соң, біраз уақыттан кейін Наурызбай дөңгелеп ауырады. Наурызбаймен бірге болған жасы үлкен адамдар: "Бұл кесел Малдакеңнің назасынан болды" - деп түйіп, оның алдына келеді.

Малдыбай:

- Айтқан сөз, атқан оқпен бірдей, оны қайтып алуға болмайды, - дейді.

Келген адамдар қоярда-қоймай Малдыбайды Наурызбайдың үйіне ертіп келеді. Қиналып жатқан бидің жүзіне көз тастаған Малдыбай:

- Менің қара саныма қыл шылбырды байлап, оқтаумен даусым шыққанша бұраңдар. Мен жаныма қыл арқанның бауы батқанда "қайттым" деймін. Себебі бір тисе, сонда тиер, болмаса, енді менен басқа көмек жоқ, - депті.

Жиналған топ оның айтқанын істеп, қыл шылбырды бұрай бастайды. Қыл шылбыр тартылып, әбден жаны қысылғанда Малдыбай: "қайттым, қайттым, қайттым" деп үш рет айқайлайды. Бидің қара санын шылбырдан босатады. Сонда Малдыбай:

- Болмады, қайтпады, - деген екен.

Содан бір апта өткен соң Наурызбай би қайтыс болыпты.

ШӘНТІ БИ МАЛДЫБАЙҰЛЫ

Малдыбай қайтыс болған соң, "Би сайлаймыз" деп ел жиналады. Ол кезде Албан, Суанның төресі, белгілі Тезек төренің әкесі Әділхан екен. Әділханның баласы Сады хан аңшылық жасап жүріп, байқамай жылымға кетіп өледі. Соған қайғырған төре жиынға келмей, үйінде жатып алады. Қаралы төреге көңіл айтып, қаһарын қайтаруға ешкім батпайды. Соны естіген 19 жастағы Шәнті қайғы жұтып жатқан Әділхан төреге көңіл айта келіп, былай дейді:

Ассалаумағалейкүм Әділхан төре! Садыханың өлсе, Батқалың бар, Қалың ер, қасы сынса қапталы бар. "Орнында бар оңалар" деп, Бұрынғы ата-баба айтқаны бар. "Төресі жоқ ел жаман" дегендей, Елдің бәрін иіріп, Жатқаның қалай?

Сонда Әділхан басын көтеріп:

- Өлгенімді тірілтіп, өшкенімді жандырған, сен кім едің? - деген екен.

- Мен Малдыбай бидің баласы Шәнтімін. Ел мен елге, жер мен жерге жақсылық тілеп, жақындастыратын, солардың арасымын, - депті. Шәнтінің қайсарлығы мен ұтымды сөзіне риза болған Әділхан төре, оны сайлаусыз, даусыз - ақ би сайлапты.

* * *

Үлкенді сыйлап, сөз мәнісін түсініп өскен, Балпықтың әулиелігін сыйлаған Молдекең:

- Келісімін де, шешімін де Балпық бабаның өзі айтты, - деп ел татулығы үшін, төленбеуге тиіс құнды Байтугей, Тоғарыстан болып, өлген жігіттер үшін төрттің бірін төлеп, Балпық әулиелермен ілесе келгендерді қонақ етіп күтіп, жолға салыпты, - дейді шежіреші Наурызбай Өсімбайұлы.

МАЛДЫБАЙДЫҢ НАЗАСЫ

Бір жиында төбе би болып отырған Малдыбай билік айтады. Оның шешіміне Мырзагелді Наурызбай би ашық қарсы шығыпты.

- Малдеке, сіз алжиын деген екенсіз. Билікті тағы да дұрыс айтпай, жазаны жеңілдетіп, төленетін айыпты аз салдыңыз, - дейді.

Бұл сөзге қатты ренжіген Малдыбай:

- Наурызбай, сен жетілген екенсің, ендігі қалған даудың бәрін өзің шеш! - деп назаланып, аттанып кетіп қалады.

Би кеткен соң, біраз уақыттан кейін Наурызбай дөңгелеп ауырады. Наурызбаймен бірге болған жасы үлкен адамдар: "Бұл кесел Малдакеңнің назасынан болды" - деп түйіп, оның алдына келеді.

Малдыбай:

- Айтқан сөз, атқан оқпен бірдей, оны қайтып алуға болмайды, - дейді.

Келген адамдар қоярда-қоймай Малдыбайды Наурызбайдың үйіне ертіп келеді. Қиналып жатқан бидің жүзіне көз тастаған Малдыбай:

- Менің қара саныма қыл шылбырды байлап, оқтаумен даусым шыққанша бұраңдар. Мен жаныма қыл арқанның бауы батқанда "қайттым" деймін. Себебі бір тисе, сонда тиер, болмаса, енді менен басқа көмек жоқ, - депті.

Жиналған топ оның айтқанын істеп, қыл шылбырды бұрай бастайды. Қыл шылбыр тартылып, әбден жаны қысылғанда Малдыбай: "қайттым, қайттым, қайттым" деп үш рет айқайлайды. Бидің қара санын шылбырдан босатады. Сонда Малдыбай:

- Болмады, қайтпады, - деген екен.

Содан бір апта өткен соң Наурызбай би қайтыс болыпты.

ШӘНТІ БИ МАЛДЫБАЙҰЛЫ

Малдыбай қайтыс болған соң, "Би сайлаймыз" деп ел жиналады. Ол кезде Албан, Суанның төресі, белгілі Тезек төренің әкесі Әділхан екен. Әділханның баласы Сады хан аңшылық жасап жүріп, байқамай жылымға кетіп өледі. Соған қайғырған төре жиынға келмей, үйінде жатып алады. Қаралы төреге көңіл айтып, қаһарын қайтаруға ешкім батпайды. Соны естіген 19 жастағы Шәнті қайғы жұтып жатқан Әділхан төреге көңіл айта келіп, былай дейді:

Ассалаумағалейкүм Әділхан төре! Сады ханың өлсе, Батқалың бар, Қалың ер, қасы сынса қапталы бар. "Орнында бар оңалар" деп, Бұрынғы ата-баба айтқаны бар. "Төресі жоқ ел жаман" дегендей, Елдің бәрін иіріп, Жатқаның қалай?

Сонда Әділхан басын көтеріп:

- Өлгенімді тірілтіп, өшкенімді жандырған, сен кім едің? - деген екен.

- Мен Малдыбай бидің баласы Шәнтімін. Ел мен елге, жер мен жерге жақсылық тілеп, жақындастыратын, солардың арасымын, - депті. Шәнтінің қайсарлығы мен ұтымды сөзіне риза болған Әділхан төре, оны сайлаусыз, даусыз - ақ би сайлапты.

* * *

Шәнті бидің шешендігімен бірге, аузы дуалы, айтқаны айнымай келетін көріпкелдігі де бар екен.

Алыс жолдан жолаушылап келе жатып, кеш батып бара жатқан соң, жол жағасындағы бір ауылға бұрылады. Ол ауыл Ермек деген бидің ауылы екен. Қошқар Ермектің үйі жотаның етегіндегі көк майсаға тігілген. Бидің үйіне келіп, ат үстінен:

- Ермек би бар ма екен? Біз құдайы қонақпыз, - деп дауыстайды.

- Е, құдайы қонақ болсаң қайтейін. Үйімде өзім шақырған қонағым бар, бұл үйде саған орын жоқ, - деп сыртқа да шықпай, үйден жауап беріпті.

"Кімсіңдер?" деп, жөн де сұрамаған Ермек биге ренжіген Шәнті атын тебініп жүріп кетіпті.

Би ауылынан шыға беріп, бір қыр асқанда, бір-екі қараша үйге жақындайды. Келіп жөн сұраса, бұл үй Қоржын дорбаның үйі екен. Үй сыртына келіп:

- Құдайы қонақпыз, - деп дауыстайды.

Сонда үйден жүгіре шыққан үй иесі:

- О, қош келіпсіздер! Құдайы қонақ болсаңыздар, үйге түсіңіздер, - деп, өзі бұрыннан танитын Шәнтінің атын ұстап, сәлемдеседі. Оның кең пейіліне риза болған би де жолдастарына:

- Осы үйге түсейік, - деп кеңес беріпті.

Сөйтіп, барлығы үйге кіріп, жайғасқан соң, Қоржын дорбаның желін қаппен сауып отырған жалғыз ешкісі бар екен. Сол ешкіні алып келіп, бата сұрайды.

Шәнті мынадай бата береді:

А, құдай оңдасын, Ермекті жондасын. Қоржын болса, қоржындап бер, Дорба болса, дорбалап бер. Ыдысың тарлау екен, Суандық боласың.

Жалғыз ешкісін құдайы қонаққа арнаған, Қоржын дорбаға дәулет бер. Оңдап бер. Аллауакбар! - деп бетін сипапты.

Шәнтінің дуалы аузынан шыққан бата айтқанындай келеді. Сол жылы қыс қатты болып, Ермек бидің малы жұтқа ұшырайды. Өзі жазғы жайлауда билікке ілінбей, бір жылға жетпей қатардан шығыпты. Ал Қоржын дорба болса, дәулет бітіп, ел қатарына қосылған екен. Оның ұрпағы - Бұтарбай кезінде 6-7 жыл ақалақшы болып, Тоғарыстанды сұраған. "Шәнтіден атамыз бата алып, осы қалаға жетіппіз" - деп Қошқар Бұтарбай айтып жүретін, - дейді шежіреші Наурызбай Өсімбайұлы.

ҚАРА СӨЗДЕН ҚАЙМАҚ АЛҒАН ШӘНТІ БИ

Алғашқы кездесу

Шәнті би қасына оншақты серігін ертіп, Жәмеңке болыстың үйіне барады. Бұл сапардан алдын-ала құлағдар болған болыс қызметшілеріне оларды жеке күтуді тапсырады. Келген қонақтарды сынамақ үшін шай бермей, өзбектің палауын берсе, алдарына қасық қойып, оны төңкеріп қоюға кеңес береді.

Шәнті де өзіне ерген жігіттеріне:

- Байқаңдар, Жәмеңке өте байқағыш та, сезімтал сыншы көрінеді. Бәрің мен не істесем соны істеңдер, - десе керек.

Қонақтар да келеді. Жәмеңкеге сәлем бермек болған әрекеттері іске аспай, жеке тіккен үйге түсіреді. Жайғасып отырған соң алдарына үйме табақ палау жеткізіледі. Алдарына қасықтарын төңкеріп қояды. Шәнті алдындағы қасықты шалқасынан қояды да, күтушілердің "тамақ алыңыз" дегенін естімеген адамша әңгімесін айтып отыра береді. Бидің қасына ерген серіктері де осылай істейді.

Бұл жағдайды естіген болыс:

- Мынау бір пәле екен, менің ордама шақырыңдар, - депті.

Қонақтар үйге кіріп жайғасқан соң бір жігіттің көзі ортада жатқан гауһар мен жақұттан салған көзі бар, мүйізден жасалған насыбай шақшаға түседі. Ол шыдамай, шақшаны қолына алып көреді.

Оны байқап отырған Жәмеңке елемеген боп:

- Насыбай шақшаға қызығып отырсың ба? Ол осындағы қоянның мүйізінен жасалған, -десе керек.

- Қане, бері әкелші шақшаны, - деп Шәнті қолына алады да, ары-бері аударып көріп:

- Жарымаған жердің қояны да жарымаған екен. Біздің жердің қоянының мүйізі бес қанат үйге шаңырақ болады, - деп шақшаны есікке қарай лақтырып жібереді.

Қонақтарға қымыз әкеледі. Қымыз ішіп отырған бір жігіт тамсанып, дәмін алып қояды.

Сол кезде Жәмеңке:

- Шоке, сіздер де қысыр сауып, қымыз ішіп отырған шығарсыздар, - депті.

- Мынадай қаңтардың қақаған қысында жабағы тайдың басымен жарымаған алыспай ма? -депті.





Шәнті би мен Жәмеңке болыс осылайша алғашқы кездесулерінің өзінде-ақ, бірін-бірі мұқатпақ боп, сөз сайысына түскен екен.

НҰРБЕК ПЕН ШӘНТІ

Суанның би-болыстары Қарқара жәрмеңкесіне барыпты. Сол жылдары Албанда Мәмбеттің Жәмеңкесі мен қатар суаннан Мырзагелді Нұрбек те болыстыққа сайланады. Суандар барса, албанның қыз-келіншектері еркектермен араласып, базар аралап жүріпті. Шәнті соны жақтырмайды. Қонақ деп, Жәмеңке бұлардың қасында жүрсе керек. Жәмеңкенің шетінде керме, кермеде байлаулы аттар тұр. Бір айғыр қыз-келіншектер мініп келген биеге оқыранады.

- Әй, кермені үзетін болды, тарт! - дейді Жәмеңке ақырып.

Сонда қитығып келе жатқан Шәнті:

- Айғыр жәрмеңкенікі, байтал Жәмеңке, кәйт - кәйт, - депті. Жәмеңке де шыдамды кісі болса керек. Шәнтінің еркек - әйелдің араласып жүргенін жақтырмағанын ұғып, үндемейді. Тіпті, биге оның жөн де, теріс те демейді.

Кейін қайтар жолда, Нұрбек Шәнтіге ренжіпті:

- Өзіміз азбыз, әрі қонақпыз. Көңіліне келеді-ау демей, кесек сөйлейтініңіз не? Бір тентектері шатақ шығарып жүрсе қайтесіз? - дейді.

Сонда Шәнті шақ етіп:

Айтар сөзім аузыма келгенде,

Көк дауылым көті келгенде

Аздың қызын ұрам ба,

Таздың қызын ұрам ба? –

деп салыпты.

Басы таз, әрі жасы кіші Нұрбек.

- Ту - у, бұл кісімен сөйлесуге болмайды екен, - деп теріс айналып кетіпті.

* * *

Шәнті Албан елінің орнынан түскен болысын сындыру үшін:

Түгел бай ұлы Мұқажан Екі шекең шоқпардай. Қарағаштан бұталған, Орын тай мінгізді атқа, Жеңіл – жұқа да. Болыстықтан айырылып, Азбан бопсың бұқадан, - деген екен.

ШӘНТІМЕН ЖӘМЕҢКЕ

Албан болысы Жәмеңке қасындағы ел жақсыларына:

- Шәнтіні сөзден жеңе алмайды екенбіз, енді аулына барып көрейік, - депті.

Келісілген мерзімде Жәмеңке қасына бір топ жолдасын ертіп, Шәнті бидің аулына қонаққа келеді. Би мен болыс төбе басында әңгімелесіп отырғанда, ауыл әйелдерінің балаларына өрескел сөздер айтып, ұрсып жатқандарын естіген Жәмеңке Шәнтіні мұқатпақ болып:

- Шәке, сыртқа шыққанда үзеңгі бауың алты қабат, ауылыңа келсе белгілі екенсің ғой, -депті.

Сонда Шәнті:

- Жақсы болсаң көпір бол, ит те өтеді, мал да өтеді, адам да өтеді. Көтермесең нең жақсы, - деп сөзден тосқан екен.

Жәмеңке болыс Шәнтінің үйіне қонып, ертеңгі шайды ішіп отырғанда сындырмақ болып:

- Шәке, өзіңе тағар мінім жоқ. "Ерге тартып ат туады" демеуші ме еді, жолдасың өзіңе сай емес екен, - депті.

Шәнті:

- Е, әйелдің аузында несібесі, құшағында бесігі болса болмай ма? Одан артық керегі не? -депті.

Жәмеңке жауап қатпай, кетіп қалыпты. Жәмеңкенің әйелі бала көтермеген адам екен. Жәмеңке болыс тағы да сөзден жеңіліпті. Жәмеңке кеткеннен кейін, оның баласының жоқтығы Шәнтінің есіне түсіп: "әттеген-ай, ренжіп кетті-ау" деп налиды.

Келер жылы Шәнті әдейілеп Жәмеңкеге барса, үйінде әйелі бар, өзі жоқ екен. Әйелінен болысты сұраса:

- Ауыл сыртында, төбеде отыр, - дейді.

- Шақыр, - деп шақыртып алғаннан кейін Жәмеңкеге:

- Сені ренжітіп алғанымды кейін сездім. Мені кешір. Егер кешіре алсаң, қолыңды жай, бата берейін. Сенен бір ұл, бір қыз болсын. Аллауакбар! - деп бата беріпті.

ШӘНТІНІҢ ҚҰН ДАУЫ

Албаннан жекжат шылап Найманға қыдырып барған бір адам Қапалда қайтыс болады. Албан болысы Жәмеңке Найманнан құн сұрайды:

Найман елі:

Өз ажалынан қайтыс болған адамға құн бермейміз, - деп қайтарады. Осы аралықта Найман елі Албан, Суан, Дулатты атақты Маман Тұрысбектің аулында өтетін үш жүздің басын қосқан үлкен жиынға шақырады. Сондай сәтті пайдаланған Жәмеңке болыс Шәнтіге келіп ақылдасады.

- Шәке, осы жиында Найманнан құн дауын бітіре келу керек. Өзің бас болып, барып кел, -дейді.

Найман елі Шәнті бастаған топты қарсы алады. Қасына ерген отыз адамды басқа үйге кіргізіп, биді Маман датқаның ордасына кіргізеді. Үйге сәлем бере кірген Шәнті құс төсекте торт жастықты торт жағына қойып, ақпен тысталған көрпе жамылып жатқан датқаны көреді. Ол биге ишарат білдіріп, көзін ашып - жұмған қалпы шалқасынан жата береді.

Шәнті төрге шығып, бір тізерлей, қамшысын екі бүктеп отырады. Басқарушы адам:

- Шәке, шешініп отырыңыз, - дейді. Сонда Шәнті: - Мен кірпігі әзер қимылдап, хал үстінде жатқан адамның үстіне неге кіргіздің?!

Мен иман суын беріп, дем салатын молда емеспін. Ауру адамның қасында отыруға болмайды. Мені басқа үйге апар! - дегенде, төсекте екі көзін ашып-жұмып жатқан Маман:

- Ойбай, мен ауру емеспін, саумын, - деп, сасқалақтай басын көтеріпті.

- Қайдан білейін, жатысыңа қарағанда, кебінге оранып, пәниден бақи аттанып бара жатыр екен деп қалдым, - депті де, Шәнті шешініп, қайта отырыпты.

Екеуі жайланып, әңгімелесіп отырғанда, арғыннан атақты Өскенбайдың Құнанбайы келеді. Күтушілер үшеуінің басын қосайық деп ақылдасқанда, ортадан біреуі:

- Әлгі кісің тағы да бірдеме демесін, рұқсат сұрайық, - дейді.

Рұқсат сұрауға кірген басқарушы:

- Мәке, Шоке, арғын Өскенбайдың Құнанбайы келді. Осы үйге кіргізсек қалай дейсіздер? -дегенде, Шәнті Маманнан бұрын:

- Мен үйсіннен үй әкелген жоқпын. Сыйса, сиырыңды да әкеп қамай бер, - депті.

Үшеуі әңгімелесіп отырғанда, Маманға сөз кезегі келіп:

- Тірі мен жүздескелі келдім, өліні іздескелі келдім, - депті Шәнті. Маман:

- Өздігінен өлген адамды несін іздейсің? - десе, Шәнті:

- Торғай да бұтаны қорғалайды. Сенің еліңе келіп өлді ғой, қорғамайсың ба? - деп жеңіпті.

Сөйтіп, найман елін сөзге жығып, қайтыс болған адамның жарты құнын өндіріпті.

Қайтып келе жатқанда өндіріп алған малды жол-жөнекей Шәнті елге таратып жібереді. Қасындағы еріп барған би-болыстар:

- Шәке, бұныңыз не? Неге тараттыңыз? - десе, Шәнті:

- Бұл бізге мал болмайды, алсын. Шәнті құн өндіріп алды деген атақ та жетеді, - деген көрінеді.

ШӘНТІНІҢ ҚЫРАҒЫЛЫҒЫ

Бірде Албан жерінде өткен сиязға Шәнті би кешігіп келеді. Оның кешігуіне орай, сияз жұмысын тоқтап тұрғанына және сонша жақтан келген ел жақсыларының жалғыз Шәнтіні күтіп отырғанына шыдамаған Жәмеңке болыс оязға:

- Жоқ Шәнтіні қанша күтеміз? Сиязда онсыз-ақ аша берейік, - деп емеурін білдіреді.

Бірақ ояз Шәнтіні күтеді. Би келген соң жиналыс ашылады. Жиынның жұмысы аяқталған соң, ояз бидің кешігу себебін сұрайды. Сонда Шәнті би:

- Бір буаз бием жоғалып, оның ішінде жақсы ат болатын құлыным кетіп еді. Соны Жәмеңке болыстың ауылынан таптым. Жол-жөнекей жоқ іздеймін деп жүріп, жиынға кешігіп келдім. Осы мәселеге өзіңіз әділ қазылық жасап берсеңіз, - деп, өз дауын айтады.

Содан ояз арғымақ шалыс ақ боз атты алдыртады. Дауға куәлар тартылып, ат иесі аттың өзінікі екенін дәлелдеп, ен-таңбасын толық айтады.

Ояз Шәнтіге:

- Ал енді сіз дәлеліңізді айтыңыз, - дейді.

- Менің дәлелім біреу-ақ. Аттың таңдайында бас бармақтай қал бар. Өйткені ондай қал оның енесінде де бар еді, - депті.

Аттың аузын ашып қараса, шындығында да, таңдайында қалы болып шығады. Сөйтіп атты Шәнті би ауылына алып қайтады. Жолда серіктері:

- Шәке, аттың таңдайында қалы бар екенін қайдан білдіңіз? - дегенде, Шәнті:

- Біз жиынға кетіп бара жатқан жолда атты суғарып тұрды. Шөлі қанған ат есінеді. Сол кезде аттың таңдайындағы қалын байқап қалып, өтіп кетіп едім, - депті.

Осылайша Шәнті би өзінің қырағылығымен Жәмеңке болысты тағы да жеңіп кетіпті, -дейді Қалиақын Ойжанұлы.

Ж. Самитұлы. Қытайдағы қазақтар.

Алматы, 2000. 162, 169-170-бб.

Қазақтың би-шешендері.

Алматы. "Жалын", 1993. 151; 154-155;

173-175; 175-177; 183-185;217-218; 219-220;

224-225; 229-233; 235-237; 239-240;245-247;

251-252; 257-262; 264-267; 272-275; 319; 335-336;

340; 366-369; 383; 391-392-бб.

Н. Төреқұл Даланың дана ділмарлары.

Алматы, "Қазақстан", 2006. 211; 231-232; 235;

283-284; 286-287; 292; 296; 306; 308;

375; 398; 402-403; 424-425; 432;436-437;

465; 470-473; 519; 530-531; 572-бб.

Сөз тапқанға қолқа жоқ.

Алматы, "Жазушы", 1988.

67-69; 128-129-бб.





3.1. БИ-ШЕШЕНДЕРДІҢ ӨНЕРІ МЕН ӨНЕГЕСІ

Қоғамдағы мәдениет пен адамзаттық өркениет өріс жайып, мәдениет пен өркениет адам өмірінің тірегі және негізіне айналған сайын, шешендіктің қызметі де, құрылымы да түрленеді, жетіледі, жалпылама сипатқа не болды. Сонымен шешендік адамзаттың тарихи тұрғыдан тұтастануының және адамның әлеуметтік тұлғалануының басты бағдарларын қалыптастырады. Ол адамның тұлғалануы мен тұтастану жобасын толықтыра түседі. Кең тарихи - мәдени тұрғыдан алсақ, шешендік:

- адамдар арақатынасын жетілдіретін тәсілдердің түбегейлі сипатына жатады;

- ізгілікті жалғаудың, адамдық қасиеттерді қалыптастырудың рухани құралы;

- дүниені жаңаша қабылдаудың, талдаудың, онымен өзінше еркін табысудың жөн-жобасын жүйелейді. Бұл - адамды өмірге, тіршілік ортасын адам ыңғайына бейімдейтін өнер, шеберлік тәсілдерінің жиынтығы.

Шешендік пен билік халқымыздың арасында бұрыннан қалыптасқан дәстүр, оның өрелі өнерінің қос бұрымы. Дәстүр әр ұлыстың өз ұлысбегі, өз қолбасшысы, өз пірі болғанда күш алды. Билер, оғыз, қыпшақ, керей, қаңлы, қатаған, сіргелі т.б. тайпа, ұлыстарда болған әлеуметтік және түлғалы атаулар. Олай болса “би” сөзінің пайда болу уақыты көне түркі дүниесіне тірелетіні даусыз. Мысалы үйсіндерде б.д.д. V-IV ғ.ғ. қол бастаған билердің болғандығынан тарихшылар тізіп жатады. Солардың қатарында, Дәуірі (б.д.д. 178 ж.), Елжау (Елсау) би (б.д.д. 178-104 ж), Нулы би б.д.II ғасырдың екінші ширегі), Дулы би (б.д.д.ІІ – І ғ.ғ.) әйгілі болған. Көне замандағы билер туралы қызықты мәліметтерді Ә. Бай патшаның, Қ.Салғараұлының кітаптарынан табуға болады.

Тұлғалықтан туындаған дәстүр Шыңғыс заманынан келе жатқан билік үрдісін өзгертті. Шыңғыс хан заманында орданы бір әулеттен шыққан сұлтандар ғана билейтін еді. Қазақ даласында "арқар" ұранды, "алаш" ұранды", "алла" ұранды қожа билікке араласты, өз өнерін таныта түсті. Олар өз ортасын, ортаның әлеуметтік - мәдени өмірін жақсы білді. Қауымды құрап тұрған құрамдас бөліктердің бәрін бірдей ескерген, бірдей елеген саясаткерлердің алғашқы сипатын құрады.

Қазақ тарихында даулы кезеңдер аз болмаған. Қазақ халқы "Зар заманды" бастан кешті. "Осы кезде кім ғаріп, бірлігі жоқ ел ғаріп, нақыл сөзім өтпеген, тентек елге жетпеген, ақырында мен ғаріп" (Көбей шешен) деген аталы сөздер айтылды. Би-шешендер елдің қамын ойлағандар, ең алдымен елдің болашағы дегендер. Ел дегенде еміренгеннің ынтымағы ықпалды, ықыласты болды, ықыласты ынтымақ - жарастық қорғаны.

Жарастық - Бәйдібек би сөзімен айтқанда, ынтымақ, достық, бірлік, сыйластық. Жарастық сөздің, істің басы болғанда, ел мен ердің тілегі де, тірлігі де бір және берекелі. Елін тапқанның ісі де, күші де мықты.

Би-шешендер ханға бағынып, халыққа табынып ел басқарған. Олар сауатты байламымен, сөзін өткізе алған айғағымен отандастарына сауаттылық пен салауаттылық нышанын танытты. Олардың өз ортасындағы даусы анық, айқын. Басқаруда ез мүддесін, ел мүддесін қорғай білген. Сөзін ашық жұптаушылық - сауаттылықтың байламы, сөзін өткізе алу -салауаттылықтың айғағын білдірді. Салауаттылық туысқандық психологиясынан нәр алады, қауымдас күштер арасындағы әділеттілік пен қайырымдылыққа негізделеді. Мұндай ықылас-ынта одақтасу идеологиясын арқау тұтты. Туысқандық үлкен мен кішінің, аға мен інінің, әке мен баланың, жекжаттар арасындағы жарастықтан, сыйластықтан, құрметтен ел басқару ырқы күш алды. Одақтасу - отандасу, отандас -достасу. Естілік - кісілік бастауы, азаматтық арқау. Кісіліктің күші - ел жақсыларымен жақындасу да, азаматтың абыройы - жақындармен жарасып жандасуда, әлімжеттікке ұрынбау да, керт артпалық сақтандыратын жігерінде. Би - шешендер сөзі тірлік үшін, бірлік үшін қызмет етті.

"Шешендік өнер" деген термин әу баста латын тілінен алынып, "әдемі, сенімді сөйлей білу қабілеті" деген мағынада қолданылған. Әдемі де сенімді сөйлей білу қабілеті шешеннің сөз таңдау, сөз тіркестерін әуезді, әсерлі құру, бейнелегіш - суреттегіш құралдарды шебер қолдану дағдыларынан қалыптасады. Аталынған дағдылар сұхбаттан, пікірталастан, тілді оқып - үйрену салтынан құралады.

Адамның әлеуетін ашып беретін рухани мұра, әрі әлеуметтік бағдар бар. Ол - шешендік өнер. Шешендік өнер - тұтас дамитын, әрқалай көрініс алатын көркемдігі айқын рухани үдеріс; сана - сезімді, ой - парасатты және ерікті бірден ширататын іштегі белсенділік; тұлғаның рухани жетілуінің техникасы. Өмірге салалы және жүйелі белсенділікпен, өзіне арнайы беделмен араласты. Оның құндылығы сол, адам құқығының теңдігін қабылдайды және еркіндігін сыйлайды, өзара түсініктен қалыптасатын тыныштықты құрмет тұтады, елдің бірлігіне, туған жердің тұтастығыңа, ұрпақтың гүлденуіне сөз арқылы қызмет етеді. Шешендік өнер тез байлам жасауға, ой-пікірде икемді болуға, логикалық жүйелер мен құрылымдар құруға және осы бағыттарда ізденісті жұмылдыруға ұйтқы.

Шешендік өнерді игеру - қажеттілік, қажетті - нақтылықта, нақтылық - қажеттілікті шешетін өмірлік үрдісті көрсетеді, соған сүйенеді. Оның құндылығы - өмірге жол, өзіңе өлшем табудан артады, шешімді шындықпен ширатудан білінеді. Олай деуге себеп бар, құлшыныс табылады. Шешендік өнердің тағы бір табан тірері - адамгершілікті іздер өрісі мен деңгейінде. Ол халықтың шығармашылық әлеуетін жалғастырады, ұрпақтың аманатын жеткізеді. Тіл табыстырар тірі адамның үйлесті тіршілігін, істегі оның ірілігін көрсетеді. Оған сыртқы шарттар - заман ағымы, әлеуметтік жағдайлар, ұлттық факторлар әрқалай ықпал етеді.

Қоғамдық қажеттіліктен туындаған, әлеуметтік-саяси мүддеге қызмет ететін танымдық құндылықты, яғни тоқтам - түйінді шешендік өнерге жатқызамыз. Тоқтам бірлік қақы нан туындаса, әрекет пен ізденіс өзегіне айналса, онда қарым-қатынастағы татулыққа деген әлеуметтік сұраныс күшейе бермек. Белсенді де сауатты сұхбаттасу шешендік өнердің қоғамдық мән-жайын тезірек және кең ауқымда көтермеледі. Мәдени ортада өмірді ашықтыратын еркін талдау дәстүріне, озық идеялардың қозғаушы күштеріне деген азаматтық сұраныс басым да айқын болды.

Шешендік өнердің қалыптасу кезеңдері әр елде әрқалай. Оны - ауызша және хаттама түріндегі, мұсылмандық ренессанс, ағартушылық - гуманистік кезеңдердегі арнайы сала деп жіктеп жатады. Оған негіз де бар. Әйтседе, шешендік өнер елді саяси және рухани басқару дәстүрімен нәрленді және осындай мазмұнымен сараланды. Бұл - заңдылық.

Қазақ шешендік өнерінің арнайы қалыптасу дәуірін, шамасы, XII-XV ғасырларға жатқызуға болады. Майқы би, Аяз, Жиренше, Қожанасыр - оның басты дамытушылары. Билер мен шешендер тапқырлығымен, дарынымен, өмірлік тәжірибесімен еліне, жеріне өздерінше ағылып, сарқылып қызмет етті. Негізінде қарапайым халықтан шыққан бұлар өздерінің қабілет - қасиеттерімен халық құрметіне, сеніміне ие болған санагерлер. Олар көпті көре білді, білгенін көкейге берік тоқыды, шындық үшін айтыс-тартысқа түсіп, өздерінің қабілетін жетілдірді, діттегеніне жетті. Олар сөз айтуға шебер болып қана қоймай, табанда тауып айтатын тапқыр, шаршы топта тайсалмай соз айтатын батыл болды. Сондай қайрат - жігерімен олар ел басқару дәрежесіне көтерілді.

Қазақтың шешендік өнері дамуының екінші кезеңі XYII-XVIIIFF. өмір сүрген би-шешендер - Төле, Қазыбек, Әйтеке есімдерімен байланысты. Бүл заманда ел басқару және азаттық күресін бастау - осы үш төре билердің басына тусті. Елде би-шешен деген мәртебелі жаңа, құрметті лауазым қалыптасты. Би-шешен - зиялылардың зерделісі, зеректері; биліктің парасатты және әділ жолдарын жүзеге асыру арқылы еліне адал қызмет етуші елеулілер, халқының көңілінен шығатын қалаулылар. Оның жетекші күштері рулық - ұлыстық белгілер, елдік - теңдік ерекшеліктер, тұлғалық деңгейлер бойынша сипатталады.

Ш. Уәлиханов сөзімен айтсақ, "қазақтардың әрбір рубасылары өз ру - тайпасының шежіресін, шыққан тегін, елдің әдет-ғүрып заңдарын, ескі жарлықтарын, халықтың басынан өткен тарихи жайларды көп жасаған ақсақалдардан ыждағаттылықпен үйреніп, өзінің шешендік өнерін шыңдауға көптеген аңыз-әңгімелерді, мақал-мәтелдерді, маңызды оқиғаларға қатысты ұлағатты асыл сөздерді ұзақ уақыт жаттайды. Сондай дайындығы бар билердің аузынан шыққан сөздерді халық ұйып тыңдайды, ал нақыл сөздердің мәні өмірдің бар саласын қамтитындай өсиет - өнеге, тәлім-тәрбиелік, патриоттық мазмұнда болып келеді".

Билер "атақты һәм ақылды, әділетті көпті көрген және іс бітіргенде әдет рәсімдерін тегіс біліп, әр жұмысты қара қылды қақ жарып орнына келтіреді екен.., һәм олардың бітірген жұмыстарын ұлы хандары да әрқашан бұзбайды екен" . Шешендік өнер ерекшелігі неде? Ол, біріншіден, белсенді көзқарас, қарқынды ізденіс, жүйелі әрекет немесе сол көзқарастар мен қағидалардың дұрыс - бұрыстығын айқындайтын ізденіс - әрекеттердің жүйесі мен жиынтығы; екіншіден, адамдық қасиет пен рухани дамудың өзекті жолы, яғни саналы тірлік. Онда кім нені айтты, қалай түсіндірді мәселесі әрдайым алдап шыға келеді; үшіншіден, мәдени ортаның көрсеткіші, әлеуметтік сұраныстың жалғасы, шығармашылықтың айдыны. Өзекті мәселелер мұнда қалай және не үшін істелінеді деген тұрғыдан талқыланады; төртіншіден, оның табиғаты мен қызметі синтетикалық сипаттан құралады. Шешендік өнер көптеген ғылымдармен - философия, логика, психология, педагогика, тіл білімі, этика, эстетика сияқты білім салаларымен тығыз, тамырлас. Ел, тіл және ойлану мәдениетімен көңілін де, өздерін де көтерді.

Шешендік өнердің тарихы тереңде, таралу түрі әрқалай. Танымдық қызметі мен идеялық эволюциясы жағынан оны пікірталас, ой жарыс, тойтарыс, үнқатыс, шешім табыс, қадым алыс, тұлғамен табысу және рухани ілгері асу деген кезеңдерге жіктеуге болады. Бұлар -соз бен сөйлесу өнерінің сапалы дәрежелері және сабақтастығы. Соз бен сөйлемнің заттық аясы мен ондағы ойдың логикалық құрылымын анықтамасақ, онда шешендікті әлгі түрлерге болу шартты сипатта қалады. Оның үстіне сөз өнерін анықтау дегеніміз онда қалыптасқан сөздің мағынасын анықтау немесе оған жаңадан енгізіп жатқан белгілердің мағынасын қалыптастыру. Сөз өнерінің аясы мен тәсілдері тиянақталмаса, онда шешендік танымдық әлгі жіктелген кезеңдермен шектелмеуі әбден ықтимал.

Дегенмен қойылған мақсатқа, практикалық қажеттілікке, адамдық қызметтің дайындығына орай және т.б. маңызды факторлардың ықпалына сай шешендік таным ерекше қызмет, оның түрлі немесе ұқсас функциясын атқарады. Шешендік өнер ішкі мазмұндық жағынан ұқсас, ықпалдасу қызметімен үйлес келетіні таңқаларлық жай емес.

Шешендік танымның алғашқы үлгісі пікірталас, пікір алмасу барысында қалыптасты. Ондай танымдық бетбұрысқа нендей жай ұйтқы болды? Жауап жалқы емес. Пікір -қалыптасып жатқан болмыс туралы өзіндік түсінік; құбылыс туралы білім мен білім еместі ара көрінісі; адам қабілетінің шектеулігінен туындайтын болжам; пайымдық қабылдаудағы наным мен болжамның дәнекері. Көп таралған пікірде және көпшілік қабылдаған түсінікте дұрыс емес немесе ықтималдық білімнің алғышарттары терең тамыр жайған. Сауатты көпшілік оның қажетті шарттан туындайтын дұрыс мағынасын білімнің арқауы ретінде қабылдап жатса да, пікірдің дұрыс емес дәйектері мен қате қағидаларын арнайы талдау, саралау қажет. Пікір көбейген сайын, осы тәсілге деген сұраныс ширайды, сергіте түседі.

Енді пікірталастың табиғаты мен оған тағайындалған белгілерді салыстыра отырып, ойымызды жинақтап көрелік: - сөйлеу болған кезде пікірталас болады. Пікір алмасу мен сөйлесудің тоғысатын аясы бар. Ол - кең пайымдау, терең талдау, мықты тоқтамға келу. Содан шындық іздеген, оны тілге тиек еткен әңгіме әрдайым тартымды, мәнді келеді; -пікірталас адам қызметінің объектісі төңірегінде өрбісе, мұндай пікір алмасу өмірге қажетті әрекетке ұйтқы болады, пайымдау мен толғаныстың құрамдас бөлшегін құрайды, сенім тәсілінің ықпалын арттырады;

- заттар мен оқиға арасындағы айырмашылық айқын болмаса, онда пікірталас ретсіз ұшқындайды. Ал дәлелсіз пікірталас дәйексіз, ол миға қонбайды;

- пікір алмасу дегеніміз ұсынысты талдау және сұраққа тура жауап беру, сол арқылы әңгімені тартымды ету, оған өзгелерді тарту;

- егер пікірталас істелінген қылықтардың маңыздылығы мен әділеттілігі туралы болса, онда нақты факті мен үлгіге жүгінудің құндылығы, әмісе, артады. Өйткені айтыскердің біреуінің жалғандығы анықталады;

- көп қабылдаған шындыққа, бұрыннан қабылданған қағидаға сүйенгенде пікірталас келісімге тезірек жол ашады, бітімді ертерек келтіреді;

- дәлелсіз пікірде айтыс аяқсыз. Дәйексіздікте қызыл тіл сайрайды, жалаң тілмарлықты жаттықтыру әрекеті өршіп жатады. Жаттықтыру тәсілсіз болса, онда түрлі алып-қашты пікірлер табан тіреседі, жағадан алады, ақыл-ойды шиеленісте ұстайды;

- мағынасыз сөзге ұрынғандар кесіп айтады, аяқсыз пікір титықтатады, жеңіл мінезділік пен олақтық танытады. Әрі-сәрі де төрелікке жүгіну, төрешінің тоқтам - түйінін қабылдау - істі тиянақтаудың амалы, бітімге келудің шарты.

Осындай аумалы-төкпелі ахуалда ой жарыс не үшін керек? деген сауал еске түседі. Расында, ол объективті ақиқатты анықтау үшің, әлде айтысушылардың әрқайсысы өз жағдайын ақтау үшін немесе өзін ұятқа қалмайтындай дұрыс көрсету үшін керек болды ма? Әлде ой жарыс сенім үшін немесе жеңіс үшін қолданылған амал - тәсіл ме еді? Не демелік, бұл жаңа ой үшін, өтімді дәлел үшін тартыс еді. Сол үшін өз ойы мен шешімін сомдау, қарсы осал жерінен ұстап, оның ой-пікірін тойтару - басты мақсатқа айналды. Ел аузындағы ой жарыс бір-біріне қарсы қоймайтын маңызды мәселелерге арналды. Мәселені шешудің кілті - сөз өнерінде, ал жеңістің кепілдігі - айтысқа ортақ мақсат-мүддемен түскендердің білімдарлығы мен парасаттылығына, олардың өзара сыйластығына қатысты еді.

Әйтседе, күрделі мәселе мен міндетті талқылауда қабілетті, ұқыпты, тәжірибелі деген адамдар да олардың мән-мағынасын дұрыс пайымдамай, содан қателесіп жатты. Қабілетті, ұқыпты, тәжірибелі адамды, әншейінде зерек, дана деп жатады. Зерек жандар да диалектиканың қағидалары мен ережелерін игермей, өз пайымындағы кем-кетіктен арыла қоймады. Іштегі күдік тарқатылмай даналарда ой жүйесін үйлестіре алмайды.

Әйтседе, рухы биік зерек, біріншіден, терең ой үшін, дәйекті дәлел үшін, ұстаным үшін, екіншіден, шындық пен сенім үшін, екі жетістікті құндылық ретінде тексеру үшін, үшіншіден, тыңдарман үшін, тынымды жеңісі үшін пікірталасты тоқтатпады, пікірталасты алдау-арбау немесе қулығын арттыру үшін емес, керісінше оны ашық, адал және айқын жүргізуге күш салды.

Осыдан елге бүтін - бітімші билердің рөлі жоғары саналған. Ру басшысы ғана болмай, бүкіл ел қамын ойлаған билер парасатты ұстаз, қайсар қайраткер болған. Ондай билер елге құт әкелген. Төле бидің жалайыр еліндегі мына бір әңгімесіне назар аударалық. "Сөзге шешен іргелі елсіңдер ғой, мына бір сауал - жұмбағымды шешіп көріңдерші:

- Көкке тіреу не болды?

- Көлге піспек не болды?

- Терісіп теспей, етін жеген не болады?

- Жілігін шақпай, майын сұраған не болады? - дейді.

Шешендігіне көсемдігі сай, сұңғыла бидің бұл сауалына жауап таппаған үй ішіндегі дүйім елдің көзінше ұтымды жауап қайтара аламыз ба, жоқ па дегендей бір-біріне аңтарыла қарасады. Сонда есік жақта құлағы қалқиып отырған он екі жасар бала қарғып тұрып:

- Ата, маған рұқсат етіңіз, жауабын мен берейін, - дейді де, демін ішіне бір тартып алып, мүдірмей тақпақтата жөнеледі:

- Көкке тіреу - құн болады,

Көлге піспек - жел болады.

Терісін теспей етін жеген - қаңтар болады,

Жілігін шақпай майын жеген - екі ағайынды болады.

Тапсам тақсыр, даналығым болады, таппасам балалығым болады, — депті.

Бұл бала Ескелді еді.

Көзі отты, жас өркеннің алғырлығына риза болған Төле би:

- Таптың, балам! Мен кісі танысам, айдарыңнан жел есер, өзіңмен ел кеңесер, иықты мен теңесер халық ұлы болып өсетін сыңайың бар. Құдай жеткізсе, соз бастап би болайын деген бала екенсің. Көш бастап, жұрт алайын деген бала екенсің, алдыңа кеп ел жүгінер, елдік билігіңді аяма, алашың қасыңнан кетпейді, ырысың тасып, бақ-дәулет басыңнан кетпейді. Қол бастап, жол алайын деген бала екенсің, жолдастың мыңын алма, сенімді бірін ал. Мың кісіге олжа салатын қанжығалы боларсың, олжаңды аяма - ортаға сал, ортаймайды қазынаң" - депті.

Халқының ынтымағын ойлаған төре би жастың ынтасына, талантына риза болып, Ескелді балаға ақ батасын береді. Ақылды бабаның амалы - ынтымақты елдің естиярларын, ерікті естілерін қолдады. Бұл - татулықтың ишараты, халық ілтипатының қайыры еді. Ынтымақты ел шешендікке ықыласты болған, өнерлілерін сыйлаған. Ықыласты орта талаптыларға еркіндік, оның сөзіне бостандық берген. Сертінде тұрып, ынтымақта есейгендер қайсарлық пен қырағылықты қалыптастырды. Кісілік қасиеттер халықтық ықыласқа бөленді. Ел аманатын атқарған кісілік қасиеттер - рухани жігерліліктің және саяси ізденістердің көрсеткішіне ұқсас, соған жақын жүріс-тұрысқа тән. Рухани жігерлілік шешендік өнердің оттығына, қайнар көзіне жарады, ерді ерлікке жұмылдыруға жарады. Саяси ізденістегі рух әркімді өнерге талпындырды.

Шешендердің өмірлік позициясын, белсенділігі мен мәртебесін меңгерген, сөз өнерінің үлгілерін кең таратқан беделді де, әйгілі қауымдастығы болды. Шешендіктің жаңа дәуірдегі жаңа, і араланған түрі немесе кезеңі билердің, дәлірек айтсақ би - шешендердің шығармашылығымен байланысты. Тарихымызда билердің бәрі бірдей шешен болмағаны, сондай-ақ кез келген шешеннің би болмағаны әйгілі. Десек те, көп таныған, көп қадірлеген билердің - шешен, шешендердің - би болғаны да хақ. Сонда біз билердің қандай бейнесін тілге тиек етпекпіз? Ғалымдар би-шешендердің қандай қасиеттерін медеу тұтқан, алға тартқан?

Ендігі билердің бейнесін сомдайтын қасиет - қабілеттерге және қызметтерге тоқталық. "Биді" - ерте заманнан үстем тап арасынан шыққан әлеуметтік топтардың ұғымдық әрекетіне, енді бірде әлеуметтік-мәдени мазмұны мен бағдары басым тарихи - этникалық бағдарға балаған. Қазақ халқының тарихында "би" сөзі ежелгі түркінің "бек", қырғыздардың "манап" ұғымдарымен үндес, мәртебесімен ұқсас деген болжамды көрнекті ғалым В.В. Бартольд ұсынды. Ғалым - тарихшы Н. Мың жан "Қазақтың қысқаша тарихы" кітабында "ми" деген сөзді ежелгі түркілердің көп қайталайтындығын, ал жапондықтар бұл терминді хан әулеті дәуірінде "би" деп дыбыстағанын айтады. Жапон ғалымы қытайдың "куньмо" сөзіне жан-жақты талдау жасап, оның "хан би" дегенді білдіретіндігін айқындайды.

Би - дәстүрлі қазақ қоғамының саяси-әлеуметтік жүйесіндегі демократиялық ыңғайдағы үстемдіктің иесі іспетті. Қазақ қоғамының тарихында би ұғымы, негізінде, төрт мағынада - елге иелік етуші, төреші - сот, батагөй шешен, ел бітістіруші елші ретінде қолданылды. Ғалымдар (С. Зиманов, Н. Мың жан, Қ. Салғараұлы, Ә. Байбатша, Е. Омаров және т.б.) көшпелі қазақ қоғамында жеті сатылы басқару жүйесі болғанын атап өтеді. Мысалы, ауылдарды - ауыл ағалары, ақсақалдары, руларды - рубасылары, тайпаларды (арыстарды) - билер, ұлыстарды - сұлтандар, жүздерді - кіші хандар, үш жүзді - ұлы хан басқарған. Тарихымызда биліктің бүл түрлері жаңарып отырған. Өйткені жеті атадан тараған бірнеше ауыл бір аймақты, 13-15 атадан қосылатын аймақтар - бір ру, рулар - тайпаны (арысты), арыстар - ұлысты, ұлыстар - жүзді, жүздер - халықты құраған. Қазақтың тарихында ру - тайпалық қатынастар кең таралған және ел басқарудың көне түріне жатады. Сол ру - тайпаларды негізінде билер, батырлар басқарды. Ел басқарған би -батырлар көп болған және көне дәуірден өз салт-дәстүрін сақтап келеді.

Әр заманда, өмірдің әp саласында бидің түрлі тыңғылықты қасиеттері қалыптасты. Десек те, бидің беделі мен белсенділігін құрайтын кісілік қасиеттер баршылық. Олар "би" кім және қандай болды деген сауалды сабақтауға негіз болды. Расында, би кім еді?

Би - ірі қасиеттер мен тыңғылықты қызметті бойына жинаған әлеуметтік тұлға. Билер -бай, ықпалы күшті рубасылардан шыққан бекзадалар. Халық қалағанда ғана би билік жүргізе алған.

Би үшін билік айту кезінде олқылықтар жібермеу бедел әкелсе, ал жеке бас қамын жоғары қойып абыройдан айырылу - ең үлкен сәтсіздік еді. Халық қамын мүдде тұтқандар зорлық-зомбылыққа, әділетсіздікке қарсы тұрған. Бертін келе, халықтың әдет-ғұрпы мен дәстүрін жақсы білгендер, сөз таласында жеңіске жеткендер, даулы істі қарауда тапқырлығымен көзге түскендер, дау-жанжалды уәжбен басып, елді шешендігімен бітімге келтіргендер ерекше ілтипатқа ие болды. Шапағаты мол билер: "Ұлы би қалжың болмас, әділ би мылжың болмас" деген сөзді меже тұтып, атадан балаға қалдырған.

- Әділдіктің белгісі, Біле тұра бұрмаса. Ақылдының белгісі, Өткен істі қумаса, - деген Асанқайғы сөзі коп жағдайда әділдікті орнатуға кедергі болмаған, қайта батыл қолдаған.

Қасым хан қалың қауымға түсінікті, ел салтына сіңген әдет - ғұрып ережелеріне өзгерістер енгізді, билер кеңесінде ақылдаса отырып, "Жарғы" заңын жасады. Есім хан тұсында "Қасым ханның қасқа жолына" қосылған жаңалық: хан болсын, ханға лайық заң болсын; батыр болсын, жорық жолы мақұл болсын; абыз болсын, абыз сыйлау парыз болсын; би болсын, би түсетін үй болсын" деген ережелер енген. "Ескі" деп аталуы заңның бұрынғы үлгіге сүйеніп, көп өзгерістерге түспей жасалғандығынан еді.

"Қасым ханның қасқа жолы" мен "Есім ханның ескі жолы" заңдары XVII ғ. аяғы мен XVIII ғ. бас кезінде толықтырылып қайта жасалынады. "Ескі" заңға толықтырулар жасауға не себеп болды?

Біріншіден, 1680 ж. Тәуке хан таққа отырғанда қазақ хандығының ішкі және сыртқы саяси-әлеуметтік жағдайы өте шиеленісе түсті.

Екіншіден, қуатты сұлтандар арасында бақталастық пен ауыздықтар күшейеді. Әрқайсысы өз иелегінде ұлыстарды жеке-дара билеп, дербес ұмтылып, дауға дау қостырды.

Үшіншіден, қазақ жүздері бір-бірінен оқшауланып, әрқайсысын алдына жеке хандықтар құрды. Келеңсіз жағдайлар қазақ халқын біріктіруге де, сыртқы шапқыншылықтан қорғануға да кесірін енгізді.

Тәуке ханның "Жеті жарғы" заңы үш жүздің төбе билері - Төле би, Қазыбек би, Әйтеке бидің қатысуымен жасалынған және хан қасындағы билер кеңесінен өткен. Оның ережелерінде дәстүрдегі жөн-жосық, жол-жоралғы реттелінді. Тілі мен діні бір, тағдыры мен тарихы ортақ ру - тайпалардың қарым-қатынастарын құқықтық негізде реттейтін қозғалысқа және билік институтының жұмысын жандандыруға ұйтқы болды.

"Қасқа жолдың" бес тарауына - мүлік заңы, қылмыс заңы, әскери заң, елшілік жоралары, жұртшыл заңына тағы да екі тарау - жер дауы мен цуи дауы туралы заңдар қосылады да, содан "Жеті жарғы" деген атауға ие болады. Жарғы хандық саясатын билер мен батырларға, ақсақалдар алқасына сүйеніп жүргізуге мүмкіндікті арттырды. "Халық кеңесі" мен "Билер кеңесі" тұрақты орган ретінде қалыптасты. Билер кеңесі барлық румен тығыз байланыс орнатты, халықтың маңызды мәселелерін - көші-қон, ел тыныштығы, сыртқы жаудан қорғану жайлары ашық түрде, жиі талқыланды.

Билердің сыналатын, шыңдалатын, шымыр болатын жайлары алуан және олар әрдайым жүздесуде сөз бастаған және қол бастаған жанның өзіне күш-қуат боп оралды. Олар соғыста қол бастаған, тыныштықта еліне адал қызмет еткен кемел тұлғалар еді. Байжігіт би еске салғандай:

- Ұрысқанды жақсы би табыстырар, Ақылменен жапсарын, жабыстырар. Жаман адам от қылып жақсыларды, Сөніп жатқан шаланы қағыстырар. Жақсыларға жақсылық сөз оздырады.

Қ. Тауасарұлының мына естелігі ажарлай түседі: "Мен Төле ағаның жанында отырып, оның елінің, жерінің қасиетін, өткен - кеткенін бәрін басына тоқыған, оны біліп қана қоймай, керек жерінде пайдаланып, білгенінен нәтиже шығарып отыратын адам екенін байқадым. Билік жүргізуді, адаммен сөйлесуді, адамға адамша қарауды Төле биден үйрендім. Төленің даналығына таңданбауға болмайтын еді. Ол ең тұйық жерден, шұғылдан да шұғыл шығып кете алатын асқан ғақылдың кені болатын" .

Билер болмысы әдет-ғүрыпты жаңаша сарапқа салды, билікті жаңа өреге көтерді, оларды құқықтық мәдениетпен толықтырды. Билер болмысы саяси-әлеуметтік, қоғамдық - мәдени жағдайларға қатысты қарастырылуы, халқымыздың өмір салтынан туындаған әдет-ғұрып үрдістерінің аясында сарапталуы - табиғи үрдіс. Билер елдің өміріне және даланың тіршілігіне тікелей және үнемі араласты. Олардың көпшілігі жастайынан ел-жұрттың мұң-зарына құлағын түре жүріп, алғыр да зерек болып есті. Шындық үшін сөз өнерін өрбітті, әділдік қамында ой-өрісін жетілдірді. Әділдікті әдепке айналдыру үшін:

"Жақсылық жерде қалмасын,

Шаршадым деп зарлама,

Болымсызға болдырып,

Шиырлап елді шарлама,

Еңбегің кетпес заяға,

Ел сертінен тая ма,

Екі тілек бір көңіл

Дос еңбегін жоя ма? –

деген Ақтайлақ би өсиеті ұрпаққа өнеге.

Қазақ демократиясына тән тағы бір ерекшелік бар. Билердің санына шек қойылмаған. Билер неғұрлым көп болса, соғұрлым тәртіп ел ішінде берік болады деп есептелген. "Би әділ болса, елдің құты" деген көнеден қалған сөздің астарында осы шындық уағыздады. Кімде-кім би боламын деп талаптанып уәж білдірсе, оған ресми түрде тосқауыл болмаған. Ерекшелік бидің әлеуметтік беделі мен белсенділігінде.

Билер ой тәжірибесін, оның мән-мазмұнымен үндестірді, ал нәтижесін лайықты ескеруге тырысты. Қазақ халқының рухани өмірін белгілі дәрежеде пайдалану жолын көрсетті.

Билер түсініктері мен қағида - принциптерін дүниетанымдық тұрғыдан зерделеп, ғылыми дәрежеге көтеру - күн тәртібіндегі маңызды мәселе. Билер сөзінің философиялық арқауын зерттеу үшін бір тұтастылық ұстаным мен идея керек. Ол дегеніміз: - деректерді жинайтын, парасатты парықтайтын, ойлай білу машығын жүйелейтін дайындық;

халықтың сан-салалы рухани мәдениетінің нұсқаларын, оның ауыз әдебиетіндегі үздік үлгілеріне құрылған ой - байламдарды Іріктеу; жиналған материалдарды, бір жағы, қазақ халқының таным - түсініктерінің қалыптасуы, дамуы және солардың көрінісі тұрғысынан, бір жағы, ой - қисындарын диалектика заңдылықтары тұрғысынан сараптау;

- билік шешімдерін, сөз саптау үлгілерін, танымдық тағлымын нақты және жан-жақты зерттеу арқылы тұжырым - байламдар пайдалану аясын кеңейту. Бұл материалдар халықтың әлеуметтік - рухани өміріндегі билік өнердің мән-мазмұнын ашатын бағыт -бағдар болмақ. Сондағы діттегеніміз нақты да кешенді, әрі тұрақты да бағдарлас.

Билердің ой-санасын жүйелеу - олардың дүниетанымда алатын ерекше орнын көрсету;

- билердің әлеуметтік келбеті мен рухани байлығын жаңғырту, олардың қазақ болмысына рухани қатысын салмақтау;

- қазақ дүниетанымы категориялары мен ұғымдарының мән - мағынасын ашу, билердің ой - толғау мен сөз саптау үлгілерінің арасалмағын айшықтау;

- би танудағы әлеуметтік - рухани ой кешудің ағартушылық үрдістерін жинақтау, ондағы ізгі істердің тәрбиелік және жас ұрпаққа білім берудегі орнын пайымдау;

- би-шешендердің ой - толғау үрдістері мен даналығын айшықтау, олардың ел басқару үлгісін пайдалану. Осыдан бабалар сөзі мен дәстүрін адамзаттық рухани мұра аясында қарастырудың қажеттілігі артуда. Қажеттілікке лайықты қағида мен құрал бірін - бірі толықтырмауда. Не керек, би тану теориясын, әдіснамасын және практикасын зерттеуде принциптер тұтастығы іс жүзіне аса бермейді. Онсыз шешендер пікірсайысының құндылығы және билерге тән жолбасшылық негіздері әлсірейді. Ендігі тарихилық, сабақтастың, өзара байланысты, даму қағидаларын басшылыққа алу және олардың қолдану желісін жетілдіру - алдағы міндет.

Билер сөзін, билік шешімін көппен келіскен. Төрелік айтқанда билердің келісім, бітімі осылайша халықтың көзінше жария боп отырған. Алдын ала ымыраласу, ауыз жаласу, құпиялылық деген болмаған. Бидің шешімі үлкенге де, кішіге де, бай мен кедейге де бірдей қатысты. Сөзін көптің бәріне бірдей өткізу үшін ол ақылды, парасатты, ұстамды саясаткер болуы, сөйлеу мәдениетін дұрыс қолдануы қажет еді. Негізінде солай болды да. Өзінің азаматтық борышын адал орындауға тырысты. Жаңа дәуірдегі қазақ билері өзінің сөз өнерімен, әділ өнегесімен, өмірдегі көрегендігімен саяси-құқықтық идеяларды жай қалыптастырып қоймай, оларды белгілі мәдениет пен өркениет дәрежесіне дейін көтерді.

Қазақ үшін, би-шешен - көсем, шешен, аңын, заңгер, мәмілегер, батыр, қоғам қайраткері, білімдар - ойшыл, психолог, тәрбиеші, осы қасиеттер мен тұтас мінез-құлықтың иесі. Би-шешендер болмысында бекзаттық - тегінен, тәрбиеден алған өнегелілік басым. Олардың арасында датқалар - халық тілегін адалдықпен шешетін ел басшылары аз болмаған. Бұдан айтарымыз, би-шешенге қойылған талап нақты, тұрақты, тұтас, бағдарлы, жіктеу, нәтижелі болды. Би-шешендердің өмірдегі қызметі әртүрлі болды.

Би-шешендерді ешкім сайламаған, хандар тағайындамаған. Адамның би болуы алдымен оның тікелей беделіне байланысты. Терең парасатты ақыл-ойдың, қиыннан қиыстырар тапқырлықтың иесі, ата-баба жолында әдепті халықтық сипатта марапаттайтын білгірліктің иесі туралықты ту етті. Туралықты ту еткен билерде кісілік, кішілік, киелік тұлғаланды, қасиеттердің әлеуметтік мағынасы артты. Олар - адам өмірін жоғары бағалайтын зиялы жарандар, ел аралап көпті аузына қаратқан қырандар. Сонысымен олар көптің асыға күткен құрметті қонақтары болды.

Қазақ қонақтарды - құдайы қонақ, қыдырма қонақ, қылқима қонақ деп бөліп жатса, би-шешендер арнайы сыйлап шақырылған ұдайы қонаққа жатты, үйдің төріндегі, тыңдарманның жүрегіндегі құрметті болды. Бөкен би айтқандай, олар рудың емес, Алаштың абыройын көтерген азаматтар еді. Барған жерінде сол елден шыққан игі жақсылардың, батырлар мен ақындардың, өнегелі ұрпақтардың, аруақты ардақтылардың игі істерін айтып, насихаттаушы болды.

Халық қамын ойлағандар парасаттылығымен, имандылығымен, адами қасиеттерімен өзгелерден биік тұрды. Кісілік қасиеттерімен өзгелерге пана да, қорған болды. Әділдікке аянбай қызмет еткендер қисынсыздыққа тоқтау салды, өздері қисынға тоқтады, елді апаттан құтқару үшін бойындағы батылдық пен батырлықты аямады. Парасатты билер шешендік пен билікті өнердің ерекше түрі және желісі деп қарастырды. Шешендік өнер туралы жаңа түсінікті қалыптастырып қоймай, оған әлеуметтік-саяси және рухани-мәдени сипат енгізді. Шешендік өнердің қолдану аясы кеңінен сайын, ол дала демократиясын дамытты, демократиялық дәстүрді пайдалану мүмкіндігі мен жолдарын кеңейді.

Тағы бір үлгіге жүгінелік. Ақтайлақ жас кезінде батасын алайын деп Шымыр биге барыпты. Шымыр би баламен танысып болғасын: Жақсы мен жолдас болсаң, жетерсің мұратқа, жаманмен жолдас болсаң, қаларсың ұятқа" деп өсиет айтады. Соңына: - Балам бір - екі ауыз сөз сұрайын, білсең айта қойшы, - дейді.

Арзан не, қымбат не?

Алыс не, жақын не?

Жаман не, жақсы ие?

Қатты не, тәтті не?

- депті. Сонда Ақтайлақ бала:

- Арзаныңыз - өтірік, қымбатыңыз - шындық. Алысыңыз - ұжмақ, жақыны - өлім. Жаманыңыз - қиянат, жақсыны - адалдық. Қаттыңыз - жоқшылық, тәттісі - бала. Бала үшін отқа да, суға да түсесің, - деп жауап беріпті. Ақтайлақ баланың бүл жауабына риза болған Шымыр би:

- Балам қолыңды жай, бата берейін, - депті. Ақтайлақ орнынан ұшып тұрып:

- Иә, Нарынбай, Құттыбай, Байғара бабаларымның аруағы қолдай гөр! - деп қолын жайыпты.

Шымыр баба:

- Балам, сол айтқан ата-бабаларыңның аруағы қолдасын. Ақ сөйле, әрбір іске әділ бол Бір сөзді бол. Ер жігіттің екі сөйлегені - өлгені. Алған бетіңнен қайтпа! Әумин! - деп батасын беріпті. Халқымыздың дәстүрінде зеректік пен даналық осылайша көсемдердің тілегіне жол ашқан, талапқа, талантқа да ашық тірек болған.

Кейін Ақтайлақ би: "Ақылдыдан би болса, адаспайды жобадан. Ақымақтан би болса, екі қолын айырмас, өмірінше пайдадан". Ақылды бидің қымбаты - шындық, арзаны - өтірік, жақсысы - адалдық, жаманы - қиянат. Халық аққа иленгенді, қараға күйремеген берекелі би, төре би деп марапаттайды, деген өсиет қалдырған. Иә, төре би елімен тең, ешкімнен кем болмады.

Елге өнегелі жағымды іс-әрекеттің демеушісіне, жарасымды қарым-қатынастың дәнекері және қозғаушы күшіне айналды. Оның беделі, лауазымы жүріп тұрғанда ғана халық оған жүгінді, бедел жойылғанда билік те дәрежеден айырыла түскен. Қазақтар би атағын неге құрметтеген? Билер әрбір ісіне адал болған, ақ сөйлеп, бір сөзді болған. Өз ісін өзі бітірген ұлықтардан, олардың ақылынан ел пайда көрген. Әділ бидің алдынан халық кетпеген.

Төре билер "тура биде туған жоқ, туғанды биде иман жоқ" - деген құқықтық - гуманистік принципті бетке ұстай отырып төрелігін жүргізген. Ондай салауатты билер халықтың әдет - ғұрпын, салт - рәсімін, жол-жосығын жатқа бөлуге, дауласқанда әділдікпен жөн сілтеп, адасқанға даналықпен жол көрсетуге тырысқан. Олар ру - тайпа басшылығын, өз қауымының тұрмыс - тіршілігін қадағалаумен және өз талабына жауапкершілікпен қараумен ұштастырды.

Көп ішінде құлағы сақ, уәжі нық, сөзіне салмақ, ойына бақ ұялатқан жандар ғана суырылып шығып, іркілмей сөйледі. Онда да елінің қамын жеп, елдіктің мәртебесін көтеруге қызмет ету үшін ой жарыстырды. Айтулы кісінің аузынан түйдек-түйдек ақылды сөздер шықты. Ел жағдайын жетік білетіндердің жанашырлығы білінді.

Не керек, саналы өмір, өзіндік сананың өсуі, жауапты ізденімпаздық - шешен өнерінің өнегесіне лайықты. Оның өнері - тұлғалық байланыстың, не қарым-қатынастың түрі, түптеп келгенде "менің" рухани бастауы. Ол даналар объектіні сырттан пайымдаумен шектеле бермейді. Өнегелі шешен объектінің бір қырымен шектелін, қанағаттанбай, тарих астарын, тағдыр арқауын сезіне біледі. Себебі нақты заттық, әлеуметтік негізге және нақты тоқтам - түйінге назар аударады, сол екі бастауға сүйенеді. Ол әрдайым проблеманың қайнар көзін іздейді. Пісуі жеткен мәселені шешудің амал әрекетін қарастырып, қайта мәліметті шындыққа, қажеттікке орай сараптауға тырысады.

Би-шешендер ондай қасиетті қиянат жасамаған. Көпті көргендердің адамды бір көргеннен танитын, бұрын-соңды не істеп жүргенін айтпай табатын көріпкел әулие қасиеттері айқын. Ізгі іс пен ниетте адамгершілігі, халыққа деген қамқорлығы мол. Орайына қарап бір көрініске мысал ретінде жүгінелік. Бірде Байзақ датқа баласы Ақ молдаға:

- Осы сен, Ақмолда, мені жалықпай тыңдайсың, оның жақсы. Иә, өзің бар болғаны тыңдай бересің, тыңдай бересің, сонда бәрін ұғып, мән-жайын түсініп отырсың ба, жоқ, әйтеуір, үлкен сөзін тыңдау ізет, үндемеу парыз, кішінің жолы деп отырасың ба?

- Е, сіз мені тыңдайды деп ойлайды екенсіз ғой.

- Әрине...

- Шынымды айтсам, мен сіздің, сөзіңізді бір құлағыммен тыңдаймын. Екі құлағым, екі көзім сіз айтқан сөзді тыңдаушыларда болады.

- Ә, солай ма? Шамасы, мен айтқан сөзді олардың қалай ұққанын бақылайсың - ау...

- Қалай ұққаны емес, қалай қабылдағанын бағамын. Ойым соларда болады....

- Менімен қатар отыруға жарап қапсың. Бірақ кілең төменге қарай шегіншектей бересің.

- Жоқ, көке, сіздің көзіңіз тіріде жоғарыға отыруға асықпаймын. Әр нәрсенің өз орны бар, өз кезегі бар. Жоғарыдан төмен көрінеді, төменнен жоғары-төмен бірдей көрінеді. Қасыңда әртүрлі адам отырады. Соларды бағамын, байқаймын, сынаймын.

- Сен төменнен төңіректі жақсы көремін де...

- Асыл зат ауыр келеді. Ауыр нәрсе көбіне төменде жатады.

- Төменнен не көрдің?

- Ел деген асылды, халық деген ауырды көрдім.

- Сен айтқан ауыр мен асылдың бүгін тағдыры ашса алақанына, жұмса жұдырығына ұстап отырған шоқша сақал, қалтақ бас, рубасы бір шалдың қолында емес пе? Одан асып-төгіліп жатқан асыл мен ауырды сен қайдан қалай көріп жүрсің? Мен ондайды көре алмадым.

- Көрмесеңіз, жастай жоғары отырып, төменге зер салмаған өзіңізден көріңіз. Әйтпесе. Артында сүйеу болар, қолына қару ұстар жігіті болмаса, әлгі өзіңіз айтқан шоқша сақал қалтақ бас шалдарды сіз тыңдар ма едіңіз?

- Сонымен не айтпақсың, Ақмолда?

- "Жалғыз ағаш үй болмайды, жалғыз жігіт би болмайды" дегенді айтқан мен емес. Сондай-ақ, ер істеді дегенді ел істеген, батыр алған қорғанды халық алған. Жаңағы өзіңіз айтқан қалтақ бас шалдың аузындағы удай ащы сөз кімдікі? Халықтікі. Олай болса, төменде отырып қараған артық емес, әке!

Әке көпке дейін үнсіз қалды... Бұл үнсіздік үкім шығарудың керектігін ұққанның толғанысы еді. Байзақ датқаның толғанысында: "Өсетін жасты жасқап беттен қақса, ойпырмай, өз төлін, өзі сыртқа тепкені, заманның кері кеткені" деген.

Әрине, халықтың үнсіздігі ұзаққа созылмайды. Күткені - жарастық пен жақсылық, бас қосар тұғыр, үйлес ұғым. Жүздесу - жолға жөн ашса, кездесу - көңілге қуат берсе, халықтың қанағаты да, қуаты да осы тоқтам - түйінде болатын сын сағат. Көптің әрдайым күтері өрге тартар әділ шешім.

Би-шешендердің әңгімесін жиналған қауым, әсіресе оның шәкірті болсам дегендер ұйып тыңдаған. Оларды еліне шын жаны ашитындар деп қабылдады. Неге? Себебі олар сөз ұстаған, ой тұста асылдар, ел жағдайын жетік біліп, ешкімге бұра тартпай, әділ сөйлегендер. Надандықты, жатып ішер жалқаулықты, ел ішін індеттей індеген жаман әдетті іреп сөйледі, сондай қыңырлыққа қарсы күресті. Себебі асқақ ойлап, астамшылыққа ұрынғанның қыңырлығы ел мойнына түскен еді. Тозған жұртта тоқтау болмады. Даулы жақ елдің обалына қалды.

Халқымыз тарихқа жетілген саясатпен, жүйеленген заңмен келген жоқ. Ол түрлі кедергілер мен таңдаулардан өтті. Кедергі ішкі және сыртқы өтпелі тарихи - қоғамдық кезеңдерден туындады. Таңдау талғамына тайпа - ұлыстардың сана-сезімі мен психологиясы, наным-сенімдері, әлеуметтік-мәдени өмірдің түрлері, саяси-экономикалық жағдайлар, елдің табиғи - географиялық өлкелік ерекшеліктері әрқалай ықпал етті.

Халық тарихында шешендік өнер қалай дамыды, несімен қымбат? Оның өкілдері кімдер болды? Қазақ даласында биге түрлі таңдаулы топтарды - ақсүйектерді, төрелерді, батырларды, сұлтандарды жатқызды. Олар ерекше құқықтық және экономикалық ерекшеліктерге ие болды. Содан би ауқымы "басқару", "билеу", "билік ету" ұғымдарын білдіреді. Оған еңбектеп шыққан ор артық, көмектескен ел артық.

Шешендік өнер арқылы адам өмірдің үш кезеңінен өтті. Қайраткер жандар болса бұл кезеңдерде - өз басының шаруасын жөндеуді, біртіндеп өздерін қоғамдық қызметке дайындауды, мемлекеттік деңгейде түрлі сөз жарыстан өтуді мақсат тұтты. Сол талпыныста өзгелерден озып шығуды діттеді. Жиналғандарды өзіне тарта білу, тыңдаушыларды дегеніне көндіру - шешендердің құнды қасиеттері деп танылды. Қазақ дәстүрінде жеке адамның еркі мен құқығы басты құндылыққа жатқызылды, қоғамдағы ізгілік пен игіліктің тұтқасы ретінде қабылданды. Адамның еркін сақтау, бостандығын қорғау, қоғамды басқаруға халықты кеңінен тарту - өнердің басты мақсаттары ретінде тұтты, ортақ ұстаным ретінде қабылданды.

Бабаларымыз халыққа қуат беретін сөзді, яғни шешендік өнерді қастерлеген, әділдігімен халқына жаққандарды қолдаған. Өнерпаз да білімпаз елде ұлттың тәрбиелігі және ұлттың жауапкершілігі айқын орта қалыптасты, ұрпақ тәрбиесі жаңғырып әлеуметтік дұрыс жолға қойылды. Ұлттық тәрбие сауаттылық пен ар - намыстан нәр алды. Тіршілік пен тәрбиенің үлгісіне ие кімде-кім болмасын өзіне тән үнімен, үлгісімен парасатты ұрпағын тәрбиелей түсті.

Саққұлақ бидің "Адал жүрек болмаса, Сөзіне опа қылмаса, Түзулікті бұрмалап, Өтірікті шыңдаса, Кең дегенің немене?!" деген сөзінен осы салмақты, осы нұсқауды аңғарамыз. "Неменеге" жауап болмаса: "Талаптыға ой табылар, талпынбаса басынан, талығар кейін зарығар... Ер ақылды болғанда, елден қайрат табылар. Орынсыз болса өз ойың, ойлыға билік берерсің", - деген Бекболат би сөзінің астарын ұқпас.

"Арыңды сатпа, малыңды сат, Жалған айтып болма жат. Жалған айтып жандассаң, Жүрегімде қалар дат" (Саққұлақ би). Ондай әлділік пен әдептілік ел қамын жегендердің ғана үлесіне тиді. Олардың сөзіндегі толымдылық, ісіндегі қонымдылық адамның тегін білдірді, тыңдарманын қалыптастырды. Билік соз тек тиянақтылығымен, көрегендігімен құнды және қажет. Сонысымен ол өзіндік басқару жүйесінің тәсілімен іспеттес.

Шоқан Уәлиханов "Ежелгі халықтық үлгідегі билер соты" деген мақаласында, "сот рәсімін терең білетін, оған қоса шешендік өнерін меңгерген қазаққа қана берілген. Би атану үшін халық алдында әлденеше шешендік сайысқа түсіп, өзінің заң - жораны білетіндігін, шешендігін танытатын болған. Мұндай адамдардың есімі желдей есіп, жұртқа таралып, біріне емес, бәріне де танылған", - дейді. Мұнда биліктің XVI ғ. кейінгі жоғарғы түрі сипатталады.

Шындық үшін әрекетте шынығып, әділ істен күш-қуат пен қанағат тапқан би-шешендер көппен, қоғамдық ортамен етене араласып, онымен тіл табысуды басты мақсат тұтады. Шешен өзінше еркін ойлауды, кеңірек жан-жақты ойлауды жетілдіреді. Шын туа айтқанда шеберлігімен шираған би-шешендердің түйгенін Шоған би былай сараптап жеткізеді:

"Ерден кетсе де елден кетпек жоқ, дүниеде туысқан қымбат, туысқан намысын қуысқан қымбат! Елдің тұтастық бірлігі - жаныңнан, сағыныш қызуы - қаныңнан, жанымды да, қанымды да өзгенің өлең жеріне тастағым жоқ. Ерлігімді елдігіме тапсырдым, кеңдігімді ұлан далама тапсырдым. Екеуің де туысым. Туысқандық - туым, қазақ жүрген жерім. Көрген күн - түс өтеді де кетеді, басқа түскен іс, түбіңе сол жетеді. Мал-дүние іздеп арамызды сатпайық, ата-баба аруағын сақтайық! Елдің тұзын ақтайық! Кәне, ағайын, ел табайық!". Осындай өзіндік сауаттану ғана шешендікті өрістетеді. Иә, шешендік өнер -рухани тәрбие құралы, адамды рухани мәдениетке ендіру тәсілі және түрлері.

Оның өзекті мәселесі - адам болмысы, беделі, бір жағы, өткеннің өнегесін жалғастыру. Оның қозғаушы күші - өмірді жетік сезіндіретін қабілеттер және тұлғалық мәдениет аясы.

Осыдан шешен өнерін адам болмысын және өмірді түсіндіретін тәсіл, рухани дамудың жолы деп жатады. Шешен адамның олқылығы мен кемшілігін басатын амал-әрекетті асқақтатып, адамды рухани серпілтеді, өмірдің өнегелі үлгісін ширатады. Мұнда шындықты қажеттікпен үйлестіру де, қажеттікті айқындау да - басты міндет. Екі әрекет те жаңа кезеңді түсінуге немесе ашуға мүмкіндікті кеңейтіп, адамдардың өзара байланысына нәтижелі ықпал етеді. Шешен рухы өмірдің түрлі деңгейіне араласып қоймай, адамның өзін-өзі көрсететін эволюцияның жүйелі амал - әрекетін қамтиды.

Шешен өнері - көптеген талапты тұлғалардың білімі мен тәжірибесінің өрнегі, тілдесудің рухани жетілген техникасы. Оның басты мақсаты - өзін-өзі көрсету арқылы шындыққа жету, нәтижесінде жеңіп шығу. Оған сыртқы келбет те, тыныс пен әуен кеңдігі де, этикалық талапты орындау да, үндегі үйлестік те маңызды. Онда барлық көрсеткіш бір-бірімен байланысты, жетістікті бір-бірімен салыстыруға болады. Бұл - шешендіктің субъективті, саналы да, сапалы, тапқыр жағы.

Байыбына барсақ, би-шешендер өнері - өркениет түрі. Ол халқымыздың таңдаулы ұлдарының, белсенді азаматтарының ақыл - ойының, арман-мақсаттарының, шеккен азаптары мен көрген қиындықтарының, тынымсыз ізденістері мен еткен еңбектерінің жемісі, солардың жиынтығы. Сондай-ақ, өнегелі істің, өзара ықпалдас өмір сүрудің өзіндік қолтаңбасы. Өнері озықтар ісімен, өнегесімен өзгелерді басып озды. Озуға нақты себептер болды. Өнері озықтар жердің иесі, елдің киесі болды, еркін де елеулі өмірдің іргетасын нығайтты. Өмір іргетасы деп отырғанымыз ішкі рухани және сыртқы материалды тіректер. Осындай тірегін тапқан би-шешендер дана болды, шындық жетегінде өзімен-өзі қалды.

Шешендік өнер жалқының таланты мен талабынан ғана тумайды. Ол сөйлеушілердің мәдени қарым-қатынасынан жаңғыратын, сол арқылы кең таралатын халықтың ірі шығармашылығына ұқсайды. Шешендік өнер - халық ісі, халықтық ілтипат пен ізденістің жетістігі. Халықтың ауыз бірлігі мен белсенділігі айқын, басым ортада шешендік өнер әлеуметтік сипатта болды.

Ол дегеніміз шешендікке білімдік және әлеуметтік тұрғыдан қызығушылық. Шешендікте әркім өз құқығының әлеуетін, мүмкіндігін барынша пайдалануға тырысады. Онда пікірталас, дәлелдеу, сұхбаттасу, әңгімелесу, ой жарыстыру, дискуссия кеңінен қамтылады, қолданылады. Олардың әрқайсысынан шындыққа және өзара түсіністікке жеткізер қосымша мүмкіндік табылады. Не себептен? Адамдар шындық үшін ғана пікір таластырмайды. Олар жаңалыққа, жақсылыққа ұмтылады, ауқымды оң өзгерістер күтеді. Түрлі өзгерістер мен бетбұрыстарды жақындату, тездету үшін нақты мүмкіндіктерді қарастырады, сараптайды. Көп жағдайда, мүмкіндік ортақ тәртіпті сақтағанда, оның ережелерін орындағанда, оларды әлеуметтік ортаға икемдей жүзеге асырғанда айқындалады.

Би-шешендер өнеріндегі ерекшелік - білім жүйесінің, ойлау қисынының, әрекет бағдарының айналымдағы деңгейде, ой мәдениетіндегі, оның тарихындағы тәсіл мен құралды пайдаланудың ашық сабағында. Ел басына күн туып қиналғанда, би - шешендер тапқырлықтың тың жолы мен шешімін таба білген. Содан да болар, "елге бай құт емес би құт" деген сөз қалған. Бекер айтылмаған соз. Би-шешен - елдің жазулы хаты, ерттеулі аты. Шақшақ Жәнібек Төле биден ақыл сұрай келгенде, Төле би:

"Өгізді өрге салма - қанатың талар, наданға көзің салма - сағың сынар. Досыңа өтірік айтпа - сенімің кетер, дұшпанға сырыңды айтпа - түбіңе жетер...Қабырғадан қар жауса -атан менен нарға күш, ел шетіне жау келсе, батыр менен биге күш. Қарап отырғанша, бір нәрсеге жарап отыр - кәсіп болмай нәсіп болмас. Менен ақыл сұрасаң, айтарым осы" деген екен.

Халық мақұлдаған билік тармақтары қазақ қадірін өз қадірім деп қабылдады. Халықпен тілдескен билік ел кеңдігін, ел кемеңгерлігі мен көсемдігін дәйекті сөзге сыйдырды. Әлеуметтік жағынан ру - тайпа басылары, ел көсемдері, батырлар билердің тетігін құрды және олар хан - сұлтандардың билігін белгілі бір дәрежеде шектеп отырды. Хан мен қарапайым көпшіліктің арақатынасын таразыдай теңестіретін іс-әрекеттер билерге абырой әкелді. Халықтың тарихы да, тағдыры да, тәлім-тәрбиесі де сол билік сөзде жатыр. Билік сөз - ақылға тапқыр, ойға ұшқыр, білгірлігімен танымал. Онда бітпес даудың, бәтуасыз шудың кесімі мен шешімі қатар кезігеді. Осындайда, ел кімді сыйлады? - деген сауал ораласыз оралады.

Ел көптің алдында қасиетін көрсете білгендерді әрдайым марапаттады. Олардың мәртебесін би-шешендер деп көтерді, міндеттерін әр салада анықтады. Би-шешендер елді аузына қаратқан ерекше тұлғалар. Олар әділ билігімен, өнегелі сөзімен халықтың басын қосқан. Сонысымен қазаққа тән құбылыс халықтық асыл қазынаға жатады.

Тарихи тұрғыдан сараптасақ, шешендік белгілі бір билер сөзі мен іс-әрекетіне байланысты, бірақ онымен шектелмейді. Шешендік өнердің түп тамырын еркіндігін аңсаған, елдігін сақтаған халық болмысынан табамыз. Билерге жүктелген міндеттер қазақ қоғамында аумақты және жауапты болған. Әрдайым дау - таластардың шешуі, ортаны бітімге келтіріп, әділдікті орнату, қылмыстың алдын алып, қоғамда тыныштықты қамтамасыз ету, әдет-ғүрып пен салт-дәстүр үлгілерін сабақтастырып, бұзылған құқықты қалпына келтіру, жауласқан рулар мен ел-жұртты елдестіру мәселелеріне араласып, оларды адамның үдесі тұрғысынан, елдің пайдасына шешуге күш жұмсады, қабілетін аямады. Бұл өрлеудің, ілгері басудың шарты еді.

Би-шешендер өнегесімен рулар арасындағы талас-тартысты дау-жанжалға жеткізбей шешіп отырды, даудың шешімін тауып, келісімге қол жеткізді. Олар ел атынан сөйледі, шешім қабылдады, билік жүргізді. Жұрт жүйелі сөзге, қисынды ойға құлақ түрді. Талапкер - даугер емес ерікті жауынгер. Есті жауынгер әр әлеуметтің әдет-ғұрпын ортақ іске, бас мүддеге икемдей отырып, билік жүргізудің амал-тәсілін жетілдірді. Тіптен әдеттің заң нормаларын анықтай, адамгершілік тұрғысынан тұжырымдай түсті. Сөздерді таразылап, пікірлерді талдап келісім жолын іздестірді. Келісімге қол жеткен сайын өкілдіктің құқығы кеңейді. Шешімді орындау, билікті жүзеге асыру мүмкіндіктері артты. Билердің құқығы шектелмеген кезде, олардың шындықты кесіп айтқан дуалы сөздері көптің көңілінен шықты, ризалығын алды.

Өнегелі халық арасынан тәлім алған Жанқұтты шешеннің өмірінен үлгі тұтарлық бір жайды еске алалық. Аға сұлтан Құнанбайдың үйінде отырған Жанқұтты шешенге жас Абай келіп сәлем береді. Жас баланың талабын есітіп жүрген шешен Абайға:

- Шырағым, дүние неге сүйенеді? Көздің көрмесі бола ма? Шам жарығының түспес бола ма? Болат пышақтың кес тесу бола ма? Тамағына тартпайтын мақлұқат бола ма? - деп саралап сұрақ қояды.

- Сонда жас Абай: -

Өрнекті өлең сөзбен жауап берсем,

Дүниенің жалғыз үміт тиянағы,

Көз көруі жетпейді қабағына,

Шам жарығы түспейді табанына,

Өз сабын болат пышақ өзі кеспес,

Мақлұқат тартпай қоймас тамағына, -

деп орақ тілді бидің құштарлығын қандырады. Тыңдалған шымыр сөз серпіліс тудырады. Ақылшы ата Абайға ақ батасын береді.

Қайсарлы мен қайырымдының құпиясы неде еді? Олар бітімге деген ынтымақты елде тірілтті, өз басының қамын жұрттың мұң - мұқтажынан жоғары қоймады, алауыздықтың торында қалып қоймай, шырмауықтан шығудың жөн-жобасын таба білді. Тар жол, тайғақ кешер қилы-қилы жайларда кімді, нені болмасын уақытынан және кеңістік ортасынан бөле-жара қарамады. Қажет деген сәтте, керек деген ортада қандастарымызды қауымдастырудан тартынбады. Қауымдасу қуаты мен беделін алты алаштың тату-тәтті, ақжарқын өмір сүруіне бағыштады. Бітімі бөлек осындай жандар:

- кең пейілге таласпай, артқы топтан адаспай сөз өнеріне қозғау салды, ынта қоя бастады;

- халық санасында сөз бен тілге деген қызығушылықты қарапайымнан күрделі, дәстүрлі түрден жинақы деңгейге көтермеледі;

- көзі ашық, көкірегі таза ділмарлар тәлім-тәрбиені жаңа, нәтижелі деңгейге көтерді;

- елдің мызғымастығы жолында жан аянбай күресіп, патриоттық сезімді практикалық сұраныспен ұштастырды;

- өзіне және іске деген жауапкершілікті қатар алып, өз тәжірибесін сол жауапкершілік деңгейінде түрлендіруге күш салды, сол үшін тынбай әрекеттенді;

- адамды өз бетінше ізденуге, жұмыс жасай білуге, табысқа жеуге ынталандырды;

- тыңдаушының шығармашылық қабілеттерінің зерделі және ашық болуына бағыттады;

- қоғамдық пікірлерге өзіндік көзқарастарды ашық та, өткір жеткізе білді. Бұл - би-шешендердің өнеріне тән ерекшеліктер.

Халық белсенділерінің өмірлік көзқарасы осылайша әрқалай кезеңдерден өтті, қазақы ой-сананың қалыптасуына әрдайым ықпал етті. Би-шешендердің құндылықтарды насихаттаудағы идеологиялық қызметі қалай өрбіді?

Онда жаңа мүмкіншілікті ортақ мүддеге, нақты мақсатқа лайықты дұрыс пайдаланудың жөн-жобасы ұсынылды;

Жаңа бастаманы, ортақ шешімді жүзеге асырудың мазмұндық - ұйымдық жағына айрықша мән берілді. Би-шешендердің азаматтығы мен адалдығы, батылдығы мен бағдары халық арасында оларға деген сенімді арттырды.

Иә, би-шешендер заманның өсиетті сөздері мен зерделі ойды негізге ала отырып, тағылымдық ғибраты мол ұстанымдарды және әлеуметтік маңызы айқын идеяны насихаттады. Ол проблеманың өткір жағына және оны шешудің нақты тәсіліне назар аударды. Өйткені шешен үнемі шындықты тану мен түсіндіру мәселесіне әрдайым жаңа қырынан, жаңа деңгейде оралды. Оның өнері түйінді тоқтамымен, тоқтамды тапқан тәсілімен маңызды, мәнді сөзбен құнды, құнды шешімімен қажетті. Түбірсіз түйін жоқ, түйінсіз шешендіктің құны болмас.

Олардың жағымды қасиеттері қоғамдағы саяси беделді арттырды, сол арқылы өзі де саяси беделді иеленді. Ел тағдыры сынға түскенде беделді билер: "Арзымас алдырма, аяғыңды шалдырма. Атаңды ұятқа қалдырма" деген қағиданы басшылыққа алды. Мемлекет тұтастығын, ұрпақтар азаттығын қорғауға ұйтқы болатын текті қадірлеуге, олармен достасуға үйретті. Сол үшін қолбасшылық қызмет атқарған. Ал ел бірлігіне, ұлт тұтастығына нұқсан келтірер дау-жанжалда билер дипломатиялық қызмет атқарған. Билер көршілерімен татулықты орнықтыруға үлкен ықпал еткен. Дау-жанжалда олар ауыздыға сөз бермейтін, аяқтыға жол бермейтін ырықты шешендер еді.

Билердің сөз өнері несімен құнды? Ол ашық кеңістікте дау - жанжалды басып қана қоймай, оның мәселесін шешуге жол ашты, жанжалдың психологиялық астарын ашумен қатар, дауласушылар ұстанымын ашық мінеудің құралына айналды. Халық жалғыз уәжбен дау шешкен ділмарлардың "сегіз қырлы, бір сырлы" мінезін ардақтап, олардың тапқырлығы мен төрелік істерін үлгі - өнеге тұтты. Өнегелі бастаудың түрі алуан, бірақ ол туралы көптің айтар сыны мен шыны ортақ.

Би-шешендер - халқымыздың рухани қазынасын жинақтаушы да, таратушы да басты күш. Олардың дүниетанымы - тарих, халықтың зердесі, беделді белсенділердің өмірлік көзқарасы, өсиет пен өнегені дәнекерлеуші. "Бидің бағы дауда ашылады, шешеннің бағы жауда ашылады, жақсының бағы күнде ашылады" деген шешен Қараман Тайшы қараның сөзінде үлкен шындық жатыр.

Қадірлі билер өсиет пен өнегені насихаттаушы. Олар ұлағаттыққа істің дәлелін, биліктің әділдігін айтып қызмет етті. Өзі мейірбандығымен, адалдығымен, ақ көңілділігімен көптің ықыласын жаулап алуға тырысты. Шешендік өнер барысында жетістік пен кемшілікке дұрыс баға берілді және жағдайды жақсартуға нақты тетік, принцип ұсынылды. Бұл қызметтің өміршеңдігін көрсетеді.

Жалғандықтан қорғану және әділдікті нығайту үшін билер институты құрылды. Билер қауымдастығын ел басқарушысы, халық ақылгөйі, топ жаратын батыры деп мәртебелі. Биді көп алдындағы билігіне, мәртебесіне, бақылау қабілетіне қарап ашық марапаттайды. Бидің ақыл-ойын, біліктілігін, ізденудегі қисыны мен жүйелілігін, шыншылдығын, жарастық пен бітімдегі қайсарлығын саралай, салмақтай отырып, оны даралайды, даналарға жатқызады. Бидің іскерлігін, әрекеттегі кәсіби қылықтарын, жеңіске жеткізер жігерін, халықпен түсінісетін тапқырлығы мен өжеттілігін бағалай отырып, оны батыл, батыр деп басына көтерді.

"Билер кеңесі", "Билер дауы" атты байырғы институтта тебе билер және кіші билер кейде қатар отырысып, бірлесіп мәселені талқылады. "Билер кеңесі" институты кезінде шешендік өнердің арнайы түрі ретінде тезірек және кеңірек дамыды. Би-шешендер түрлі мәліметтерді қабылдап қана қоймай, оны әр қауымның және өлкенің тәжірибесімен салыстырды, сөйтіп мәліметтің ақ - қарасын анықтады, түрлі пікірлерді жаңа өмірдің ұстанымымен және оның нақты сұранысымен салыстырды. Билер кеңесінен халық мойындаған соттар шықты.

Соттың күш-қуаты - оның әділ, өткір сөзінде, түйінді дәл ойында, ойының түп тамырында. Ашықтық, жариялылық, жүйелілік, нысаналық - сөз өнерінің өтімді құралы десек, сот жүйесі ой жарыстың осы тәсілдерін шеберлікпен қолданудың үлгісін корсетті. Онсыз судьяның жан дүниесін, ой талғамын анықтау немесе бағалау екі талай. Іргелі мемлекеттің торт құбыласы сай болу үшін, торт діңгегі қажет. Мемлекет жүрегін соқтырушы, тұтқасын ұстаушы - ханы, жер - судың мызғымас сақшысы - қаһарманы, әділет туын желбірететін алтын таразысы - билері, ұлтын ақылмен арқандап ұстайтын, алыстан болжайтын, парасаттылыққа баулитын тәрбиеленісі, аузының дуасы бар, көріпкел білікті, сәуегей абызы (хан, батыры, балгер - бақшысы) болуы керек. Олар билеріміздің бұрынғы қызметтерін өздерінше құрметтеген, ұлттық ойлау мәдениетіне тың лебіз енгізген.

Билер айтысына тон - бастама, ұсынба, мазмұндама, қыздырма, келте қайырылар қорытпалар. Шешендіктің бес құрамдас сатылары билердің намыс - жігерін әрқалай қамшылайды және бітімге бағыт ұстайды.

Осы ағымда да арнаулы дүниетанымның арнаулы кезеңдері мен ағымдары бар. Кезеңдері: "бейне тұлғалы өмір, шығармашылық өмір" саласының өзара алмасуын;

- әлеуметтік-саяси жағдайды - әлеуметтік-саяси идеяны - қоғамдық практиканы;

- билік мәселесін - ағартушылық жұмыстарды - рухани ізденістерді, олардың үстемдігін;

- өткен, көне тәртіпті сынау - жаңа тәсілді іздестіруді, яғни келіспеген құндылықтан алшақтауды қамтиды.

Мұнда өмірдің мәдени негіздері, әлеуметтік бағдары және адамдық өлшемі қатар орын алады. Оларды өзара ұштастыру үшін үйлесімді келісім, бірлесуге деген әлеуметтік ынтымақ керек еді. Қоғам осы құндылықтардың қадірін түсіндіретін, соған тәрбиелейтін ерекше тұлғаларға мұқтаж болды. Ол қандай кісілердің бейнесі еді? Білімді тауып айтып, көңілді көтере сөйлейтін, тыңдаушыға құрмет көрсете және айқын ықпал ете сыр шертетіндер. Сөз саптауымен, ой толғауымен, уәжді кесімімен, әділ билігімен, үні зор, лебі екпінді, басым батылдығымен жұртты өзіне тартатындар және соңына ертетіндер. Олар билік дәрежесінің алдын болжай алатын, сөз құдіретінің қадірін түсірмейтін, ақыл -парасаты жоғары, ұшқыр ойлы, сөйлеген сайын қанаттанып отыратын білімдар шешен, дарын иелері болды, сонысымен ел қадіріне бөленді.

Көркем сөз халықтың тұрмысы мен тіршілігін ажарлай түсті. "Ердің құнын екі ауыз сөзбен бітірді". Уытты, ұтымды екі ауыз сөз даулы ортаны басып қана қоймай, екі жақты бір мәмілеге келуге ұйтқы болды. Ұтқыр ой елді тоз-тоз болудан сақтандырды. Бұл бастамалар шешендік өнердің тың үлгісін қалыптастыруға, халықтың суырып салма ақын-жырауларын шоғырлай да, олардың таланттарын қолдай да түсті.

Идеяны жаңа ұсынысқа қажет деп қабылдау - тілдік сананың жетістігі және жеңісі. Санадағы жағымды бетбұрыс болымдылыққа, білімдарлыққа, болашаққа итермелейді. Адам болмысындағы ішкі, идеялық - рухани және сыртқы, материалдық - әлеуметтік қозғалысы екі жағдайда - байланыс нормасы мен қарым-қатынас институты, мекемесі, дәстүрі қалыптасқанда өз арнасын қалыптастырады, табады, қарқындатады. Мақсат - ішкі және сыртқы қозғалысты әлеуметтік қарым-қатынастың тұрақты түрлеріне айналдыру. Айтпағымыз, шешендік өнер рухани және қоғамдық өмірмен бірге, адамның шығармашыл белсенділігімен қатар түрленеді, жаңарады демекпіз.

Шешендік өнердің басты талабының бірі - сөзді дұрыс және дәйекті қолдана білу. Ол үшін қолданылмақ терминнің мән - мазмұнын логикалық тұрғыдан анықтау, сол ережені орнымен қолдану шарт. Тарихта шешендік өнерге үйретудің алуан түрлері, соның ішінде шешенсіну дәстүрлері кезігеді. Шешенсінудің қатарында - софистика, эклектика, схоластика бар.

Софистиканың түбірін софизмнен (гректің sophisma) терминінен іздейміз. Софизм логиканың ережесін саналы түрде бұрмалайтын жалған тоқтамды білдіреді. Софистика -ойлануға үйретуге бағытталған софизм, риториканың тәсілдері. Бес ғасырлық дәстүрі бар софистиканың ерекшелігі неде? Оның алғашқы мақсаты - адамның ойлау қабілетін жетілдіру, оны айтыс - тартысқа дайындау. Негізгі ережесі - айтыста соз бен сөйлемді қолдана білу, сөз мағынасына көңіл аудару арқылы ойлау қабілетін жетілдіру, діттегеніне жету. Басты мәселе - сөзді дер кезінде айту, оның мағынасын тез жеткізе білу. Мұнда сөздің растығы, ойдың дұрыстығы басты рол атқармайды. Шындық мәселесіне назар аударылмайды. Бір мәселе төңірегінде түрлі пікірлер өрбіді, бір - біріне қайшы ой-пікірлер мен идеялар ұсынылды. Қарсыласының сөзді дұрыс қолдамау кемшіліктерге арнайы қадалу басты ережеге, ал оның олқылығын сынау арқылы ойды бұрмалау логикалық тәсілге айналды. Өз тілінің ептілігін алға тарта отырып, діттегеніне қалайда. жету - бертін келе софистердің негізгі мақсатына айналады. Біржақтылық теріс пікірге, қателікке жиі ұшыратты. Кейінірек диалектикалық ойлаудың, ғылыми танымның қалыптасуына, олардың мазмұнын дамытуға кедергіні көбейтті.

Логикалық анықтау сөздің ғылыми түсінігін, сөзді ғылыми терминге ендірудің кең таралған тәсілі. Сөздің мазмұнын анықтауда еске алатын, ескеретін ережелер бар. Олар: терминді анықтау анықтамақ заттардың табиғаты мен түрінен асып та, оларды шектеп те қоймай, заттық негіздермен өзара байланыста қарастыру абзал; анықтама қысқа және нұсқа, қажеттіліктен кемтар болмау керек; анықтамаға түрлік белгілер мен ерекшеліктерді саралайтын айқын да әйгілі сөздер қолданылады. Сөздің шығу тегі мен мағынасын арнайы зерттейтін тіл ғылымын этимология деп атайды. Этимология пайдаланылмақ сөздің мәнін, нақты мағынасын, қолдану шегін анықтау арқылы әрбір сөздің нақты мағынасын ажыратады және сөздің алғашқы мағынасының өзгеру себептерін ашып беруді діттейді.

Тілдің дамуына мәдени фактордың, ұлттық дәстүрдің, сөйлеу мәдениетінің де ықпал ететінін, сірә, ұмытуға болмас. Соз бастау - ой бастауға, қол бастауға жарайды ма? Сөз бастауда жүректің, ақылдың, еріктің үні мен ырқы бірдей ме? Сырды ашатын, ашу - ыза басатын, ойды өткізетін, шындыққа жеткізетін әрекетті тілдік бағдарлар қалыптасты. Осы бағыттағы сұхбаттасу тілмарлықты қалыптастырады. Бұл бағыттағы сыни дәстүр түсінікті, түсіндіру үрдісін, талдау өнерін тереңдетеді. Бәрі де реалистік дәстүрге жол ашады.

Адам жақсы, әсерлі, бейнелі, мәнерлі, анық сөйлеу арқылы тыңдаушыларға ықпалын арттыра алады, өзіне қарата алады. Шешен - тілдік санаты дамыған әлеуметтік - рухани тұлға. Ол өмірдің оңтайлы жағдайы мен әлеуметтік жайын білуге тырысады. Шешен қабілеті мәселені түсіну, түсіндіру, тарату әрекеттерінен, оларды өзара жымдастыратын шеберлігінен білінеді. Әрбір шешеннің сөйлеу мәнерлігі мына шарттар мен жағдайлардан қалыптасады:

- сөйлеуші санасы қызметінің, ойлауының дара айқындалуы;

- сөйлеушінің не айтпақ немесе жазбақ, кімге айтпақ және жазбақ мәселесіне бейжай қарамай, ерекше ықылас танытуы;

- тіл байлығын жақсы игеруі, оның мүмкіндіктерін дұрыс білуі;

- тілдер стилінің ерекшеліктері мен қасиеттерін нақтырақ, толығырақ білуі;

- сөйлеу қабілеттерін үнемі және қажырлықпен, түсінікпен жаттықтыру;

- өз сөзінің жағымды, олқы және кемшіліктерін пайымдай алуы, өзін ұстай алу қабілетін жетілдіру;

- мәнерлілікке деген психологиялық ұстанымды бетке ұстау, сауатты сөйлеуге және жазуға саналы ұмтылыста болуы.

Тікелей сөйлеуді мәнерлеу құралына айналдыру - шешендік талабы. Бірақ біреудің сөзін қайталап жатсақ, онымыз қай тәсілге жатады? Біреудің еңбегінен, ойынан үзінді келтіру және оны дұрыс жеткізе білу де - сөз өнері. Үзінді проблеманы аша түсетін, әрі тыңдаушының көңілінен шығатындай нақты, мәнді, өтімді болуы, тіптен ұтымды. Шешен біреудің ой астарын дұрыс ашып беріп, оны өзінше талдап беріп жатса, мұндай тәсілдер тартымды келеді.

Байыбына барсақ, "тіл - халық сыры, халық тәубесі" сомдай-ақ тілдің өз өмірі де бар. Бірінші жағдай, ана тілін ұлттық ділден, ұлттық адамгершіліктен бөле-жара қарауға болмайтынын аңғартады. Тілдің қуатымен ұлттық ділді, адамның сөйлеу және ұлттық ойлауын қалыптастыру. Қазақ тілінің қуатын арттыру үшін не жетіспеуде немесе қай бағытта жұмысты жандандыру керек?

Қазақстанда тілдік тұлға, тілдік сана қалыптасуда. Тілдік тұлғаға тән қасиеттер бар. Ол қашанда үш бірдей біржақтылықтан - сөйлесуде лексиканың жұтаңдығынан, шетел тілдеріндегі сөздерді ойланбай, еліктеп қабылдаудан, сөйлеу ережелерін бұрмалаудан арылуға күш салады. Тілдік тұлғаның қалыптасуына этникалық айырмашылық кедергі болмауы керек.

Ниет қандай жағдайда жүзеге аспақ? Тілдік тұлға, екіншіден, сөйлесу технологиясына беріліп қана қоймай, сөйлеуді ұлттық мәдениеттің құралы, ұлттық ділдің тетігі ретінде қабылдап, жүзеге асыруға талпынады. Сөйтіп практикалық лингво мәдениеттануды қалыптастырады, сондай бастаманы қолдайды. Лингво мәдениеттануда елдің сөздік бейнесі мен қоры жасалынған сайын, ана тілі ұлттық Мәдениеттің құралы мен құбылысына айналады.

Тілдік сананы бетке ұстау дегенді қалай түсінбекпіз? Тілдік санаға талпыныс мәдениетті (ұлттық және адамзаттық) терең түсіну, ділдік ерекшелікті тарихи-әлеуметтік ортаға тарату, басқаларды түсінудегі төзімділік, болып жатқан өзгерістерді жан - жағынан көре білу деген соз. Тілдік сананың негізі - пікірталас та, ой жарыс та, айтыс та. Ашық сайыс пен айтысқа қатысқандар ел, жер, дәстүр, саулық, кісілік құндылықтар туралы тақырыптарды проблема ретінде көтереді, сол ортаның өмірі, өмір сүруінің нақты үлгілерін паш етеді. Ұлттық ерекшелікке лайықты көріністерді мақал - мәтелмен, нақыл сөздермен, өлеңмен жеткізіп жатса, мұндай тауып айтылған сөздер кімнің болмасын жүрегін лүпілдетіп, парасатына нұр шашатыны хақ.

Елдің есінде сөз бастау және жөн бастау өнегесімен есте қалған, нағыз естілер - би-шешендер. Ендігі шешендік өнерді ұрпағымыздың, еліміздің рухани тірегінің біріне айналдыру міндеті айқындалуда. Ол үшін би-шешендер өнерінен алар тәлім-тәрбие молшылық.

Бұл заман жүктеген тірлік сияқты. Бірақ адам өз тірлігіне өзі қашан және қандай жағдайда риза болады? Егер тірлік - елі үшін ерлікке жетелесе, ал ерлік - қазаққа қалқан болса, сондай ұмтылыстан ұлыс пен үлес тапқандар өз ғұмырына қанағаттанған. Қанағат -қажырлы да, қанатты. Бабалардың бағы да, бабы да - осы көреген де, киелі қасиеттерде. Билер көреген де киелі кісі болған және кісілікті тани білген. "Кімді қалай танисыз? -дегенде Бапан би былай деген екен:

- Кісі болар кісіні кескінінен танимын,

Кісі болмас кісіні мүшесінен танимын.

Жомарт болар кісіні табағынан танимын.

Сараң болар кісіні қабағынан танимын.

Дауы жөнсіз кісіні сөзінен танимын.

Ісі сұйық әйелді күлкісінен танимын.

Ақын болар жігітті дауысынан танимын.

Палуан болар жігітті шалысынан танимын.

Мерген болар жігітті атысынан танимын.

Батыр болар жігітті сапысынан танимын.

Бай болатын жігітті пейілінен танимын.

Шешендіктің қайнар көзі - халық шығармашылығында, шешеннің жиі жүгінетін шындығы - мақал-мәтелде. Өйткені мақал-мәтелдер шындықты білуге, отанды сүюге, әділ де адал болуға, еңбекқорлыққа үйретеді. Жалғандық пен жамандықты сынай, мысқылдай отырып, әділдік пен қайырымдылыққа деген сенімді нығайтады. Нақыл сөздерде - халықтың жаны мен рухы, сенімі көрініс табады. Оларда халық даналығы, көптеген ұрпақтардың өмір сүру тәжірибесі іріктелінген. Сөздің саяси - әлеуметтік астарын ашып беру - танымдық қажеттілік.

Жетес би:

Адамның сәні - өнер, білім, ақылы,

Жердің сәні - жеміс, өнім, дақылы,

Сөздің сәні - өнегелі нақышы,

Пікірдің сәні - ойландырар нақ ұлы,

Әр сөзіңнің тұжырымы, ақыл менен сезімде,

Әр ісіңнің тұжырымы, орындалған кезінде, -

десе, Шағырай шешен:

Өнерің болса оқыған,

Тау суындай тасыңдар.

Өнер-білім болмаса,

Мақтанудан пайда жоқ,

Кеуделеуден көкиіп, -

деген. Нақыл - сөздерді саралап, ақылға салған Шойынбет би:

Өнер - ризық, несібе таусылмайтын,

Тіл - ізгілік мұрат, ұрпаққа қалдыратын, -

деп тілдің шырайын танытады. Бәрі де қолбасшылыққа лайықты қайсарлықты, жайсаңдықты үлгі тұтады.

Мұның бәрі де төреліктің ерекше қасиеттеріне жатады. Халқымыздың бұл кездегі өмірінде соз, ауызша сөз, сөйлеу өнері ең басты, шешуші рөл атқарды. Халқымыз ауызша сөз арқылы өз тарихын, тілін, тағдырын жалғастырды, әдет-ғұрып, әлеуметтік тәртіпті жетілдірді, адамдық қарым-қатынасқа, қоғамдық қатынастарға орай моральдық - этикалық нормалар жүргізілді, реттелінді.

Бұл жанрларға тән ерекшелік, олар - интеллектің дамуы және дамудың интеллект іспетті. Интеллектің, ақыл-ойдың дамуынан ойлау - толғаудың біртекті бағдары қалыптасады, шешендіктің ортақ табиғатын аңғарамыз; ал дамудың интеллектуалы дегеніміз таным мен қоғамның қозғаушы күштерінің ізденістеріне орай шешендік әр түрде және әр деңгейде орнығуы. Біріншісі – объективті - тарихи жағдайға қатысты, екіншісі – әлеуметтік -субъективті фактордан туындайды. Екі бастау тоғысқан арнадан шешендікке деген сұранысты айқын сезінеміз.

Шешендік өнері қоғамның рухани, идеологиялық, саяси - әлеуметтік аясына кеңінен ене бастады. Сұхбаттасу саясаттың құдіретті құралына айналады. Саясатта шындыққа жету басты мақсат бола бермеді. Ең негізгісі - жеңіске жету. Прагматикалық табысқа жету үшін моральдық ұстындардан шегіну кейде дағдыға айналды. Ондай шешендер көптің намысына тиді, өнердің мәртебесін төмендетті.

Шешендік - халық арқылы жететін, көп сатылы өнер. Әуелі бастау сөзі болды, орта тұсында істі баяндап, қарсыласын терістейтін, өз ойын дәлелдейтін дау сөзі келеді, соңында дау шешімі - үкім сөзі келеді. Оның өзіндік көркемдегіш тілдік тәсілдері бар. Тыңдаушысын нақты уәжбен, тартымды тілмен толғандырып, пікір таластырып ойлы проблеманы түйіндеген. Мәселенің мәнін ашу арқылы қарсыласты ырыққа иландырды, түйінді өмірлік сұраныспен үйлестіріп, тыңдаушыларды еліктіріп отырған.

Әлеуметтік бағыттағы әрбір жетістік пен салғырттық би - шешендердің назарынан тыс қалмаған. Сол үшін өзінің өмір салтын түрлендіріп, жетілдірген. Түсініктерді түптей келсек, шешендік өнер сыртқы ықпал мен қысымнан гөрі, тұлғалық құштарлық пен елдік өнегеден тезірек шырайды және танылады. Озық елдің сөзі, өткір ойы өтімді, әрі жұғымды келеді. Одан шешендік өнердің заңдылығы, ұстанымы қалыптасады, байыбына барсақ, оның қозғаушы және жетекші күші өмірге келеді.

Шешендік өнер елдік өзгерістерге, халықтың тілектерге, мемлекеттік жаңару бетбұрысына бейімделе бастады, осы бағытта қызметті арттырды. Сөз өнері елдің бірлігін, руаралық келісімді, қауымдар арасындағы ынтымақты қалыптастыру үшін, оларды нығайту үшін арнайы, ашық, тікелей араласты. Ашық пікірталаста, біріге сұхбаттасуда сөз бен сөйлеу өнерінің сапасы артты, түрлері көбейді, оның халыққа тигізер ықпалы да жоғарылады.

Жаңа Қазақстанда пікір алмасу, ой жарыстыру дәлелдің қуатын арттыратын тәсілге, өнердің түріне айналуда. Ойды сендіру өнерінің ережелері де іркіліп қалыптасуда. Бүгінгі шешендерге қойылатын талаптарды ықшамдап көрелік:

Тақырыпты таңдау - оның мән-мазмұнын ашумен үндес. Заттық аяның жеке көрінісімен шектелсек, одан жалпылама тұжырым жасау әрдайым сәйкес бола бермейді. Дәлел шындықпен үйлеспесе, онда мәселе туралы түсініктің дұрыс - бұрысы немесе қандай болу керектігі пікірталасқа түседі. Өйткені атау мен сөз жеке нәрсені бұлыңғыр жеткізеді;

Дұрыс қойылған проблема оны дәлелдейтін алғы шартты тиянақтайтын мүмкіндікті арттырады. Проблеманы білсек, не істеу керек екенін ұғамыз. Проблеманы тек ой -тұжырымнан шығармақ болсақ, оны түсіндіру үшін диалектикалық дәлелге жүгінуге мәжбүр боламыз;

Пікірталастың тақырыбын және тәсілін таңдай білу, шешеннің кәсіби деңгейі мен шеберлігін көрсетеді. Тақырып проблемасына орай қойылған сұрақтардың жауаптық желісін үйлестіре алу - өнер тәсілі. Сұраққа жауап беру - ойды қорытындылау түріне жатады, Ой жарыста дәйекті дәлел - уәжді ұстанымға айналдыру және қолдана білу -тәжірибелік жетістік;

Сөйлеуші тақырып аумағынан шығып кетсе, оның проблема қисыны мен ойды жеткізу желісін ұқпағаны. Көтерілген тақырыптан тым ауытқушылық - көңіл басар жарамсыздық. Жарыссөзде белгіленген мерзімнен шығып кетпеу - баяндаушы мен сарапшылардың мәдениеттілігін танытады;

Пікірталаста жеке адамның ар-намысына тиетін сөз айту - дөрекілік пен дүмшеліктің ашық түрі. Сұхбаттасушы адамның жеке тұлғалық қасиеттерін қазбалап кетуден аулақ болған абзал. Пікір таластырғанда өзара ізеттілік танытып, көңілге қаяу түсірер ызалы сөзден аулақ болып, ой қозғайтын сөзге көбірек жүгінген лайық. Біреудің көңілін қалдырып, намысына тиетін сөздер айту - алдымен сөйлеушінің өзін қорлайтындығын және айналадағы адамдар арасында жайдары қатынас орнатуға тікелей кедергі болатынын ұмытпалық;

Пікірсайыс тиімділігі басқаны тыңдай білу тәжірибесіне тікелей байланысты. Өзіңіздің жеке көзқарасыңызды жеткізу барысында басқаның пікіріне төзімсіздік танытуға болмайтындығын, дөрекі қалыпта сөйлеудің орынсыз екендігін ұғалық. Пікірсайысқа түскендер өзара сыпайылық, ұстамдылық, басқаның пікіріне деген төзімділік танытуы -олардың мәртебесін көтереді;

Талқылауға қойған мәселе төңірегінде өзіңнің мәнді ой - пікірлеріңді қысқа - нұсқа түрде сала білу - ортаны сыйлау ғана емес, тың шешімге жол ашу. Қолдау тапқан ой-пікір мен ой - тоқтам рухани жақындарды бір-бірімен топтастыра түседі. Пікір білдірушінің сөзін бөлу - дөрекілік, әрі мәдениетсіздік;

Өз ойының мәтінін қысқаша хаттамалау - сөзінің салмақты, дәлелді, ойының жүйелі болуына күш салу, сол іздену тынымсыздығынан іркілмеу. Тыңдаушылар пікірталасқа ықылас білдірсе де, оның мазмұны мен бағдарына жауап бермейді. Пікірталастың сәтсіздігіне біреуді кінәлауға болмайды;

Көп ортасында өзін биязы мінезімен, жылы шырайымен, көрікті киімімен, қисынды қылығымен көрсете білу, әркімнің мәдениетін білдіреді, жиналғандардың мәртебесін көтереді, діттегенге жетуге демеулік етеді. Тілдесу барысында өзара сыпайылық, бір-біріне деген құрмет рәсімдерін мұқият сақтау - өркениеттілік өресі.

Мұндай бастаманы дәстүрге айналдыру - шешендік өнердің құндылығын арттыратын қоғамдық қажеттілік. Қажеттіліктің құралы да, жолы да, жағдайы жалқы да, жалаң емес.

Қажеттілікке деген талпыныс пен тартыста халықтың діттегені, сан алуан көзқарастары мен әлеуметтік бағдарлары бір-бірімен әрқалай табысады. Шешен әрбір көзқарасқа әлеуметтік сипаттама береді, оны зиялы ортамен байланыстыру жолы мен тәсілін қарастырып, өмірлік құндылықпен үйлестіреді. Шешендік әңгіме немесе ой - жарыс байланыс тәсілі мен тәжірибесін толықтыру арқылы адамдардың қоғамдық болмысының түрлі сыры мен қырын, арқауы мен астарын қамтиды. Пікірталастың қайсысынан шындыққа жол, әділдікке тәсіл тапса, тыңдармандар сол идеялар мен ұсыныстардың төңірегіне топтасады.

Байыбына барсақ, пайымдай түскен би-шешендер - ұлттық құбылыс, халықтық өмірдің, халықтық рухтың жемісі. Халықтың өкілі ұлттық тілде сөйлеп қана қоймай, сол тілде ойланып, толғанған, түйінді тоқтам жасаған. Ана тілін, туған жерін жақсы көргендер ұлттық психология мен ұлттық болмыстың ерекшелігін дұрыс түсінді және түсіндіре алды. Би-шешендердің шығармашылық үрдістерінен, ел басқару мен ел бітімдес әдет -ғұрыптық, сөз саптау және ой түйіндеу үлгісінен халықтың зердесі жетілді, ұлттық идея нәрленді. Зерделі халық сөз иініне, ретті қисынға, шешімі айқын билікке тоқтады.

Зейінді қауымда шешендік өнер оң бастауға дұрыс көзқараспен қарауға, мәселені көп ортасында нақты және тез шешуге, шешімді әлеуметтік жауапкершілікпен қабылдауға, көптің келісімі мен ақтық кесімін біржақты қабылдауға, бітім мен бірлікке бас июге, ұлттық дәстүрді қорғауды жүйелеуге, ұлттық идеяны қалыптастыруға бағышталды. Мұндай дәстүрлер отаншылдық сезімін оятты, сол биік мұратқа қызмет етті. Содан ел басқарудың мәдени мұрасын, саяси тәжірибесін, әлеуметтік бағдарын жинақтайтын, халық санасына жеткізетін би тану іліміне деген сұраныс, оның негізін қалыптастыру қажеттілігін мойындаушылық күшейді. Аталынған талаптарды жүзеге асырмақ іс-әрекеттерден ел ынтымағын дұрыс пайдаланатын, соған жол ашатын азаматтық қоғамның нышанын және ұлттық өркендеудің өрнегі мен кепілдігін аңғарамыз.





4. БИЛЕРДІҢ БІРЛІК ИДЕЯСЫ ЖӘНЕ БИТАНУ

Қай кезде де заманның әртүрлі дағдарысқа ұшырамай, адамға қызмет етуі қоғаммен байланысты болатындығын мойындасақ, осының өзі адамдардың азаматтық татулығы мен әлеуметтік тұтастығына тәуелді құбылыс.

Әлеуметтік түсіністік пен азаматтық татулыққа бастайтын әлеуметтік мінез нормаларының этностық нұсқаларын қалыптастырудың қайнар көзінің бірі - шешендік сөз дәстүрі деп айтар едік. Шешендік өнерінде қазақ елінің әлеуметтік өмірінің біртұтастығын нығайтып, дамудың ұйтқысы болатын рухани ұстанымдар молынан жатыр. Ондағы елдің ұлттық әлеуметтік мәдениетіндегі азаматтық бірлікті ту еткен гуманистік ұстанымдар қоғамдық қатынастағы біртекті сыйласымды әлеуметтік мінез жүйесін, әлеуметтік үйлесімділікті қалыптастырады.

Шешендік сөз өнерінің пайда болып қалыптасуы жалпы адамдық қоғамның пайда болуымен байланысты екені белгілі. Бұл пікірге қазақ шешендік өнерінің шығу және даму тарихы дәлел Тарихи аңыз-әңгімелерге, кейбір жазба мәліметтерге сүйенетін болсақ, қазақ шешендік өнері алғашқы хандық әлеуметтік жүйесінің құрылуына ықпал жасаған Майқы би, Аяз билермен (ХІІ-ХПІ Ғ.), Асанқайғы, Жиренше шешеннің (XIV - XVIFF.) есімімен тығыз байланысты. Ал әлеуметтік жүйе ретіндегі хандық құрылыстың қалыптасып, нығайған тұсына Төле, Қазбек, Әйтеке билер мен Сырым шешеннің дәуірлеген кезеңі тұспа-тұс келеді. Бұл қазақ ауылдарында билердің әлеуметтік ұйымдастырушылық беделі жоғары болғандығын білдірсе керек. Олай болса, шешендік өнер өзінің генезистік тамырынан келе жатқан әлеуметтік феномен ретінде оның көздеген мақсаты біреу, ол -рухани-әлеуметтік санаға ықпал ету. Мәселен, Цицерон шешен - ділмарлардың міндетін: "Кімде-кім өзінің сөзімен тыңдаушыларына әрі білім берсе, әрі көңілін көтерсе, әрі оларға күшті әсер етсе - ең жақсы шешен сол. Білім беру - шешеннің міндеті, көңілін көтеру, тыңдаушыларға көрсеткен құрмет және күшті әсер ету қажет" - деп анықтайды. Ал Б.Адамбаев: "Шешендік өнер қай қоғамда болса да халыққа, қалың көпшілікке әсер ететін, оның санасын, сезімін баурап, жігерін тасытатын қуатты құрал болып келген, ол өнер күні бүгінге дейін сол күшін, қасиетін жойған жоқ" - деп көрсетеді. Демек, шешендік сөздер -халық шығармашылығы, би - шешендердің рухани мұрасы болуымен қатар, жоғарыда берілген сипаттамалар, оның қоршаған әлеуметтік шындыққа қатынасын немесе ондағы белгілі бір атқарған әлеуметтік рөлін білдіреді.

Белгілі бір рудың жыртысын жыртудан, мүддесін қорғаудан өздерін биік ұстаған қазақ шешендері ең әуелі (тегінде) тұтас елдің, бүкіл қазақ халқының әлеуметтік тұтастығының жыршысы болуды армандағаны хақ. Себебі, би-шешендер әрқашан да қазақ жұртын әлеуметтік бірлікте, тұтастықта ғана танып және оның келешегін осындай ізгі мақсаттардың биігінен көруді армандаған. Ал қазақтың өзінше ұлт ретіндегі әлеуметтік біртұтастығы тек сол би-шешендер ғұмыр кешкен дәуірге ғана емес, бүгінгі қым - қиғаш қайшылықтар мен теке-тірестер, дау-дамайларға толы әлеуметтік иерархияның дүбірлі күресіне толы қазіргі біздің өтпелі кезеңіміз үшін де күн тәртібіндегі өзекті мәселе екендігі мәлім. Өйткені қай тарихи кезеңнің де, қай елдің де ұлттық мемлекеттерінің қалыптасу дәстүріне, эволюциясына зер салмасаңыз да негізгі өзекті мәселелердің қатарынан азаматтық татулығы орнаған парасатты қоғамды қалай құруға болады, мемлекеттің халыққа қызметі қандай болуы керек, адам қоғамда қандай міндет атқарады, билік пен әлеуметтік тәртіп қандай болу керек сияқты сауалдарды көруге болады. Сайып келгенде, арғы қазақ ойшылдарының әлеуметтік философиядағы көкейтесті мәселелерінің бастысы - адам мен қоғам дүниесін түсініп және оны түсіндіру ғана емес, сонымен бірге, әлеуметтік тәртіпті түрлендіре отырып, қоғамдық үдерістерді жүргізудің тиімді де ұтымды тәсілдерін табу болған. Яғни, олардың әлеуметтік ойлар шеңберінде бүгінгі басшы мен қарапайым халық арасындағы, бұқара - халықтың өзара әлеуметтік қарым-қатынасы және жеке адамның әлеуметтік мінез-құлқы туралы тұғырнамалардың алғышарттары қалыптасты.

Би-шешендердің әлеуметтік тұтастық философиясы тұрғысындағы ой - толғау дәстүріне үңілсек, қоғамдағы әлеуметтік қатынасты көк тәңірімен байланыстырып, қоғамдық тәртіпті әлемдік тәртіптің құрамдас бөлігі ретінде қарастырған. Қоғамдық тәртіптің бұзылуы бүкіл әлемдік үйлесімділіктің бұзылуымен теңестірілген. Қоғамда азаматтық татулық тұғырнамасын жасауға тырысып, адамдардың әлеуметтік ортадағы мінезіне, мемлекет басшысына деген құрметке, сенімге, парызға, адалдыққа, адамның бір-біріне деген сүйіспеншілігі, мейірімділігі мен кешірімділігіне басты назар аударады. Сондай-ақ, олар әлеуметтік қатынас негіздерін халықтық дәстүрмен байланыстырды. Адамдар арасындағы қатынастарда мінез-құлықтардың дәстүрлі түрде қалыптасқан ұлттық формаларын қатаң сақтау арқылы әлеуметтік - саяси шиеленістерді, дау-жанжалдарды болдырмауға болады деп есептеген. Әрине, мұны бүгінгі өркениеттегі бірден-бір жалғыз әдіс-тәсіл деп айтудан аулақпыз. Дегенмен, біздің пікірімізше, бұл да бүгінгі таңда, әсіресе Қазақстан халқы үшін көңіл аударуға әбден тұрарлық мәселе деуге болады.

Алайда жоғарыда келтірілгендерден көптеген әдіснама ұстанымдарды байқауға болады. Оның ішінде ең бастысы, қазақтың әлеуметтік тұтастық философиясының басты тұғырнамалық нұсқаларының бірі - азаматтық татулықты адамның жоғары ішкі руханилығы табан тіретуі.

Қазақ тарихы қоғамдық дамудың классикалық түріне жатпайды. Осыдан ондағы әлеуметтік ойдың да Еуропалық классикалық түрінен көптеген айырмашылықтары айқын көрінеді. Әлеуметтік дамудың ерекшеліктері барлық қоғамдық саналардың, оның ішінде философиялық сананың қалыптасуына әсерін тигізгені хақ. Бұдан қазақ даласындағы шешендер жырлаған әлеуметтік философия Батыс әдіснамасына, әсіресе Маркстік теорияға сай келмеуі, оның кемшілігі деп отыр деген түсінік тумауы керек. Біздің айтпақ болып отырған дала демосфендерінің көзқарасы, керісінше, адамның ішкі рухани дүниесіне жүгіндір әрі таза руханилыққа бастайтын азаматтық татулықты уағыздайтын халықтық - этникалық философия. Азия ой үрдістерінің бір арнасы болып табылатын қазақтың қоғамдық сана - сезімінің ішкі текті мәнін іздеу әлеуметтік шындыққа талдау жасаудың еуро ортақтық - өзімшіл әдістерінен арылуға, қоғамдық үдерістердің даму барысын ескере отырып, оның қалыптасу үрдісін қайта пайымдауға мүмкіндік береді. Бұл өз тарапынан қазақ шешендері тұсындағы әлеуметтік қатынастағы руханилыққа негізделген дәстүр мен қазіргі қоғамдық санадағы (өмір философиясындағы) рационализм, Шығыс және Батыс мәдениеті арасындағы қарама-қайшылық мұра мен жаңғыру, жан мен ақыл, дін мен өмір, наным мен атеизм арасындағы қайшылықты түсінуге әкеледі. Ал өзіндік таным тұрғысынан алғанда олар білім мен дін, ой мен әрекет, руханилық пен бейбастық, даналық пен күш, құдай құдіреті мен адам еркіндігі арасындағы қайшылықтардан көрініс табады. Қазақтың халықтық - этникалық төл әлеуметтік ұстанымдарын танып-білудің негізі - адам мәні болып табылатын руханилықты имманенттік формалары. Ол қазақ жұртының әр азаматының ойы мен әрекетінің өзіндік ерекшелігіне негіз.

Осы тұрғыдан алғанда төл әлеуметтік ұстанымдар деген ұғымның мазмұны халықтың рухани ерекшелігі ұғымы арқылы ашылады. Соңғысы қазақтың ұлттық салт-дәстүрі арқылы қалыптасқан әлеуметтік құндылықтар мен мінез-құлық қағидалары ауқымында көрініс тауып отырады. Шындығында, мал шаруашылығын әрі қарай шыңдауға көнбейтін биікке көтерген қоғамда бақташылықпен санаулы-ақ адам айналысып, оның өзі бақташылықты өмірінің мән-мағынасына балайтын қоғамда, ал адамдардың басым көпшілігі Шоқан айтқандай "мұңсыз - қамсыз" ғұмыр кешкен қоғамда, қалайша жүгенсіздік (анархия) бел алып кетпеген? Қалайша кең байтақ далаға қанат жайған көшпелі өздерінің әлеуметтік тұтастығын сақтай білді? Міне, көшпелілердің әлеуметтік мәдениеті, көшпелілердің әлеуметтік болмысы, көшпелі феномені деген мәселе осы сияқты қасиеттерді танып - түсінгенде ғана өзінің жұмбағын аша түспек. Біздің пікірімізше, көшпелі қоғамында ғасырлар сынынан өткен салт-дәстүр мен әдет-ғүрыптар негізінде қалыптасқан әлеуметтік құндылықтар мен мінез-құлық қағидалардың сол қоғам өмірін реттеуде, үйлестіруде ұлы міндет атқарғаны күмәнсіз. Түптеп келгенде, кез келген қоғамның, кез келген ұлттың мәдени-рухани өресі салт - дәстүрдің, әдет-ғүрыптың орнықтылығымен өлшенуге тиіс. Бұл орайда, көшпелілердің салт-дәстүрі мен әдет-ғүрыптары ұдайы қоғам мүддесімен үндесіп, ұдайы өмір салтты шыңдауға қызмет етіп отырғандығын көреміз. Міне, қазақтың әлеуметтік философиялық санасының белсенділігін осы қасиеттердің аясында танып-түсінуге болады. Бұл қазақ қоғамының сапалық өзгешелігін айқындайды.

Жалпы алғанда бүл қазақ қауымында нақты экономикалық - рационалистік жағдайлардан гөрі өмірдің терең мәнді әлеуметтік рухани - қазыналық қырларын көрсетуге бағытталғандығын білдіреді. Бұл жалпыға мәлім Батыстық қағидалардан бөлек қазақ қауымының тәуелсіз ішкі этногендік әлеуметтік даму қағидаларын іздеп, тануды қажет етеді. Қоғам дамуындағы "ақпараттық", "ноогендік" кезеңдерге өтуге ұмтылу да әлеуметтік жағдайды қандай да бір түбірлі өзгерістерге әкеле алмайтын сияқты. Өйткені, ақпарат пен ақыл да сол табиғи мүмкіндіктер мен күштерді үстемелеуден аса алмайды да адамның ішкі мәніне, оның жан дүниесіне, оның адамгершіліктік - рухани бастамаларына қатысы болмайды деген ой түйіндеуге болады. Шындығында, қалай да өндірістің дамығанына, жаңа ғылыми технологиялардың пайда болғанына қарамастан, егер адамзат өзінің рухани тұрғысынан ешқандай дамуға, ілгерілеуге не болмаса, онда мұндай өркендеудің қажеті де болмас деп ойлаймыз.

Адамның ішкі мәніне қатысы болмайтын мұндай құрғақ өрлеудің адамдары белсенділігін тек өздерінің сыртқы болмыс жағдайларына ғана бағыттайды немесе жұмсайды да, ал адамның ішкі рухани болмысы жақсыға қарай өзгермейді. Осыдан адамның рухани әлемінде аса қауіпті эгоизм менталитеті қалыптасты деуге болады. Олай болса, біздің пікірімізше адамзат қоғамы тарихын әлеуметтік бірлік тұрғысынан талдау адамның руханилық мәнін көрсетумен тығыз байланысты. Ал тарихты қалай қарастырсақ та ол мынадай үш бірдей бастауға; "болмыс, ойлау және руханилыққа" негізделеді деген тұжырымға келеміз.

Ал енді қазақ даласындағы қоғамдық тұрмыстағы осы үш өлшемнің арақатынасы қалай болды дейтін сауал туады? Бұл сұраққа жауап беру үшін, ең алдымен, қазақ қоғамының әлеуметтік құрылымы мен құрылымдық элементтерінің арасындағы бірлік қарым-қатынасын айта кеткен жөн. Өйткені, әрбір елдің, этностың өзіндік ішкі әлеуметтік құрылымы және әлеуметтік қатынастығы өзіндік қайталанбас дәстүрі болатыны белгілі.

Қазақ қоғамының әлеуметтік құрылымында бай, би, болыс, бек, мырза, қара шаруа, кедей, жалшы, күң және т.б. сияқты әлеуметтік топтар болған. Бұлар дала қоғамының әлеуметтік жағдайына атқаратын қызметі, қоғамдағы алатын орны мен рөліне қарай әлеуметтік жіктелуін білдіреді. Қазақ қоғамы, сонымен бірге, өзінің табиғи - географиялық бітіміне қарай үш түрлі әкімшілік - өлкелік бөліктер бойынша басқару дәстүрінің орнығуына байланысты үш жүздік әлеуметтік құрылымға бөлінгені белгілі. Яғни қазақ даласындағы қоғам хандық жүйе негізінде оның үш түрлі мәдени - шаруашылық сүлесімен санаса отырып мемлекеттің ішкі құрылымы және адамдардың арасындағы әлеуметтік қатынастары Ұлы жүз, Орта жүз, Кіші жүз деп аталатын үштік құрылым арқылы реттеліп отырды. Дала қоғамы кәсіби топтарға да бөлінді. Қазақ ғылымында кәсіби топтардың ерекше түрлеріне, мәселен, хандар, кеңесшілер, шабармандар, сарбаздар, батырлар, малшы, қойшы, егінші, қолөнершілер, ақындар, шешендер, шежірешілер, жыраулар, бақсы-балгерлер, емшілер, молдалар және т.б. жатады.

Қазақ даласының әлеуметтік құрылымындағы тағы бір ерекшелік жыныстық және демографиялық топтарға бөлінудегі дәстүрі. Қазақ халқының жыныстық ерекшеліктеріне қарай ер мен әйел бөлінуін былай қойғанда осы жыныстық ерекшеліктерден өрбіген ерекше демографиялық құрылымды байқауға болады. Мәселен, ерлер - ақсақалдар мен қарияларға (бұлар алдыңғы буын болып есептелген), бозбалаларға, жас балаларға (кіші буын) бөлінген. Әйелдер - аналарға (кексе әйелдер, кемпірлерге), орта жастағы әйелдерге, келіншектерге, бойжеткендерге, жас қыздарға бөлінген.

Көшпелі қоғамындағы әлеуметтік құрылымның ендігі бір жіктелу ерекшелігі, оның туыстық - қандастық жүйесіне байланысты топтарға бөлінуі. Мәселен, жеті аталық үрдіс бойынша руға бөліну немесе рулық әлеуметтік құрылымның қалыптасуы. Мұнымен бірге, қазақ туыстық - қандастық жүйеге негізделетін үш жұртқа (әлеуметтік топтарға): өз жұртына, нағашы жұртына, қайын жұртына бөлінеді. Осындай теориялық пайымдауларды негізге ала отырып, қазақ қоғамындағы әлеуметтік қатынастардың, оның Батыстық үлгіге ұқсамайтын өзіндік вертикаль әлеуметтік қатынас пен этникалық үрдістерінің болғандығын айтуға болады.

Біздің пікірімізше, әлеуметтік маңызы зор және әлі ғылыми тұрғыдан жүйелі түрде зерттеле қоймаған мәселенің бірі - қазақ қоғамындағы әлеуметтік қатынастың горизонтальды түрі. Бұл қатынастарды жүз аралық қатынас, ру аралық қатынас және туысқан аралық қатынас деп бөлуге болады. Туыстық - қандастық (генеологиялық) қатынас қазақ ұлты үшін жалпы және кең ұғым, әрі бүл қатынас қоғам өміріндегі ең бір ірі әлеуметтік үрдіс. Өйткені, қазақтың жолшыбай кездескен адаммен туысқандай табысып және онымен сұраса келе туыс болып шығатыны немесе онымен сүйек-шатыс қабырға ағайын болып шығатыны рас. "Қарға тамырлы қазақ" дейтін соз тіркесінің әлеуметтік мәні сонда болса керек. Және бұл сөз тіркесінде ешқандай әсіре сілтеушіліктің жоқтығына күмән болмауға тиіс.

Осыған орай, бұл әлеуметтік феноменді ғылыми тұрғыдан негіздейтін көзқарастың бар екендігін айтуға болады. Мәселен, Ақселеу Сейдімбек: "Сонда қалай, тұтас бір ұлттың адамдары бір әулет сияқты өзара қандас туыс болғаны ма?!" деген заңды сұрақ тууы мүмкін. ... Бір ғажабы, бұл әрісі көшпелілердің, берісі қазақ ұлтының ғана бойына біткен ерекше қасиет емес. Мұндай қасиет дүние жүзіндегі үлкенді-кішілі ұлттар мен ұлыстардың баршасына тән", - деп көрсетеді. Шындығында да кез келген ұлттың әлеуметтік қатынасында этно генеологиялық тұтастану үдерісі жүріп отырады. Тек қана, бүл үдеріске көптеген ұлттар мән бермеуі немесе отырықшылыққа байланысты этно интеграциялық үдеріс біршама әлсіз жүруі мүмкін. Ал көшпелі қазақ арасында бір типті өмір салтына байланысты этно генеологиялық үрдіс тұрақты сақталып, этно интеграциялық үдеріс мейлінше қарқынды жүреді және бүл үрдісті әр қазақ жадында мықтап сақтауға тырысады. Міне, сондықтан шежіре шілдік дәстүр белгілі бір әлеуметтік құбылыс ретінде көшпелі қоғамдағы әрбір қазақ азаматы үшін әлеуметтік қажеттілікке айналған. Қазақ қоғамындағы әлеуметтік сана мен әлеуметтік мәдениеттің ерекшелігі де, сергектігі де осында болса керек.

Қазақ азаматының өз жұрты бойынша туыстық қатынасқа түсуші микроэлементтері: әке, бала, немере, шөбере, шөпшек, немене, туажат. Бұл жеті аталық үрдіске қатысты әлеуметтік қатынасты білдіреді. Мұнан былайғы әлеуметтік қатынас жүрежат, тұмай жат, нементай, шөп тай, жамағайын, қабырға ағайын, жұрағат, қаймана деген сияқты микро әлеуметтік топтар арасында жүріп отырады. Сондай-ақ, ұлы баба, баба, ата, әже, көке, шеше, жеңге, өгей шеше, тоқал шеше, апа, аға, әпке, іні, қарындас, ұл, қыз, немере аға, немере апа, немере іні, немере қарындас, шөбере аға, шөбере апа, шөбере іні, шөбере қарындас, түңғыш, ортаншы, кенже, өгей әке, өгей бала т.б. сияқты өз жұрты бойынша таралатын микро әлеуметтік элементтер арасында туыстық - әлеуметтік қатынастар болып отырады.

Қазақ халқының нағашы жұрты бойынша әлеуметтік қатынасқа түсетін элементтер: нағашы, нағашы ата, нағашы әже, нағашы апа, нағашы аға, нағашы іні, нағашы қарындас, нағашы сіңлі, нағашы жеңге, нағашы келін, бөле т.б. Қайын жұрты бойынша әлеуметтік қатынасқа түсетін элементтер: қайын ата, қайын ене, қайын аға, қайын бике, қайын іні, балдыз, қайын сіңлі, қайын жеңге, қайын келін, немере қайын аға, немере қайын жеңге, немере қайын бике, немере қайын, немере қайын сіңлі, немере қайын келін т.б. Жиен жұрты бойынша әлеуметтік қатынас субъектілерін: жиен, жиеншар, жиен әпке, жиен жезде, жиен қарындас, жиен күйеу, жиен іні, жиен келін т.б. деп атайды. Неке құруға байланысты таралатын әлеуметтік субъектілер: ер, бай, күйеу, жұбай, әйел, қатын, зайып, бәйбіше, тоқал, күйеу бала, жезде, балдыз, келін, жеңге, әмеңгер, жеңеше, абысын, бажа, бөле т.б. болып бөлінеді. Құда – жекжаттыққа байланысты қатынасқа түсетін элементтер: құда, бел құда, бесік құда, аяқ құда, бауыздау құда, жанама құда, құданың құдасы, құдағи, құдаша, құда бала, құда келін, қызылдай құда, жекжат т.б.

Қазақ даласында кісілік ұстындарға негізделіп қалыптасқанға әлеуметтік қатынас мынандай топтарға жіктеледі: дос, құрдас, жолдас, тамыр, кіндік шеше, кіндік әке, өкіл ата, сүндет ата, қарулас, замандас, табақтас, дәмдес, көршілес, қоныстас, үзеңгілес, көңілдес т.б.

Қазақ қоғамындағы көп жақты әлеуметтік қатынастың осындай топтарға немесе микро топтарға бөлінуі арқылы әлеуметтік қатынас жүйесінде әрбір адам немесе топ орталық әлеуметтік тұлғаға айналып, әлеумет қатынасын өзіне қатысты ыңғайлап, бағдарлап отырады. Қазақ арасындағы әлеуметтік қатынастың дұрыс жүруінің тетігі осында деп есептейміз.

Көшпелі қоғамының жоғарыда көрсетілген көп сатылы және көп жікті әлеуметтік құрылымының өзара қатынасы мен ықпал ету барысында ешқандай әлеуметтік ауытқулар (аномия), әлеуметтік қиғаштықтар мен ретсіздіктер, адамдардың немесе олардың топтарының арасында әлеуметтік қайшылықтар әсте болмаған деп айту шындыққа сәйкес болмаған болар еді. Дала қоғамындағы әлеуметтің өзара қатынасындағы қиындықтарды тап күресіне жатқызудың қисыны жоқ. Шындығында қазақ қоғамының рулық - туыстық ұстындарға негізделуі және қазақ байларының жерді меншіктенбеуі, негізінен өзінің кедей туысы тәрізді, көшпелі және жартылай көшпелі тұрмыс кешуі қазақ қоғамындағы әртүрлі әлеуметтік таптар мен топтардың өзара антогенистік қырғи-қабақ немесе ашықтан-ашық жауласуына жол бермеді. Кезінде мұны байқаған және осыған байланысты өз пікірлерін айтқан ғалымдар да болған. Мысалы, профессор Кушнер қазақ ауылынан тап күресін іздегендерге қарсы былай деп жазды: " Мен тап күресін және әлеуметтік таптарды босқа іздеппін, нақты тап түсінігіне сәйкестікті іздедім, бірақ, таппадым". Демек, қазақ даласындағы көшпелі өмір салт ұрпақтан-ұрпаққа ұласу арқылы адамдардың бойына белгілі бір қасиет дарытатын, этникалық қауымдардың ұйтқысы болған деуге болады. Бұл мәселеге дәлел болатын факторларға зер салсақ, ең алдымен, қазақ елінде әлеуметтік қатынастың батыстық - классикалық үлгідегі феодалдық формасының болмауы, қазақ хандары мен байларының, би-болыстарының жетілген қанаушы тап деңгейіне көтеріле алмауы дер едік. Тарихи зерттеулерге сүйенетін болсақ, қазақ жеріндегі феодализм болып есейт дәуірде де марксистік үлгідегі феодал табының болмағандығы мойындалады.

Алайда қазақ қауымының әлеуметтік құрылымында қара шаруа, кедей - қоңсы, жалшы, малай, күң, қойшы, малшы деген сияқты әлеуметтік топтардың болғаны рас. Бірақ, олардың негізінен бірлі-жарым мал ұстап, өз тіршіліктерінің болғанын, сонымен бірге өздерінің материалдық мұқтаждарын ауқатты ауылдастарының немесе ағайын-туыстарының малын бағып, басқа да шаруашылықтарын атқарып, өз еріктерімен жалдану арқылы өтеп отырғандықтарын айтуға болады.

Дей тұрғанмен, "Тұяғы бүтін тұлпар жоқ, қанаты бүтін сұңқар жоқ", "Ел даусыз болмайды, ер жаусыз болмайды", - дейтін қазақтың мақалына сүйенсек, әр елдің өз тентегі мен бұзығы болған. Демек, қазақ өз болмыс - тіршілігіне, өз салт-дәстүріне қарай өз ортасында өзінше әлеуметтік мінез көрсеткен.

Өз халқының келеңсіз мінездеріне келіспеушілік білдірген рухани тұлғалар легіне қазақтың би-шешендерін жатқызуға болады. Олар халық арасындағы теріс мінездерін қазақтың кісілік мінезіне сай келмейтіндігін, олардың қазақ болмысына жат құбылыс екенін мойындай отырып, қазақтың сол кездегі рухани құндылықтарын сындарлы ой елегінен өткізіп, қоғам талабынан шыға алмайтынын, халықтың бірлігіне нұқсан келтіріп, оның өсіп - өркендеуіне, дамуына теріс ықпал ететінін байқады. Қазақтың шектен шыққан мінез-құлқын сынап-міней отырып, әлеуметтік бірлікке, азаматтық татулыққа шақырып, әлеуметтік тұтастық пен тұрақтылықты сақтауға ат салысты.

Егер қазақ халқының шынайы түпкі болмыс - бітіміне ой көзін жүгіртсек, шындығында қазақ тұтастығы - рух тұтастығында деп айтуға болады. Қазақтың бойында қалыптасқан қасиеттердің кейбіреуін атап өтелік: ол қазақ жан дүниесіндегі қанағатсыздыққа жол бермеу, көңіл ұрламау, өткенге топырақ шашпау, кең пейілді,

адал ниетті, иманды болу, обал мен сауапты ажырата білу, өзгеге қиянат жасамау, кешірімді, кішіпейіл болу т.б. Қазақ осы мінездерді әлеуметтік тұтастық пен азаматтық татулыққа, рухани бірлікке шақыратын оң қасиеттер деп қабылдаған. Осы мінездер мен қасиеттер қазақ қоғамының ішкі этно тоғыстыру, этно - әлеуметтік тұтастану қағида -көздерін танып білуге жол ашады. Бұдан туындайтын алғашқы ой жоғарыда аталған адамзат қоғамының тірлігіне сүйеніш, негіз (субстанциялық) болатын: болмыс, ойлау және руханилық сияқты үш бастаудың қазақ жан дүниесіне сіңісті руханилықты басым болуы дер едік.

Ш. Уәлиханов қазақ қауымында рухани болмыстың басқа этностарға қарағанда әлдеқайда жоғары тұратындығын мойындаған болатын. Демек, қазақ халқының кең байтақ даласы өмір-тіршіліктің көшпелі болуына негіз болғанымен оның рухани тұрақтылығына тірек болған. Бұл құбылыс қазақ қауымының ұлыстану жолындағы этно генездік үдерісі аясында өзінің басқадан өзгешелейтін әлеуметтік - кісілік қарым-қатынас хақында белгілі бір сүле этникалық қасиеттерді қалыптастырғандығын білдіреді. Біздің пікірімізше, қазақ қоғамының әлеуметтік құрылымын осындай рухани байланыстардың ұйымдастырып тұруы - Батыстық үлгідегі қоғамдық байланыстан түбірлі өзгешелігі. Міне, бұл әрбір этностың өзіндік ішкі әлеуметтік құрылымы мен өзіндік әлеуметтік қатынас қағида -нормаларының, өзіндік қайталанбас қоғамдық қатынас бітімінің болатындығының кепілі болар.

Қазақ шешендерінің қалдырған мұраларына зер салсақ, адамның шынайы мәні оның руханилығын екендігі айқын көрінеді. Яғни адамзаттың өз басынан өткеретін тарихи жолы, ол өз бойындағы рухани бастамаларды іске асыру үдерісі болып табылатындығы басты назарда болған. Сондықтан, олардың көзқарасы бойынша мәселе сыртқы табиғи ортада болып жатқан құбылыстарда емес, ең бастысы мәселе сол табиғи ортаға адамның қарым-қатынасында, сыртқы әлемге деген адамның көзқарасында, сыртқы дүниеге деген адамның ішкі (рухани) дайындығында деп есептелген.

Қазақ қоғамында руханилықты доминанты жағдайда болғаны мойындайтын ғылыми зерттеулердің бар екенін айтуға болады. Руханилық дегеніміз адам жан дүниесінің қоршаған ортаны бар ықыласымен сүюге, адами ортаға қарай, игі ой-ниеттерге бастау, адамгершілікке, адамға деген құрметпен сүйіспеншілікке, адалдыққа, мейірімділікке, имандылыққа, тектілікке қарай бет алу. Адам затының жер бетіндегі тіршілік дүниесіндегі шынайы жолы тек руханилық пен байланысты болып танылған. Адамзат болмысының шынайы мән-мазмұнының көрсеткіші - тек руханилық. Руханилықты көрінетін жері адами қатынас деп есептелген, Оны қазақ шешендерінің тарихи шындықты, идеялық -мазмұндық тереңдікті былай қойғанда, қазақ болмысындағы әлеуметтік тұтастық пен бірлікті, ішкі ынтымақты жырлаған рухани қаһармандығынан көруге болады.

Осы орайда би-шешендер қазақ даласындағы әлеуметтік иерархия жүйесінің әртүрлі сатысында тұрған әлеуметтік топтардың өзара қарым-қатынасындағы азаматтық татулықты, әлеуметтік бірлік пен тұтастықтың мәнін неден көрді және оны қандай идеяға тіреді деген мәселе тұрады. Біздің пікірімізше, дала ділмарларының қазақ әлеуметінің татулығына ту еткен ең басты құбылысы - қазақтың этно гендік тұтастығын немесе қазақ халқының тектік тұтастығын сақтау идеясы. Бұл материалдық пен әлеуметтік қатынас мәдениетіне жан бітіру, адамның тән әрекеттеріне жылулық пен жанашырлықты, түптеп келгенде, руханилықты енгізу жолы болып табылды. Онсыз адамның жан дүниесі түрлене де, өмір сүре де алмайтын болып есептелді. Өйткені, руханилық қалайда бір адамның жеке-даралығын белгілейтін құбылыс, екінші сөзбен айтқанда жан әр дара тұлғаның қайталанбайтын ішкі сапасы. Ішкі даму және өзі қонақтаған тән арқылы ғана даму оған жазылған тағдыр. Онсыз жан қысылады, жүдеп-жадайды, қиналады дейтін ой жатыр.

Демек, қазақ шешендері адам мен табиғат, адам мен қоғам, адамзат өмірінің барлық қырлары мен жақтарын негізінен руханилыққа тәуелденді және сонымен өлшеді.

Шешендік сөз өнеріндегі әлеуметтік тұтастықты сақтау үрдісінің өзіндік ерекшеліктері. Шешендік өнердегі қазақтың дәстүрлі қоғамындағы қоғамдық қатынас үдерісінде әлеуметтік ынтымақ философиясын сөз еткенде, халықты әлеуметтік тұтастық шеңберінде ұстаудың тетіктерін би-шешендер неден көрді және көріну формалары қалай болды дейтін мәселе туындайды. Қазақ қоғамындағы әртүрлі әлеуметтік топтардың арасындағы әлеуметтік бірлік пен тұтастықты би-шешендер, ең алдымен бір типті көшпелі өмір салтпен және оның табиғатпен объективті байланысына тірей отырып түсіндіруге тырысты. Қазақтың қара өлеңдеріне зер салсақ:

Құлы ғой, табиғаттың - жаратылыс

Еріксіз бағынады оған тұрмыс,-

дейтін тұтастары немесе "Көшерімді жел білсін, қонарымды сай білсін", - деп келетін мақал-мәтелдері, "Елдің көркін көрсеткен - көшіп қонған даласы" "Кеңдігімді ұлан далама тапсырдым" - деген шешендік нақыл сөздер көшпелі қазақ қоғамының өмір салты, тіршілік негіздері ғұмыр кешкен даласымен тамырлас екендігін мойындағандығын білдіреді.

Оның себебі, адамзаттың сол кездегі әлеуметтік-экономикалық даму қуаты тек байтақ далаға байланысты болды, ал далада жалпы игілік атаулыны тек қана малдың тұяғымен жасауға болатын еді. Олай болса, қазақ - малының ыңғайымен, малы - табиғаттың ыңғайымен тіршілік кешті. Қысы қатты, жазы ыстық, суы тұщы, шөбі шүйгін кең байтақ табиғат құт пен береке мекені бола алған. Осы орайда "Ырысқа қарай ел өсер, қонысқа қарай мал өсер", "Сәуірдегі жауын - сауып тұрған сауын", "Жер ырыстың кіндігі", "Сәуір болса, күн күркірер, күн күркіресе, көк дүркірер", "Құлан қайда семірсе, сол жерге түгін төгеді" т.б. шешендік мақалдарды алуға болады. Бүл қазақ қоғамында негізінен экожүйемен сабақтас қалыптасқан біртекті шаруашылық үрдісін көрсетеді. Табиғатпен тамырластық біртекті шаруашылыққа негіз болумен бірге әлеумет тоғыстыру феномен қызметін атқарып тұрғанын байқаймыз. Егер тұрмыс табиғатқа бағынса, ал қазақ жұртының тұтастығы, оның біртекті тұрмыс-тіршілігіне тәуелді болған.

Экожүйемен астарлас болған көшпелі шаруашылықтың қиындықтары да қазақ қауымына ортақ құбылыс болды. Өйткені, көшпелі халықты ең алдымен дала табиғатының әртүрлі қыры мен сыры, кездейсоқ кедергілері мен апаттары күтіп тұрды. Мәселен, "Қыс қыстығын қылмаса, жаз жаздығын қылмайды", "Сақырлаған аязда сары қамысты панала", "Жайық басынан жел тұрса, жаз да болса қыс болар", "Жел тұрды десе, үйіңе арқан сал" деген қазақ мақалдарын және Бәйдібек бидің:

Малды жақсы баққаның –

Өзіңе абырой таққаның.

Малды жаман баққаның –

Келген бақты қаққаның –

деген шешендік нақылдарын ескерсек, Құдайберген Жұбановтың "мал басын бірігіп қорғау" қазақ халқының ең негізгі, ең басты шаруасы деуінің құпиясы осында болар. Табиғаттың сүрең құбылыстарынан да, көшпелі мал шаруашылығынан да туындаған қиындықтардың ортақ болуы, онымен жұмыла жүріп күресу, бірлесе жүріп жол табу, мал басын табиғи апаттардан бірігіп қорғау қазақ әлеуметін ынтымақты болуға итермелеп фактор болды десек қателеспейміз.

Бұдан шығатын ой - түйіннің жобасы, ең алдымен, дала кеңістігі қазақ қауымы үшін тек тіршілік тірегі ғана болып қалған жоқ, сонымен бірге рухани бірлігі болмысын қалыптастырды. Қазақтың малының бағым-күтіміне тікелей байланысты көшпелі өмірі қазақ жан дүниесіне ерекше бет бейне берді. Мыңдаған жылдарға созылған көшпелі өмір салттың басты құндылығы - қазақ қоғамының рухани біртектілікте қалыптасып шыңдалуы, рухани жетілуі. Әлеуметтік-экономикалық дамудың біртектілігі қазақ қауымының рухани болмысын айлап, жылдап емес, ғасырлап шыңдап, жетілдіріп отыруы үшін ең басты, ең негізгі объективті фактор болған. Осы бір кең байтақ даламен, көшпелі өмір салтымен, малымен біте қайнасқан руханилық бітімінен қазақ шешендерінің өрбіткен көзқарасы мен наным-сенімдерінің өзекті постулаттарының негізінде адам баласының табиғатпен тіл табысу идеясы жатыр.

Демек, көшпелі қазақ үшін табиғатты бағындыру емес, табиғатпен тіл табысу өмір сүрудің бірден-бір басты кепілі. Осы орайда, "айтқан сөзі - құрған қақпандай" болған деген ұлттық әлеуметтік нормаға сүйенсек, бір ауыз сөз арқылы ел мінезіне қақпан құрып, тоқтаумен тосқауыл салған азулы бабалардың сөздері ұшан-теңіз. "Түгел сөздің түбі - бір, түп атасы -Майқы би" дейтін болсақ, Майқының: "Дауыл болмай жауын болмас. Аспан ашық болса, күн шуақты болады" шешендік өсиеті, "Бұлт қайда орнаса, береке сонда шөгеді", "Ел сүйгендей досың болсын, жер сүйгендей қосың болсын", - деген шешендік мақалдар дала ділмарларының табиғатпен тіл табысудың өнегелік жолын сілтейді.

Бұл айтылғанға Майқының "Жаман еркек жер қадірін білмес, жаман әйел ер қадірін білмес" және "Қара жерді жамандама, кіретін көріңді" - өсиеттерін қосатын болсақ, бұл сөздерде сыйлап, құрметтей білу туралы насихат бар. Осы айтылғандарды қазақ даласында әлеуметтік иерархияның әртүрлі сатыларында тұрған топтардың өзара азаматтық татулығы мен әлеуметтік бірлік, үйлесімділігі тұрғысынан қарастыруға болады.

Бұл тұстағы ұлттық философия неде? Сөз қадірі арқылы өз қадірін білген қазақ елі өзін бүкіл табиғат әлемінің құрамдас бөлігі екенін мойындап, бүкіл макро және микро әлемнің тұтастығын білген. Сол әлемдік тұтастықты сақтаудың, әлемдік гармонияны табиғатпен тіл табысу арқылы қастерлеген және оны көздің қарашығындай сақтауға тырысқан. Оның бұзылуы үлкен қасірет деп есептеліп, оны сақтаудың кілті адамзат татулығында, бірлігінде, ынтымағында деп білген. Бұған Арыстан бидің Бәйдібек биге айтқан: "Е, е, шырағым, бір атаның баласы екенбіз. Жер нәсібі - ел нәсібі, ел нәсібі - ер нәсібі. Жер мен малдың кіндігі бір деген. Ары түр демей-ақ қояйын. Жер менікі емес, құдайдікі. Құдайдың жері бәрімізге жетеді. Еркін жайлап, қыстап шығыңдар", - дейтін шешендік уәжі кепіл болады. Мұның әлеуметтік мәні, көшпелі қазақ жұртының тарихи-әлеуметтік дамуындағы ұзақ ғасырларға созылған біртектілік, табиғатпен тіл табысу сияқты әлеуметтік психология арқылы даланың табиғи ерекшеліктерін шебер пайдалана білудің арқасы да шағын ауылдан бастап, көшпелі әлемін қамтыған адам мен адам, ел мен ел, ру мен ру, жүз бен жүз арасындағы әлеуметтік пәтуаға ықпалын тигізіп, азаматтық татулық пен әлеуметтік бірліктің ұйтқысы болуында деп есептейміз. Сондықтан би-шешендердің адам мен табиғат, табиғат пен мал арасындағы өзара сабақтастық байланысты көрсету үрдісі әлеуметтің татулығы, бірлігі, ынтымағын ұйымдастырушы, реттеуші әлеуметтік күш ретіндегі әлеуметтік қағида деңгейіне немесе әлеуметтік-қоғамдық құндылықтар тұғырына көтерілген. Екінші сөзбен айтқанда, Ұлы Дала, қуаң табиғат, көшпелі өмір сол бір қазақ маңдайына жазылған соң, дала ділмарлары сол жағдайға көндігудің бірден-бір кепілі - адамдар бірін-бірі жатсынбай, біріне-бірі арқа сүйеп қана өмір сүру қажет дегенді меңзейді. Бүл қажеттілікті терең сезінген би-шешендер "адамның күні - адаммен" деген принципті тіршіліктің тірегі етіп бекіткендей болады. Олай болса, олардың айтпағы -әлемдік үйлесімділік сақталуы үшін адам мен табиғат және адам мен адам арасындағы татулық пен бірлік, ынтымақ сақталуы керек дейтін ой. Міне, бұл қазақ қоғамындағы азаматтық татулық пен әлеуметтік тұтастықтың орнығу тетігін көрсетудің бір сүлесі ғана.

Қазақ қоғамындағы басым руханилықты келесі бір көріну формасы және дала қоғамындағы әлеуметті бірлікке тоғыстыру тетіктің бірі - жарық дүниеге, адамзатының бүл дүниедегі жалған өміріне деген және о дүниеге деген ерекше танымы деп айтуға болады. Қазақ шешендері жарық дүние - "адам ғұмыры", о дүние деген сияқты рухани құндылықтарды тілге тиек ете отырып халықты азаматтық татулыққа шақырады. Осы тұрғыдан алғанда қазақ би-шешендерінің қазақ қоғамындағы әлеуметтік топтарды, әсіресе бай мен кедейді, жарлы, жалшыны, малай мен күңді өзара тату тұру, әлеуметтік бірлікке шақырған рухани қаһармандығын айтуға болады. Олар көшпелі қазақ қауымы арасындағы әлеуметтік қатынаста экономикалық кіріптарлықта ұстау ұстындарынан гөрі, қазақ даласындағы дәстүрлі қоғамға тән ішкі этникалық бірліктің бастамалары болып табылатын рухани - имандылық құндылықтарды бірінші орынға қойған. Оған, Әйтеке бидің:

Бай болсаң халқыңа пайдаң тисін,

Батыр болсаң дұшпанға найзаң тисін.

Бай болып пайдаң тимесе,

Батыр болып найзаң тимесе,

Жұрттан ала бөтен үйің күйсін, -

дегені, Бұхар жыраудың "Қу таяқты кедейге, мал бітпейді демеңіз. Жарлы байға теңеліп, жарыса қонбас демеңіз"- деген шешендік толғаулары дәлел болады. Мұндағы басты мақсат халықтың бірлік - тұтастығын ұлттық, рухани негіздері мен ұстанымдарына жүгіндіру дейтін болсақ, қазақ би-шешендері әлеуметтануды, ең алдымен адам бостандығы мен кісілік қасиеттердің арақатынас логикасына бағындырады. Олардың пікірінше, еркіндік пен бостандық руханилыққа нұқсан келтірмеуі керек немесе адамды кісілік қасиеттерден ажырауға дейін апармауы керек. Яғни, еркіндік индивидтердің эгоистік, пендешілік әрекеттерін шектеуге бағытталуы тиіс. Бұл тұжырымның көріну формасын дала ділмарларының әлсізге медет, күштіге айбар, зарыққанға жебеу, тарыққанға демеу, асқанға тосқауыл болу позицияларынан байқауға болады. Мәселен, Балпық би: "Қу таяқты кедейге дәулет бітпес деме, бақ пен дәулет басымнан кетпес деме" десе, Досбол шешен: "Дүниедегі жанды-жансыз заттардың пірсізі болмайды, бәрінің де өз пірі болады. Солардың ішінде, жарлының пірі - қалтаң ата, - деп келтіреді. Мұнда, біріншіден, "Жас өспей ме, жарлы байымай ма", - дейтін ұстаным жатса, екіншіден, байды байлыққа жеткізген еркіндік әлемінің өз заңы бар - ол тәңірлік заң дегенді меңзейді. Егер тәңір - еркіндік әлемі және оны адамға сыйлаушысы болса, онда кедейдің де таңғы нәсібі тәңірден болады, оның да қорғаушысы - пірі бар дегенді ескертеді.

Сондықтан Қазыбек би: "Елім өссін десең өршіл болма, өскеніңді өшіресің" десе, Тай келтір шешен: "Өгізді өлеңге байладық, өрлікті, төменге байладық", - деп толғайды. Осылайша би-шешендер еркіндікке кісілікті өлшем етіп, соңғысы алдыңғысына әлеуметтік тұтастық тұрғысынан талап қоюшы тосқауыл немесе адам іс - әрекеті мен мінезін, пиғылын шектеуші қоғамдық талап деңгейіне көтереді. Мұндай әлеуметтік сананың әлеуметті біріктіруші күш болатынын Қазыбек бидің мына: "Арға мінәжат етілсе, барға қанағат етілсе, әуелінде ынтымақ, ортасында береке, артында шүкірлік тұрмас па" -деп айтқанынан көруге болады.

Жоғарыдағы Балпық бидің: "Бақ пен дәулет басымнан кетпес деме" дегеніне келетін болсақ, қазақ шешендігі байлық пен жоқтық арасындағы байланысты пендешілік пен кісілік арақатынасы арқылы қарастырады. Бұл мәселені әлеуметтік қатынасқа негізделіп шешпекші болады. Адамдар арасындағы қатынас - ең алдымен адам болмысының құрылымдық компоненті, сонан соң әлеуметтік тұтастықтың жалпылама шарты деген идея үлесі болмақ. Осындай идея арқылы адамзат баласын әлеуметтік бірлікке, азаматтық ынтымақ пен татулыққа шақырады. Осы орайда би-шешендер: "Тірлігіңде құс төсекте жатсаң да, өлсең де орның - қара жер", "Жан денеге қонақ, тіршілікте еткен жақсылық -бұл өмірден өткенде өзіңмен кетер сол-ақ", "Бай болып ешкім жаппас жердің жүзін", "Адамға дос бола ма жиған мүлік", - деп толғайды. Бұл шешендік арнау мен толғауларда бай да, кедей де бұл дүниеден өтеді, байлықты о дүниеге ешкім алып кетпейді деген дүниетаным ерекше орын алып тур. Осы құбылыстарды қазақ халқы арасындағы әлеуметтік тұтастық, азаматтық татулық тұрғысынан қарағанда әлеуметтік топтарды, әсіресе бай мен кедейді өзара әлеуметтік жақындасуға, бірлікте болуға мәжбүр еткен нәрсе - ол әлем болмысындағы о дүние мен бұл дүние арасында байланыс бар дейтін идея. Яғни адамды құдайдың жаратуынан бастап, о дүниелік болуына дейін және о дүниеде оның оз жаратушысы алдында сұраққа алынуына дейін әлемдік бүтіннің бірыңғай тұтас қозғалысы үдерісін мойындап, оны белгілі бір логикалық жүйеде түсіндіруге тырысады. Демек, адам үшін бүкіл әлем құбылыстары арасында байланыс жоқ дейтін ой болмауы керек. Олай болса, адамның өткені, бүгінгісі, келешегі арасында да үзік болмайды деген түсінікті қалыптастырады. Бұған Қабан бидің: "Өлмейтін пенде жоқ, жан аманат ойлап бақ. Ешкімнің қақы жемеңдер, артында оның сұрақ бар", Майқы бидің: "Малыңның ақысы залымға кетпес, кетсе де, ұжым қолы жетпес", Қазыбек бидің: "Байлық мұрат емес" дегендері дәлел болады.

Қазақ шешендері танымның эмпирикалық тәсілі қалыптасқаннан бері адамның тіршілік санасында, оның кешегісі мен бүгінгісі, келешегі арасындағы байланысты ұмытып кететін пендешілігіне таң қала отырып, оны әлеуметтік қатынаста іріткі салатын құбылыс деп танып, сынайды. Мәселен, Тезек төренің: "Алып отырыңыз, Болтеке, қазы-қартаға мәнісіңіз жоқ қой?" - дегеніне Бөлтірік шешен: "Төрем, сіздің үйдің қайсы бір дәмін татып қарасам, бәрінен елдің көз жасының соры шығады. Мұндай ас бізге жақпайды", - деп жауап қайырды. Досбол би: "Байларда бір мін бар - ескісін киген нашар қолынан қайыр бермейді" десе, Шағырай шешен: "Үстіне батып кіре алмай, қасына жақын бара алмай, есікте жүрген жалшыға, бай жекіген заманым",- деп мінейді. Байдың жалшыға қиянатын көрген Есей би "Аттан түсіңіз, қонақ болыңыз" деген байдың өтінішін қабыл алмай, өзінің оған деген наразылығын: " Мен саған қонақ болмаймын: әуелі анау қойшыңа сауын бер, сауын берсең сауын бер, қотырыңды қайтып ал, өзің емдеп жазып ал!" деген байламын білдіреді. Бұл мысалдарда жоғарыдағы ойды жалғастыратын адам бүл дүниеге келген соң жаратушысын ұмытады және келешек о дүниеде өзімен не болатынымен, не күтіп тұрғанымен ісі болмайды дейтін астар жатыр.

Сондықтан, сол әлемдік үйлесімділіктің, тұтастықтың алғы шартын адамдар арасындағы татулықтан, қайырымдылықтан көреді. Ол үшін би-шешендер байды кісілік мінезге шақырып, кедейді қайратты, жігерлі болуға уағыздайды да, олардың ынтымақты, ықыласты, мейірімді, бірлікті болуын қалайды. Осыған байланысты олардың тағлымдары ұшан теңіз. Мысалы, Бөлтірік шешен: "байлық қолға ұстаған мұзың емес пе, бақ ұшып қонған құсың емес пе?", - десе, Балпық би: "Бастағы дәулет - баянсыз, көз жұмар күнің -аяңсыз" дейді. Қабан би:

Адамды алдап жүріп дүние шіркін

Бір күні қара жерге алыңдар.

Аспанды қолмен тіреп тұрсаң дағы,

Түбінде бұл дүние опындырар.

Патша бол, мейлің бай бол, мейлің мықты,

Құтылмас бұл ажалдан қарулылар.

Пысықтық, ептіліктен жан қалмайды,

Құтылмас күшке сенген қарымдылар, -

дей келіп, ол:

Бір күні ажал жақын жеткен күні, Мал пұлың жаныңды қалмайды алып, - деген тоқтамға жүгіндіреді. Сондықтан Тұрымбет жыраудың сөзімен айтқанда, "Бассаң қадам ұмытпа, есіңде болсын тәубелік" деген мінезге шақырады. Ал кедейлерге Есей би: "Кедейлік деп налыма, арыңды сатып жалынба", Төле би: "Кедейге де бақ қонатын күн болады, біреудің өтірігі шын болады", Балпық би: "Бай мен кедей жомарттықта теңеледі" деген шешендік арнаулар арқылы оларға рухани дем береді.

Олар тек байды сынап-мінеумен және кедейге басу айтумен ғана шектелмейді, сонымен бірге оларды бірлік - ынтымаққа шақырып, дала қоғамындағы әлеуметтік тұтастықтың тұтқасы болады. Осы орайда Бөлтірік шешен: "Бәрінен жолдас-жорамен, ағайын -туысыңмен, ел-жұртыңмен сіз-біз десіп, сүрген өмірге не жетсін", - деп түйіндейді Қабан би:

Ай, мұсылман, жарандар,

Малыңнан зекет беріңіз.

Бірлігін халықтың біліңіз, -

дей келіп,

Аз өмірдің ішінде, тату бол да тәтті бол, - деген бәтуалы соз айтады.Олай болса, Төле бидің сөзімен айтқан да, "Жалғанда ойлап тұрсаң бірлік керек" деген тұжырымға келеміз.

Қорыта келгенде, қазақ шешендері ара жігі алшақ бай мен кедейдің бір-бірімен азаматтық татулық пен әлеуметтік бірлікте тұруының басты тұтқасы ретінде ортақ құндылықты алға тартады. Ол "жарық дүние" бүкіл адамзатқа ортақ кеңістік. Осыдан би - шешендер байға да, кедейге де сыйласу - ортақ міндет, ортақ құндылық деп түсіндіреді. Демек, олар азаматтық татулықты, әлеумет тұтастығы мен бірлігін, қоғам тұрақтылығын қамтамасыз етудің басты тұтқалары деңгейіне көтере білді. Міне, бұл қазақтың дәстүрлі қоғамындағы әлеуметтік менталитеттің ерекшелігі болса керек. Өйткені, қазақ би-шешендері адамзат тарихының дамуындағы экономикалық факторлардың маңызын жоққа шығармайды, дегенмен олар әлеуметтік қатынастағы рухани факторлардың басымдылығын мойындайды.

Бұл қазақ даласындағы әлеуметтік қатынастағы ерекше этно әлеуметтік сана мен әлеуметтік бірлік мәдениеті үрдісінің қалыптасуын білдіреді. Адамзат тарихы қалыптасқаннан бері қарайғы тарихын оның рухани болмыс - бітімінің үздіксіз ашылу үдерісі деп қарастыруға болады. Адамзат тарихы адамның өз шығармашылық қасиеттерін көрсетуі арқылы, көзқарастары мен ойы, жасаған образы мен дүниетанымы арқылы ерекшеленеді.

Қазақ ділмарларының азаматтық татулық пен әлеуметтік бүтіндіктің көріну формасы мен оны іске асыру тетігінің келесі көрінісі ретінде қазақтың үш жүздік құрылымын қарастырғандығын айтуға болады. Қазақ ділмарларының пікірінше, дәстүрлі дала қоғамындағы үш жүздік әлеуметтік құрылымның өзі ру, тайпа, ел, ұлт болып, бүкіл қоғам болып қалыптасудың тікелей мұрындығы болған. Бұл орайда шешендердің айтпағы, үш жүзге бөлінген әлеуметтік топтардың басын біріктіретін негіз - ол тектік тамырдың біреу екендігі дейтін идея немесе қазақтың тектік тұтастық идеясы. Өйткені, "жүз" деген сөз араб тілінен аударғанда "бөлік",'"бөлім" деген мағынаны білдіреді. Қазақ энциклопедиясына сүйенетін болсақ, сол тегі бір қазақ ұлысын үш жүзге (бөлікке) бөліп алғаш топтаған Майқы би болғандығын байқаймыз.

Алайда тарихтың беттерін таразылап көрсек, адамдық қоғамның барлық дәуірінде ру мен ру, жүз бен жүз арасында достық пен қастық, шындық пен жалған, әділеттілік пен әділетсіздік, татулық пен араздық, өкпелеу мен табысу, жақсылық пен жамандық, т.б. талай мәңгілік құбылыстар қатарласа келіп, күресе күн кешіп, тарих бетінде сұрыпталып отырған. Достық та, қастық та мәңгілік емес. Осылардың өткінші, салыстырмалы, бірін-бірі уақытша жеңіп, әрі орын ауыстыра, әрі қатарласа жүріп отырған үздіксіз диалектикалық үдеріс екендігі қазақтың шешендік өнерінде айқын көрініс тапқан.

Бірақ қазақ би-шешендер осы жағдайлармен келісе бермеген. Керісінше жүздік топтар арасындағы келіспеушілік пен түсінбеушіліктерді сынай - міней отырып, "Адам айласының ең үлкені - жұбату" деген Балпық бидің шешендігін ескерсек, қан араласқан соң жан араласады, "елдің тұтастық бірлігі - жаныңнан, сағыныш қызуы - қаныңнан" демекші қазақ шешендері олардың арасын біріктіруге ниет еткен. Би-шешендер қазақтың дәстүрлі қоғамындағы жүз бен жүз тайталастарын адам бойындағы жат мінездерді сынау арқылы шешіп, оларды бірлікке шақырған. Мәселен Майқы би: "Алтау ала болса, ауыздағы кетеді, төртеу түгел болса, төбедегі келеді", - десе, Бәйдібек би: "Тірлік басқа болса да, тілек бір. Бармақ басқа болса да, білек бір", - деп, бәріміздің түбіміз бір қазақ дегенді меңзейді. Әнет бабаның ел ынтымағы мен бірлігі жөніндегі әңгімеде, Төленің "Қалай еткенде бірлік болады, оның күші қандай болмақ? деген өзінің сұрағына өз түсінігін "ынтымағы, бірлігі мықты елді жау да, дау да ала алмайды", "Саяқ жүрген таяқ жейді демекші, бірлігі, ынтымағы жоқты жау да, дау да оп-оңай алады", - деп таратуы қазақ халқының ішкі этникалық татулығының қайнар көздерін дәріптеуі деп айтуға болады. Бұл "халқым оңалмай, өзім оңалмаймын", "халқымда бірлік болмай, өзімде тірлік болмайды", - дейтін әлеуметтік философия.

Қазақ шешендері тектік түптің бір болуын жүз бен жүз арасындағы дауларда үнемі алға тартып, ынтымақ пен әлеуметтік бірліктің рухани өлшемі ретінде көрсетіп отырған. Және оны дәстүрлі дала қоғамындағы этно тоғыстыру тетік ретінде қолданған. Мәселен, жайылымға таласқан үйсін мен арғын тайпаларының дауында Төле бидің:

Ақты ақ деп бағалар!

О, игі жақсы ағалар!

Өзегі талса ел біткен,

Өзен бойын жағалар, -

деген ойды бастай келе,

О, игі асқар тауымыз,

Әділ ме осы дауымыз?

Жар астында тұрғанда,

Жасырынып жауымыз, -

деген кісілік бәтуа айтқан соң екі жақ төрелікті Төлеге беріп, ол жерді екі жаққа да теңдей бөлген екен. Төле бидің шешіміне риза болған арғын руының биі былай Төлеге бата береді:

Үй баласы ма деп едім,

Ел баласы екенсің.

Ай маңдайлы арысым,

Талабың алдан өтелсін.

Ауылыңның таңы бол,

Маңдайындағы бағы бол!

Немесе, Төле би мен Әйтеке Орманбет биге Қасқа көлді үш жүз арасында бөлісу мәселесінде Орманбет би: "Бұл Қасқа көл орта жүздің көлі еді, айтқандарың қиянатқа жанасады", - дегеніне Төле бидің жауабы: "Бардан пайда, жоқтан залал деген, не берсе қайырын тілеп көріңіз. Үш жүздің ортасында Қасқа көл бар, әр жерде су ішетін басқа көл бар, үш бөліп қылып алысайық, жер жетер, көңіліңді ұстама тар", - деген тұрғыда беріледі. Бұдан нақтылы бірыңғай өмір салтынан, бірыңғай шаруашылық тұрпаттан туындайтын этно генетикалық үдеріс шыңдалып, этно әлеуметтік үрдістердің орнығу барысында ұлтқа тән әлеуметті тоғыстыру дара рухани қасиеттер қалыптасады дейтін ой түйіндеуге болады. Төле бидің "жер жетер, көңіліңді ұстама тар" дегенінде тектілікке нұсқаған астарлы сезімінде жатыр. Үш жүздің әр адамының шыққан тегі бір екенін, олардың бәрінің де белгілі бір қауымға жататынын, бір ғана қазақ қауымының өкілі екенін терең сездіріп тұрғандай. Демек, Төле би үш жүздік әлеуметтік жүйедегі әлеуметтік мінез-құлықты қандас - тектестік идея арқылы қауымдық бірлікке, азаматтық татулыққа бейімдейді. "Елдің бірлігі, бидің білігі емес пе!" - деген Бөлтірік шешеннің толғауының мәнісі осында болар. Мұндай рухани кесім - бітім кез келген қоғамның әлеуметтік ахуалын әртүрлі әлеуметтік аномиялардан (ауытқулардан) тазартуға бірден-бір себепші болып отырғаны хақ.

Қазақ қоғамындағы жесір дауына зер салатын болсақ, ел бірлігіне көлеңке түскен шақта да үш би бас қосып, кеңес құрған. Шоң бидің пайымымен айтқанда бірлігі бүлінгелі тұрған елге септескен жақсының белгісі болса керек. Осындай үлгілі сөздерді әлеуметтік топтар арасындағы татулық пен үйлесімділікке тірек еткен рухани билікті: "Шешендіктен не пайда, артында сөзі қалмаса?" (Төле би),

"Ей, біз үш жүз, үш қазақ керіспейік,

Асылы бізге керіскен жөн емес" (Қазыбек би),

"Екі адам керіссе, оның арты қызыл шоқ,

Біз үш жүз керіспейік, келісейік" (Әйтеке би)

деген шешендік толғаулармен өрнектейді. Қазақтың үш жүздік құрылымы байырғы Тәңірлік наным-сенімнен бастау алып, кейін көшпелі өмір салты бел алған кезде, сол көшпелі қоғамның табиғи - географиялық, әкімшілік-аймақтық және мәдени, шаруашылық ерекшеліктеріне орай қалыптасқан құрылым деп білуіміз керек",- деп айтқанымен әбден келісуге болады. Бұдан қазақ қоғамы үш жүздік әлеуметтік жүйеге бөлінгенмен қазақтың тектік тамырының бір болуы оның рухани дүниесіндегі әлеуметтік тұтастануға бастайтын руханилық көрініс тауып отырған деп ой түйіндеуге болады. Немесе қазақ халқының табиғатына тән кісілік мінездердің өзі сол халықтың рухани бітіміндегі тұтастықтың көрінісі деп айта аламыз. Осыған байланысты К.Ясперстің: "Адамдардың арасындағы өзара әлеуметтік байланысы, олардың физиологиялық қасиеттерінің ұқсастығына негізделмейді, олардың бірін-бірі түсіне алу қабілетіне және рухының бар болуына негізделеді", - деген пікірін келтіруге болады. Мұндағы үлгілік бітімге негіз болған фактор - қазақ болмысындағы текті мойындаған биік руханилық. Міне, бұл құбылыстар қазақ қоғамындағы әлеуметтік қатынас ерекшелігін тануға мүмкіндік туғызады және қазақ даласындағы азаматтық тәрбиенің үлгісін көрсетеді.

Жоғарыда сөз етілген қазақ шешендік өнеріндегі дала қоғамындағы әртүрлі әлеуметтік топтардың қоғамдық қатынасының тіректерінің бірі етіп алынған сол бір қазақтың шығу тамырын көздеген тектік тұтастық идеясынан туындайтын үрдіс - ол шежіре шілдік дәстүр, жеті ата үрдісі. Бұлар, сайып келгенде қазақ қоғамындағы халық арасындағы туыстық қарым-қатынастың үлкен әлеуметтік феноменге айналғандығын білдіреді. Олай болса, жеті аталық үрдіс, туыстық - қандастық жүйе - кең ауқымды әлеуметтік топтарды тоғыстыру күш болған деп айта аламыз. Демек, дала ділмарларының сөз ететін әлеуметтік бірлік пен тұтастықты сақтау тетіктерінің бірі – туыстық - қандастық жүйе. Әлеуметтік қатынас болмысын тарихи-әлеуметтік шежірелік тұрғыдан саралау және бағалау әлеуметтік қажеттілік деп есептейміз. Ол кешегі қазақ қоғамындағы әлеуметтік тұтастықтың тетіктерін бүгінгі әлеуметтік болмысын сабақтастыру, яғни әлеуметтің азаматтық қасиеттерін, кісілік мінезін жандандыруды білдіреді. Осы тұрғыдан алғанда шежіре шілдік дәстүр, оның ішінде жеті аталық немесе туыстық - қандастық жүйе әлеуметтік танымның белгілі бір маңызды арнасы болып табылады. Қазақ шешендігіндегі тектік тұтастық идеясы, біздің пікірімізше, әр қазақтың қаны бір дегенді білдірсе, сонымен бірге "тектілік" ұғымы сол қазаққа тән туылма сыйысы, сыйласымды, жарасымдылық, әдептілік, кісілік, ынтымақшыл, бауырмалдық, кішіпейілділік, қайырымдылық т.б. сияқты оң мінездердің қордасын білдіреді. Егер кез келген өркениетті қоғамның түпкі мақсаты сол ортадағы адам және әлеуметтік қатынас сапасымен анықталатын болса, онда қазақ даласындағы дәстүрлі қоғамдағы әлеуметтік тұтастықтың жетілуі, әрине, сол ортадағы қандастық - туыстық қатынас жүйесінің орнығуының нәтижесі дер едік. Сондықтан. көшпелі қоғамда әлеуметтік ыдыраудан гөрі, әлеуметтік татулықтың басым болуы, қазақтың араздасуының аяғы өзара татуласуымен бітуі, адам азаттығы мен еркіндігінің өзара қырқысу мен егесуге ұласып кетпеуіне, өлім жазасы мен абақтысының болмауына мұрындық болған дәстүрдің бірі - осы туыстық - қандастық қатынас жүйесінің болуы деп есептейміз. Оның мәні - көшпелі қауымы әлеуметтік қатынастарды реттеуде қоғам үшін зор қызмет атқаруында болса керек.

Жеті аталық үрдістен туындайтын қандастық - туыстық жүйенің қалыптасуы адамдар арасындағы қатынаста әлеуметтік қатынас нормаларын орнықтырып, халықтың тұтастығын сақтап отырған.

Би-шешендер жұрттар арасындағы қарым-қатынасты қазақтың тұтастығы, татулықта болу тұрғысынан дәріптейтін тұстар, Жанқұтты шешен: "Күнде келсе - күйеу жау. Жымысқы болса - жиен жау", - деп қайын жұрт пен күйеу жұрт, нағашы мен жиен жұрт арасындағы бірлік - татулықты көздейді. Байдалы би:

Тай мініп, тайлақ жетектегенді,

Әр жерден көрдім.

Жиеніңнің жылқысын алып,

Қан сорпа қылғанды

Қай жерден көрдің? –

деген бәтуалы сөздер арқылы нағашы мен жиен жұрттың татулық тұғырын көрсетеді. Осындай нағашы мен жиеннің арасындағы бірлікті мадақтайтын ұлағатты тәлім үрдісін Төле бидің Ескелдіге берген:

Іздеп кепсің жиенім

Ағытсам сөздің тиегін

Өсиет айтса атасы

Мынау болар батасы,

Халқыңның баласы бол,

Ақылшысы, санасы бол

Бірліктің тағасы бол.

бата тілегі арқылы берілсе, Қазыбек бидің: "Сыбайлас болса, нағашың жақын" дегенінен осы жұрт (топ) арасындағы туысқандықты ту еткен көзқарасты аңғарамыз. Құрмысы шешеннің:

Көрген сайын "сіз" десіп,

Сыйласқанға не жетсін?

Шашылғанды бірлесіп,

Жинасқанға не жетсін? –

дегенінің мәнісі сонда болар.

Сондай-ақ, Қараменде би мен Бөлтірік шешеннің нағашы мен жиен болып сыйласу істері мен сөздерінен де қазақ әлеуметінің бірлігіне негіз ойларды байқауға болады. Мысалы, Қараменде бидің Бөлтірікке: - "Балам, қырық жігітпен келіп, неге қырық ат мініп қайтпадың? Жалғыз келгенің қалай?" - деген сұрағына Бөлтіріктің: "Жалғыз аттың пайдасы көп, жалғыз жігіттің айласы көп, - деген емес пе ілгергі. Жалғыз келсем, өзіме өзімнің сенгенім, алмасам да, осы айтқан сөзің бергенің ", - деп жауап беруі соның дәлелі болмақ.

Қазақ даласындағы дәстүрлі қоғамда әлеуметтік татулықты қыз алысып, қыз берісу арқылы құда-жекжат болып, қайын-жұрты, күйеу түсіру арқылы сақтап отырғаны шешендік өнерде айтылған. Мәселен, Бөлтірік шешен қырғыз бен қазақ арасындағы дауда: "Бидің көзін жойғанмен, ұрыс-керістің көзі жойылмайды. Судың түбін шым бекітеді, даудың түбін қыз бекітеді. Қыз алып, қыз беріп, құда бол Дауыңа дауа сол" деп шешім шығарады. Осыдан кейін қазақ-қырғыз арасында дау-дамай болмай екі жақ құда -жекжат болып сыйласып кеткен екен. Құдалыққа байланысты Тойымбай шешен:

Құда болғанша құл - тегіңді сұрас,

Құда болған соң құл да болса сыйлас.

Ағайынның қызығы - алыс-беріс,

Құдалықтың қызығы - барыс-келіс, -

деп келтіреді. Нақысбек шешеннің сөзімен айтқанда, "тауып айтқан нақылдың, дау тоқтатар бекімі болады" дейтініміз осы болар.

Қазақ қауымында жеті атаға толмай қыз алысқан жағдайда адамның да, әлеуметтік қатынастың да сапасының бұзылатындығын қазақ шешендері қатты ескерген. Осы жөнінде, Нақысбек шешен: "Ең бірінші келіннен ұят кетеді, баладан мият кетеді, күйеуден мейір кетеді, ағайыннан пейіл кетеді. Екіншіден, ұрпағы кем болады. Құлқыны кең болады" деген ойды айтады. Шындығында келіннен ұят, баладан ақыл-ес кетсе, күйеу баладан мейір - шапағат кетсе, құда-жекжат арасында барыс-келіс болмай жақыны алыстап, ара суиды деген соз. Бұл әлеуметтің тұтастығына нұқсан келтіреді.

Қазақ шежіресінде сақталған дәстүр бойынша, бір кіндіктен тараған ұрпақ жетінші ұрпаққа барғанда әрқайсысы өзінше бір рулы елге айналып отырған. Содан кейін барып қана олар қыз алысып, қыз берісіп құда болған. Жеті атаға толғаннан әрі қарайғы елге ұзатылған қыз ру аралық қандастыққа жол ашып, ер - азаматтың жоғарыдағы үш жұртының болу дәстүріне сабақтастық жүйесін беріп отырған. Демек, бұл үдеріс қазақ ортасындағы азаматтық татулық пен әлеуметтік тұтастық үдерісін жалғастырған. Нақтылап айтсақ, жеті аталық үрдіс тек қана қазақтың генеологиялық дәстүрінің себепшісі (мысалы) болып қоймаған, ең бастысы, әлеуметтік тұтастықты, бірлікті қамтамасыз ететін тетік болған деп айтуға болады.

Шешендік сөз өнерінде әлеуметтік құбылыс ретіндегі баса назар аударылған мәселе - ер-азаматқа байланысты қандастық - туыстық қатынастың өз жұртына қатысты демографиялық топтар арасындағы қатынас мәселесі. Дәлірек айтқанда, туыстық қатынастағы үлкен мен кіші, ер мен әйел болып бөлінетін әлеуметтер арасындағы әлеуметтік қатынастағы өзара татулық мәселесі шешендік өнерде ерекше орын алған. Мұндағы ескеретін нәрсе шешендік өнердегі әлеуметтік философия бойынша қоғамның әлеуметтік құрылымындағы демографиялық топтардың әрқайсысының өз орны мен қызметі болған, әрқайсысы өзінше рөл атқарған. Шешендік дәстүр бойынша әрқайсысы өз жолын, орнын білген. Бұл тұстары Платонның әлеуметтік философиясымен сәйкес келеді. Осы тұрғыда Әнет баба үлкен мен кішінің қоғамдағы орнын "Тең теңімен, тезек қабымен" деп көрсете келіп, оны қазақ қоғамындағы әлеуметтік қатынас хақындағы жол-жосық ретінде "Әдет - әдет емес, жөн - әдет" деген шешендік сөз тіркестерімен түсіндірген. Демек, қазақ қауымындағы әр буын оз орнын осы жөн-жосық арқылы біліп, оны қатаң сақтап отырған, яғни ол әлеуметтік қатынас ұстанымына айналған. Қазақтың мақал -мәтелдеріне жүгінсек әр буынның қоғамдық-әлеуметтік қатынастағы орнының "Есіктен орын тапсаң, төрге озба", "Ата - бәйтерек, бала - жапырақ", - деген жолдармен анықталатынын байқаймыз. Осы ойды би-шешендердің айтқандарымен жалғастырсақ, Тай келтір: "Ағалардың жасы үлкен, жастардың басы үлкен", - десе, Сырым шешен: "Ауылыңда ақылды карт болса, жазулы хатпен тең",- деп келтіреді. "Ата тұрып, ұл сөйлегеннен без, ана тұрып, қыз сөйлегеннен без", - деген мақал, Байдалы бидің: "Ағасы бардың, жағасы бар, інісі бардың, тынысы бар", "Әуелі аға бауырдан болады, іні тастан болады", Қанай шешеннің: "Әкең - асқар тау, шешең - қайнар бұлақ, бала - екі көздің шам-шырағы", Киікбай шешеннің: "Ақылым - атам, білімім - бабам", Балпық бидің: "Ауыл құты ақсақал, үй құты - бәйбіше" дейтін шешендік сөздерінің бәрі сол қазақ даласындағы дәстүрлі қоғамдағы әлеуметтік қатынастағы әр буынның орны тұрғысындағы жөн -жосықты көрсетеді. Бұл, міне, қазақ даласындағы әлеуметтік иерархияның бір көрінісі болса, екіншіден, әр буынның әлеуметтік мәртебесі мен әлеуметтік рөлін көрсететін құбылыс.

Сондай-ақ әр буынның қоғамда атқаратын қызметі де шешендік өнерде айтылады. Мәселен, шешендік мақалдарда: "Кәрі келсе асқа, жас келсе іске", "Үлкен бастар, кіші қостар", "Кәріге құрмет, балаға міндет", - деп келтірсе, би шешендер: "Ағаға сәлем бермек бізге міндет" (Қазыбек би), "Қарттарға жас азық" (Тай келтір), "Ағасы келсе, ардақтап атын байлағандай, қонағы келсе, құрметтеп жайлағандай, тындырымды інісі болса, қанаты - құйрығы сай болып, көңілі жай болып, ағаның алар тынысы болса, інінің міндеті басқару, ағаның реті бас бағу емес пе?" (Әйтеке би) дей келіп, үлкеннің де, кішінің де қоғамдағы атқаратын қызметін мақал тілімен айтқанда "Жас - кәрінің көзі, кәрі - жастың тезі" болудан байқаймыз. Ал осымен бірге шешендік өнерде үлкен мен кішіден құралатын әртүрлі тұлғалардың да қоғамдағы атқаратын қызметі айтылған. Мәселен, "Ер жігіт өзі үшін туады, елі үшін өледі", "Ел ауырын ер көтереді", "Ер - елдің ық жағының қаласы, жел жағының панасы", - дегенді пайымдайды. Бұл келтірілген мысалдардың әлеуметтік болмысының сыры әлеуметтік жүйедегі әр топтың өз мүддесі мен қауымдық мүдденің, әлеуметтік сыйымдылық нормалары мен әлеуметтік практиканың қайшы келмеуіне ықпал жасауында. Сонымен бірге, шешендік өнердегі әр буынның әлеуметтік орны мен қызметінің анықталуы қандастық - туыстық байланыс негізінде қалыптасатын этностену үдерісінің қазақ қоғамының әлеуметтік тұрғыдан жүйеленудегі маңызды рөлін айқындай түседі.

Алайда қазақ шешендерінің қоғам болған жерде, туыс пен туған болған жерде олардың арасындағы қарым-қатынаста әртүрлі анатомиялық құбылыстардың болатындығын әлеуметтік шындық ретінде мойындаған. Осы орайда Төле би: "Бір жақсы мен бір жаман әрқайда бар" десе, Қозыбай шешен: "Ғажап бар жер мен көктің арасында, біреу шат, біреу қапа панасында", - деп, ал Ақтайлақ би: "Жақсы менен жаманды, жаманат пен жалғанды қолмен ұстап, көз көрер" деген, ал Түсіп шешен: "Жаңылмас жақ болмас, сүрінбес тұяқ болмас" дегенінен көреміз. Бірақ, дала ділмарлары бұларды тек мойындаумен ғана шектелмеген, мұндайды елдің бүтіндігі мен әлеумет бірлігін бұзатын құбылыс ретінде таныған. Және оны сынап-міней отырып, "Ұрыс арашасыз болмас", - деп Майқы би айтқандай оларды табыстырар бәтуалар айтып, жолында жүрген. Бұл тұста да қазақ шешендері шыққан тектің бір екенін ұстану идеясын көтере отырып, оны жоғары қойған.

Осыған байланысты шешендік өнердегі байқалатын ерекше әлеуметтік құбылыс, би-шешендер бүкіл адамзатты, қала берсе тұтас бір әлеуметтің, қоғамның, халықтың ыдырауы да, бірлікте ұстау құралы да руханилық жатқандығын мықты мойындаған. Бұл түсініктер мен ойлардың растығын, оның әлеуметтік шындық екенін XIX ғасырдың аяғы мен XX ғасырдағы батыс ғалымдарының осы рухани дүниеге байланысты қоғамның бірігетінін де, дағдарысқа ұшырайтынын мойындағанынан байқауға болады. Сондықтан қазақ шешендері олардан бұрын-ақ әлеуметтің ыдырауын рухани дағдарысқа тәуелденді. Өйткені, олар жалпы адамдардың арасындағы өзара түсініспеушіліктің, соның ішінде туыс арасындағы ұрыс-керіс пен реніштің басты көзі, оның тамыры адам мінезінде, көңілде, яғни рухани болмыста екендігін баса айтқан.

Қазақ шешендігіндегі әлеуметтік - философияның тағы бір ерекшелігі, дала ділмарлары туыстың арасындағы реніштерге тек құрғақ бәтуа соз айтуды ғана мақсат тұтпаған, сонымен бірге сөз арқылы ой тастаған, идея тастаған. Сонымен бірге туыс арасындағы қатынастағы әлеуметтік ауытқулардың мән мазмұнын ашып, оның әлеуметтік мәнін, әлеуметтік қатынасқа түсіретін салмағын анықтаған. Ал сол жақындық пен асылдыққа қиянат жасайтын, сайып келгенде ұлттың әлеуметтік тұтастығы мен бірлігіне іріткі салатын мінездердің парқын шешендер "Не қиын?", "Не жаман?", "Кім жау?" және "Не жау?" деген сұрақтарға жауап беру арқылы анықтаған. Мысалы, Қазыбек би:

Арадан шыққан жау қиын,

Таусылмайтын дау қиын.

Шанышқылаған сөз қиын.

Дәл осындай жағдайда,

Пана болмас өз үйің.

Жазылмаса дерт қиын,

Іске аспаған серт қиын,

Ақылыңнан адасып,

Өзің түскен өрт қиын.

Тентек болса ұл қиып,

Не істеріңді біле алмай,

Ашиды сонда бас миы, -

деген екен.

Бұл сездерді әлеуметтік аномия тұрғысынан саралайтын болсақ, "арадан шыққан жау қиын" деген сөздің астарында туған-туыс арасынан шығатын жау мен даудың, қисық сөздің әлеуметтік бірлікке іріткі салар мән-мағынасы мен салмағын болжаған ой жатыр. Оның халықтың әлеуметтік татулығы мен тұтастығы үшін үлкен жағымсыз да орынсыз феномендік құбылыс екендігіне меңзеу бар. "Не жаман" деген сұраққа жауап беру арқылы Балпық би: "Татулық үшін дау жаман, іштен шыққан жау жаман. Ағайынның аласы жаман, абысынның жаласы жаман", Досбол шешен: "Жылмақай мінез жаман, аузы тұншығар арам жаман. Ақылсыз болса, балаң жаман, өсекші болса, қатын жаман, күншіл болса, жақын жаман ...", Түсіп шешен: "Жақыннан шыққан жау жаман. Ол шіркін өзіңнен мұқар",- деп жалғастырса, Төле би: "Бүлінген елде дау болар, дау болған жерде жау болар" деген толғаумен қорытындылап тур деуге болады. Ал осы дауласу мен жауласудан туындайтын әлеуметтік салдар да шешендік сөздерде айтылады. Мысалы би шешендер: "Балаң жаман болса, ғұмырлық көрген азабың. Әйелің жаман болса, досың сенен безініп, үйіңнен кетер қонағың", "Ағайынмен жауласпа, басың азаяды" Қазыбек би, "Өшер елдің баласы жанжалшыл келеді" Балпық би, " Жаман болса алғаның дау-дамайға қалғаның" Ескелді би деп келтіреді. Сонымен қазақ шешендері осындай мінездердің бәрі сайып келгенде отбасының бірлігі мен берекесін кетіруге дейін баратынын да соз етеді. Оған:

Әйелің қабағын түйіп керілсе,

Шай құйып беруге ерінсе,

Ұлың ұрысқа сай болса,

Келінің керіске сай болса,

Қызың сумақай болса,

Сол үйдің берекесі түгел кетеді.

Ауыл ақсақалы шала болса,

Ә десе, мә дейтін.

Жасы үлкеніне жасы кішісі сен десе,

Сол ауылдың берекесі кетеді, -

деген шешендік сөздер дәлел.

Осыдан келіп бүкіл бір қауым ұлттың ішінде алауыздық туатыны туралы мәселе Қазыбек бидің "бірлігі кеткен ел жаман", Көбей шешеннің "бірлігі жоқ ел ғаріп" деген шешендік нақыл сөздерінен өз түйінін табатынын байқаймыз. Шешендердің пікірінше, мұнда елдің азаматтық татулығы үшін дауласып барып, жауласудың өте жаман әрі қауіпті әлеуметтік құбылыс екенін көрсететін және олардың басы ағайынның аласынан, абысын - ажын бір-біріне жағатын жаласынан, баланың, әйелдің, сайып келгенде, өз жақыныңнан шығатынын көрсететін логикалық жүйе жатқанын аңғарамыз. Мысалы: Жанқұтты шешен:

Жаман болса - жақын жау.

Шайпау болса - қатын жау

Тіл алмаса - ұлың жау

Күнде келсе - күйеу жау.

Арсыз болса - қызың жау,

Жымысқы болса - жиен жау, -

деп баяндаса, Торайғыр шешен:

Ұрысқақ болса, ұлың жау,

Керіскек болса, келін жау.

Қарыспа болса, қатын жау,

Жасында күйеу алмаса,

Көрінгенмен ойнаса,

Бәрінен де қызың жау, -

деп атап еткен.

Ал Бөлтірік шешен "Кім жау?" деген сұраққа: "Кіді болса мінезін жау тартады", - деп жауап беру арқылы адамды және халықтың бірлігін бұзатын мінез екенін көрсетеді.

Ендігі айтар мәселе - шешендік сөз өнеріндегі туыстық байланыс арасындағы дауласқан мінездерді дұрыс жолға салу, әлеуметтік тәртіпті реттеу дәстүрінің ерекшелігінде болмақ. Жауласқанды табыстырған, туыс арасындағы ренішке мият болған шешім - тоқтамдар мен түйінді ойлар қозғаған руханилықты қорын қазақ шешендігінен көптеп табуға болады. Осыған байланысты шешендік өнердің әлеуметтік - философия тұрғысынан идеялық қорды еселей түсетін тұстары - ол туыстық - қандастық әлеуметтік жүйедегі әр топтың, әр буынның бір-біріне генеологиялық байланысты қазақы менталитетке сай ерекше құндылықтар жүйесін құру арқылы берілуі. Ол ерекшелік туыстық байланыстың адам затына тегінен "Кім жақын?", " Не қымбат?" деген тектік байланысты күшейте түсетін, мықты түсетін категориялы арқылы бейнелей берілуінде деп есептейміз.

Қазақ шешендері азаматтық татулық пен әлеуметтік бірлік тіршілікте адамзат араласы үшін "Не қымбат?" деген рухани құндылықпен дәнекерлеген. Осыған байланысты Қазыбек би:

Құт берекең - атаң қымбат.

Аймалайтын анаң қымбат.

Мейірімді апаң қымбат.

Асқар тауың - әкең қымбат.

Туып-өскен елің қымбат.

Өзің сүйген жар қымбат, -

деген шешендік жолдармен толғаса, Қабан би:

Әлпештеген анаң қымбат,

Еркелеген балаң қымбат.

Жақсы дос, жарың қымбат.

Бәрінен де ұят пен арың қымбат, -

деп жырлайды. Осы айтылған ойлардың тұжырымын Шоған өзінің шешендік арнау сөзінде: "... дүниеде туысқан қымбат Туысқан намысын қуысқан қымбат!", - деп береді.

Шешендік дәстүрде әлеуметтік жүйенің туыстық - қандас құрылымындағы әр буынның, әр қауымның өзара жақындығы асыл - қымбаттылығын сезінуден туындайтын бір-біріне деп әлеуметтік септігі мен оң ықпалын, салдарын ерекше рухани құндылықтар ретінде қарастырған. Мысалы, Қазы би туыстық әлеуметтік жүйедегі әр буынның, әр қауымның бір-біріне де: әлеуметтік септігі мен құндылығын:

Қатын - тұрақ емес пе?

Бала - шырақ емес пе?

Қыз - өріс емес пе ? –

деген астарында туыстық бірлікте қалудың иесі жатқан сұра сөйлемдермен шегелеген. Төле би: "Балаң жақсы болса, - шырағы қызың жақсы болса - жайқалып өскен құрағың. Әйелің жат болса, бірінші - иманың, екінші - жиғаны, үшінші - ырысың тұрағы". Жанқұтты шешен: "Әйелің жақсы болса - қонағың түйіннің тұрағы, балаң жақсы болса -екі көздің шамшырағы деп толғайды.

Дала ділмарлары қазақ қоғамының қандастық - туыс әлеуметтік жүйесіндегі әлеуметтік қатынастарға жоғарыдағы талдау жасай отырып, ондағы кемшіліктер мен олқылықтарды сынап қана қоймаған. Қазақ шешендерінің елді азаматтық татулық пен әлеуметтік бірлік, тұтастыққа шақыру барысында, ең алдымен қандастық - туыстық жүйедегі әлеуметтік аномалияларды жалпы сынау арқылы татуластыру тәсілін қолдануы ерекше орын алған.

Осындай сындарлы сөздерді айта отырып олар жалпы қазақ қауымының бірлікте болуына негіз болатын рухани негіздерін де белгілеген. Мәселен, "Бірлігі күшті ел озады. Бірлікті ел бұзылмас", "Ел бірлігі - ел теңдігі", "Төртеу түгел болса, төбедегі келеді", - деген шешендік мақалдарда ұлттық әлеуметтік мәдениетін биікке көтеру арқылы халықтың оң әлеуметтік - рухани күш-қуатын қолдауы байқалады. Ал Жаңғабыл шешен: "Араздықтың белгісі - жағаңнан қойнына жылан кіріп шыққандай; татулықтың белгісі - жауды жеңіп мекеніңе қайтқандай",- деп араздық пен татулықты әлеуметтік қатынас нормасының рухани кодексінің қарама-қарсы жақтары ретінде ала отырып, оның әрқайсысын бағалап, салмақтайды. Бұдан қазақ даласындағы бейнелі ойдың маңыздылығын, рухани мәдениеттің ішкі тұтастығын көруге болады десек, Шөңкі би: "Келісімге келмей керісе берсек, елден береке, ерден қадір кетеді", - деген өсиеті бірлік болмаса, елден береке де, мереке де кететінін, жалпы адамның қадірі болмайтынын ескертеді. "Алтын берген дос емес, ақыл берген дос", - деген мақалдың, "Жақсы деп соны айтамыз - тозған елді септесе", - деп Шоң бидің айтқанының мәнісі осында болса керек. Сондай-ақ Төле би: "Басым бұлтқа тиер деп бұққан - батыр, кесірім жұртқа тиер деп ыққан - батыр. Халықтан жырылмай, халықпен бірге болыңдар. Халықтың барын жырымдағанша, жоғын жамасаңдар!" - дегені арқылы өз ұлтының дәстүрлі әлеуметтік қатынас нормаларындағы өнегелі жол - жосыққа тағзым етіп жүгінуді және соны ұстануды нұсқайды. Бұдан қазақ шешендері индивидтердің кез келген іс-әрекеті мен мінез-құлқын әлеуметтік құбылыс ретінде қарастырған деген ой түйіндеуге болады. Әр оң әрекет пен жағымды мінез - ол әлеуметтік бітім ретінде танылған.

Осы қандастық - туыстық институттың әлеуметтік қатынасқа түсуші әрбір элементі жеке-жеке анықталып, олардың бір-біріне қарым-қатынасындағы нормалық өлшемдері көрсетіледі. Әлеуметтік қатынасқа түсетін негізгі субъектілер туыстық жіктеу принципі бойынша қазақ шешендігінде өзінше жеке қауымдарға жіктелген. Алдыңғы буын қауымы дала шешендігінде атаға, әкеге, анаға, ағаға, апаға, әпкеге, жеңгеге, жездеге, т.б. жекелеген субъектілерге бөлінсе, кейінгі қауым: бала, қыз, іні, қарындас, келін, күйеу және т.б. сияқты құрамдас туысқандыққа бөлінген. Осылардың арасындағы әлеуметтік қатынас нормалары көрсетілген. Олардың қарым-қатынасындағы әлеуметтің тұтастығына зиян және оң қасиет - мінездеріне талдау жасай отырып, жаманын сынаған, жақсысын дәріптеген. Осыған байланысты Әйтеке бидің: "Кісі бірге туыспау керек, туысқан соң сөз қуыспау керек, сөз қуған пәлеге жолығады, жол қуған олжаға жолығады", - деген өсиеті тұтас бір ұлттың ынтымағы мен бірлігінің туыс пен туыс арасындағы татулыққа негізделетіндігін дәлелдейді. Сол сияқты:

Еліне құрбан болмаса,

Абырой бедел қонбаса,

Ағайын-туыс, ел-жұрты,

Батырым - ау деп тұрмаса,

Ер дегенің немене?!

(Ақтайлақ шешен)

дегендер де осы туыстық институтқа қазақ шешендерінің үлкен мән бергендігін білдіреді. Яғни әлеуметтік қатынастағы негізгі субъектілер "үлкен" және "кішілер" деп екіге бөлінген. Сөйте отырып азаматтық татулыққа шақырған. Бұған Саққұлақ шешеннің:

ЬІнтымақ бірлік болмаса

Елдікке мойын бұрмаса,

Үлкеннің айтқан сөздерін

Кішісі қолдап тұрмаса

Ел дегенің немене?!

"Атаңа не қылсаң, алдыңа сол келеді. Әкесін сыйламаған кісіні баласы сыйламайды", "Әдептілік ар-ұят - адамдықтың белгісі. Тұрпайы мінез, тағы жат - надандықтың белгісі" дейтін қалыптар әлеуметтік қатынас ұстанымдары ретінде алынған. Сол сияқты Құрмысы шешеннің:

Адамды алдау,

Арыңның алдында қылмыс.

Ағаңды алдау,

Анаңның алдында қылмыс, -

дейтін жолдарынан туыстық топтар арасындағы әлеуметтік қатынасқа қатысты пәрменді нормалық принципті байқаймыз. Шешендік өнерде, сонымен бірге үлкеннің ел ынтымағына зиян келтірер мінездері сыналып отырған, үлкеннің кішіге қамқор болуы, үлгі болуы талап етіп қойылады. Мәселен Қазыбек бидің:

Аға болып алдымен туасың,

Барымталап жылқымды қуасың, -

деп айтқаны осыған кепіл. Осы ойды "Ел ағадан азады" деп Ақтайлақ би жалғастырады. Үлкеннің жіберген кемшілігіне Тұрымбет жырау: "Ағайыннан жат болсаң, ерге бақыт қонбасты" деп сынды ширықтыра түссе, Байсерке би: "Ағайын туған кімде жоқ, сыйласпаса жат жоқ", - деп оны күшейте түседі. Шағырай шешен: "Асығу, ашулану шайтан ісі, бұларға жол бермейді жақсы кісі" деп ойын айта отырып, ағаның ел бірлігін бұзатыннан емес, жақсыдан болуын меңзейді.

Ендігі жерде қазақ шешендігі інілер қауымын үлкендермен біріктіру үрдісін әңгіме етуге болады. Бұл жерде шешендік өнер "жас адамға үлгі коп керек" деген ұстаныммен, інілерге өсиет насихатын айтады. Мәселен, Төле би ініге қаратып: "Аңсап келер ағаң бар болса, ардағы барын сонда біл" десе, Өмірбай шешен: "Ағаларымның маған сұрақ қойғаны - мені елегені! Мен үшін бұл - ғажап!", - деп Төле бидің жоғарыдағы ағаның іні алдындағы беделін, жолын көрсету туралы ойын жалғастырып мақұлдап тұр десек болады. Өмірбай шешеннің шешендік мысалынан інінің ағаға деген әдепті ықыласын байқасақ, бұл нағыз ә, бұл Балпық бидің сөзімен айтқанда "Қадірлей білсең - ар қымбат, Бағалай білсең - бар қымбат" дейтін қазақтың биік руханилығын білдіретін әлеуметтік философия. Мұнда ағалар қауымының бар болғанына іні риза болып, шүкіршілік ететін түсінік тұр. "Өсер елдің баласы бірін-бірі батырым" деген танымның тегі осы болар. Бертіс би:

Ынтымағы жұрттан асқан

Жақының болса мақтан.

Сенің жасың кіші ғой,

Ағаңның алдынан шығудан сақтан, -

десе, Бөлтірік шешен:

Сөйлемес жерді білсең,

Бәрінен де сол дұрыс.

Олай болмаған жерде,

Қанша асыл деме –

Сөзіңнің алды - бұрыс,

Арты - ұрыс, -

деп қазақтың інісі ағасын сыйлау дәстүрін ескертеді. Осы өсиетті Айтуар би: "...үлкен сөзін тыңдау ізет, үндемеу парыз, кішінің жолы" деген жолдармен құптайды. Бөлтірік шешен: "Ағасы ұрар болар, інісі көтерер болар ...Тұлпардың өз тұяғы өзіне дәрі деген..." десе Байдалы би: "Оңғандық белгісі, өзі ұрысып табысқан", - деп бәтуалы соз айта келіп, "Ағасы бардың жағасы бар" деген тоқтам жасайды. Інілер қауымын үлкен ағалар қауымын сыйлауға бет бұрғызатын осындай үлгілі сөзді Майқы бидің: " Бірі айтса, көбі тыңдаса, ұқсап туар бозбала, бала қайың - өрімге",- деп айтатынын да байқаймыз. Осы ойларды Нақысбек шешен: "Елдің елдігі - ерінен", - деп жалғастырса, оны Жиенбай жырау: "Ерлерім аз күн өмірде сыйласып өт жалғаннан", - деген өсиеттермен түйіндейді. Міне, бұл - қазақ шешендігіндегі аға мен іні арасындағы сыйымдылық пен сыйласымды бұздырмайтын қазақы әдет-ғұрыптың болмысы. Бұл дәстүр, ең алдымен, руханилыққа сенім артқан, азаматтық татулық үшін руханилықты тірек еткен әлеуметтік философиялық үрдіс. Бұл қазақтың шешендік сөз өнеріндегі "Өнегелі дана жоқ жерде, өнерлі бала да жоқ", - дейтін аксиомалық ойдың кепілі болмақ.

Жоғарыда айтылғандардан қандастық - туыстық жүйедегі әр түрлі қауымдардың (топтардың) дала шешендігінде өзінше жіктелу үрдісін және олардың арасындағы әлеуметтік қатынастағы азаматтық татулық пен бірлікке жетелеген әлеуметтік философиялық идеялардың тізбегін көруге болады. Сонымен бірге, шешендік өнер өкілдері сол әлеуметтік топтарды бір ғана туыстық - қандастық жүйе шеңберінде қарастыра отырып, оларды бір ғана "туыс" дейтін ұғымның қауызына сыйғыза отырып, олардың өзара әлеуметтік тұтастығын уағыздайтын тұстарын да аңғаруға болады. Осыған орай ағайын-туысымен араздасып, әлеуметтік тұтастыққа салқын түсірушілерді сынай отырып, Қабан би былай дейді:

Жарлы болар байталын атқа сатар,

Жалғыз қалар жақынын жатқа сатар.

Қасты дос деп, досты қас деп,

Өз басына пәлені іздеп алар.

Осыларды айта келіп, ол:

Сағынсаң, сағыныңдар туысқанды,

Намысын бірін-бірі қуысқанды.

Өзіміз мына өмірде талай көрдік,

Өзара араздасып суысқанды, -

деп туыстық өзара татулыққа шақырады. Бұл Өте бойдақ Тілеу Қабылұлы сөзімен айтқанда "ағайын тату - бас коп, абысын тату - ас көп", "сөйлемелік көзі", - деген принципті ұстанып, ағайын-туысты бір ортаға біріктіретін қазақ шешендігіндегі биік руханилықты белгісі. Ағайынның араздығын сынға алған Ақтайлақ би: "Ағайын-туған не керек, аңдысып күні өткен соң" дей отырып, араздасқан жерде бірлік пен татулықтың кетіп, қазақтың әлеуметтік тұтастығына нұсқа келетінін меңзей келіп, "Берекесіз тобырдан, бірлігі күшті аз артық" деп ой түйіндейді. Осы ойын Ақтайлақ шешен: "Қайырымды туыс бар болса, бар - жоғыңа қарасар", - деген шешендік өсиетпен жалғастырады. Мұндағы басты қағида адамның нақты ақиқат мәні, оның руханилық болмысында болатынын көрсетуінде. Руханилық адамның адами ізгі кісілік мінезін ашатын кілт екенін табу қазақ шешендігіндегі басты мақсат болған деп айтсақ артық айтқандық болмас еді. "Тек жүрсең, тоқ жүресің, өлімнен ұят күшті" дейтін қағиданың әлеуметтік мәні осында болса керек. Сол сияқты "Адамдықтан үлкен ат жоқ", "Адам болып туған соң, адам болып өлу лазым", - деген шешендік мақалдарды алсақ та "адамдық", "адам болып өлу лазым" деген ұғымдар сол бір туыстық жүйе шеңберінің бұзылмауы үшін, сайып келгенде, қазақ елінің азаматтық татулығы мен әлеуметтік бірлік, тұтастығы үшін қызмет етіп тұр. "Адам - бір-біріне қонақ" дейтін мақал да халықты тоғыстыру, тұтастырушы күшті табуда қазақ шешендігіндегі әлеуметтік ойлаудың синтетикалық бейнесін көрсетудің шеберлігін айқындайды. Осындай бір ойлардың логикалық жүйесін Төле биден байқаймыз:

Жалғанды ойлап тұрсаң, бірлік керек.

Бірлікті ойлаған соң тірлік керек.

Ағайынға ала көз бола қалсаң,

Аузыңнан несібеңді біреу жемек.

Осы айтқанның соңғы жолындағы мәселеге кепілдікті Досбол шешеннің: "Ағайынның азғанын өзі білмес, жат білер" деген жолдары бермек. Бигелді бидің:

Арзымасқа алдырып,

Аяғыңнан шалдырып,

Атаңды ұятқа қалдырма, -

деп айтқан шешендігінен де ағайын-туыстың арасындағы татулықтың төрінде тұратын "атам - қазақ" дейтін рухтың алдындағы жауапкершілікті сезіндіріп, ұғындырудың үлгісін көруге болады. Шоған бидің: "Мал-дүние іздеп арымызды сатпайық, ата - баба аруағын сақтайық! Елдің тұзын ақтайық!" дегендері соның кепілі болмақ. Осыдан келіп әлеуметтік қатынаста байланысқа бағышталған "Баланың ұяты әкеге, қыздың ұяты шешеге" дейтін өлшем шығады. Ал бұдан Әнет бидің сөзімен айтқанда: "Ұлға отыз үйден тыю, қызға қырық үйден тыю" деген тәрбиелік принциптер келіп туындаған. "Адамдықтың белгісі -иіліп сәлем бергені", - деп айтқан Әнет бабаның шешендік нақылындағы "иіліп сәлем беру" дәстүрі қазақ халқы үшін туыстық - қатынас жүйесіндегі сыйласып, ауызбірлікте өмір сүрудің әлеуметтік шарты болып табылады. Яғни қазақтағы бір-біріне сәлем беру дәстүрі қазақ әлеуметіндегі әлеуметтік тұтастанудың тетігі деп түсінуге болады. Ол ағайын-туыстың, түптеп келгенде қазақ халқының тату - бірлігінің кепілі. Егер бүл салт десек, Ескелді бидің айтуынша: "Салтты санасыз ғана болмаса, басқалары бұза алмаған". Сол туыстық жүйедегі әлеуметтік топтар арасындағы сыйымдылық қалпын бұзғандарды Бөлтірік "жақсы қанша болса да көптік етпейді, жаман біреу болса да аздық етпейді", - деп саралай келіп, адамның рухын (жанын) аздыратын қасиеттерді айта отырып, одан тазаруға шақырады. Мәселен ол:

Күншілік деген бар, сөзден сақтан,

Кекшілдік деген бар, сөзден сақтан.

Астамшылық деген бар, одан алыс жүр,

Сараңдық деген бар, одан қалыс жүр.

Қараулық деген бар, одан таза бод

Бәлеқорлық деген бар, одан ада бол,

Ынсапсыздық деген бар, содан аман бол, -

деп толғайды.

Жоғарыда айтылғандардан туындайтын ой, ең алдымен, шешендік өнер адамдардың өзара байланысы мен бірлігін, татулығы мен ынтымағын эмпирикалық жолмен табудың қиын екендігін көрсетеді. Яғни адамның биологиялық бітімінің біртектілігі ынтымақ-бірлік үшін шешуші фактор бола алмайтындығы мойындалады. Ал татулық пен бірлікке негіз болатын нәрсе руханилық феномені болатыны мойындалады. Ол - тарихи жолмен қалыптасатын адамдардың түсіністік сезімі, олардың бір-бірімен байланысты екенін мойындайтын түсінік. Осы түсініктен адамдардың бір-біріне деген жақындық - туыстық тартылысы қалыптасатындығын шешендік өнердегі әлеуметтік бірлік туралы ойлардан байқаймыз.

Сонымен бірге, ендігі бір байқалатын құбылыс ол қазақ шешендері соншама мол қазақтың туыстық қатынасқа түсетін топтардың әрқайсысының әлеуметтік қатынасқа түсуінде өз алдына бөлек-бөлек әлеуметтік нормалар қалыптастырғандығын көрсетеді. Ол нормалардың қазақ қоғамында сұрыпталып, шындалғандығы сонша, сол қоғамдағы бүкіл әлеуметтік тұтастықты қамтамасыз ету тетігі дәрежесіне көтерілген. Яғни туыстық -қандастық жүйедегі топтар арасындағы қатынас нормалары тек моральдық - этикалық категориялар шеңберінен шығып, бүкіл әлеуметтік-қоғамдық үдерістерді реттейтін феномен деңгейіне, түптеп келгенде, коғамдағы әлеуметтік тұтастықты сақтау күші дәрежесіне көтерілген. Сондықтан да туыстық қарым-қатынас нормаларын бұзған адамды оз ортасы жатсынып, оған "елден, ұяттан безген", "ата салтын бұзған көргенсіз", " қара бет", "лағынет", "мәңгүрт", "талақ" деген сияқты айыптар тағылған. Көшпелі қоғамының әлеуметтік тәртібін бұзғандар үшін бұлар өте ауыр жаза болып есептелген. "Коптің айтқанына болмағаннан без", "Жаманнан кесепат", "Жаман жақынын сыйламас", "Малым - жанымның садағасы, жаным - арымның садағасы" деген шешендік мәтелдер қазақ даласындағы дәстүрлі қоғамда әлеуметтік тұтастықтың өлшем қызметін атқарған. Демек, туыстық қарым-қатынастар нормаларын қатаң сақтау қазақ қоғамы дәстүрінде ең негізгі өмірлік қажеттілік және заң болып қалыптасқан. Дала қоғамының заңы бойынша, жеті ата шеңберіндегі топтар рулық мәртебеге ие болған. Руды құрайтын әр топ туыстық қатынастың әлеуметтік субъектісі ретінде сол рудың тұтастығын сақтауға мүдделі болады. Ал рулардың өзі бүкіл қазақ қоғамының тарихи - әлеуметтік қатынас субъектісі ретінде өзінен-өзі бүкіл елдің, тұтас ұлттың бүтіндей мемлекет ретінде тұтастанып, тұрақтануына мүдделі болатыны көзделген. Яғни, би-шешендер ру көлеміндегі туған-туыстың бірлігі -бүтін бір рудың бүтіндігі үшін қызмет ететінін, ал рудың тұтастығы - бүкіл қоғамның тұтастығын қамтамасыз ететіндігін көре білген. Қазақ азаматтарының өз ортасында мұндай өзара татулықта өмір сүруге ұмтылуын ұлттың руханилық бітіміне сүйей отырып дәріптелуі дала қоғамындағы әлеуметтік әдептіліктің, әлеуметтік мәдениеттің үлгісі дер едік. Қоғамдық өмірдегі мұндай әлеуметтік норманы ата-бабаның аруағын сыйлау, адамдардың бір-біріне ілтипат көрсету, үлкендерден бата алу, ататектің келбетін сақтау ұстанымның алдындағы үлкен жауапкершіліктің көрінісі деп түсінеміз. Ол - өзара араласам, сыйласам, жарасым, сәйкес, ұштасам тапқан қазақы болмыстық бітім. Қазақ шешендері мұны елдің рухани принциптеріне сүйене отырып, ата-баба өнегесі кейінгі ұрпаққа әсер етуде ұлы күш екеніне сеніммен қарап: "Өнеге күші өлшеусіз", "Ағаштан ағаш рең алады, адамнан адам тәлім алады", - деу арқылы тұжырымдаған.

Ағайынды кісілердің өкпесі немен тарқайды деген сұраққа, "сағынысып көрісумен тарқайды" деп жауап бере отырып Төле би қоғамдағы әлеуметтік мәмілеге, ымыраға келудің рухани тетігін көрсетеді. Бұл - ұлттық әлеуметтік қатынас жүйесінің менталитет тұсы. Жоғарыда айтылғандар, түптеп келгенде шығыстық менталитеттің генетикалық әрі логикалық жалғасы болып келетін қазақтың рухани мәдениетінің өрлігін, пәк тазалығын, талғампаздығы мен кемеңгерлігін көрсетеді. Шешендік сөздердегі мұндай қазақы әлеуметтік ұстанымдар жалпы шығыс менталитетіне тән симбиогенездік өзекті бейнелеп, оның ішкі рухани болмысының тұтастығын айқындап, өзіндік гармониясын бергендей.

Қазақтың шешендік өнеріндегі тағы бір айта кететін ерекшеліктің бірі сол би-шешендердің өздерінің қазақ қоғамындағы азаматтық татулық пен әлеуметтік бірліктің ұйтқы дәнекері, ғылыми тілмен айтқанда бірлікті орнықтырушы тетігінің бірі ретінде танылып мойындалу дәстүрі десек артық айтқандық болмас еді. Шешендік өнерде билер өздерін ел татулығы мен ел бүтіндігінің қорғаны, соны орнатушысы болатындығы мойындалған. "Жер киесіз болмас, ел иесіз болмас" деген сияқты, егер "қара жерге халық ие, қара халыққа хан ие" деген шешендік нақылдарды ескерсек, біздің пікірімізше, би-шешендер өздерін сол халықтың азаматтық татулығы мен әлеуметтік бірлігіне иегер екендігін түсінген. Мәселен, осы орайда "хан тасып жүргенім жоқ, қазақ баласының басын қоса алмай сасып жүрмін" (Сырым шешен),

Бүрлі - бүрлі терекпін,

Мен халыққа керекпін.

Дерексіз дерекпін,

Жүрексізге жүрекпін,

Білексізге білекпін,

Тілексіз тілекпін.

(Құрмысы шешен).

Ақ тоқым, қара тоқым, сары тоқым,

Жас күнде көп жоқтадым халқым жоғын.

Өзім бай, өзім батыр Зілқара едім,

Алмаған адам тілін қиқар едім.

Халқымның қанын жауға сорғызбаған,

Айтқанын ақ сүйектің болғызбаған,

Арғында менен өткен кім бар едің?!

(Зілқара шешен)

Бір кезде бұл Малтақан,

Ел сыйлайтын аға болды,

Дұрыстыққа кір жуытпай,

Билік айтар дана болды

(Малтақан би)

"...Мен айтсам халықтың қамын жеп айтамын. Шешілмей жатқан дауын шешіп беремін" (Сапақ би) деген пікірлерді келтіруге болады. Сол сияқты Есет бидің:

Заманымда өзімнің

Еңсеріскен ер едім.

Белсеніскен бел көрдім,

Жасанысқан жау көрдім,

Тізелескен дау көрдім, -

деуі қазақ би-шешендерінің адам мен адамды табыстыру бағытында ел мен жұрттың тұтастығын қамтамасыз етудегі өздерінің әлеуметтік қызметін, өз парыздары етіп алғанын аңғартады.

Осыдан қазақ шешендігіндегі елдің татулығы мен бірлігін би - шешендердің болуымен байланыстыратын және соған тәуелденді ойдың жатқандығын пайымдауға болады. Яғни билер мен шешендердің бар болуы қоғамдағы әлеуметтік тұтастықтың болуымен теңестіріледі. Олардың болуы - бірліктің мөлшері, кепілі дейтін идея көтеріледі. Бұған Асубай шешеннің: "Ел иесі Жарқын би, сөз иесі Жарқын би", Төле бидің: "Елге бай құт емес, би құт. Би деген - бір бұлақ, қатынның іле бірі табады", "Елдің сүйеніші - Есей, халықтың тіреніші - Есей, жауды бүлдіретін де - Есей, дауды тындыратын да - Есей", Шопабай батыр шешенге Балпық бидің: " Жасарып өскен бір терек екен, ақыл - ісімен ел -жұртына керек екен", - деп берген шешендік батасы, Майқы бидің: " Хан қасында би ақылды болса, қара жерден кеме жүргізеді", Сапақ шешеннің Төле туралы: "Қисық болса ісіңіз, құрулы тұрған тезіңіз", - дегендері куә. Сондықтан Бөлтірік шешен: "Елдің бірлігі бидің білігі емес пе?" - деп әлеуметтің бірлігін билердің біліктілігімен өлшесе, Жетес би: "Сондықтан да коп замандас өз сөзіңе берік бол, соған қарап әр азамат шама қояр өзіне", -деп келтіреді. Немесе Көкі би туралы К.Көбейұлы былайша айтқан:

Халқы үшін қам қылған,

Көкі би ерен, ер еді.

Ұрпағын баулыған татулыққа,

Сондықтан болған емес елім даулы.

Қазақ шешендігіндегі ымыраластырудың мұндай жолы "ел билеу үшін алдымен елді ауызбірлікке, ынтымаққа шақыра біл. Бақ қайда барасың ынтымаққа барамын" (Әнет би) деген принциптерді нақтылап бекіте түседі.

Міне, сондықтан да болар билер дау-дамайды шешуге байланысты бірін-бірі сынап немесе мадақтап отырған. Мәселен, "Есер би дауды белдестірумен шешер, есті би елді елдестірумен шешер" (Қаба би), "Әділ би халық үшін, залым би құлқын үшін" (Малдыбай би)

Ақылдыдан би болса,

Адаспайды жобадан.

Ақымақтан би болса,

Екі қолын айырмас,

Өмірінше парадан

(Ақтайлақ би), -

деген толғаулар соның кепілі.

Би - шешендер бірлік пен ынтымаққа, бір-бірін кепілдікке тарта отырып, әділ бидің пәк образдары, би идеалын жасауға тырысады. Оған Зілқара шешеннің:

"Ақты ақ, қараны қара десең –

Әділ би болып өтесің",

Шағырай шешеннің:

"Әділетті би болса, жеті жұрттың қамын жер",

Асубай шешеннің: "Дұрыс кессең кесімді, тура берсең бітімді, болар еді сөзің алтын би", Ескелді би туралы Ақкісі ақынның: "Әділ бидің алдынан іс кетпейді, жәбірлікті нәпсісі істетпейді" дегендері дәлел бола алады. Сондықтан, дала қоғамындағы дәстүр бойынша карт би-шешендер жаңадан қалыптасып келе жатқан бала - билерге бата беру арқылы оларды әділ сөйлеуге, халықтың бірлігі мен ынтымағына мұрындық болуға баулып отырған. Мәселен, Досбол шешеннің Боранбайға берген батасы:

Сөзің тұтқыр көрінеді, аңшылар құрған тұзақтай.

Ел қамын ойла күні - түн, ат терлігін құрғатпай.

Қамқоршысы езің бол, жоқ - жетімді жылатпай.

Ескелді биге Төле бидің:

Халқыңның баласы бол,

Ақылшысы - санасы бол

Жұртыңның жағасы бол,

Бірліктің тағасы бол

Жастардың атасы бол,

Жол бастар данасы бол,

Сырым шешенге Малайсарының "...елдің ісін тындыратын, жаудың белін сындыратын әділ би, айтулы кісі бол, әумин", - деп берген батасы соның куәсі болмақ. Демек, үлкен, от ауызды, орақ тілді би-шешендерден бата алу жас билер үшін үлкен мәртебе болған. Осы дәстүрге ғылыми тұрғыдан зер салсақ, бұл қазақ қоғамындағы би-шешендерді тәрбиелеудің өзіндік үрдісін білдірмек. Қазақ әлеуметінде бата беру, бата алу кейінгі жастарға үміт арту мен жауапкершілікті жүктеумен тең келеді. Жасы үлкен билердің жас билерге бата беруі - бірліктің тұтқасын кейінгілерге ұсыну, оларға сеніп тапсыру. Бұл билерді тәрбиелеу тәсілі десек болады. Бата алу өзіне міндет жүктеу, әділ төреліктің міндетін алу деп есептейміз. Сондай-ақ, бата алу - әлеуметтік мораль қалыптарын сақтауға кепілден. Бұл - рухани мөлшер қойдыру. Бұған Киікбай шешеннің:

Әлімше сөйлеп корейін,

Дау төресін берейін,

Төре әділ болмаса,

Хазірет өлейін, -

деп айтқан шешендік толғауы дәлел Немесе Тай келтір шешеннің:

Әділ төре етсеңіз,

Халық сіздің жағыңда.

Әділдіктен кетсеңіз,

Басқа билер қағынды.

Би қағынса, көпшілік,

Қағады бастан бағыңды, -

деп айтуы да соның кепілі.

Билер қауымы бірін-бірі халықты жақындастыру тетігі мен кепілі болуға үгіттейтін тұстарына олардың істің әділдігін айтар би болмаған жерде елден береке де, бірлік те кететінін айтқандарымен де көз жеткізуге болады.

Қазыбек бидің қызы Маңқаның жоқтауына үңілетін болсақ осы ой қозғалады. Мысалы,

Жолбасшысы кеткен соң,

Айырылды қазақ панадан.





Төрт тіреудің біреуі едің,

Қиын-қыстау іс келсе,

Бәрінен де ірі едің.

Енді қазақ не болар,

Асқар тау құлаған,

- деп келтіреді.

Бұл ойларды "Елге үлгі айтар ерің болмаса, құт-берекең көшкені емес пе?" (Досай би), "Әділ биі болмаса, бірлігі кетіп, ел ғаріп" (Торайғыр би), "Ішінен жақсысы кетсе, ел жесір" (Бекболат сұлтан), - деп айтылған шешендік арнаулар нақтылай түседі.

Қорыта келгенде, біздің пікірімізше, егер қазақ халқының қазіргі кезде баса назар аударатын тұстары елдегі ішкі тұрақтылық пен тыныштық, сыйымдылық пен сыйласымды, ынтымақ пен бірлік дейтін болсақ және ол ел тәуелсіздігінің бірден-бір кепілі дейтін болсақ, онда бұлар әуелдегі қазақ қауымын бірлікте ұстаған қоғами -әлеуметтік нормалар мен ұстаным - қалыптардан тамырын үзбеуі керек. Ұлттық шешендік өнердегі жоғарыда келтірілген елді бірлікте, азаматтық татулықта ұстау мектебі оған зор рухани қор болады деп есептейміз. Қазақ би-шешендерінің сол кездегі дала қоғамының арман - аңсарынан тудырған және сол қоғамның әлеуметтік-мәдени төлтума жағдайымен үндесе көрініс тапқан осындай әлеуметтік философиялық пайымдары мен идеяларын бүгінгі қазақтың зерделі азаматтары ұғуы тиіс. Өткенге көз жіберіп, көне ұлттық рухани қазыналардың әлеуметтік танымдық жақтарына бұрылып, тағзым етіп, өнеге алу -келешекке сенімді қадам басудың теңдесі жоқ шарты. Қазақ шешендерінің сөз саптаулары мен ой иірімдерінен қашан да даналық ойдың түп тамыры, ойлаудың халықтық нұсқасы мен философиялық танымның бастамасы халықтың көне рухани қазынасында екенін ұғамыз, қара қылды қақ жарып әділдікті ту етіп көтерген билердің даналық сөзіне хан да, бай да, батыр да тоқтаған. "Ердің құнын екі ауыз сөзбен шешкен" ділмарлар "қарға тамырлы қазақпыз ғой" дегенге бой ұрмай шындықты, әділдік пен ақиқатты, туралықты қолдаған. Сондағы олардың негізгі мақсаты - ел арасындағы бірлік пен ынтымақты, тыныштық пен келісімділікті қолдау. Ел басқарған азаматтарға "Елге деген парызыңды ұмытпа! Халқыңды алалама!" (Сары би), "Ақ сөйле, әрбір іске әділ бол" (Шымыр би), "Ақылды елден елді оздырады, ақылсыз өзін-өзі тоздырады. Батыр туар ел үшін, жақсы туар көп үшін" (Ескелді би) деген, ал халыққа "Ағайынның аразы елдің сәнін кетірер, абысынның аразы ауыл сәнін кетірер" (Бұқар би), "Дін баласы, адамдықтан жерімес" (Үмбетей жырау) деген ұлттық руханилық ұстанымдарға жүгіндіруді байқаймыз. Қазақтың "бір жеңнен қол, бір жағадан бас шығарып" дейтін ұстанымының мәнісі осында болар. Халықты мұндай тәсілмен біріктіру әдісі "ұлы адамдар мейірімі - бақыт кілті, ұлы адамдар есігі - бақыт көзі" (А.Иасауи) деген дүниетаным тұғырын білдіреді.

Сөз соңында қазақ би-шешендерінің әлеуметтік бірлік идеяларын төмендегідей тұжырымдарға тоғыстыруға болады:

Рационализмді имандылыққа жүгіндіру идеясы.

Жеке адам өмірін қауымдық өмірмен біріктіру идеясы.

Қоғамдық (елдік) дамуды әлеуметтік тұрақтылықпен бекіту идеясы.

Әлеуметтік тұрақтылықты азаматтық татулықпен тиянақтау идеясы.

Азаматтық татулық пен әлеуметтік бірлікті азаматтық жауапкершілікпен ұштастыру идеясы.

Әлеуметтік жауапкершілікке руханилықты тіреу ету идеясы.

Міне, бұл тұжырымдар кешегі қазақ даласындағы дәстүрлі қоғамдағы би-шешендер қауымының әлеуметтік мінезі мен әлеуметтік қызметіне орайласып келген әлеуметтік позициясы деп айтуға болады.

БИТАНУ ЖӘНЕ БИЛЕР БЕДЕЛІ

Билік құру - қазақ жерінде мемлекеттік құрылып, ханның беделі орныққанда әлеуметтік-саяси құбылыс ретінде орын алды.

Қазақ елінің аласапыран өтпелі кезеңінде туған жерді "жаттың табаны таптамасын" деген қауіп жұртты қатты ширақтады. Өйткені жаугершілік пен шапқыншылықта ел әбден әуре-сарсаңға түсті, тіпті сенім бағдарынан ажырап қалған тұстары жиіледі. Мұндайда қалың қолды беймәлім қимылдан сақтандырған немесе ел-жұртын қорғауға бел бутан тұлғалардың іс-әрекеті көпшіліктен қолдау тапты. Адамгершілік қасиеттердің бәрін бір басына жинақтаған жандардың сөзі де өтімді болды. Іс-әрекет барысында әр сөздің тағдыры үшін, әр мінездің тұтқалық қасиеті үшін ұқыптылық пен табандылық танытқандар елдің қолбасшысына айналды.

Көне тарихымызда есімі ескерусіз қалмағанмен аты әйгілі қолбасшылары мен ел басшылары жетерлік. Олардың есімін мәңгі есте қалдыру, ұрпаққа енеге ретінде көрсету, сөйтіп қаһарман дәуірді көңілде де, өмірде де жаңарту - ұлағатты үлгісі. Мұраны көптің ашық та, өтімді мирасқоры ету - тарихи әділеттілік пен тарихи тағылым. Екі бастамада ұлтжандылықты тірілту, яғни жас жеткіншектерді ұлттық қазынаны игеруге баулу - аса қажетті.

Сонымен, жанашырлық, жақындасу дәстүрі кең далада билік беделін арттырды, ал туған жердің елдігі мен ерлігін ту еткен, оның әдет-ғұрпы мен салт-дәстүрін қорғаған шоқтығы биік жандар би танудың жаңа беттерін ашты.

Халқымыздың тарихы мен тағдырында би тану - киелі ұғым, өткір өнер, әлеуметтік саяси мағынасы зор құбылыс, ал билер - шешен, ақын жыраулар, өз заманының озық ойшылдары, саналы да сауатты, батыл да батыр ұлы адамдары. Бәрі де аталы сөз бен баталы сөздің иегерлері, тізе бүкпей батпан іс пен міндетті атқарушылар.

Әз Жәнібек, Әз Тәуке ханның кезінде "жүзден жүйрік, мыңнан тұлпар" атанған шешендерді әр орта әмісе билер деген жоғарғы лауазыммен дәріптеген. Би біткеннің түп атасы Майқы бидің төңірегінде адамға адам, елге ел қосылып, қазақтың аумағы кеңейе түседі. Майқының бетке тұтқан өсиеті: "Бірлік түбі - береке, береке түбі - мереке", "Хан -халықтың қазығы, қараша - ханның азығы", "Даулы болған - қауым болмас", "Екі жалқау -ауыл болмас". Бәрі де елді дерттен айықтыратын, серттен шығаратын сөздер. Осындай от ауызды, орақ тілді, көп білетін, өскен өлке алдында парызын бас қамынан жоғары қоя білгендер қаншама. Олар үміті мен ұлағаттыққа қызмет етті.

Ел мойындаған төбе билер халық даналығынан туған, алдыңғы топтың өмірге, дүниеге көзқарасын, ой-өрісін өрнектетеді. Олардың өнері үш түрлі қатынастың - қолбасшының, ел басқарушының және жан саудагерлерінің жетістігі, жиынтығы, әрі жетекшісі. Олардың мінез-құлқы мен іс-әрекетінде болмыстық та, руханилық та маңыз - мәндер бар. Би танудың ерекшелігі сол, адамтану тұрғысынан дүниені талдағанда, адамды табыстыру бағытында ел басқарғанда, ел мен жер тұтастығын сақтаудағы әлеуметтік әрекет -ізденісте билік, яғни билер беделі өркен жайды.

Елдік пен егемендік идеясын арқа тұтқан қауымның қауышуы анағұрлым серпілісті келеді. Қарапайым жұрт үстемдік қысымында қамсыз қалмай тезірек оянды. Бірліксіз -бітімге, ынтасыз - ымыраға келе алмайтынын түсінді. Қазақ жауына кектілікті де, ептілікті де көрсетті. Әр топ ел мен жерді қорғайтын ерлерін айрықша қадір тұтты, бауырларының болашағын ойластырғандарды ашық қолдады. Өз заманының озбырлығын тани білген, озығын таныта білген, өз тегінің тағлымын көкірекке қондырған зерделілер көп қолдануына ие болды. Халық зерделілердің үш қасиетін жадында сақтады. Олар -көңілінің ояулығы, намысқорлығы және көппен араласуы. Көпті көргеннің көзі хат, көңілі шат деп ұғынды. Коп алдында, әлеумет ортасында билік айтушылардың сөзі бір-біріне ұқсап тұрды әрі ұрпақтың болашағына бет бұрғандар арасынан әділдігі айқын білінді. Бұл әлеуметті - әділмен, зиялыны зейіндімен жақындастырды. Ымыраласудың мұндай жолы "ұлы адамдар мейірімі - бақыт кілті, ұлы адамдар есігі - бақыт көзі" (А. Иасауи) деген түсінікті нақтылана түсті. Демократияның бұл нышаны, билер ықпалының басты бір шартына айналды.

Билік жүргізудің түрлері сан алуан, оның өзіндік ұзақ тарихы бар. Ол үлкен қажеттіліктен туындап, әрдайым соған қызмет етті. Текті тарихтан тағлым ала білді және тиянақты тоқтамға келді. Тектілердің тиянақтылығы - бірлік пен тірлікте. Бірлігі артық тірлік -елдікке қазық. Елдің елдігі мен ұлылығы бірлік пен ынтымақта тұрақтанды. Бұл -тұтастық пен тұрақтылыққа, яғни тыныштық пен татулыққа бағдар.

Билердің қажеттілігі - мемлекет құрылғанда, әлеуметтік жіктелу тамырланғанда анықталынды. Елдің естік және иелік қасиеті қалыптаса бастаған тұста арта түсті. Әйтсе де оны түсінбеушілер мен түсінгісі келмеушілер жеткілікті еді. Замана ағымынан ауытқығандар арасында айтыс-тартыс пен даугер қозды. Осындайда билердің әртүрлі дау-дамайдың басы-қасында болуына тура келді, тіпті төрелігін де жүргізіп отырды.

Билер даудың бес түрін - жер дауын, жесір дауын, құн дауын, мал дауын, ар дауын шешіп, реттеу арқылы елдің бірлігін, жұрттың жарасымды сақтауға тырысты. Елдің арақатынасын үйлестіретін билерді әділқазы деп атады. Ата жолын ұстап, әділдігімен көзге түскен билер елге сыйлы, халыққа жайлы, ырысқа ұйтқы болды.

Әділқазының дуалы аузынан шыққан мағыналы сөздері елдің көңіл-күйінің көтеріңкі болуына тигізер ықпалы ерекше.

Әділқазылар дегеніміз кім? Греция мемлекеті мен Рим Республикасында тыңдаушының сана-сезіміне ықпал етіп, еркін билеп алып, оларды мүдде мен мұқтаждыққа иландыра алатындарды немесе қажеттілікке орай ұйымдастыратын шешендерді әділқазы төрешілер деп атаған-ды. Бертін келе, еркіндік пен әділеттіліктің осы бағыты халықтық дәстүрге айналды. Оның түрлері мен деңгейлері Демосфен, Цицерон сияқты ертедегі гректің саяси қайраткерлері мен әйгілі шешен адамдардың есімімен тығыз байланысты. Олар қалдырған көптеген мұралар екі мың жылдан астам уақыт бойы әлі де өз құнын жойған жоқ. Көсем әділқазы болғанмен, алдында қаймығары не артында қайырылары болмаса, онда көсемнің толық төрелік жасай алмайтынын ескертті. Халықпен тілдескендер өз көсемдігін жүргізді. Әділқазы болу - халықпен жақындасу және халық өкімдігін жүргізу.

Халық өктемдігін жүргізетін билердің ерекшелігі жайында Қазыбек би бабамыз былай деген екен: Халық әкімі әдептен озбаған, әділеттіктен танбаған, күншілдікке бармаған, кісіліктен таймаған, ізгі жанды, ілтипатты болған, менмендікке баспаған, мейірімділіктен қашпаған, көптен шыққан ұлық, елде кішік болған қайраткер. Толық мінездеме, тұтас бағалау, төрешінің тұлғасына лайық ірі-ірі қасиеттер.

Билік беделмен біртіндеп қалыптасып, қабілет қуатын танытады. Халық өмірі мен өнерінен, тарихы мен тағдырынан үлгі - өнеге алған билікте әділеттікке деген ынталылық айқын. Намысты да ниетті жан ел басқару үшін алдымен үш қуатқа - ақыл қуатына, жүрек қуатына және тіл қуатына сүйенді, оның ақыл - арқан, ой - өріс, адам - қазық дейтін үш тоқтамға келуіне жағдай жасады. Өз әрекетінде үш кесірге - еріншектікке, ұйқышыл болуға, кежірлікке қарсы тұрды, үш жамандықтан - нақақ қан төгуден, кісі малын нақақ алудан, ата-бабадан қалған ескі жұртты бұзудан басын аулақ ұстады. Қазақ үшін үш жұртты - өз жұртын, қайын жұртын, нағашы жұртын өзара тіл табысарлықтай жарасымдылық ұстау - төреліктің тұтқасы да, түйіндісі де еді.

Сонымен, би тану қазақтың әлеуметтік болмыс бедерінен - дәуірдегі тынысынан нәр алып, сомдалып, өз бейнесін тапты. Оның рухани мазмұны, біріншіден, тыныс-тіршілігі тұтастығы мен тәуелсіздікті өрнектейтін дүниетанымда. Дүние тыныштығын қалаған, ел татулығын қолдаған қазақ жалпы адамзаттық құндылықтарға - теңдікке, еркіндікке, имандылыққа, қанағаттылыққа тіл келтіріп, тәубесіне тағылым етті.

Екіншіден, би танудың өмірлік мәні - адам болмысының тұтастығы мен татулығын туралауда. Мынау қым-қуыт тіршілікте әділетсіздік жетегінде кеткен мінез-құлықтардың келтелігі көрініс табады, ал керенаулықтың қиюын жапсарлаған күнәқарлық пен адамшылықты әшкерелеу қажетке айналады. Кем-кетікті сынаумен ғана татулыққа жетуге болмайды. Татулықты міндеттеу - адам тұтастығын қорғайтын адамгершілік ережесін жасауды күн тәртібіне қойды.

Үшіншіден, би тану халықтың бітім-болмысына лайық сана - сезім мен ұғым - түсінікті қалыптастыруды, рухани жетістіктерді ұлттық мирасқа айналдыруды меже тұтты. Осы екі фактордың да халықтың өзіндік руханилығын демеуге ықпалы бар. Өзіндік руханилық дегеніміз - жетелі жұртқа ортақ, халыққа тән, қоғамдық сана мен адам болмысына оң әсерін тигізетін адамгершілік қасиеттерді медет тұту және адамзаттық құндылықтың тетіктерін іздестіру.

Би тану өз жолы мен сенімін өмір өткелдерінен, адамдардың арман - қиялдарынан іздестіріп, үрім-бұтақ тағдыры үшін бас қосып, ортақ жетекшісіз бір жеңнен қол шығара алмады. Өрелі, жетекші халқының асыл қазынасын, тұрмыс-салтын жетік білетін көзі ашық, көкірегі ояу, өнерпаз, сауықшыл жандарды өз қасына жинады. Бәйгеге түспей тұлпар анықталмайтын сияқты мыңдар тоғыспай көсемдер шықпайды. Көсемі жоқ көпшіліктің болашағы бұлдыр. Тек тұлпары батпайтын, көсемдікке тұрарлық қасиет -қылықты шыңдайтын орта мен өнер ғана тұлғаларын түгендеуге мүмкіндікті кеңейткені анық.

Билік жүргізу - қазақ ауыз әдебиеті мен мәдениетінен және халық даналығынан нор алады. Халық ойы мен еркі жүздесу де, сырласуда, бәсекелесу де ширап, көрініс пен көлемі жағынан жаңа сапаға ие болады. Бас қосқан отырыстар мен пікірталаста әркім оз ортасының қарым-қатынасын, ел басынан өткен қилы-қилы кезеңдерді және жақсы-жаман жағдаяттарды ой-сана елегінен өткізіп, оларға деген өзіндік көзқарастарын екшеді. Коп алдында еркін, ашық көңілмен сұхбаттасу, ой таластыру, өнер жарыстыру - қазақ ауыз әдебиетінің өзіндік ерекшелігі дейміз. Тегін айтылмаған. Сөз сайысында тапқырлық, салыстыру, шендестіру тәсілдері өнердің жоғарғы түріне жатқызылады. Ең бастысы, осы тәсілдерді игерген, қолдана білген адам үш бірдей мақсатты: тыңдаушысын дәлелімен сендіруді, уәжге көндіруді және тапқырлығымен жан дүниені толқытып тебіренту немесе әділ шешімімен рақаттандырып ләззатқа бөлеуді орындады.

Қазақ шаруасының басты тұрмыс-салты ауыз әдебиетіне себепкер болды, оған халықтық сипат енгізілді. Қазақ шаруасы қысы-жазы мал бағып, аң аулап, ат үстінде жартылай жауынгерлік өмір кешкен. Үнемі ел кезіп, далаға түнеп, аспан дүниесін бақылап, көптеген жұлдыздың "атын" білген, күн тәулігін, жыл мезгілін соған қарап болжай білген. Өз жерінде, тіршілік кәсібінде көзі ашық, көңілі ояу болған. Өз өлкесімен етене жарасқан қазақ - дүние жимаған, байлық қумаған. "Байлық мұрат емес, жоқтық ұят емес" деп тапқанын тамағы мен киіміне жұмсап, "бөрі азығы мен ер азығы жолда" деп жүре берген халық. Тіпті "Ата дәулеті балаға дәулет болмайды", "Өлі разы болмай, тірі байымайды" деп атадан қалған мал-мүлікті "өзіне жаратқан", туысына таратқан. Асылы, той мен аста таратылған байлық дәстүр мен ата-текті, адамгершілік пен бауырмалдықты ұштастырады деген үміт-сенімді қалыптастырған. Тос қағыстырып жүздескен адамның сезім дүниесінің, көркемдік талғамының өсуіне, қала берсе, халық санасы мен тіл өнерінің жетілуіне үлкен эсер еткен атамекен мен ата - кәсіптегі дәстүр қуалаушылық тіл мәдениетін қалыптастыра түсті. Тіл мәдениеті биліктің басты құралына айналды.

Билер шешендігі елдің зердесінде мықтап орнығып, танымдылық - тәрбиелік мән-мазмұнын арттырумен бірге заман ағымына қарай жаңарып, нәрленіп, көпшілік ілтипатына бөленді. Шындықты айтқан, тыңдаушысын тапқан тілмаш сөзі елдің әлеуметтік өмірінде, тұрмыс тіршілігінде аса маңызды рол атқарды. Шешендікпен шешілген мәселені немесе шешендер жеткен межені шектеу жон емес. Дегенмен, шешендік - ділмар ата - бабаларымыздың сөз сара, тіл маржаны, ақыл-ой дариясы, кір шалмас ғұмырлы өсиеті екені даусыз. Шешендік - сөйлеу еркіндігі мен соз бостандығының айғағы, батыл да білгір сынның үлгісі екені де күмәнсіз. Бірақ та шешендіктің қызметі мен дәстүрлерінде ұқсастық та, ерекшелік те бар.

Батыс мәдениетінде шешендік үш қайнардан: адамның табиғи қабілет - қасиетінен, теориялық қисындармен қаруланудан және тынымсыз, толассыз еңбектен нәр алған. Ертедегі Римде шешендік өнер саяси тақырыптағы сөйлеу, салтанатты мәслихатта сөйлеу және соттағы сөйлеу тармақтары бойынша жіктеліп, әрқайсысының өз мақсат-міндеті болды. Мысалы, саяси тақырыптағы шешендік - саяси жиындағы тыңдаушылардың көңілінен шығуды, сотта - әділеттілік пен әділетсіздікті, халық кеңесіндегі пайдалы және пайдасыздықты айқындап, саралауды негізге алды.

Ахмет Байтұрсынов өзінің "Әдебиет танытқыш" деген еңбегінде шешен сөздер бес түрлі болады дейді: а) шешендер жиынды аузына қаратып, нандырып мемлекет ісіне қарар шығарту мақсатымен сөйлегенде - саясат шен сөзі деп аталады; ә) шешендер сотта айыпкер адамдарды ақтау, я қаралау мақсатпен сөйлеп, сот билігіне әсер ету үшін айтқан сөздері - билік шешен сөзі деп аталады; б) біреудің халық алдында еткен еңбегін, өткізген қызметін айтып, қошаметтеп сөйлеген сөзі - қошамет шешен сөзі деп аталады; в) білімділердің, ғалымдардың пән мазмұнды сөйлегені - білімір шешен сөзі деп аталады; г) дін жайынан сөйлеген ғұламалар сөзі, молдалар сөзі - уағыз деп аталады.

Ойымызға ұйтқы болған мәселе - билер шешендігі. Билер деп кімді айтпақпыз? Ел бастап жұртын ерте білетін, сөз бастап тыңдаушыны аузына қарата білетін адамдар десек, қателесе қоймаймыз.

Билер шешендігі - төрелік сөздер, тұтас сөздің түйіні, шығармашылықтың жеңісі. Билер шешендігінің бастамасы да, мазмұндамасы да, қыздырмасы да, қорытпасы да адамның ойын да, бойын да еріксіз билеп алады. Оның әр буыны адам ісінен шығады, өнерден өрбиді, кәсіптен өнеді, қоғамшылдықтан құралады. Сондай-ақ ол, адам ісінен шыққан, өнермен түйінделген, кәсіптен шираған және қоғамшылдықпен құралған нәрселерді сипаттап, әрқайсысына жол табуға қызмет етеді. Қысқасы, шешендіктің қызметі -әлеуметке айтқанын істету, істеген істің мінін көрсету, көңілдің қыры мен кестесін келістіру. Сөйтіп, сөздің шындығымен, ойдың үйлесімділігімен көңілден шығу, мәселені шешу, азаматтықты ендіру болмақ.

Шешендік шеберлік арнауы да, өмірлік сұранысы да бар. Билер шешендігінің құндылығы нақты міндет пен бағдардан құралады. Сөз шеберлігі адам арасындағы қарым-қатынасқа арналды, халықтың дүниетанымдық көзқарасына тоқталды, қазақ қауымының жетістігі мен даулы мәселелерін талқыға салды. Шешендік нақты бір маңызды нәрселерге арналады, ортақ мәселені толғайды, оқиғаның өтімді жақтарын екшейді, олқылықта босаңсымайды, әрі табысқа тоқмейілсімейді.

Төрешіл билердің қасиеттері көп-ақ. Оларды біреулер қараша жұрттың қызығы мен азығы, қас қағым сәтте қайрат көрсететін "ердің ері, егеудің сынығы" дейді. Баз біреулер елдің бағы мен болашағын ойлайтын, сол бағыттағы іс-әрекеттен тайынбайтын халықтың сүйеніші мен тіренішіне балайды. Тіпті дауды тындыратын төреші, жауды тізе бүктіретін батыр, әлсізге пана, ынталы дана деп қастерлеушілер де табылады.

Би өнері сан қырлы. Әркім, әр ұрпақ бидің елге үлгі боларлық ісі мен өзіне лайықты шеберлігін, батылдығын және қайсарлығын дәріптеген. Десек те, билер ел үдесінен қалай шықты немесе шыға алады деген сұрақ ойға орала береді.

Халық адамның қабілет - қасиетіне, бітім-болмысына қарай, оларға киелі, төрешілер, көсемдер, басшылар деген лауазымдар беріп жатты. Адам болудың арқауы мен арнасын Төле би осылайша шымбайға жеткізе қайырады: "Өзіңе өзің кәміл бол! Досыңа адал бол! Халқыңа әділ бол! Жауыңа қатал бол! Коп үйдің санасы бол! Бар елдің данасы бол!".

Түгел сөздің түбі "адам бол", "отаншыл азамат бол", "ел мен жерге махаббатын жалындатып ардақты болға" тіреледі. Қысқасынан қайырылған соз. Көкірекке нұсқа боларлық аталы соз. Одан адамгершілік, ар-намыс, ел бірлігін сақтау сарыны есіп тұр. Сарын іштен, жүректен, тереңнен шыққан ыстық леп, жігер жалыны мен қуаты.

Жаны сүйген жақынына Сары би: "Арлы - ожданды бол! Елге деген парызыңды ұмытпа! Намысыңды жастан сақта! Халқыңды алалама! Жақыныңды жаралама! Қалысың қаралама! десе, мұнысы адамгершілікті өміршең ететін өсиеттердің нақты өзі емес пе?!".

Төреліктің қағидасы - "кәсіп болмай, нәсіп болмас". Бидің кәсібі - жәбірленгенге болысу, ұғары жоқ үлкеннің, тұрары жоқ кішінің қара ниеті мен ылаң ісін сынай бағалау. Елдік мінезді ездікке сататындарды ығыстыра, бұқтыра отырып, жұрттың ар - намысын ояту. Билікті көңіл төріне жеткізу үшін ор оқиғадағы жақсының не екенін, жаманның не екенін ұғыну абзал, әр жағдайда жәбірленушінің кім, қылмыскердің кім екеніне тыңдаушының күмәнін сейілтетіндей бейнелеу қажет-ақ.

Бидің нәсібі - төрелік пен әкімдік. Кімде-кім ел бітімін топтаушылар мен табалаушылар тобыр қожырата алса, оның төрелігі жүреді. Бірақ алауыздық ықпалды болмайды. Төреліктің төркіні - сезімге эсер ете отырып сана мен рухты тәптіштеу, өз кәсібіне лайықты жағдай жасауды сезіну мен әрекет ету. Сондағы бидің көздегені: халық мүддесіне бағытталған қызметтегі игілік пен жарасымды тірлік. Осы талаптарды екі ептеген билер туралы Батпан би уәжін дөп айтқан:

Адал жүрек болмаса,

Сөзіне опа қылмаса.

Түзулікті бұрмалап,

Өтірікті шыңдаса.

Би дегенің немене?

Елге барар жол іздеген төрелік өмірде де, ойда да сомдала түсті. Төле бидің төрелігі - ай деп тамсансақ, бұл оның құпиясының сыңар еместігінен. Дегенмен, ол дәстүрлік талап-талғам мен ұлт жандық сана-сезімді әлеуметтік деңгейде қарастырып, өрнектей білді. Төле би қатыгез заманда кімдердің неден тарығатынын, не үшін айыпталатынын көзімен көрді, жүрегімен қабылдап, алауыздықты асқындырмауды жөнін іздестірді, тағылымдық тәсілін жинап бақты. Оның ұйғарымын, келісімсіз идеялар мен бұрын соңды айтылмай жүрген пікірлер ой елегінен байыппен өткізіліп өмір сабағымен пысықталын ғана олар өзара түсінік бітім - шартқа айналады.

Бесінші қағида. Ашық сұхбаттасу және еркін пікір таласу арқылы ақиқатқа адалдық білдірсе, онда серіктестер бәтуа - бітімге жетпек, түптеп келгенде, бір-біріне өмір сыйламақ. Ақиқат зерде мен жүрекке қатар өтімді. Өйткені ол - тұтастыққа, татулыққа, туралыққа, апаратын жол. Рас, ақиқаттың өтімділігі әрқалай. Адамды әлдендіретін ақиқат ненің мәнсіз, ненің заңсыз, ненің керектігі мен керексіздігін білдіргенде, содан қоғамдағы ой мен болмысты қозғағанда ғана еріксіз туындайды. Жан ерлігі мен рух еркін қоздыратын ақиқаттың алар белесі мен ауқымы біршама айқындалған.

Адасқан орта қашанда тұрлаусыз, әрі кер ағарлыққа бейім. Тұрлаусыздықтағы талас ақиқат пен әділдікке қызмет ету емес, қайта мораль мен парасаттың құлдырау көрінісі. Олқылықтың негізін бағамдай алмаған жұрт қанша дүрліксе де, ақиқатты қорғауда дәрменсіздік танытады.

Ойдың арқауы мен істің беталысын түсінбей ақиқатқа жету және әділдікке жүгіну жолдарын ұғыну қиын. Төле би үшін әңгімешіге сөз беру, оның сөзін көзінше тыңдау дегеніміз сыр шертушінің ойы мен көзқарасының не екенін анықтау, оның идеясындағы мәселені шешуге татырлық жағын көңілге түту болмақ.

Сұхбаттасудың мәнісі - замандасын серіктес ете білу. Серіктеске "жақсы қанша болса да көптік етпейді, жаман біреу болса да аздық етпейді". Осы қағиданы ғұмырында тірек тұтқан Бөлтірік би мынаны айтқан екен.

Ақылсыз адым баспайсың,

Ақылыңа сай талабың болмаса.

Жалғыз ақылмен алысқа аспайсың.

Білімсіз бірлік жоқ,

Малсыз тірлік жоқ.

Мал мен білімге сай кісілігің болмаса,

Бірлік пен тірліктен опа таппайсың.

Жақсы кәсіп - анық ырыс,

Жақсы сөз - жарым ырыс.

Жақсы кәсібің, жақсы сөзің серік болмаса,

Жақыныңа да, жатқа да жақпайсың.

Осыны ұққансың.

Алтыншы қағида. Сөзге дәмелінің үмітін қайтармау, айтушының өзіне ой салмағын аудару, тартыста екі ойлы болмай, екі ұшты сөйлемейтіннің уәжіне құлақ салу, тілегі мен тегі беріктің тоқтамын талдаусыз қалдырмау. Тоқтамда бірлігі берік, билігі бар тектің сөзін еске тұтқан жөн. Мақсаты айқын, дәлелі терең, тұжырымы кең сөйлеуші үлкен алдында да, кіші алдында да ойын жеткізеді. Ойын ашық, батыл айтса да сөзінен шашау шықпайды, өйткені ол жай сөзге, талғамға, тоқтамға әзір. Төреліктің әзірлігі сыр шертушілер мен пікір таластырушыларды тең ұстауға, олармен ақылдасып, әр жағын өтімді сөзбен тиянақты іске арнайы баулып отыруға бағытталған. Адамгершілікті ақтау, келісімнің қиюын келтіру - әділқазы әзірлігіне арқау болды. Әділқазылықтың қуаты -келісушілер өнері мен өнегесінде.

Төреліктің өнері - әкімшіл шектеулерін шашау шығармай, тұрғындардың тиісті талабы мен тиімді талғамын бағамдау, оларды зейінмен қадағалау арқылы іске қолғабыс жасау, бара-бара қиындықтан шығудан жол табу.

Төреліктің өнегесі - зер қадірі мен зергер талғамын ел ырысына айналдыра білуінде, әділдік пен әкімдікті қадағалай алуында. Өнегелінің үйретері:

Жақсы деген кісінің

Алды-арты бірдей жарық болар,

Жақсы деген ісіңнің

Бас-аяғы бірдей анық болар...

Жақсы істі тастасаң,

Өнерің азады.

Жақсы кісіні жасқасаң,

Өнегең азаяды.

(Бөлтірік би)

Жетінші қағида. Сұхбаттасу мен сыр ашудың басты талабы - жәбірленушіге өз ойын анығырақ, толығырақ, іркілмей айтуға ырық беру, шырай білдіру, ахуалды соған икемдеу. Төре билер сырын ақтармақшы, тіпті дауласушылар мінез-құлқына көңілі толмаса да, оларға сөз берді, сабырлылық пен сөзін тыңдады. Оларды жөнсіз мінеп, кекету -кемсітуден, байып таппай килігуден сақтанды. Көңілі соқыр, пиғылы теріс адаммен айтыспаса да, мәселенің мән-жайын ашатын "ұсақ-түйекті" назардан тыс қалдырмады. Қара ниеттілер жеке нәрсені желеулетіп, оқиғаны ел тағдырымен ұштастыра ойлауға бармады. Нағыз төрелер өзін арамдықтан да, араздықтан да аулақ ұстауға тырысты. Төле би үшін, екі жағдайда шындықтың жолы кешеуіл, ар-ұят, өсек - сөзге салыну - шатақ іске малыну. Бөлтірік шешен үшін, бей ауыздыққа бармау - жиынның шырқын бұзбау, ел алдын орай бермеу. Оның басты себебі - сөз қуатында. Бөлтірік шешен: "Сөзден тәтті нәрсе жоқ. Сөзден ащы нәрсе тағы жоқ. Сөзден жеңіл нәрсе жоқ. Сөзден ауыр нәрсе де жоқ. Сөзіңді тіліңе билетпе, ақылыңа билет. Ақылды сөзіңді ақылсызға қор етпе, ақылдыға айт. Не сөйлейтініңді біл Кімге сөйлейтініңді біл. Қай жерде сөйлейтініңді біл. Қай кезде сөйлейтініңді біл. Қалай сөйлейтініңді біл. Оны білмесең, сара сөзің шара болады, арты жала болады..."

Сегізінші қағида. Төре билердің семсері - мыңға ем болған шымыр сөзінде, дәлірек айтсақ, сөйлесу мәдениетінде. Олардың ұстанары: "Таудай сөзге тарыдай қию тауып сөйлеу" және "ой, тіл, мінез бірлігін ұстау". Содан болар, төре би сөз қадірін басқалардан ерте түсінді. Өз сөзіне өң беріп, сөздің жөнін жарыстырғандар мен ой өлшемін ұстағандарды "ақиқатты тапқандар, адамгершілік заңынан қайтпағандар, парызды бетке ұстағандар" деп жатты. Артық айтқандық емес. Өйткені "сері мен ер құны - есебін тапқан сабазға, екі-ақ ауыз соз екен ғой" деген нақылға икемделген. Тілмаштар тоқтамының бастамасы екеу - "сөз тапқанға қолқа жоқ" немесе "сөз қуған бәлеге жолығар". Тоқтамнан ұғынғаны: берік сөйлейтіндер өмірге ер дейді, сол үшін шындықты қайтара шегелейді, пайымдасақ өктем сөйлеушілердің қауқары бойға сіңісе бермейді. Шешендіктің ұққызғаны: мәнді сөздің ықпалы - өткір, сөзге білгір - тепкі. Ел арасына кең таралған:

Сөз мәнісін білмеген - Ел мәнісін білмейді.

Ел мәнісін білмеген - Жер мәнісін білмейді.

Жер мәнісін білмеген - Ер мәнісін білмейді.

Ер мәнісін білмеген - Бар мәнісін білмейді, -

деген орынды орам бар. Үйренуден бей мәлімнің күмәні жоқ, қауқарсыз, ал білгенді қылмайтын құты жоқ, ісі әр бөлек. Керісінше, шешендіктің құты - сөздің, ойдың, істің ақтығында. Саралап көрсек, "ойдың ақ болмағы - ардан, сөздің ақ болмағы - жаннан, істің ақ болмағы - ақылдан" екен.

Сөз қадіріне, ел қадіріне жетпеген көкірегі қайқылар туралы Төле би былай дейді:

Оймен көсем болғандар

Ыдырап жатқан қазақтың

Қоса алмады бастарын.

Көкірек қаққан хандардан

Лауазымға таласып,

Быт-шыт қылды елімді.

Тоғызыншы қағида. Халықпен бірге болу, оның жоғын жоқтап, тоғызын жамау. Бабалар аруағы алдында перзенттік райымен кішірейе білу дегеніміз өзіне келер ұятты өзі біліп тұруға ұқсайды.

Төре билер халық қазынасынан, халық тынысынан қуат алды, бағдар тапты. Халық қазынасы - адамшылықты жақтайтын, жалғастыратын, біреуге жасар қайырымдылық елдікті бұзбайтын, ырысты шаштырмайтын бітімде. Бидің тынысы мен тірегі - билігінде. Шешендік арнау мен шешендік толғау арқылы беделін өткізер, парызына жеткізер өнерінде. Әділқазы үшін сөз ақыл айтуда өнеге, өзі айтқанын өзі орындайтын өнеге де өнер. Шешендер адамдар арасындағы қарым-қатынас пен көңіл-күйін арнайы тапқырлықпен бейнелеу арқылы шындықты ұқты, ұлттық ой - сезімнің шоқтығын көтерді. Толғауы арқылы көпті көргендер мен көп жасағандар көрген - білген өмір тәжірибесін қорытты, тіпті халықтың табиғат құбылыстары мен әлеуметтік өзгерістерге деген өзіндік көзқарасын да байқатты. Өнерлі талабы бос қалмайды, өйткені ол қашан да болмасын адамға "не қымбат, не қиын?" деген сұрақтарға жауап іздейді, жауап береді. Мысалы, осы сұрақтарға Қазыбек би берген жауапты еске алайықшы:

Тату болса ағайын жақын,

Ақылшы болса - ағайын жақын.

Бауырмал болса - інің жақын,

Инабатты болса - келінің жақын...

Алтын ұяң - Отан қымбат,

Құт берекең - атаң қымбат,

Аймалайтын анаң қымбат,

Мейірімді апаң қымбат,

Асқар тауың - әкең қымбат,

Туып өскен елің қымбат.

Ұят пенен ар қымбат,

Өзің сүйген жар қымбат.

Арадан шыққан жау қиын,

Таусылмайтын дау қиын.

Шанышқылаған сөз қиын,

Дәл осындай жағдайда,

Пана болмас өз үйің.

Жазылмаса дерт қиын,

Іске аспаған серт қиын,

Ақылыңнан адасып,

Өзің түскен өрт қиын.

Бұл ойлану - толғануда адамның өзіндік құдіретін кісілік пен ізгілік, батылдық пен батырлық, турашылдық пен қайсарлық сынды қасиеттерді құнттайтын әдет заңы. Әдет заңы - ақылдан, өмірден, адамның өзінен адастыратын қылықтар, халық мұрасы мен мүддесіне қызмет ететін әрекеттер жинағы. Байыбына барсақ, ынсапсыз ел көнбейді, айыпқа өзі баппен енбейді. Зорыққандар қайратына ермейді, ақыл қаруына көнбейді. Ал екі жақтың - жақсы мен жаманның, текті мен тексіздіктің, парыз бен қарыздың, жеңіл мен қиынның жігін аша білген немесе жігін ашуға талаптанғанның нұры жанбақ. Төре билер осы бағытта тынышсыз қимыл-әрекеттен қалыс қалмады.

Оныншы қағида. Адамды шындыққа жақындатқызатын, шындықпен адамның кісілігін шынықтыратын көзқарастар - рухани құдіретті күш, халық рухына оттық. Халық рухында әділдік күші мен адамгершілік ынтасы үстем. Халық рухына сіңіспек бидің ерекшелігі сол, ол жан мен тән тұтастығын сақтайтын мәдениет беделін күшейтті, сонымен қатар жеңгенді де, жеңілгенді де ақиқатқа әкеп тіреді. Оған әділдікті коп алдында мойындат қызу және татулықты қорғау мен қолдау жатады. Бәрі де кісілікті бағалатқызатын өлшемдер. Кісілік өлшем қылықты таңдай білуден, оның салдарын өздігінше талдаудан білінеді. Өзін-өзі бағалай білген - сезім мен сенім тұрақтылығына бекем. Бидің бекемдігі татулық пен жарасымдылықты өмірдің басты бағдары деп ұғады, ортамен түсінісуге тәсілдер іздейді. Сондағы көздегені - жарасу әрекетін ақылмен жүзеге асыру. Бұл -адамдықтың биік деңгейі.

Жарасу үшін, алдымен, келіспеушіліктің ауқымын азайта білу керек. Төреші бұрынғы қателікті тым қазбалай бермей және қазымырлық көрсете бермей, оларды ақиқат пен әділдік үшін жұмсарта көрсетуге тырысады. Қызбалыққа салынған дөрекілікке ұрынады. Дөрекілік тағы бір дөрекілікті тудырады да мәселені шешуді қиындатады. Мәселені шешкендер ғана жарасым табады.

Өзінің қателігін мойындауда өзін-өзі тежей білуде, "бойыңды ыза кернегенде өзіңді ұстау да, сөйлемеу де керек" (Вольтер). Ең бастысы - бірін-бірі түсінуге, ұғынуға талпыну, асылы өзін қарсыласының орнына қоя білу. Жарасудың келесі қадамы осында.

Ренішті тудырушы фактіден іштей бөлектену, сақтану - жарасымдылыққа бейімделудің нышаны. Жарасымдылыққа бейімделу - билеу тәсілі. Ренішті бір-бірін жәбірлеу түрінде емес, кеңесіп талдау ыңғайында бәсеңсіту немесе түсінбеушілік түйінді жақтарын айқай-шусыз, ақыл салып келісуге күш салу - ымыраға келудің көріністері. Жалпы пікір таластыруда кешірімді болу, өзін-өзі тежеп, серігін тыңдай білу - басты мақсатқа жетудің тиімді жолын тезірек қалыптастырады. Биліктің басты парызы да осында.

Әділқазы билікке кім лайықты? Егер ол, Төле би сөзімен айтқанда, "өзіне кәміл, халқына әділ, жауына қатал, досына адал болғанда", "көп үйдің санасына, коп қолдың ағасына" лайық жігерлілік танытса, онда оның тұлғасы мұқтаждарға медеу және тіреніш болуға жарайды. Бірақ екі жағдайда әділдік арқауын алып жүре алмауы ықтимал. Егер төреші бұрынғы кемшілік пен қатеден арылмаса, онда ол кемшіліктен құтылудың бір-ақ амалын бетке ұстайды. Қалғанымен есептесуге, тіпті оны құртып жоюға бейім тұрады. Сөйтіп ішкі және сыртқы тоспа көбейеді, тоспаның түрлері өзара шиеленіскен сайын, әкім де, орта да бұзылады. Батпан заман былықтары осында.

Батпан заман туралы Майлықожа сырын былай шертеді:

Замана алуан-алуан қулық қылды.

Бәрі де күшті жаның ұрлық қылды.

Әркім жүрген жолынан адасты да

Қаңырап өзін-өзі бұрлықтырды.

Әкімі жүр "ұрыны тыямын" деп,

Би мен болыс басының пайдасына

Парасын да дүниенің жиямын деп...

Бүгінгі саяси тартыста сорақылықпен күресушілер саны көбеюде. Олардың арасынан құр ыржақтаудан басқаны білмейтін біліксіздер көргенде, осы ой мәдениетін баптаудың қаншалықты маңызды екеніне көзіміз де, көңіліміз де жете түседі. Оның үстіне нарықтық қатынас ақиқат пен әділдік туралы байырғы түсініктерді жаңартуда. Ендігі қай тоқтам мен тәжірибені қарастырайық, оны мансап, бақ, дәулет іздеген адамдардың іс-әрекетінен аулақ қарауға болмайды. Тек өзінен-өзі шыңдайтын, басқалармен жарысқа түсетін, намысы мен болашаққа сеніммен қарайтын тынымсыздар ғана ақиқатқа араша түсіп, шындыққа жақындайды.

Он бірінші қағида. Адамдық қасиетті нықтай түсетін әрекет қисынын келтіруді кәсіп ету, көп көңілінен шығатын шешімді табуды бас бағдар тұту. Халыққа жақын жүретін билер ақылдының айтқанына тоқтаған, өз арынан озбаған, білігін де біліп жұмсаған. Әділдік үшін ашулыға ермей, ақылдыға қарсы келмей, екі жаққа жалтақтамай сөздің мәнін, ұйымшылдықтың ұтымды, табысудың татымдылығын таппай тыным таппаған. Ақылы асқанды және әділімен жүргенді қазақ құрмет тұтты, елбасы ретінде қарады.

Елбасы - біріншіден, сөзі мен ісі сай, адамдықтың туын жоғары ұстаған жандар, өзіне келетін адамды дұрыс қабылдап, таластың мәнін ұғына білетін тұлға; екіншіден, отбасының тірегі, тәрбиеші және ел болуды ойлайтын, тіпті олар дауды қоздырушыны ортадан қууға, коп алдында әшкерелеуге дайын тұратын сыйлы адам да. Сондай-ақ халық өкілі, халық әкімі деген лауазымға лайық та. Қазыбек би сөзімен сараптасақ, әдептен озбаған, әділдіктен танбаған, күншілдікке бармаған, кісіліктен таймаған, ізгі жан ілтипатты, менмендікке баспаған, мейірімділіктен қашпаған, көптен шыққан ұлық, елде кішік болған қайраткер де. Олар өз өнегесімен ел бітімін орнықтырды, адамды елмен жақындастырды да.

Билік те - адамтану мен кісілікті қалыптастыру қатар жүрмек. Сондай-ақ адамтану білімі мен өнерінің қос өрімі. Адам туралы дұрыс, тұтас біліммен қаруланғанның қайрат-күші мығым. Білімдар би - рух пен ерік күшіне сенімді, әрекетке болжампаз. Арнайы тәжірибені бабымен пайдалануға, жаңа ізденісті қолдануға бейім. Бүгіні мен болашағынан үміт үздірмейтін жан сөз бен мінезі арқылы өз келбетін таба біледі. Сенімі биік тұлғалар бірігу идеясын ту етеді. Ондайлардың "бірлігі мықты ел болса, барлығы түгел бауыр" -екеніне көздері жетті. Расында да тұлғаланудың тіреніші.

- шындықпен санасқан елде, болашағын ойлай қимылдаған ерде, тағдырының мұңына мойымаған, қиындығына бүгілмеген, үлгіден үйренуден ерінбеген өнерлі де. Жөн реттейтін төрешіге тән нәрсе

- не істемесін, қайда жүрмесін ынтымақтықты қорғайтын іс-әрекет, жақсылықты күтуден жалықпаған беталыс. Басқарудың беделі - табыс пен жеңісті дұрысырақ, дәлірек, жүйелеп пайдалануды дағды тұтты. Осылайша сенімін тәрбиеледі, білімін жетілдірді.

Әділ сұлтан өсиеті нендей түйінге тоқтаған, нендей сенім мен көрегендікке барған? Билер қызметі өз өміріне тікелей қатысты, әрі түсінікті мәселелерді қарастырудан, дау-дамайдың жанды жерінен ұстап, халықтық мәселені мұқтаждық, практикалық деңгейде талқылаудан құралады.

Реті келгенде еске салайық. Төле би билерді үш бағдарлама бойынша аз сөйлеп, көп тыңдайтын қабілеті, "жақсы іскер" деген жоғары лауазымы және тиянақты да берік сенімі арқылы бағалаған. Сондағы Төле бидің түйгені: адамгершілік осы үш қабілет - қасиетсіз қуатына енбейді. Ол үшін, біріншіден, адамның "өзіме" деген ұмтылысын ел рухымен ұштастыратын, жеке бастың қамын жұрт тілегімен етене араластыратын бағдар керек. Екіншіден, адамгершілік - топты тұрақтандыратын күшке, не дүйім жұртты жекелікке, өзіне жетелейтін өмірлік тағылым мен айқындамаға жарарлық. Оның негізі - саясаттың белсенді әрекетінде, тұтқасы - имандылық пен тәрбиеде, тоқтамы - құдіретке бас иіп тағзым ететін әдеті мен өзімен жарасқан тәубелік ебедейлігінде.

Төреші өмір үшін, кісінің қадірі үшін өз белсенділігін босаңсытпай, ұлағатты деген ұмтылысын бәсеңсітпеді. Адам өмірін қастерлеу ниетімен өзін теріс эмоцияға, жеңіл мінезділікке, дөрекілікке ұрындырмады. Кездейсоқ, күтпеген жағдайда қисын ұшырай қалса, өзін бәле-жаладан аулақ ұстай білді. Мінез ұстамдылығын көрсетіп, келісімге жетудің жаңа мүмкіндігін іздестіруге бейім тұрды. Ұстамдылықпен іштей ұмтылыс адамды өзін-өзі тәрбиелеуге жеткізді. Жарасымдылықты емес, жақындасуды ғана аңсаушылық, қажеттілік пен борышты ескермей, олжаны ғана есептетті. Олжаны күткен азаптан, күйіктен, жала мен өсектен құтқаруға күш салмаған жарымжан.

Би беделі парасат пен имандылықта көрінбек. Жанкүйердің жұғымдылығы дегеніміз осы болар. Жанкүйерлік мәнісі - адалдық пен адамгершілікті бап - бабымен қолдану өнерінде. Түптей келсек, адамдық заңдылықтан, кісілік тұғырдан ауытқымайтын қайырымдылықта.

Жанкүйерлік кімнің қолынан келеді. Біріншіден, жасы мен мінез - қылығына қарап кісіге жол тапса, іс-әрекеті көп көңілінен шықса, ондайда келісім қауымның береке - бітіміне айналмақ, жанкүйерлік - жақсылыққа, жарасымдылыққа, жүлдегерлікке бағышталатын ерік, кәсіптік парыз, адамгершілік әлпет құрмақ. Өнерлі елде, көпшіл ерде, дау-дамайы жоқ жұртта жанкүйерлік мәртебесі артады. Үшіншіден, кемелі келген жанкүйер билігімен қараға залым жасамай, бітіспес дауда әділеттілік жағында болады. Сондағы қаймығары да, қайырылары да - шындық, көп беделі, ортақ мүдде. Жанкүйер жігері өзіндік тіректі тірілте алғанда, өзіндік сананың берерін үдеткен де, кісілікке қайырымдылықты пір тұтқан да әркез жаңарады, керісінше, әрекеттегі келіспеушілікті қайыру да, мінездегі есерлікті айыру да шымырлана түседі.

Билер талабы екі өзекті мәселенің төңірегіне тоғысумен болды: не үшін және кімнің алдында жауаптылық мойында қалады? Би беделі мен хандық билікті тең ұстаудың жөн-жобасы қандай?

Ықылым заманнан бері тәте билеуші - дүниетанымдық бағытты тиянақтайтын, беделді сақтайтын шешендік шеберлікке, нақты тапқырлыққа және шешім туралығына жауапты. Аумалы - төкпелі заманда билер жауапкершілігі не үшін керек және қалай өзгереді деген әуесқойлық жұртшылықты әркез ойға қалдырады.

Қазақтың қасіретінде бөліну қанша болса, дауы мен соры да сонша. Төле бидің есебінше, қазақтың түбіне жеткен дерт - жетеу:

Жер дауы, баяндайын, біріншісі.

Ру, қоныс пенен меншікті ісі.

Иеленген жеріне жанжал болса,

Біреуге басымдық қып озбыр кісі.

Үй іші мен баланы тәрбиелеу –

Болған жосын заңының екіншісі.

Ұрлық, қарлық, барымта - үшінші заң.

Баян етер бәрін де білген кісі.

Төртінші боп саналған мынау заңы

Бір халық пен басқа ру болса дауы.

Ұлтын жаудан қорғамақ - бесінші бұл,

Алтыншы, жетінші - құн дауы, жесір дауы

Есім ханның күнінде ауыр еді,

Осылардан қиын боп ажырауы.

Дау қашанда болмасын қисынсыз мүддеден туындаған. Шектеулі белгісі - тұйықтық пен бірсарындылық, оның кесірі - теріс пиғыл мен алауыздықта, түсінбеушілік пен жалған пайымдаушылықта. Бұл - бітіспес өмірге күдікпен қарауының көрінісі. Шеттік немесе шеттеп қалу - үгілген жанның кіріптарлығы. Кіріптар өз үміт - ойында да, өзгенің ұсыныс-пікір нақтылығына да бос. Күдік пен жабырқауға шалдыққандар уәдеде тұрмады. Олар бара-бара әділдікті де, әдепті де бұзды. Көпшіліктің берекесін кетірді, топтан қол үзірді.

Қисынсыздықтан шешім бұзылды, іс былықты, жазасыздық жауапсыздықпен жұғысты. Қисынсыздық арзан абырой-атақтың қолайлы құралына айналды. Өз бойында адамдық қасиетті қожыратқандар адалдықты ұға алмады. Арамзаның айласы - өсекке, көршілерді кінәлауға бой ұрды. Сындарлы көзқарасты тексіздердің кінәлауы бүркемеледі. Тексіз бен арамзаға жетіспегені - бітімге келтіретін өзара қарым-қатынас пен жан дүниенің жағымды - жағымсыз жақтарын көрсететін, олардың ара - салмағын қалт ұғындыратын әлеуметтік ықпал. Намысты жөнсіз қорлағандар халықтың мұң-мұқтажын ойлап қайт, бірбеткей әрекет психологиялық ахуал - қисындықтан арылмады.

Бітімдікті құптайтын, әділеттілікті жақтайтын қызыл тілдің күші немесе жұртты үйірер шешендік керек болды. Қазақ шешендік арқылы қаншама дау-жанжалдан оңай құтылып отырды. Бұл өрісі кең қиын өнер қисынсыздықтың қиюын келтірді.

Әз Тәуке хан "Жеті жарғыны" қабылдағаннан кейін атақты үш биді былай сынапты:

- Дауға билік айтқанда алдымен жасы үлкеннің бастауы, жасы кішінің қостауы жөн бе, әлде жасы кіші бастап, жасы үлкеннің қоштауы жөн бе?

Сонда Ұлы жүз Төле би:

"Төбеде тұрған кісі төрт жағын түгел көргенде, төменде тұрған екі жағын, беткейде тұрған бір жағын әрең көреді. Сондықтан жасы үлкеннің, оңы мен солын, алды-артын болжаған ағаның алдымен билік айтқаны дұрыс қой", - депті.

Орта жүз Қазыбек би тұрып:

- Жасы үлкен аға әділ төреші бола алмайды. Себебі артында қайырылары жоқ. Жасы кіші інің де төреші бола алмайды. Себебі, алдында қайырылары жоқ. Сондықтан алдында айбынды ағасы бар, артында именерлік інісі бар, алды-артына қарайлап, билігін абайлап жүргізетін ортаншы бидің төрелік айтуы орынды ғой, - депті.

Ең соңында Кіші жүз әрі жасы кіші Әйтеке би:

- Ағасы келсе, ардақтап атын байлағандай, қонағы келсе, құрметтеп жайлағандай, тындырымды інің болса, қанаты - құйрығы сай болып, көңілі жай болып, ағаның алар тынысы болса, інінің міндеті - басқару, ағаның ретін бас бағу емес пе? - деген екен.

Қазақтың данагөй үш биінің артында осындай кейінгілер айта жүрер аталы сөз қалды. Олар әр жайдың бәтуасын табуға тікелей ықпалын тигізді. Әр тоқтам әлеумет ісіне жон сілтеді.

Дауда, әсіресе "алса бітім, берсе бітім" деген ортада сөз бастау қиын. "Тауып айтсаң береке қылады, таппай айтсаң келеке қылады". "Ойсыз сөзден ойлы сөз дұрыс" деп ұққан зерделілер: "Сайлауы жоқпен сабақтас болма. Байлауы жоқпен санатта болма. Тілегі жаманмен қапаға түспе. Тегі жаманмен ортаға түспе" деген ұлағатты сөздерін қалдырған.

Қиындықты көсеу дегенмен бөгде үшін оның салмағы жеңілденбейді. Өйткені тұрақсыз қарым-қатынаста әркім әбігерленген көңіл-күйді бастан кешіреді. Осында жан дүниені жазықсыз, жөнсіз құлазытпа, адал ұстамды бола білу - келісушіліктің нышаны. Халық билері адамның өзіндік жан дүниесін дұрыс, дәл ұғыну арқылы, оны демдеу арқылы өздерін танытты.

Төбе билер жұртты аздырып-тоздырған жайттардың себептері мен оған қатысқандардың кінәсін анықтауға мұқият қараған, олардың міндеті - бірде арашалық, ақылшы, қолбасшылық қызметтен туындады, енді бірде өзінің әлеуметтік талғамын жоғары ұстайтын сенім мен рух иелігінен тұтанды. Әр міндетті туралыққа ұстату - үлкен мәселенің біріне баланды. Туралыққа тамызық болған ортада мәселелер бұйда жіптей ширатылып, өрімін тапты.

Төбе билер дау-жанжалдан шығудың үш шартына айрықша көңіл бөлді: адамды кіріптарлықтан босату, елде бітім - бәтуаға келу, биліктің бағытын таңдау. Осы іспеттес шартты орындаудың үш тәсілін Төле би жадында сақтаған. Олар - не істеу керектігін анықтау, Кімнің алдында жауапты екенін ұмытпау, қандай нысаптан қанағат табарын қалт жібермеу.

Би-шешендер ісіне ұшқалақ көзімен қарамаған. Даудың себеп - салдарын түсініп алмай шешім жасамаған. Дегенмен, даугерлер қаншама құбылмалы болса да ел жарастығы мен бас амандығы үшін билерге жүгінді. Төбе билер "білектің күшінде кеткенді биліктің күшімен қайтарды. Найзаның ұшында кеткенді, тілдің ұшымен қайтарды", айыпкерлерді "тірідей сойып", жермен-жексен ете тізе бүктірсе де оларды өмір бойы қорлауға бармады. Коп алдында кінәліні мойындат қызды, көптің көзінше шығынды өткізді.

Төреліктің көздегені - адамның өзіне жол табу, шындық арқылы өзара түсінісуді тұрақтандыру және нығайту. Төбе билеріміз ақ сөйлеп, шындық жолында жүретін адал жандарды елге таныстырып, оларға ерекше ілтипат білдірді.

Ағайынмен жауласқан, көршімен дауласқан жолбасшысы жоқ жұрт толымсыз. Терін төгіп, халқына қайрат қылмаған ер, әркімге есесін жіберген жігіт болымсыз. Сонымен, болымсыздықтың түп - тамыры надандық пен санасыздықта десек, енді бірі -бүлдірушілікте. Қай кезеңде де болымсыздық рухани кедейліктің, ерік жұтаңдығының, ой - парасат таяздығының белгісі. Баянсыз әрекетте, бейнеттен қашып бұлтаруда, жалғандықпен өзін жұбатуда, жақсылыққа пейіл білдірмегенде, адамдық ажарын танымағанда - болымсыздықтың машақаты үдемек. Оның машақаты жетерлік, одан арылу да оңай емес. Әдепсіз ортада жамандық аяқ астынан қыр көрсетеді. Өспейтін жігіт өнбейтін даудың ізін қуады, басынған менмендер қайратына мастанып әркіммен қас болады.

Заманы да, бағдары да тура емес кезде өкінішке орай тұрлаусыз жандар сабырсыздыққа салынады. Осыған орай, дүние үшін ардан кеткендердің қылығын көрген қазы билер бізге талай-талай үлгі қалдырды.

"Ерден ердің несі артық, ептеп айтқан сөзі артық" (Майқы би). Ойшыл өзінің де, өзгенің де көңіл-күйін танып, толғай біледі. Асыл ой тозбайды да өзгермейді. Ал ақылың кетіп дал болсаң, шаруадан тыс қаласың.

"Ел тыныштығын ойламай есеңгіреген шал жаман" (Майлы - қожа). "Ауызбірлік жоқ жерде, қиянатты қият бар" (Қабан жырау). Қазақ тағлымына қарайласақ, қандастар бауырындай топтағандар көпке сыйлы болды. Керісінше, ақиқатқа көз алартқандар халқымыз бен зиялы жандардың осалдық жақтарын іздеді. Жақсының шарапатына кенеле алмағандардың өмір туралы түсінігі халық ұғымынан алшақ жатты. Сондықтан Төле би: "Құлдық ұрсаң дұшпанға, арылмайтын сорың бар" - деп ескертті.

"Арадан шыққан жау қиын, таусылмайтын дау қиын, шанышқылаған сөз қиын, іске аспаған серт қиын", байыбына барсаң, "ұры-қары жиылып, ұйытқылы ел болмас, жаманды қанша мақтасаң, жайды білер ер болмас" (Төле би). "Екі адам керіссе, оның арты қызыл шоқ. Ал керісе қойсақ, үшеумізге бірдей - хандық түгіл, ондық та жоқ" (Әйтеке би).

Абзал жандардың діттегені - көзі көргенді, тәжірибеден өткенді шындыққа балау, көріністі толық жеткізетін белгілерді ор сақта санап өту, ұғынған мән-жайды көңілге жақын түту. Мұның өзі секемдікті сейілтетін сөздер, зерделікті бекемдейтін қамқорлық.

Көптің көкейінен, көсемдердің ой - сырынан шыққан осы ұлағатты тұжырымдар бір-бірімен сабақтасты, ең бастысы, ел амандығын аздырмайтын бағытта қолдау тапты. Дау-жанжалды доғару - әлеуметтік деңгейде қаралды. Себебі дау-жанжал, алдымен, бүкіл дағдарыстың тарылған, бей-берекетсіздік кезеңі деп танылды. Содан елдің елдігін бұзатын, рухани бітістігін тоздыратын бұл келеңсіздіктер жұрттың ығырын шығарған, халыққа да, оның мүшелеріне де қауіпті қылмыс ретінде бағаланады. Осындай дағдарыс "дауының" шеңберін тарылта білу – би тану философиясының жетістігі. Би тану өнерінің жөн-жобасы қандай еді?

Би тану - сонау Батыс Түрік қағанаты заманынан қалған мұрагерлік әдіс және мемлекеттік басқару дәстүрі. Қазақ даласында рубасының өмірлік қажеттілігінен туындаған. Би тану -қазақ қоғамымен біте қайнасқан, ата-бабамыздың тұрмыс-тіршілігінде, саяси өмірінде жаңарған институт, кеңесші орын, теңдік пен азамат құқығын сақтауға қызмет еткен қондырма .

Би төрешілігі XIX ғасырда қазақ өңірінде екі бағыт пен дәстүрде өрбіді. Билер дегенде, алдымен, ертеден келе жатқан билеу дәстүрін жалғастырушы халық таңдаулыларын, яғни билер сотын айтты. Халыққа танымал сот пен адвокат қызметін атқарушы көреген даналарды ескерді. Бертін келе, патша өкіметінің жандайшабы, халыққа жеккөрінішті болғанымен өкіметтен жалақы, халықтан пара алушы болыстардың берекесіздігін бетке тұтты.

Біз би танудың бірінші, көне де басты мағынасын соз етіп отырмыз. Халқымызда ақылгөй данышпан, қара қылды қақ жаратын әділ билер халық атынан сөйлеп, сөзуарлық талантымен, батыл қайратымен көпшілік сеніміне ие болған.

Халықтың ортасынан шығып, халыққа қызмет еткен билер үлгі - өнегесімен қара сөздің де, өлең сөздің де, көсем сөздің де ашық сабағын жүргізді. Сөз мазмұнын қастерлеу арқылы көпшілікке сөз қуатын жеткізді, жақсыларға ісін дәріптеп, өнер мазмұнын байытты. Өз ортасында теңдік пен тұтастық тәртібін ұстау арқылы жауапкершілікті арттырды, тіпті қазақтың әдет-ғұрып мұрасын жинақтап тарата білді, әдептілік заңдарын терең насихаттады. Билікті осылайша ашық, айқын, бүкпесіз жүргізушілер "халық әкімдері" деген жоғарғы лауазымға ие болды. Бір жағы, халықты ханмен, халық дәстүрін мемлекеттік тәртіппен ұштастыруға үлкен септігін тигізді, дәнекер күшке айналды.

Қазақ тарихына мемлекет пен қоғамды басқарудың өзіндік дәстүрі мен тәртібі орнады. Оны ескермеуге, тәжірибесінен үйренбеуге, елеусіз қалдыруға болмайды. Коп арасында жиі айтылатын мына сөз тіркестеріне көңіл бөлесек: "Ханның арқа сүйеуі жарасымды бимен табылады". "Ел меңгерерлік тілі жоқ, еңсерерлік күші жоқ, білім мен ойға, билікке ие болмаған, не билерді ішке тартып қыбын таба алмағандар хан болып тұра алмаған". "Бисіз хан оңбайды, хандықпен қатар қырағы билік те бір жерге бас қосса, ондай ханды ел де сүйеді, ұмытпайды".

Бидің қадірі неліктен жоғарылаған? Алдымен, би туралы кең таралған халқымыздың мақал-мәтелдеріне жүгінейікші: біріншіден, "Жеті атасы би болған - жеті жұрттың қамын жер, аяқ асты би болған - құлақ миын шағып жер"; екіншіден, "Би болмаған би болса, билемеген ел қоймас"; үшіншіден, "Соқыр қарауыл қойсаң, еліңді жауға алдырар, білмес наданды би қойсаң, жұртыңды дауға алдырар"; төртіншіден, "Жаңа биден билік сұрама, жаңа байығаннан қарыз сұрама".

Сонымен, халықтың атынан төрелік жүргізу бойға біте қайнаған нәрсе емес. Билік жүргізуге байлық пен мансап жеткіліксіз. Өйткені, Қаныш Сәтбаев сәтті айтқанындай, "ханда қырық кісінің ақылы болса, биде қырық кісінің ары, білімі бар". Нағыз билеудің таусылмайтын емі, халық өкілдерінің сөзімен айтқанда, - ақыл, кені - білім, жетекшісі -талап, шолғыншысы - ой, жолдасы - кәсіп, қорғанысы - сабыр, қорғаушысы - мінез. Осы қасиеттердің тұтастығы, тұрақтылығы және туралығы ғана билік жүргізушінің тұлғасын қалыптастырады.

Билік жүргізу мен би тану түптес қазық және бағдар. Тоғысу мәні неде? Ол, бір жағынан, ой оздыру, сезім сергіту, көңіл-күйді көтеру, сөзді мағына. Оқиғаны түсіндіріп, тоқтамға келу бағдарын ұғындыру. Екінші жағынан, адамның жақсылығын тәптіштеп, қауым жұрттың мерейін көтерді, аңқауларды оның залалынан сақтандырды. Көзқарасты сынауда аса шеберлік танытса да, адамды мұқатып - кемітуге бармады, бей - берекеттік пен дауда байсалдылық танытты, бірақ олардың себеп-салдарын анықтауда ебедейлі көрсетті.

Ақиқатқа сүйенген, әділетке жүгінген, сабасынан шықпаған төрелік тыңдағанның да, есіткеннің де көкейіне қонды, көңілінен шықты. Бүл көлденең уәждің жетегінде жүре бермейтіндердің ісі. Тіршіліктің тұтқасын тапқысы келгендерге сөз саралау мұрат, таудай сөзге тарыдай түйін табу - қанағат.

Үш тұтқа мен тәнтілік билердің қызметін төбеге көтерді. Олар: әділ сөзді халыққа айтқызған төрелік, адамдықты әркімге әкелген әділқазылық, бітімді орындататын әмірлік. Биліктің осы үш бірдей түп тамырының тарихы қилы-қилы. Бірақ Төле би, Қазыбек би, Әйтеке би сияқты қара қылды қақ жарған ел адамдары халқының ынтымағы ата тегінен аспай жатқан кезде ұлы идеяларды айта білді, әр істің себебін таба білді. Олар өз беделдерімен тұлға мен хандық тәртіпті үйлестіруде білгірлік те, алғырлық та танытты. Билер құжатын дипломатиясынан, оның ел құрметтеген дәстүрінен құрады. Дала дипломатиясының негізі - ел басқару, билікті жариялылық пен ізгілік тұрғысында орнықтыру. Билер құжаты осы дәстүрлерден нор алды. Билік бастаулары мен қағидалары -халық еркі мен ондағы үш қарым-қатынастың - қолбасшының, ел басқарушының, жан саудагерлерінің жиынтығы, олардың өнерінің жетістігі.

Билік жетістігі соңғы әміршіл - әкімшіл жүйеде ұмыт қалды немесе бұрмаланды. Ұлтымыз жалтақтыққа ұрынып, өз жерінде қожалық сезімін қожыратып алды. Осындайда халық билерінің азаматтық қайсарлығы, сөз тия өнері, жүргізген төрелігі сұңғыла саясаткерге де, ғұлама ойшылға да ауадай қажет. Өзін танымақ, ел - өмір тәжірибесінен тартынбауы хақ. Қазірде билер қауымдастығы мен оның әкімшілігін құру туралы сөз жиі айтылып жүр. Әзірше оған ғылыми негіз бен әлеуметтік қолдау жетіспеуде. Дегенмен билер дәстүрінен нені тәлім етуге боларлық?

Билер өз есімдерін шешендік өнердегі шеберліктерімен, тапқан беделімен әйгілі етті. Әділ бидің заңы "тура биде туған жоқ", яғни нысаналы да жүйелі. Билік нақылын медеу еткендердің көңіл - ниеті бір ортада теңдік құрды, талғамы сеніміне ұласқанда намысында тұрды. Талғам теңдігі мен тәсіл таңдау еркіндігі төреліктің ауқымын кеңейтті және биліктің мынадай тәртібін екшеді:

- адамгершілік пен әділеттілікті ақиқатпен үзеңгілестіре көтерді;

- беріден ойламай, әріден толғап, жеңіл болмай, салмақты болды;

- халық үшін қызмет етіп, халықты өзіне тарта білді;

- мәселенің ақ - қарасын айырып, дұрыс төрелігін бере білді;

- не болса соған өкпелеп, кінәмшіл болмау, болашаққа бетбұрысты қолдады.

Билердің төрі - ел арасы, оқиға ортасы. Халық өз төрін ата жолын ұстап, елдікке талпынғанға, жайды біліп аманатты тілеушілерге, ырық пен ырысқа ұйтқы болғандарға ғана ұсынды. Елінің еңсесін көтергендер, халқы үшін қайраттанғандар ел қамын, жер қамын, бауырларының болашағын ойластырды. Не істеу керектігін анықтаған, кімнің алдында жауапты екенін ұмытпаған, қандай мүддеден қанағат табарын қалт жібермеген билердің беделі артты.

Билер ынта-ықыласы жұрттан асқан, ақылы көпке мақтан даналар. Олар өздерінің ісіне, сеніміне және мұратына адал қызмет еткендер. Ел ішінде осылай есейген, ақылға да, нақылға да ерген. Нақылы - тура тапқырлығы, тапқырлықтан туындайтын тоқтам, еңсе тура шешім, шешімге сүйенетін қимыл-әрекет, іс-әрекеттің елді басқарудағы қызметі мен орны. Мәселе мен міндетті талдау мен таңдау, тұжырымдау мен туралау, әдеп пен әрекеттің бастамасына ұмтылу және олардың бірлігін ұйымдастыру – би - шешендердің, ортақ мұраты және жетістігі болған. Бірліктің бір бәтуасы осы десек, енді бірі - дұшпанға құлдық ұрмаушылық.

Екі жолда да билер ынтымақ өлшемімен мінез-құлықты қалыптастырды. Көңіл налығанда, талғам жұтағанда олар әр кез ортамыздан табылып жатса, қанеки. Қайрат қылар мезгілде жүк ауырын көтерер нарлардың тәжірибесінен үйреніп, одан тәлім - тәрбие алатын кез әбден жетті.

Тарихқа кейінгілердің өктемдігі, өзімшілдігі жүрмейді. Тағдырды дегеніне көндіру - саяси сайқалдардың, көргенсіз содырлардың өңмеңдеген озбырлығы. Озбырлыққа көну -қазақтың түбіне жету.

Қазақтың бақыты қайырлы болсын десек, би танумен табысу шарт, оны кәсібіміз деп те, нәсібіміз деп те игеру міндет. Би танудан үйренерлік ұлағаттың ұлығы мынада:

- адамның адамға деген көзқарасын имандылық заңына бағындырып, ақиқат деңгейіне көтеруден танбау. Ақиқат пен имандылық арқылы адам ниетіндегі әдептілікті, әділеттілікті інжу - маржандай іріктеу, қамқорлықты талдауға кеңдік жасау. Ниет кеңдігі -тыңдай да, әңгімелесуге шырай білдіру де, олқылықты сынай білу де абзалы, өзіне де, өзгеге де өмір сыйлай алғанда ғана көрініс табады.

Би ақыл-парасатты - адамдарды аздырмайтын, налығандардың сағын сындырмайтын ем, жарлыны жұбататын, жақсыны баптайтын демеу - әрекет, дауға қарсы жұмсалар өткір қару. Би парасаты көптің көңілін сергітіп қана қоймай, қарым-қатынасты күтпеген жағынан көре білді, түсіндіре және түйіндей білді. Жамбыл жырында:

Шешен кісі сез бастар,

Адал кісі ел бастар.

Жақсы сөзді ел жаттар,

Ел жаттар сөзде салмақ бар, -

деген шумақ бар. Бұдан көкірегі ояу, білімдар мұраны қабілет пен қажеттілікке қызмет еткізе алады демекпіз.

Төле би - ер де, елші де. Өзіне сөз бергенде, сыр суыртпақтап, мәселеге тарта сөйлеген данагөй еді.

Ел тағдырының осы тіреніштерін ұққан билер өздеріне тағы бір қамқорлық қосты. Туған жерге деген пейілі кемімес жігерлі жастарды елге таныту, елмен табыстыру - билердің кәдуілгі дәстүрі. Осы тұрғыдан "кімді қалай танисыз?" дегенде, Бапан би былай термелепті:

- Кісі болар кісіні кескінінен танимын,

Кісі болмас кісіні мүшесінен танимын.

Жомарт болар кісіні табағынан танимын.

Сараң болар кісіні қабағынан танимын.

Дауы жөнсіз кісіні сөзінен-ақ танимын.

Өзі тұйық жігітті жүрісінен танимын.

Іші сұйық әйелді күлісінен танимын.

Ақын болар жігітті дауысынан танимын.

Палуан болар жігітті шалысынан танимын

Мерген болар жігітті атысынан танимын.

Батыр болар жігітті сапысынан танимын.

Бай болатын жігітті пейілінен танимын.

Билер тоқтамы әр жайдың тамырын басып, оның сұрауын келтіру. Тілегін тауып, әр істің ақырын бағу. Дау-дамайда қара қылды қақ жарып турасын айту. Қимыл-әрекетке өктемдікке көнбеген айыпты емес, жүрекке ерік бермеген айыпты. Пікір таласуда заң тілсіз, әділет үнсіз. Дегенмен жүрекке әмір жүрмейді, жүректі білекпен жеңуге болмайды. Ашық әңгімеде өшпенділіктен қашып, еркіндікті табу - ұлағат; халықтың ғұрпын, тұрмыс-жайын, салтын жан-жақты білу, оларды нақты, жүйелі сақтаудың жөн-жобасын ауытқымау да - ұлағат. Өжет мінезді, көреген даналар адалдық пен әділетке деген ынтызарлықты жинақтады, соларға қыруар қызмет етті. Ортамен дидарласу кезінде жөнді көнеден сұрады, көргенді ден сұрады, көптен сұрады, коп оқығаннан сұрады. Ақылдасу -ағаттыққа дес бермеу, жолдан адаспауға кепілдік. Осы қағиданы билер заң ретінде қабылдады және басшылыққа алды.

Көпті көрген мен тоқығанның үйреткені: жатқа тіл қайтарсаң да, оның қадірін аяқ асты етпеу, оларға арын сатпау. Тізе тірескен қарсыны қосын жекпесе де, оның салтынан өтпеу, өнерінен бағдар алу. Берік сөйлескен жаттың бекемдігіне зейін салу. Мәселені көтерген кісінің беделіне көңіл бөліп, оның әр саладағы ой мен көзқарасының астарына, арқауына ден қою. Содан түбегейлі мәселені ретімен шешуге көшу.

Осындай өнегелі өмірдің беделін сақтау үшін Сары би атап өткендей, алты ұлы сөзді естен шығармау шарт:

- Арлы - ожданды бол!

- Елге деген парызыңды ұмытпа!

- Намысыңды жастан сақта!

- Халқыңды алалама!

- Жақыныңды жаралама!

- Қалысың қаралама!

Би танудың кезеңдері мен түрлері бірдей емес. Дегенмен, оның халық дәстүріне тигізер ықпалы ерекше. Би болмысының биігі - адамгершілік ғибратынан туындаған байсалды қорытындысында, адамзат мұратына деген өтімді ықыласында. Би ұмтылысы мен кәсібі топтың өзін-өзі басқару тәжірибесі мен қазақты ұйымдастыру тәсілдерінен құралды. Би танудың өрнегі - халық талғамынан туындаған, адамгершілік пен тіршілік мақсатын жалғастыратын әділетті шешім, адамгершіл қасиеттің әлеуметтік мағынасын көтермелейтін қылық пен өнер тәсілдері. Би өнері - шындықтың өтімді қырын көрсету мақсатында сұрақ қоя білу; сөйлесе және пікір таластыра білу, дәлелді негізді қолдану қабілет - қасиеті. Сөйлеу өнері жалғандыққа сыймайды, нақты салттың тартымды жағынан тәлім алады.

Жақсы билердің белгісі осында. Көпті көрген адам өмірді былайша түйіндесе керек: "Біріншіден: өсек-аяңнан аулақ болу. Алдыңа келген адам біреудің үстінен өсек-аяң, шағым айтса, оларды көзбе-көз беттестіруге, не болмаса кемшілігі болса, оның намысына тимей көзіне айту. Екіншіден, өзіңнен бұрын жұмыс істеп кеткен адамды жамандаудың қажеті жоқ. Егерде жұмыс барысында кемшіліктер кетсе, қолыңнан келсе түзеуге тырыс. Және ол адам туралы жалған сөз айтып, жария етуге әуестенбеу керек. Үшіншіден, қызметтес адамдарға, бағынышты жұмыскерге қамқоршы болу, құрметпен қарау, көңіл болу" белді басшының беделін көтеретін қасиеттер. Мұндай кісілік қасиеттер ескірмейді, түгесілмейді. Би тану арқылы озық қасиеттер практикалық қызметке, ел басқару тәжірибесіне айналады. Би тануды ел басқарудың арнайы мекемесі ретінде, әлеуметтік қызметтің түрі ретінде ғылым мен өнердің белгілі бір жүйесі ретінде қарастыратын уақыт әбден пісіп-жетілді. Оның үш сипаты да қазақтану деңгейі мен мазмұнын айқындайды.

Егеменді ел мен мемлекеттің іргесін қалауда, еңсесін көтеруде би тану тәжірибесінен тағлым аларлық жайттар көп-ақ. Би тану - тәлім-тәрбиенің екі жақты өнері, көп қырлы, көңілге сындарлы тәсілдерді өрнектеудің мектебі.





TYCIHIKTEMEЛEP

Алдар көсе - қазақ ауыз әдебиетінің кейіпкері, ақылды айлакердің, зерделі қудың, жиынтық бейнесі. Ол өмір бойы асқан айлакерлігімен, мысқыл қалжыңымен сараң байды, пайдакүнем саудагерді, озбыр ханды, тоңмойын жанды әжуалап, мінеп өткен. Алдар көсе түркі тілдес халықтар (қырғыз, өзбек, қарақалпақ, түрікмен, т.б.) әдебиетінің көбіне ортақ тұлға. Оның қай заманда өмір сүргенін дәлелдейтін тарихи мәліметтер жоқ.

Ақсуйек - тұқымынан байлық, билік арылмаған жоғарғы қауым өкілдері, ру билеушілері.

Аяз би, Жаман - қазақтың аңыз-әңгімелері кейіпкерлерінің бірі, халық қиялынан туған ел басшысы, қоғам қайраткерінің үлгілі бейнесі. Аяз би өзінің зеректігі, тапқырлығы, ақылдылығы арқасында уәзір болады. Халық аузында Майқы бидің қасынан орын алған екі бидің біреуі (екіншісі - Құмырсқа) деген аңыз бар. Оның даналығын, достыққа адалдығын, сертке беріктігін, әділдігін хан да, қара да мойындаған. Хан болған Аяз би өзінің қой баққандағы жыртық шапанын хан сарайы босағасына іліп, соған көзі түскен сайын тәубесіне келген дейді. Содан халық аузында: "Аяз әліңді біл, құмырсқа жолыңды біл" деген дана сөз қалған.

Дана - кемеңгер, данышпан; кепті көрген, тәжірибесі мол, оқығаны - тоқығаны көп адам; дана сөз - өмірге өзек болар үлгілі өсиет.

Діл - адам болмысының терең психологиялық жай-күйін білдіретін көңіл, діт, жүрек.

Ділмар - тілге шешен, сөзге бай адам.

Жиренше шешен - қазақ хандығын құрған Жәнібек хан (XV-XVIF.) тұсында өмір сүрген. Жиренше шешен есімі ақыл-парасаттың үлгісі ретінде қазақ ауыз әдебиетінде орын алған.

Бек - ел билеген әкім, сұлтан, ақ сүйек пен хан тұқымы; бекем, мықты, берік. Бекзат – бек - сұлтан әулетінің тұқымы, бекзада; ақсүйек тұқымы. Би - дәстүрлі қазақ қоғамының саяси-әлеуметтік жүйесіндегі демократиялық билікті жүргізуші; елге сыйлы, жоғары мәртебелі кісі.

Би өнері - шындықтың өтімді қырын көрсету мақсатында сұрақ қоя білу; сөйлесе және пікір таластыра білу, дәлелді уәж айту барысында негізді қолдану қабілет - қасиеті.

Би-шешен - зиялылардың зерделісі, зеректері; биліктің парасатты және әділ жолдарын жүзеге асыру арқылы еліне адал қызмет етуші елеулілер, халқының көңілінен шығатын қалаулылар.

Би-шешендер өнері - өркениеттің шығармашыл түрі. Ол қазақ халқының дарынды да таңдаулы ұлдары мен белсенді де беделді азаматтарының ақыл-ой, арман-мақсат, тынымсыз ізденістері мен еткен еңбектерінің жемісі, көрген қиындықтары мен ел басқару тәсілдерінің жиынтығы. Би-шешендер өнері енегелі мінез-құлық пен өзара ықпалдас іс-әрекеттерді дамытудың өзіндік қолтаңбасы.

Датқа (парсы тілінен - тілек, әділдік) - хандықтағы төртінші дәрежелі адам, билерден жоғары, сұлтандармен шендес, тек хан әміріне бағынышты лауазымды кызмет мәртебесі. Бұл лауазым рубасыларына, әдет-ғүрып, салт-дәстүрді жақсы білетін шешен, батыл адамдарға берілген.

Дау - дәстүрлі қазақ қоғамындағы әділеттілік жолымен шешілуге тиісті әлеуметтік талас-тартыстар мен тұрмыстық кикілжіңдердің жалпы атауы.

Шешендік - сөзге жүйріктік, шебер сөйлеушілік.

Шешендік таным – тарихи - көркем, әлеуметтік-психологиялық және тынымды - құнды құбылыс. Оған тән ерекшеліктер - сезім мен сенім бірлестігі, кесек ой мен тұтас идеяның үндестігі; көркемдік пен уәждің қайталанбас көрінісі, тартымды сөйлеу мен нақты ойлау, сөз енерінің таусылмас арнасы, мінез бен іс-әрекеттің нақты белсенділігі және т.б.





