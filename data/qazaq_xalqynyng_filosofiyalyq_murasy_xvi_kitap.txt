I. ТАНЫМДЫҚ ҮДЕРІС: АЛҒЫШАРТТАРЫ МЕН НЕГІЗГІ ҰСТЫНДАРЫ

СЕЗІМДІК БЕЙНЕЛЕУ ЖӘНЕ ОЙЛАУ

Ағын ҚАСЫМЖАНОВ

Адам пайымдауы - заттардың адам сезім мүшелеріне тікелей ықпалы негізінде сыртқы әлемнің бейнеленуі адам танымының қайнар көзі, оның басталу нүктесі болып табылады. Сезімдік бейнелеуге танымның субъективтік және объективтік жақтарының өзара әсерлесуі тән, оның үстіне заттың өзі бейнелеудің субъективтік шарттарынан, субъект қалпынан, оның объектіге, тиімділікке және т.б. қатынасынан бөлінбеген.

Бірақ таным адам пайымдауымен тоқтап қалмайды, ол одан әрі - танымның рационалды сатысына, ойлауға, логикалық үдеріске қарай көтеріліп, тоқтаусыз жүріп отырады. Мұндай ауысудың қажеттілігі адам пайымында берілген заттың өз шынайы табиғатына толық сәйкес келмейтіндігімен айқындалады.

"Адам пайымдауынан абстрактылы ойлауға және одан практикаға өту - ақиқатты танудың диалектикалық жолы, міне осындай", - деп көрсетеді В.И.Ленин. Ойлау тікелей пайымдау арқылы алынған мәліметтерді құрастырып түрлендіруді қамтитын мақсатты әрекеттің күрделі үдерісі болып табылады. Соның нәтижесінде объектінің мәні мен ішкі байланысы ашылады.

Маркске дейінгі материализмнің пайымдаушылық қабілеті, оған тән адам танымының қоғамдық-тарихи сипатын түсінбеушілік таным үдерісін таза (енжар) тікелей өлі акт ретіндегі түсіндірулерге әкелді. Идеализм сезімдік бейнелеуден өзгеше, тек ойлауға ғана тән болатын кездейсоқ белсенділік сәттерін барынша әсірелеп және бұрмалап көрсетеді. Тек маркстік философия... ғана бүкіл таным үдерісінің белсенді үдеріс болатынын және ойлау сатысында бұл белсенділік біршама дамыған формаға ауысатындығын нанымды дәлелдей алады.

Сезімдік бейнелеудің белсенділігі

Әлі бөлінбеген "жалпыға бірдей түйсік" - сезімталдық қасиет негізінде пайда болған түйсік дамыған сезімдік бейнелеудің элементтік формасы болып табылады. А.Н.Леонтьевтің болжамы бойынша, соңғысы барлық тірі жандардың әмбебапты қасиеті болып табылатын биологиялық алғышарт - тітіркенгіштікке ие болады; сезімталдық ол да сол тітіркенгіштік қасиет болып табылады. Бірақ өздігінен болатын ықпалдарға қатысты ол өмірді қамтамасыз ету қызметін атқармайды.

Сезімталдықтың пайда болуы қоршаған ортаның және тірі ағзаның өзінің белгілі бір сипатының болуын талап етеді. Сезімталдық аморфты, диффузиялық ортада емес, бір нәрсенің тек заттық формада болу жағдайында ғана мүмкін болады. Өзінде шындықтың ағза үшін тіршіліктік маңызы бар және "парықсыз" қасиеттерін қамтитын осы бір зат пен жағдайдың әр түрлі жақтары мен қасиеттері тек дискретті заттар ортасында ғана объективті түрде тұтастықта болады. Биологиялық ұйымдасудың тек белгілі бір деңгейінде ғана тірі ағзада көтеріңкі дәрежедегі белсенділік пайда бола бастайды - жанама түрдегі белсенді "іздеу" үдерісі ретінде парықсыз қасиеттерге қатысты тітіркенгіштік пайда болады. Эволюция нәтижесінде бастапқы диффузиялы сезімталдықтан сезім мүшелерінің қызмет түріне жіктелуіне байланысты әр түрлі түйсік түрлері бөлініп шығады. Қызмет түрін иеленген сезім мүшелері, яғни олар сезім мүшелерінің материя қозғалысының әр түрлі формаларының өзіндік ерекшеліктеріне бейімделіп дағдылануының салдарынан пайда болады.

Адамның сезім мүшелеріне қатысты айтатын болсақ, олар тек биологиялық эволюция жемісі ғана емес, сонымен бірге, дүниежүзілік тарих, мыңдаған жылдар бойғы қоғамдық тәжірибе жемісі болып табылады. Адамның психикалық әрекеті дәл сол түйсіктен басталады...

Әрине, егер біз түйсіктің қалыптасу тетігін осылайша елестететін болсақ, онда біз сөзсіз білімнің иероглифтік теориясына келіп тірелеміз. Бірақ Сеченов әлдеқашан басқаның негізін қалады, яғни түйсікті қалыптастырудағы қозғалтқыштардың белсенді күштеудің, бұлшық ет қозғалыстарының рөлін көрсете отырып, дұрыс ғылыми түсініктің негізін қалады. Сыртқы ықпалдарды кодтау, оларды жүйке энергиясына түрлендіру кодты өрістету, ұқсастыру арқылы, оның мазмұнын ашу үдерістерімен толықтырылып отырады. Сонымен сезіну тек заттың тері бетіне тигізген ықпалын ғана емес, сонымен бірге, оған қатысты қозғалысты да қамтиды, соңғысының арқасында бейнеленіп отырған заттың үстіңгі беті мен фактурасының біршама дәл көшірме бейнесін түсіріп алуға қол жеткізеді. Көру деген сөз тек сәуле көзінің көзге ықпал етуі ғана емес, сондай-ақ, көз бұлшық еттерінің жұмысы, қарау арқылы назар аудару да болып табылады. Психологтар айтқандай, қозғалмайтын көз өлі көз, қозғалмайтын қол астерегонды. Мұндай ерекше адами түйсік, музыкалық есту қабілеті сияқты міндетті түрде ықпал етуші әуенді сырттай немесе іштей дәл жеткізуді, қайталап айтуды, дауыс аппараты әрекетін талап етеді. Мұндай есту арқылы пайымдау ерекшелікті қолдана отырып, музыкалық есту қабілетті тәрбиелеуге және дамытуға болады.

Заттың және шеткерлі қабылдау аппаратының "кездесу нүктесінде" бөлінетін рефлекторлық шеңбер түйсіктің қалыптасуының физиологиялық негізі болып табылады. Қазіргі заманғы физиология түйсіктің пайда болуындағы реттеуші фактор ретіндегі кері афферентацияның маңызын ерекшелей отырып, кибернетикадағы өрбітіп отырған кері байланыс туралы ойдың маңыздылығын атап көрсетеді.

Түйсік үдерісі рецепторда тек басталып қана қоймайды, сонымен бірге, сонда аяқталады. (Шындық образының тікелей түйсікте қалыптасуының белсенді сипаты, мысалы, А.Валлон еңбектерінде өте анық көрсетілген). Бірақ түйсік үдерісінің белсенді сипаты түйсіктің заттық формасында, образды қабылдаушы субъектіден тысқары "шығару" үдерісінде одан да мол айқындылықпен көрініп отырады.

Түйсік - ол материяның сана фактісіне шынайы түрде айналуы, бүкіл білімнің қайнар көзі. Түйсік үдерісі білім дамуының бастапқы кезеңдерінде аяқталмайды, ол таным дамуының бүкіл өн бойында үнемі өзгеріп, жаңарып отырады. Түйсіктен ойлауға өтуді бірінің екіншісіне механикалық ауыстыру ретіндегі рационалистік түсінік өте қате түсінік болып табылады.

Адам тек ойлаушы ғана емес, сонымен бірге, ол сезінуші де жаратылыс. Кітап оқу арқылы алынған теориялық білімнің өзі де әуелі білімнің сезімдік сипатымен жанамалас болады. "Танымның сезімділігі адамның сыртқы әлеммен мидың сезгіш жүйесі арқылы қарым-қатынас жасай отырып, өмір сүру шеңберінде ғана болады" . Әуелі ауруды сезгіштіктің өзі cay адамның белгісінің бірі болып табылады. В.Винер: "Ауруды сезу түйсігі жоқтықтан азап шеккен жеке адам тағдырынан ауыр тағдыр жоқ" , - деп айтады. Түйсік, сонымен, ол тек таным көзі ғана емес, одан да кең - қоғамдық индивидтің өмір-тіршілік тәсілінің ішіне енетін өмір сүрудің өзінің шарты болып табылады.

Адам өмірін тек оның шындықты рационалдық қабылдауына ғана әкеліп тіреу деген сөз -адамның сыртқы әлемге қатынасының бүкіл байлығын жоққа шығару деген сөз. Адамзат баласының, қазіргі заман техникасы мен ғылымының ұлы жетістіктері тек ойлаушы ғана емес, сондай-ақ, сезінуші жаратылысқа да есептелген.

Жан-жануарлардың түйсігі олардың сыртқы ортаға төселу формаларына, сол ортада белсенді бағыт-бағдар алу және олардың қоректену әрі көбею сияқты ерекше биологиялық қажеттіктері үшін қызмет жасайтын мүмкіндіктеріне бағыныңқы рөл атқарады. Адамдағы түйсіктің өзі қажеттіліктің ерекше түрі болып табылады, әсіресе, сыртқы әлемді теориялық және эстетикалық игерудегі қажеттілік. Тек қана адамға қатысты таным сатысы ретінде пайымдау туралы, сезімдік бейнелеу туралы айтуға болады.

Дамыған сезімталдық әлем көптүрлілігін дифферентті түрде бейнелейді, яғни материя қозғалысының белгілі бір формаларын, шындықтың ерекше жақтарын бейнелеуге бейімделген түйсіктің жекелеген түрлерінде бейнеленеді. Қазіргі физиология мен психология түйсіктің пайда болу тетігі туралы біздің түсінігімізді тереңінен өзгертті. Тұрмыстық бақылауларға негізделіп қалыптасқан бес сезім мүшелері және соларға сәйкес түйсіктің бес түрі туралы дәстүрлі түсінік терең сапалы өзгеріске ұшырады да ол қазір сенсорлық жүйенің құрылымы мен құрамына қатаң және ғылыми сипаттама жасау үшін тек бастау көз қызметін атқарады. Қазіргі ғылым түйсіктің жаңа түрлерін ашты: вибрациялық, қызулық, ауырсынушылық, бұлшық ет-буындық, статикалық, кинетикалық, органикалық. К.Э.Циолковский болжап айтқандай, техниканың дамуы түйсіктің жаңа түрлерін дүниеге келтіріп отыр, мысалы, алғашқы космонавтар тәжірибеден өткізген салмақсыздықты сезіну түйсігі.

"Сыртқы" және "ішкі" түйсіктердің айырмашылықтарына көңіл аудара отырып, Спиноза былайша дұрыс тұжырымдайды: "Біз түйсіктердің ішінде біздің бойымызда созылыңқы мерзімдегі субстанцияның... шақыруға тиісті түйсінуді байқаймыз, мысалы, ағашты көріп тұрғанымды немесе оны сезіп тұрғанымды айтқанның арасында үлкен айырмашылық болады. Материяның бір бөлігімен тығыз байланыста болатындығымды, ал басқа бөлігімен онша тығыз байланыста болмайтындығымды танымастан бұрын, айырмашылықтың себебін мен түсіне алмаймын" .

Шындықтың қандай да бір жақтарының ағзаға ықпалы субъективтік күйзеліс түрінде көрініс табады, ал ол тек сезімдік анализатор (сезім мүшелері) мен оған ықпал етуші заттың (ықпал ету дәрежесіне байланысты) сәйкес болу жағдайында ғана образға айналады. Түйсіктің әрбір түрінің өзінің айрықша рецепторлары, өзіндік физиологиялық тетіктері болады. Оның жекелеген түрлерінің ерекшеліктері түйсік тетіктерінде жасырынып жатады, ал бұл ерекшелік оларға енетін бүкіл массаның жалпыға бірдейлігін құрайды.

Көру түйсігі күн сәулесі спекторын белгілі бір диапазонда (қызыл мен күлгін аралығында) қабылдауға мүмкіндік жасайды. Төмендегілер көру түйсігінің құрамдас бөлігі болып табылады: жарықты сезу түйсігі (ахроматикалық көз деп аталады), түсті сезу түйсігі (хроматикалық көз), кеңістіктік түйсік (стереоскопиялық көз).

Көру рецепторларының абсолютті жарық сезгіштігі туралы айта отырып, Б.Ананьев былай деп жазады: "Көз торы клеткаларының жарық сезгіштігі суретке түсіргіш пластинканың жарық сезгіштігінен 3000 есе артық" . Заттың формасы мен көлемін бейнелейтін кеңістіктік көру тек түйсіктің (көз бұлшық еттерінің әрекетінің, заттың алыстауына байланысты оларға түсетін белгілі бір салмақтың) өз пайда болу тетігінің белсенді сипатының және органды жаттықтырудың арқасында ғана емес, сонымен бірге, түйсіктің басқа формаларымен өзара ықпалдасуы арқылы да қалыптасады.

Көз науқасынан кейін, алғаш көру мүмкіндігіне ие болған адам заттың көлемін көре алмайтыны, заттың көлемі ол үшін бір өлшемді жалпақ фигура ретінде өмір сүретіні белгілі. Дидро мынандай мысалдарды келтіреді: "Хирург аса шеберлікпен катарактін сылып тастаған жас адам ұзақ уақыт бойы не мөлшерді, не қашықтықты, не жай-күйді, не әуелі фигураларды ажырата алмаған... Сипап сезу арқылы қабылданатын затты денеге тигізетіні сияқты барлық заттар оның сезім мүшелеріне тиіп тұратындай болып елестейді"

Адамның көру түйсігінің айрықша ерекшеліктері, әсіресе, оның түсті сезу және кеңістікті көру сияқты құрамдас бөліктері, олардың адам өз қолымен жасаған заттардың, олардың формалары мен бояуларының негізінде дамытылған заттың кеңейтілген әлемінде болып табылады. Өзінің барлық формалары арқылы көрініс табатын материалдық өндіріс заттарды технологиялық тұрғыда өзінің мақсатты және эстетикалық формасына дейін өңдеу, кескіндеме, сәулет өнері, мүсін өнері - міне бұл адамның көзін культивация жасайтын және дамытатын негіз. "Адамзат жаратылысының тек заттық тұрғыда өрістетілген байлығының арқасында ғана адамның субъективті сезімталдық байлығы дамиды, дәлірек айтқанда, ол алғаш пайда болады: көз формасы әсемдігін сезетін музыкалық қабілет - қысқаша айтқанда, ләззат алуға қабілетті адами сезімдер және адами мәндік күш ретінде өзін бекіте білетін сияқты сезімдер пайда болады".

Адам түйсігінің ерекшелігі органдар құрылысы қоятын табиғи шектердің шындықтың қандайда бір қасиеттерін тануға шек қойып отыратын тосқауыл бола алмауында болып табылады, өйткені адам табиғатқа икемделе алмайды да, керісінше, өзін қоршаған барлық жағдайларды өз тіршілік сферасына кіріктіре отырып, табиғатты өзгертіп отырады. "Жан-жануарлар өздері қай түрге жататын болса, тек сол түрдің өлшемі мен қажетіне сәйкестіріп қана материяны қалыптастырады, ал адам оны кез келген түрдің өлшемі бойынша жасай алады және ол барлық жағдайда затқа сәйкес келетін өлшемді қолдана алады".

Адам өздері жасаған әр түрлі құралдар арқылы кейбір түйсіктерді түзете отырып және олардың көмегімен қабылдауға келмейтін қасиеттерді тіркей отырып, өз сезім мүшелерінің сезімталдығын әрі оның әрекетсіздігін күшейте алады. Құмырсқалардың ультракөгілдір сәулеге сезімталдығы туралы Лоббоктың зерттеулеріне сілтеме жасай отырып, Ф.Энгельс былай деп жазады: "...Осы бір біз үшін көзге көрінбейтін сәулелерді тануда құмырсқаларға қарағанда біз едәуір алға кеттік; біз үшін көрінбейтін заттарды құмырсқалардың көретіндігін біздің дәлелдей алатындығымыз және мұны дәлелдеудің өзі тек біздің көзіміздің қабылдау мүмкіндігіне ғана негізделетіндігінің өзі адам көзінің арнайы құрылысы адам танымы үшін абсолютті шекара бола алмайтындығын көрсетеді.

Біздің көзімізге тек басқа сезімдер қосылып қана қоймайды, сонымен бірге, ойлау әрекеті де қосылады'".

Білімнің қайнар көздері тұрғысынан адам білімінің мүмкіндіктерін қарастыра отырып, сезім мүшелерінің статикалық тұрғыдағы морфо-физиологиялық және психологиялық сипаттамасымен шектелуге болмайды. Өндіріс және ойлаудың ықпалы негізінде сезімді тек даму үдерісі тұрғысынан қарастыра отырып қана біз олардың таным құралы болатындығын біле аламыз. Тек осы тұрғыда қарастырғанда ғана адамның көзі космос әлеміне және атом тереңіне қалай ене алатындығы түсінікті бола бастайды. Тікелей көзбен қабылдауға келмейтін сәулелер қазіргі ғылымға белгілі жарық құбылыстарының едәуір бөлігін құрайды: есту аппараты дыбыстың тербеліс спекторының тек белгілі бір бөлігін ғана қабылдай алады - секундына 16-дан 20 мыңға дейін, ал қазіргі техника үшін аса зор маңыздылыққа ие болатын инфрадыбыстар мен ультрадыбыстарды адамның есту аппараты қабылдай алмайды.

Адамның есту сезімдерінің айрықша ерекшелігі олардың тіл мен музыка негізінде қалыптасып, дамитындығында болатындығын айту орынды. Адамның есту сезімінің құрамдастары мыналар: а) дыбыстың тембріне бағытталған тілдік (фонетикалық) есту қабілеті; б) дыбыстың биіктігіне бағытталған музыкалық есту қабілеті және в) кеңістіктік (кеңістіктік көзқараспен тығыз байланысты болатын) есту қабілеті. Бұл элементтердің ішіндегі шешушісі тілдік есту сезімі болып табылады, ол барлық қалған сезімдерді қамтиды, өйткені бүкіл адам танымын сөз құрастырудан бөліп алуға болмайды, ал соңғысын сенсорлыққа әкеліп біріктіруге болмайды.

Тілдік есту қабілетінің қаншалықты логикалық ойлаумен байланысты болатындығын бізге таныс емес тілді біз оқып білгенде ерекше байқалады. Сондықтан да полиглот кез келген дыбыс үйлесімділігін дерліктей қандайда бір өзіне таныс тілден үзінді ретінде қабылдайды.

Индивидтің ақылы тұрғысынан алғанда оның даму үдерісінде есту сезімі ерекше орын алады, өйткені тіл арқылы ол адамзат мәдениетіне икемделе алады. Сондықтан индивидтің мәдени дамуы үшін есту қабілетіндегі кемістіктер көру қабілетіндегі кемістіктерге қарағанда әлдеқайда ауыр кемістік болып табылады. Ескі материализм гносеологиясында білімнің қайнар көзі мәселесіне байланысты адам өмірі мен танымындағы әр түрлі сезім мүшелері құндылығының, рөлінің салыстырмалылығы туралы мәселе жиі талқыланып отырды. Оның үстіне қалай бұл мәселені нақтылы талдау туралы әңгіме бола қалатын болса, солай Маркске дейінгі материалистер гносеологиялық робинзонада негізінен бас тартуға және адами пайымдаудың қоғамдық-тарихи сипатымен есептесуге мәжбүр болады.

Осыған байланысты көптеген нәзік бақылаулар мен соны пікірлерді біз терең де жарқын материалист Дени Дидро еңбектерінен табамыз. Өзінің "Көзі көретіндер өсиетіндегі соқырдың хаттары" деген еңбегінде ол мәдени дамудың биік дәрежесіне қол жеткізген (Саундерсон) зағип туралы әңгімелейді. Зағип адамның есту қабілетінің өткірленетіні соншалық, атмосфера тербелісіндегі ең кішкентай өзгеріс, мысалы, көшені тұйық көшеден ажыратуға мүмкіндік жасай отырып, айтарлықтай сезінгіштік дәрежеге ие болады. Дидро зағип адамның дене терісіндегі фоторецепция мүмкіндігінің болуы туралы ұйғарым жасайды. Обсерваториядағы астрономиялық бақылау кезінде зағипті мысалға ала отырып, ол бұлттардың қозғалысына байланысты болатын қолайсыз кезеңдерді өте дұрыс атап көрсетеді. (Жарық сәулелеріне - нақтырақ айтқанда инфрақызыл және көзге көрінетін сәулелерге тері сезімталдығының бірдей (сәйкес) еместігін адамда қалыптастыруға мүмкін болатындығын А.Б.Познанской экспериментті түрде дәлелдеген болатын, ал содан соң ол Леонтьев мектебінің сезімталдықтың, сезімнің табиғаты туралы жоғарыда көрсетілген болжамдарын негіздеу үшін жүргізілген тәжірибелерінде дәлелдеген де). Зағиптерге тән және психологияда әлі де болса жіктеліп, тұрақталмаған "алтыншы сезім" арқылы заттарды сезудің өзіндік ерекшелігін Дидро айқын көрсете алмаған.

Бірақ ол, әсіресе, сезгіштіктің рөлін атап көрсетеді. Зағип адамдардың кеңістіктік формаларды игеруі кезінде ол көру мүмкіндігі қызметінің орнын ауыстырады, сондықтан да оның түсінігінде көру дегеніміз - ол "тек біздің түр-түсімізден бөлек болатын және бізден алыс тұратын заттарға ғана қолдануға болатын сезгіштіктің ерекше түрі" . Дидро заттың фактурасы мен формаларын, олардың көлемі мен ауқымын бейнелеудегі сезгіштіктің рөлін атап өтеді. Бастан өткерген сезімді жоқ заттан сақтап қалу мүмкіндігі зағип адамның белсенді әрекет ететін мүшесінің тетігімен байланысты. "... Менің жеке басым, - деп жазады Дидро, өте қатты құмарлықтан болған қобалжу үрейі жағдайында екі қолдың дірілдегенін бастан кешіруге, бұдан әлдеқашан бұрын болған зат әсерінен алған көңіл-күйді сезуге және оны сол затқа қазіргі тапта қол тигізіп тұрғандай анықтылықпен бастан кешіруге, оның үстіне мен сезім шекарасының жоқ зат шекарасымен дәлме-дәл сәйкес келуін айқын байқауға мәжбүр болдым'".

Еңбек құрал-жабдықтарының қасиеттері адамның сезгіштік қабілеті арқылы тікелей бейнеленеді, сондықтан адамның көру және есту қабілетіне қарағанда ол біршама "практикалық" сезім ретінде байқалады. Философиялық психология сезінуді өз рецепторлары бойынша және ондағы қабылдау құбылысының сипаты бойынша айрықша әртүрлілікке жіктелген күрделі құбылыс деп біледі. Оған жататындар: тері арқылы түйсіну сезімі (бұл тар мағынадағы сезінудің нақ өзі), температуралық, ауырсыну және бұлшық ет-буындық сезім. Тактильдік сезімнің арқасында біз тек заттың қасиеттері туралы білімді ғана алып қоймаймыз; ол білім сонымен бірге, дәл сол ауыру сияқты адамның өз тәнін және жекелеген мүшелердің "өзіндік сезіну" көзі де болып табылады. Белсенді сезу, сипау арқылы заттың көшірме бейнесін түсіру деп аталатындар тактильдік сезімді бұлшық ет-буындық сезіммен ассоциация жасау болып табылады.

Соңғысы сезімнің бүтіндей бір класын ашты, олар И.М.Сеченовтың еңбектерінде мойындалған болатын. Оған мысал ретінде, заттардың (құбылыстардың) адамның қозғалыс мүшелерімен өзара ықпалдастыққа түсу сәтін бейнелейтін кинестетикалық сезімді алуға болады. Бұл кластың сезімдері заттың кеңістіктік-уақыттық шекарасын анықтай отырып, оның динамикалық, қозғалыстық образдарын жасайды.

Кинестетикалық сезімнің екі түрлі ерекшелігін атап өту керек. Біріншісі, әрекетті, қозғалысты түзу құралы ретінде бейнелеу, образ кинестезияның арқасында барлық іс-әрекетке кірігіп отырады. Валлон былай деп жазады: "Образдың бәрін қамтитындығы соншалық, ол арқылы бәрін, тіпті тетігі қозғалыс образдарының әрекеті деңгейіне жеткізілген қозғалысқа дейін түсіндіруге болатын болып көрінеді" . Екіншіден, кинестетикалық сезімнің әмбебаптылығы есту сезімінің әмбебаптылығынан кем түспейді, соның арқасында өмір тіршілік пен танымның бірлігі қамтамасыз етіледі. "Кинестезия кез келген ассоциацияның міндетті түрдегі мүшесі болып табылады, соның арқасында жеке-дара тәжірибенің жинақталу және бейнелену үдерісі әр кезде бір-біріне өтіп отырады" .

Ерекше қызығушылық туғызып отырған сезімнің бірі - тербелмелі сезім - дененің үстіңгі бетіндегі ауытқу аумағын бейнелеу. Тербелмелі сезімталдықтың арнайы рецепторы болмайды, бірақ ол барлық тканьдардың жалпы қасиеті болып табылады.

Статикалық-динамикалық немесе вестибулярлық сезім дененің кеңістіктік қалпы туралы білім береді, сондай-ақ, дененің тепе-теңдік қалыпты сақтауы және үдеу туралы әрі, мүмкін, белгілі бір жағдайда пайда болатын салмақсыздық сезімі туралы білімді береді.

Заттардың химиялық қасиетін бейнелеу "химиялық" деп аталатын сезімдер арқылы жүзеге асырылады: иіс сезу, дәм сезу және ағзаның ішкі ортасының хеморецепциясын, одан бөлек, терморецепцияны, барорецепцияны, ішкі органдардың ауыру рецепциясын бейнелейді. К.М.Быков атап өткендей, интрорецептивтік сезім (ішкі ортаны сезіну) арқылы өзіндік сезімнің қажеттіктері көрініс табады. Сезімнің бұл түрінің өмір сүретіндігін көптеген ойшылдар іштей болжайтын: Лейбниц оны бұлыңғыр түсініктер түрі, Сеченов - қараңғы немесе жалпы сезімнің түрі деп біледі.

Сезімнің әр түрлі түрлерінің арасындағы шектері салыстырмалы, қозғалмалы, (жалпы табиғаттағы шектің шартты болатыны нақты) шартты болып келеді, сондықтан қандайда бір дене мүше ақауын компенсация жасаудың бірден-бір мүмкіндігі осымен түсіндіріледі. Сезімдер арасында ішкі модальдық, сондай-ақ, аралық модальдық байланыстар үнемі жүзеге асырылып отырады. Сезімдердің өзара байланысы координациясы мен субординациясы шындық жақтарының ағза тіршілігіне қатысты олардың байланысы арқылы анықталады. Өмір сүру түріне байланысты сенсорлық жүйенің дамуын белгілі бір кезеңдерге бөлуге болады, ал кезең ішінде коррелятивтік өзгерістер мен байланыстар өмір сүреді. Адам сенсерикасының өзіндік қоғамдық-еңбек ету мәніне (денесін тік ұстауы, сөйлеу қабілеті ерекше және т.б.) байланысты ерекшеленетін кейбір ерекше белгілерін атап көрсетуге болады. Бұл ерекшеліктерді талдау жасай отырып, Б.Г.Ананьев былайша қорытындылайды: "Көру және тактильдік-кинестетикалық байланыс оптикалық-вестибулярлық ("бақылаушы кейіп" деп аталатын) құрылыспен бірге адамның сенсорлық жүйесінің өзегін құрайды'".

Тегінде, тілдік кинестезияның естумен байланысын да осы өзекке енгізу керек. Жеке-дара ерекшеліктер мен қоғамдық өндіріс саласындағы әрекет түрі сол жалпы шекара ішіндегі қандайда бір сезім модальдығының басымдылығын анықтайды. Адам сенсорикасының автономиялылығы салыстырмалы құбылыс, өйткені ол ойлаудың басым ықпалы жағдайындағы сана мен тұлғаның біртұтастығын қамтамасыз ететін тым кең тұтастықтың ішінде өмір сүреді.

Әр түрлі сезімдердің байланысы заттардың өзінің, олардың жақтарының тек объективті байланысын бейнелей отырып, қабылдауға - заттың тұтастай бейнеленуінің алғашқы формасына негіз болады. Қабылдаудың құрылымдық тұтастығын барлық бағыттағы психологтар дерліктей мойындайды, мәселе тек оны қалай түсіндіруде ғана болып отыр. Осы жерде пікір қайшылығы басталады. Кейбіреулері құрылымдылықты, ең қарапайым формалардан бастап тіпті ойлауға дейінгіні психиканың бастапқы қасиеті деп жариялайды. Енді басқалары, оны бір-бірінен бөлінген сезімнің механикалық жиынтығына әкеліп біріктіреді.

Ойлау туралы айтпағанның өзінде, қабылдау сезімінің бір мезгілділігі бойынша тұтасуына немесе араласып келуіне жатпайды. Әуелі жас нәрестенің қабылдауы, Бюлердің сөзімен айтқанда, "бейтарап сезімдердің жабайы биі" болмайды, ол олардың белгілі комбинацияда қабылдау кешендерін құрайтын тек біріге отырып қайталануы ғана. Шын мәнісінде құрылымдылық қабылдаудың жалпы белгісі болып табылады, ол әлі құрылымның өзінің түзілуінің әр түрлі генетикалық сатысындағы сипатын аша алмайды. Өзінің жасаған тәжірибелерінде Келер тауықтың екі түсті, олардың ассоциативті бірігуі ретінде емес, керісінше, оған енетін құрамдардан тәуелді болмайтын бірыңғай бүтін сәулелік кеңістік ретінде қабылдайтындығын дәлелді түрде көрсеткен. Бірқатар зерттеушілер, сондай-ақ, жас нәрестенің қабылдауы бір айлық өмірінің өзінде-ақ құрылымдық сипат алады. Бірақ бұл - өтпелі құрылым, өйткені ол әлі бытыраңқы, синкретті, жіктелмеген байланыстарға толы болады. Жас өспірім бала өз қабылдағанын "сөзбен" қалай айта бастайды, сол кезден бастап, баланың тілінің шыға бастауына байланысты қабылдау үдерісі, оның құрылымы өзгереді.

Категориялармен бекітілген, тиянақты қабылдау қабылдаудың ең жоғарғы сатысы болып саналады, оны көптеген психологтар мұқият зерттеген болатын (Бюлер, Роршах, Гельб, Гольдштейн және т.б.). Ересек адамдардың қабылдауын оймен қорытудан бөліп тастау мүмкін емес. Өз кезінде Бинэ мынандай тәжірибені: сынаққа түскен адамға сиядан қалған формасыз дақты көрсете отырып, оның не көріп тұрғанын сұрау керектігін ұсынған болатын. Сөйтсе, тәжірибе жасалып отырған психикасы дұрыс адамдардың ешқайсысы дақты дақ ретінде қабылдамаған, оның орнына әйтеуір бір нәрсені міндетті түрде "көріп" тұрғандығын айтқан. Л.Выготский былайша жазады: "Көрініп тұрғанмен бірге бір мезгілде қазір мен үшін қабылдау объектісі болып тұрған жағдайдың категориялық реттілігі маған берілген" .

Жалпы, сананың дамуы оның белгілі бір даму сатысында қалған барлық қызметтерін анықтайтын басым қызметінде болып табылады. Выготскийдің пікірінше, бір жастан үш жасқа дейінгі балалардың қабылдау қасиетінің қызметі басым болып келеді.

Қабылдау әр түрлі сезім мүшелерінің үйлескен әрекетінен пайда болатын тұтас құбылыс ретінде аса үздік қасиетке ие, оны психологтар ортоскопиялық қасиет деп атайды. Ол өзгерістерге, яғни олардың біздің қабылдауымызға берілетін ракурсына тәуелді болмай өзгеріссіз қалатын заттың белгілі бір толық қатаң сипаттамалар тұрғысында қабылдануында болып табылады. Мысалы, заттың алыстауына байланысты, көз торындағы оның тікелей образының көлемі, тікелей тітіркендіру сапасы және зат формасы өзгереді, бірақ оған қарамастан көру тұрақтылығы мен дұрыстығы сақталады. "Кесек бор ала көлеңкедегіге қарағанда түс ауа ақ сәулелерді 10 есе көп бейнелейді. Дегенмен, бор ала көлеңкеде де ақ, ал көмір қара болып қала береді" .

Гельмгольц бұл феноменді бейсаналы ой-тұжырымның алғашқы образына енгізілген: "Мен затты көрдім, ол міне, мынандай, ол орнын ауыстырады, бірақ ол затты өзгертпейді", - деген түзетулермен түсіндіруге тырысты. Бұл толық түсіндіру емес. Адамның қабылдауы туралы әңгіме болған кезде, оның ортоскопиялық сипатын тек оның жасампаздық әрекеттерімен байланыстыра отырып түсіндіруге болады және ол "адам" заты әлемінде тәрбиеленеді. "Ортоскопиялық жақ, - деп жазады А.Валлон, - ол дәл сол объект қалай жасалынды және қолмен өзгертуге немесе басқа түрге ауыстыруға мүмкін дейтін әдістерге өте жақсы сәйкес келетін қыр'".

Қабылдаудың қалыптасуына тиімділік, эмоция ықпал жасайды. Узнадзе мектебінің зерттеулері затқа қатысты субъективтік, жеке тұлғалық қатынастың рөлін көрсетті, ол мысалы, Шарпантьенің иллюзиясында, яғни алдыңғы тәжірибе барысында қалыптасқан қабылдау дағдысының негізінде салмағы жағынан бірдей екі цилиндрдің кішісі әлдеқайда ауыр сияқты болып қабылданады.

Қабылдаудың саналылығы сияқты оның ортоскопиялылығы да дамудың жемісі болып табылады, өзгеріске ұшырап отырады. Егер біз қабылдаудың өзіндік ерекшелігін және сезімдік бейнелеуден, моторлы сұлбалармен біріктірілген тұтас танымнан ұғымдық тұрғыдан реттелген жеке танымға қарай даму келешегін нақты белгілеуді қалайтын болсақ, онда мыналарды ескеруіміз керек.

Жоғарыда көрсетілген образдың қалыптасу тетігінің органикалық бөлігі ретіндегі белсенділік, әрекеттер туралы ойларды қабылдауға әбден болады. Әрекет пен образ арасындағы байланыс, алдымен, тек сыртқы ықпалға тікелей сенсомоторлық реакция ретінде ғана өмір сүреді. Жан-жануарлардағы білім моторлық схемалардан бөлінбеген, ол "өзі қолданатын жағдайларда және ол өзі қол жеткізетін нәтижелерде бүтіндей әрі толығымен таусылады" .

Қабылдау шеңберінде әрекет пен образ дифференциация жасалады, бірақ, сонымен бірге, оны түсіндіруге болады. Олардың байланысы циклдық реакция түрінде көрініс табады және мұнда оның себептері мен салдары үнемі орын ауыстырып отырады. Қозғалыс сезімталдықты шиеленістіреді, ал соңғысы образ моделіне ауысатын әрекеттің біршама жетілген формасына алып келеді. Нақтырақ айтқанда, сергітушілік (тоникалық) қызмет бақылаудың жасалуында қатысатын сенсорлық-бұлшық еттік әрекеттің бүкіл кеңістігінің ішкі белсенділігі арқылы объектімен мұндай бірігудің тетігі болып табылады. Бұл -сыртқы тітіркендіргіштерге деген реакция, ортаны тікелей өзгертуге бағытталмаған, тежелген, кідіртілген реакция. Затпен шынайы ықпал жасаған жағдаймен салыстырғанда мұнда да бұлшық еттің ширығуы аз болмайды. Қабылдау үдерісіндегі қабылдау тетіктерінің объектімен тоғысып, біріккен әрекетіне қатысты эмоционалды қызық көріністер бойынша көптеген мысалдар келтіруге болады. "Ойын кезінде оны көріп отырған адам бәсекеге түскен командалардың қызынуын сезіп отырады да іштей жест жасап отыратын немесе командалар қателік жіберген жағдайда оны түзеп отыратын сияқты көңіл-күйлер жиі байқалады. Керілген арқан үстінде билеуші тепе-теңдігін жоғалтқан сияқты сезім пайда болған кезде, көрерменге ол оны өзінің бұлшық етін жиыру арқылы қалпына келтіретін сияқты болып сезіледі... Декарт әншінің өз дауыс көлемінің шегіне жеткен сәтінде оның даусын өзінше бір сүйемелдеуші күштің күшейтіп отыратыны сияқты сезімнің тыңдаушының бойында қалыптасатындығын атап өтеді"...

Қабылдаудан елестетуге ауысу баса назар аударатын мәселе болып табылады. Бұл ауысу үдерісінде циклдық реакция тетігі маңызды рөл атқарады дейтін ұлы психолог А.Валлонның биологиялық эволюцияны, адам санасының (алғашқы қауымдық ойлау мәселесі деген сияқты) қалыптасуын, жас бала психикасы мен патологиялық жағдайларының дамуы сияқты құбылыстардың кең ауқымын өз зерттеулерінде қамтыған, егжей-тегжейлі негіздеген және дамытқан қағидасы осындай. Ол өз тұғырнамасында өте бай нақты материалдарға негізделе отырып, көрсетілген ішкі қозғалысқа келіп тоғысатын және ең соңында, елестетуге әкелетін формаларды жіті қадағалайды. Дамуы сәйкес келу әрекеті тітіркендіру негізінде пайда болатын инстинкт немесе бірлесіп өмір сүру негізінде пайда болатын ағзалар, қайталау дыбысы, жест және т.б. түріндегі жас баладағы реакция-дыбыстар (немесе ақыл депрессиясы жағдайындағы дыбыстар) сияқты формаларда көрініс табады.

Валлон заттардың сыртқы манипуляциялардан жойылған реакциясы сәйкестену, оларды "сезіну" ретінде көрініс табатын жесттердің, мимикалардың және пластикалардың рөлін ерекше атап өтеді. Жест екі түрлі қызмет атқарады. Ол әрекеттен бұрын болады, әрекетке шақырып отырады және сонымен бірге, ықпал етуші объект туралы сезімді индивидуумде - уақытша болса да - кідіртіп ұстап тұруға мүмкіндік жасайды. Бүкіл келешектегі эволюция сыртқы ортаның тікелей ықпалын әр түрлі жасанды құралдармен ауыстыруда үдеріс болып табылады. Жесттердің негізінде еліктеу пайда болады, алдымен ол кездейсоқ, сонан соң саналы түрде пайда болады.

Еліктеу әлеуетті тұрғыдан алғанда жалпы түсінікті білдіреді және оның әр түрлі кезеңдері реттеуші образ ретіндегі түсінікті ерекшелеп көрсетуге алғашқы қадам болып табылады. Сол еліктеудің өзінде символикалық қызмет пайда болады. Бұдан Валлон өзі оккульттік деп атаған - алғашқы қауымдық ойлау типі болып саналатын рәсімдер мен мысалдардың бастауларын көреді. Тек өндірістің, техниканың дамуы ғана объектіні шынайы қайта жаңғыртуға, қалауымыздағы затты жасауға және мақсатқа жетуге әкеледі.

Алғашқы қауымдық ойлау типінің (рәсімдер мен мифтердің және т.б.) мәдени-тарихи тұрғыдағы ұшан-теңіз рөлі оның негізінде елестетудің, елестету арқылы ойлаудың пайда болуына мүмкіндік туғанында болып табылады. Объектіге ұқсастырылған қозғалысты белгілеу және бекіту қызметін сөз атқарады. ...Тілден қоғам "штампының" идеалды көрінісін табуға болады, ол - адамның затты қабылдауының объектіленген формасы. Жест сияқты тіл - ол да қозғалыс. "Тіл - ең алдымен шындық, өйткені ол - затты өзгертетін және сол ауқымда өзі де өзгеретін жест сияқты заттың қалдыратын таңбасын қабылдайтын және онда өзінің белгісін қалдыратын әрекет" .

Елестету - ол заттың жай ғана сублимациялық образы емес. Елестету бірнеше рет сынақтан өткізілген қабылдаудың белгілерін есте ұстап тұрады және қайта жаңғыртады. Ал бұл рөлді ол таңба жүйесінің тілдің арқасында атқаруы мүмкін. "Бұл ендігәрі заттар әлеміне жатпайтындай деңгейге жеткізілген символ" . Елестету тек сөздің арқасында ғана санада белгіленеді. Сезімдік әсердің байлығы мен көпжақтылығы елестету түрінде қарапайымдалған жүйеге жатқызылады, әлеуетті түрде ерекшеленіп көрсетілетін сезімдік белгілердің астарында жасырынып жататын бірыңғай бүтінге біріктіріледі.

Сөздің ішіне адамның зат туралы танымының бүкіл жиынтығы енеді. Елестету "бұрынғы бытыраңқы болғандарды біршама ірілендіру жағдайына, бірақ оны біртұтас және қарапайым потенциалды бүтінге келтіре отырып жинақтайды". "Оларға сәйкес келетін шындықтың және оның көрініс табуының күрделілігіне қарамастан образ немесе идея, сана оларды тікелей жүріп жатқан кездегі, бір сәттегі бүтін ретінде игеретін жеңілдетілген жүйе болып табылады'".

Абстракция мен талдап қорыту елестетудің өзіндік ерекшелігін сипаттай алмайды, оларды (қарапайым формада) тілсіз-ақ бейнелеуге болады. Тілдік әрекеттің бұзылуының патологиялық жағдайларына жүргізілген бақылаулардағы кемшіліктер қандайда бір белгілері бойынша заттарды тілдің дұрыс қорытындылау қабілетін жоймайтындығын көрсетті . Иттерге жүргізілген тәжірибелер арқылы оларда әр түрлі тітіркендіргіштерге (жарыққа, қоңырауға және т.б.) оң және теріс реакцияларға талдап қорытуларының бар екендігі көрсетілген. Қарапайым генерализацияға қарағанда, мұндай талдап қорытулар өте көптеген байланыстардың нақты белгілерін "жоя" отырып және олардың жалпы сапалық белгілерін көрсете отырып, әр түрлі жағдайларға жіктеуді талап етеді. Шимпанзеге жүргізілген тәжірибе арқылы нақты белгілері бойынша дерексізденудің және талдап қорытудың нышандары атап көрсетілген. Адам тәрізді маймылдардағы ондай нышандардың пайда болуы, олардың мінез типтерімен, кей жағдайларда, әсіресе, құралдарды пайдалану және "айналып өту" жолдарын пайдалануға деген қабілеттілік нышандары тұрғысындағы адамға ұқсайтын жақтарымен түсіндіріледі. Бұрын қолданылған құралдан қандайда бір белгі беретін кез келген зат - таяқ оның орнына жұмсалушы ретінде қолданылуы мүмкін. Бірақ бұл қолдану оптикалық өзекті жағдайлардың ауқымымен шектеулі болады. "Жақсы құрал, егер ол мақсат тұрғысынан себеп немесе квазн-себеп ретінде қабылданбайтын болса, онда бұл жағдай үшін ол өзінің барлық маңыздылығын жояды" .

Елестету өзекті жағдайлардың тарлокальды шекараларын бұза отырып, одан жоғары көтеріле отырып, салыстыруға, сезімдік әсерді, мақсатқа сәйкес әрекетті таңдап алуға мүмкіндік жасайды. Қоғамдық тәжірибеге сүйене отырып, адам өзін-өзі және өзінің іс-қимылын игере алады, тәжірибенің тікелей жағдайларынан жоғары көтеріле алады. Оның алдында өткен тәжірибені болашақ іс-әрекеттің жобаларымен біріктіретін келешектің кең жолы ашылады. Жан-жануарларда "кейінге қалдырылған реакциялар бірнеше минуттардан арыға кетпейді", "адамда олар бірнеше жылдар уақыт аралығын қамтуы мүмкін'".

Тілде белгіленген жалпылама образ ретіндегі түсініктің пайда болуынан бастап біз жаңа салаға, биологиялық сипатта ұйымдастырылған психикадан мүлдем өзгеше принципті негіздерде жұмыс істейтін салаға, қадам басамыз. Ол қоғамның жасап шығарған бүкіл таным жүйесін де қоса есептегенде, эзотерикалық тұрғыдан алғанда кең түрдегі адамның қолымен жасалған зат әлемінің негізінде дамиды. Сондықтан оны психофизикалық тіршілік иесі ретіндегі оқшауланған жеке адамның табиғатқа деген қатынасы тұрғысынан түсіндіруге болмайды.

Үстірт материализм гносеологиясындағы мұндай әрекеттің бүкіл аңғырттығы, әсіресе, Кондильяктың трактатында айқын көрініс тапқан. Ол статуяны алып, оған түрлі сезім қабілеттерін беріп, осылайша ойлаудың табиғаты мен сипатын шығаруға болады деп есептейді. Бірақ бұл жерде биологиялық күйдің адам үшін табиғи емес екендігі ескерілмейді. Гносеология мен логика жеке адамның пайымдауын емес, қоғамдық тұрғыдан ұйымдастырылған пайымдауды зерттейді.

Б.Г.Ананьевтің жеке адамның психофизиологиялық пайымдау үдерісін де гносеологияның мазмұнына енгізу керек деген дәйегі біздің көңілімізге қонбайды. Б.Г.Ананьев адамның психикалық функциялары мен адамзаттың тарихи тұрғыдан жүзеге асырып отырған танымды дамытуын бөліп қарастыру... метафизикалық сипат алады және ол "сезімтал тәжірибеге, сананың объективті шындықпен болған тікелей байланысын" жоғалтып алуына әкеліп соқтырады деп есептейді.

Алайда қоғам - абстракция емес, өзінің өмірлік іс-әрекетінде қоғамдық тіршілік иесі ретінде көрініс тапқан жеке адамға қатысты шынайы жалпыға бірдейлік. Жеке қабылданған мен қоғамдық пайымдау арасында тікелей сәйкестік жоқ. Тіл әлемді қабылдау және оны адам сияқты пайымдау қабілетін ұйымдастырушы нысан болып табылады. Оның арқасында жеке-даралық пайымдаудан назарды басқаға бұру жүзеге асады және субъективті түрде бастан кешкендер емес, басқа жекелеген адамдардың, бүкіл қоғамның пайымдауында жалпыға бірдей маңызды және жаңғыртылған нәрселер сақталады. Өйткені жеке-дара пайымдауда таза жеке тұлғалық, "сөз арқылы жеткізілген кезде "ғайып болатын" (бұған қатысты мынандай сөз бар: "мұны тек көзімен көріп, басынан кешірген адам ғана түсінеді") нәрселер бар. Гносеологиялық тұрғыдан алғанда пайымдау - бұл бүкіл эмпириялық мәліметтердің жиынтығы, қоғамның барлық тәжірибесі, ал оның қоғамдық код (жад) қоймасында сақталу формасы сөз болып табылады. "Осылайша, пайымдау мен түсінік жеке адамның психологиялық күйі емес, сезімталдықтың қоғамдық-тарихи сипатын, танымның эмпириялық формасын білдіретін категориялар ретінде көрініс тапқан" .

Бүкіл адамзат танымының қоғамдық-тарихи сипатына А.И.Герцен де назар аударған болатын. "Табиғатты зерттеу туралы хаттарында" ол ғалым Репленің мына сөздерін мысалға келтіреді: "Кемел ой білімді көздің жылтылдарға, түсті дақтарға қатысты қиялдары сияқты, ақыл-ойдың алғашқы әрекетіне жатады. Бастапқы ұғымдарға қайта оралу мүмкін емес. Даму тарихы мен сезіну образы біздің ойлау формаларымызды тәрбиеледі" . Сезімталдық тек жеке адамға табиғаттың берген психофизиологиялық ұйымдастыру қасиеті ретінде ғана кемеліне келмеген формада көрініс таба алады. Филогенезде әлемді таза жануарлық... тұрғыдан қабылдаудан қоғамдық, адами пайымдауға ғана тән қабылдауға өту жүзеге асты.

Тура сол сияқты әр жеке адамның дамуы барысында жеке басының қабылдағанынан қоғамдық тұрғыдан көз жеткізілген, әсіресе, психофизиологиялық үдеріске өту жүзеге асады. Тіл өздігінен автоматты түрде теориялық ой толғауға жетелемейді, ал түсінік болса, әлі өзінше дайын бір ұғым емес, жай ғана оның жорамалы болып табылады.

Адамның пайымдау үдерісіне ойлау, категориялар қатысады. Түсінік өзінің ішінде ойлаудан, мысалы, игілік, адалдық, ойлау және т.б. туралы түсініктерден пайда болған материалдан тұрады. Белгіліліктердің байланысы мен біртұтастығы түсінікте ұғымдық белгілер бойынша емес, жеке адамның сенсорлық алаңында олардың бірге сезімдік кеңістікте берілуі бойынша жүзеге асады. 7-9 жасқа дейінгі балаларда сыныптардың иерархиялық жүйесі пайда болмайды, өйткені олар жіктелудің өлшемдерін анықтаушы қасиеттерін емес, перцептивті конфигурацияларын нысанаға алады. ("Құстар - жануарлар" қағидасын бала: "барлық жануарлар - құстар" қағидасына айналдырып жібереді) .

Түсінікте, бір жағынан, жалпыға бірдейлік формасы мен белгінің (сөздің) айтылуы арасындағы, екінші жағынан, тікелей сезімталдық жекелік арасындағы қайшылық бар; сезімтал репрезентант тек басқа ұғымдарға деген көзқарас арқылы анықталатын ұғымда ғана алынады. Бұл қайшылық түсініктің ой, ұғым формасын алуына әкеліп соқтырады. Және де, керісінше, туып келе жатқан ой бастапқыда түсінік, сезімдік образ формасында болады. Ертеректегі философиялық жүйелердің өзіне тән ерекшеліктерінің бірі мынада: бұл жүйелерді жаратушылар белгілі бір логикалық қиыншылықтарға тап болып, оларды ұғымдар арқылы білдіре алмағандары үшін, өзінің классикалық қарапайымдылығымен әрі тереңдігімен баурап алатын нәзік және албырт образдарға жүгінді ("үйінді" және "тазша", "Ахиллес пен тасбақа" образдарын еске алайық).

Тілдегі түсініктердің кең байланыстарының арқасында мүмкін болатын белгі мен зат, себеп пен салдар және т.б. арасындағы байланысты жолға қою түсінікті ақыл-парасат, парасатты ойлау дәрежесіне дейін көтереді. Бұл - абстрактылы жалпыға бірдейліктермен әрекет ететін, оларды тарихи тұрғыдан жасалған ережелердің негізінде байланысқа алып келетін ойлау. Елестетуден ақыл-парасатқа өтуді мифологияның даму барысындағы табиғат күштері туралы бұлыңғыр түсініктерде алғаш орын алған ертеректегі формасынан бастап классикалық мифологияның пластикалық тұрғыдағы белгілі образдарына дейін байқауға болады. Платон бір-бірімен қиылысып-түйісіп, шатасып жатқан сөздермен білдірілген сезімдік түсініктерден абстрактылы жалпыға бірдейліктердің барынша анықтылықпен белгіленуіне өтуі қалай жүзеге асатындығын көрсететін көптеген мысал келтірген болатын. Олардың сараптамасы мен байланысы бұдан былайғы қозғалысқа -ұғымдар арқылы ойлауға, диалектикалық ойлауға өтуге әкеледі.

Таңбалардағы сезімдік бейнелеуді белгілеу ғылыми білімді дамыту үшін жол аша отырып, бүл білімді бастапқы негіз ретінде қолдануға мүмкіндік береді. Бастапқыда заттың сыртқы белгілері, оның ішкі қатынастары мен байланыстарының эквиваленті ретінде көрініс табады. Бұл кемел жүйе затты одан әрі қарай зерттеу моделі ретінде қолданылады; таным үдерісінде осылайша қатпарлану жүзеге асады. Мәселені диалектикалық тұрғыдан қарастыру қарапайым бейнелеу нысандарынан таңбаларды жасау және қолдану арқылы қазіргі заманғы ғылыми білімнің кемел құрылымы пайда болатынын көрсетеді. "Адамдар алғашқыда табиғи құралдардың көмегімен (instrumenta inniata) кейбір барынша оңай іс болса да, әрең дегенде жасады және бұдан да қиынырақ істерді азырақ еңбек сіңіре отырып және жақсырақ жасай алды, осылайша біртіндеп қарапайым жұмыстан еңбек құралдарына, еңбек құралдарынан басқа жұмыстарға және басқа құралдарға өтіп, аз еңбекпен соншалықты қиын істерді істеуге дейін қол жеткізді, парасат та сол сияқты, - деп терең атап өтеді Спиноза, - өзінің табиғи күші арқылы өзіне ақыл-ой құралдарын (instrumenta intellectualia) жасайды, одан басқа ақыл-ойды керек ететін жұмыстар үшін басқа күштер алады, ал бұл жұмыстардан - басқа құралдар, яғни одан әрі зерттеу мүмкіндігін алады, осылайша ақыл-парасаттың биік шыңына жеткенше біртіндеп қозғала береді'".

Ойлаудың шығу тегі

Сезім арқылы байқау және ойлаудың өзара үйлесімділігі туралы мәселені танымдағы эмпириялық және теориялық сатыны ажырату туралы мәселеден бөліп қарастыруға болмайды. Эмпириялық деңгейде құрылған абстракциялар құбылыстың, әрине, қол жеткізілген мәдени-тарихи дамудың сатысы көзқарасымен қабылданған осы берілген заттың шеңберінен әріге шығармайды.

Теориялық ойлау шеңберінде имманентті байланыс пен заттың түрлі белгілерінің бір-біріне өтуі айқындалады, осының арқасында заттың өзіне тән анықтылығы, оның мән-мағынасы айқындалады. Бұл сатылар өзінің тереңдігі мен бейнелеу үдерісін ұйымдастыру формасы бойынша бөлінеді. Практикалық-сезімдік әрекет барысында пайда болатын эмпириялық ойлау - бұл әлемді практикалық-рухани тұрғыдан меңгеру әдісі, сезімдік-практикалық ойлау, басқаша айтқанда - қисынды пайым, кәдімгі ойлау. Ол негізінде қоғамның дамуы барысында рухани өндірістің ерекше саласы ретінде бүршік ата бастаған теориялық, ұғымдық ойлаудан өзгеше.

Энгельс эмпириялық және теориялық таным арасындағы айырмашылықты есепке ала отырып, Гегельдің (Канттың да) ақыл-ой мен парасатты ажыратудың ақылға қонатындығын атап көрсетті. "Біздің бүкіл ақыл-ой қызметі түрлерінің бәрі жануарлармен ортақ: индукция, дедукция, сондай-ақ әлдебір белгісіз заттарды абстракциялау (Дидоның тектік ұғымдары: төрт аяқтылар және екі аяқтылар), сараптама жасау (жануарлардың жаңғақты шаға бастауы), және екеуінің бірігуі ретінде, эксперимент (жаңа кедергілер және қиын жағдайлар кездескен жағдайда). Типі бойынша бұл әдістердің барлығы... адамдарда да, жануарларда да бірдей. Тек дәрежесіне қарай (тиісті әдісін дамытуына қарай) олар өзгешеленеді... Керісінше, диалектикалық ой-толғау - өзінің алғышарты ретінде ұғымдардың өзінің табиғатын зерттеуге ие болғандықтан - адам үшін мүмкін, оның өзінде де дамудың барынша жоғары сатысында ғана мүмкін". Энгельс, әрине, бұл жерде жануарлардың ақыл-ой арқылы жасайтын қарекетінің нышанын айтып отыр.

Формальды логиканың шектеулілігі (Канттың атап кеткеніндей) әрі логикалық, әрі эмпириялық сатыға ортақ нысандар мен заңдарды зерттей отырып, әсіресе, ақыл-парасат, эмпириялық танымның заңдарын айқындай отырып, ой-толғаудың ерекшелігін айқындамайтығында жатыр. Эмпириялық ой-толғау, Пиаженің сөзімен айтатын болсақ, жеке адамның эгоцентристік көзқарасынан алшақ емес, шындықтың тар практикалық санасы болып табылады. Ол жеке адам "тартып алған" тіршілік қатынастары мен олардың негізінде стихиялық түрде заттарды болған күйінде бас салмайтын түсініктермен қалыптасады. (Мұндай ой-толғауға және оның нысандарына Маркс "Капиталында" тауар фетишизмін сынға алуымен байланысты сараптама жасайды).

Танымның эмпириялық сатысы физика немесе химия, логика немесе математика болсын, кез келген ғылымның дамуында қажетті саты болып табылады. Егер философияның дамуын алып қарайтын болсақ, бұл жерде осындай жағдайды көреміз. Ежелгі грек материалистерінде философияның негізгі мәселесі әлі әзір нақ сипатына ие бола қойған жоқ, қандай эмпириялық тұрғыдан берілген зат бастапқы негіз болып табылады деген сұрақ нысанын қабылдады: су немесе ауа, от немесе қандай да бір басқа нәрсе. Пифагоршылар бастапқы негізді сандар түрінде білдірді: сан таза сезімдік белгіден ойша белгіге өту болып табылады. Анаксимандрдың апейронын сипаттай отырып, Герцен оның ғылымдағы жартылай балама болса да, нық адымы болғанын жазады. Элейліктердің философиясында таза болмыс сезімге байланысты нәрселерден аулақ, нағыз ойша абстракцияны білдіреді; уақыт өткен сайын мән-мағынаның, материяның, себептің, мүмкіндіктің және т.б. шынайы теориялық ұғымдардың жасалуы жүзеге асады.

Ғылым тарихында эмпириялық сатының ерекшеленуіне бүтін дәуірлер сәйкес келеді. Қазіргі заманғы жаратылыстанудың туындауымен байланысты маңызды кезеңдердің біреуін Энгельс былай деп сипаттады: "Табиғаттың бөлек-бөлек болып ыдырауы, табиғат үдерістері мен табиғи заттардың белгілі сыныптарға бөлінуі, органикалық денелердің ішкі құрылысын олардың сан алуан анатомиялық нысандарына қарай зерттеу - мұның бәрі жаратылыстанудың соңғы төрт ғасыр ішінде дамуы көрініс тапқан ірі жетістіктердің негізгі шарты болды'".

Эмпириялық сатының өзінің тек өзіне тән әдістері бар: бақылау, эмпириялық сараптама және синтез, сипаттама, жіктеу, индукция және дедукция. Әрі эмпириялық, әрі теориялық сатыларға ортақ әдістердің әр деңгейде өзіне тән ерекшеліктері бар.

Эмпириялық зерттеудің ең маңызды әдістерінің бірі бақылау - сезімдік сипаттаманы ұйымдастырудың бастапқы нысаны - болып табылады. Затқа деген енжар (пассив) көзқараспен танымдауды шектеуге ұмтыла отырып, эмпириктер ғылымның мақсаты көзбен көргенді жинақтау, заттардың жаңа қасиеттерін, ерекшеліктерін, егжей-тегжейін табу немесе тек қана қырағы көздің байқай алатынындай, қандай да бір белгілі маңызды емес ерекшеліктен өзгеше затты кездейсоқ табу болып табылады дейді. Мұндай сипаттама қаншалықты құны аз болса да, ұдайы жаңа материал керек етеді, өйткені эмпирик үшін ғылым жай ғана мағлұмат жинақтау болып табылады. Алайда мағлұмат жинақтау өзінің ішінде шектеу жасамайтын болғандықтан, эмпириктер ғылымның өзіне деген ұмтылысты жаман шексіздікке итермелейді.

Дегенмен кез келген мағлұмат ізденісі маңызды белгілердің ерекшеленуіне, мағлұматты өрескел етіп реттеуіне жетелейді. Жалпыға бірдей анықтамаларсыз мүмкін болмағандықтан, түрлі белгілер, ерекшеліктер сыртқы байланысқа келтіріледі, түрлі жасанды жүйелер пайда болады, соған байланысты олардың ішкі байланыстарын білдіретін заттардың табиғи жіктемесі туралы мәселе еріксіз туындайды. Заттың табиғатын айқындайтын кейбір жалпыға бірдей анықтауларға бет бүру сезім тұрғысынан жазылған түрлі қасиеттердің рөлін белгілеуінде парасат "инстинкті" ретінде көрініс табады. Мысалы, жануарларды тырнақтары мен тістеріне қарап ажырату кітап каталогындағы карточкаларды тарату сияқты таратудың тек қана сыртқы пішіні емес. Бұл қасиеттерді негізге ала отырып, біз оларды тек қана ажыратып қана қоймаймыз, олардың өздері де объективті түрде осы қасиеттері бойынша осы немесе басқа топтарға бөлінеді.

Линнеевада sistema naturale (1735) осындай дәрежедегі жүйеліктің шыңына жетті. Жіктеменің негізгі өлшемі морфологиялық белгілер болды. Бірақ олар ортақ ата-бабалардан шыққандығына манызды емес, үстірт, конвергентті бейімделу белгілері -гомологиялық және ұқсас органдар айтқан маңызды белгілерді ажыратуға мүмкіндік берді. Алайда филогенетикалық тұрғыдан крокодильдер, кесірткелер немесе тасбақалармен салыстырғанда жақынырақ, ал киттер - балықтардан гөрі, сүт қоректілерге жақынырақ.

Аристотельден бастап, Линнейге дейін классификаторлар сыртқы белгілерді бағыт алды (бұл кейінірек фенотиптік сараптама белгісіне не болды). Олар "табиғи жүйе" құруға ұмтыла отырып, еріксіз түрдің тұрақтылығы тұжырымына, уақыт шеңберінен тыс түрге (өзгеріске) және кеңістікке (түрлі локальды популяциялар, кейіптер) бет бұрды. Бұл тұжырымдама Платонның "идеяларынан" бастау алатын "архетип" және "тип" туралы идеалистік спекуляциямен сусындады және Дарвинге дейінгі бүкіл ірі биологтар (Кювье, Окен, Карус және басқалар) оны қолдады.

Эмпириялық сатыда өзінің мағынасын теориялық сатыда да толығымен сақтап қалған сандық әдістер үлкен маңызға ие болды. Өлшемнің шешуші тармақтары саны анықталмаса адам айтқысыз. Тіпті сандық өлшем сипаттаудағы белгісіздіктен ("көбірек", "азырақ", "барынша аз", "орта көлемді" т.б.) құтылуға мүмкіндік береді. Мағлұмат көп болған жағдайда сандық сипаттама қайталанып отыратын белгілерді сипаттау барысында кейбір "орта өлшемдерді", норманы және т.б. ерекшелеуге мүмкіндік бере отырып едәуір нақтылық береді.

Бұл жерде статистикалық әдістер күшіне енеді. Білік қоры және мәдениетті игеру негізінде жасалып шыққан интуиция тікелей бақылау және эксперимент сипатына әсерін тигізеді. "Тәжірибеде қандай ақыл-парасаттың шындықты зерттеуге бастайтыны үлкен маңызға ие. Ұлы ақыл-парасат ұлы бақылаулар жасайды және құбылыстардың құбылмалы ойынынан маңызы бар нәрсені көре алады".

Теңеу, салыстыру және ортақ ерекшеліктері бар заттар тобынан ерекшелеу болып табылады. Нышандардың кейде қайталануының қатысы бар болуы индукцияның негізін құрайды. Бірақ эмпириялық жалпылама заттардың жалпыламасына кіретін іріктеудің еркіндігімен және біздің ісіміз кездейсоқ емес, қажетті байланыспен екендігі туралы кепілдіктің жоқтығынан зардап шегеді. Тіпті мақұлдаушы мысалдардың "жаман шексіздігі" "бүкіл аққулар аппақ" деген пікірдің тағдыры анық көрсеткеніндей, мұндай жалпыламаны еркіндіктен құтқармайды. Эмпириялық ой-толғаудың әдісі ретінде индукция дедукцияның қажетті толықтырушысы болып табылады. Жалпы топшылама енгізіледі (мысалы, заттар тобы сыныпты құрайды) және одан эмпириялық тұрғыдан талданатын салдар шығарылады. Алайда бұл салдар үлкенірек алғышарттың ақиқаттығының алғышарты болып табылады; негіз езінің салдарымен шартты болып шығады. Эксперимент дегеніміз индукция мен дедукцияның біртұтастығы болып табылады. Эмпириялық дәрежедегі сараптама бөлек тараптарға, бөлімдерге, элементтерге ыдырау болып табылады, оларға жалпыға бірдейлік нысаны беріледі. Синтез осы дайын абстракциялардың бірлесуі ретінде көрініс табады.

Эмпириялық саты - фактілерді дайындау және бастапқы өңдеуден өткізу сатысы. Оның қажеттілігі де, оның шектеулілігі де осында. Жаңа фактілерді, құбылыстардың жаңа алаңын меңгеру, қолда бар теорияның тосын эмпириялық салдарына тап болу әрқашан алдын ала эмпириялық ой-толғауды талап етеді.

Заттарды ақыл-ой дәрежесінде олардың белгілі өзгешеліктерімен жазу абстракты тепе-теңдік, қайшылықсыздық принциптерінде жасалады. Бұл принциптер табиғатта, заттардың өзінде, олардың біршама тұрақтылығында, мызғымастығында негізге не, сондықтан оларды адамның барша қызмет алаңдарында сақтау қажет. Ғылымның шынайы негізі: ойлау барысында заттың нақты, тұрақты, сақталатын анықтамасын жасау. Ақыл-ой анықтамаларының шектеулілігі болса - олардың бір жақтылығында, қозғалыссыздығында. Осыған байланысты Гегель мынадай пікір айтады: "Жасөспірімдерге алаңдаушылықтар арасында адасу тән, бірақ өмірлік тәжірибесі мол адам, керісінше, абстракты мынау я болмаса анау дегенге берілмейді, нақтылықты ұстанады"'.

Ой-толғаудың абстрактылығы, құрғақтығы және өлілігі туралы сөз қозғаған кезде жалпы ой-толғауға емес, оның эмпириялық сатысына меңзейді. Шиллер мен Кант бөлуші және жансыздандырушы абстракцияларды жеңу құралы ретінде өнерді, ақыл-ойды бақылаумен бірлестіретін данагөйдің шығармашылық қиялын, өнер сүйгіштің пікірін атап көрсетті.

Алайда шығу жолы басқада: эмпиризмдік, ақыл-парасатпен ой толғаудан абстрактылықтан нақтылыққа қарай қозғалыс заңына бағынышты теориялық, диалектикалық ой-толғауға өтуде. Эмпиризмнің дәрменсіздігі осы себептен оның тікелей көрініс тапқан заттармен байланысының маңыздылығын мойындауында емес. Эмпиризмнің гносеологиясы оның ғылыми танымның бүкіл үдерісін айқындауға қаншалықты үміттене алғанындай дәрменсіз. Бұл осы сөздің гносеологиялық мағынасындағы бақылау және ақыл-ой болып табылатын үдерістің осы сатысын тамаша сипаттап берді. Герцен Локктың "Тәжірибелерін" ақыл-парасат қозғалысының логикалық тәубесі ретінде сипаттайды.

Сондықтан объективті сенсуализмнің... тек қана тарихи емес, сондай-ақ баянды шынайы мағынасы бар. Заттың объективті, сыртқы тіршілік етуі және танымның зат пен адамның сезім мүшелерінің өзара әсерлесуінен пайда болуы туралы практика тұғырнамасының тарихи-материалистік тұрғысынан терең зерделенген қағида толығымен марксизм тарапынан қабыл алынған. Осы тарихи-философиялық байланысты ескере отырып, Ч. Новиньский маркстік гносеологияны да революциялық эмпиризм деп атайды .

Эмпиризмнің дәрменсіздігі оның ой-толғаудан тіптен бас тартуды, фактілерді жай ғана "алдын ала ойланбаған" пайыммен шектелуді ұсынуында. Бұл қиялдардың шырмауындағы абстракциялардың табысы болатын (Гегельдің сөзімен айтқанда) сыни емес, эмпириялық ой-толғаудың жемі болады. Мұндай ой-толғау ғылым дамуының алғашқы кездерінде сөзсіз болады. Бірақ біздің заманымызда ол буржуазиялық философияда небәрі диалектиканы білмегендіктен, одан бас тартқандықтан жанданады. Ғалымның шынайы ізгілігі ретінде көрініс тапқан ой-толғаудан әдейі бас тарту зат тысындағы қасиеттер туралы, сыртқыдан бөлек ішкі, ортақ белгінің шын бар болуы ретіндегі жалпы түсінігін тудырады, идеалистік спекуляциялардың жаман үлгілеріне дес бермейтіндей ұғымдардың фетишизациясына әкеліп соқтырады. Эмпириялық жаратылыстану өзінің елестерін ("өмірлік күш", "жылу тегі", "тектілік заты") шығарады. Гегель түрлі жалған материялар туралы түсінікті ақыл-ойдың ойлап тапқан жорамалы ретінде сынады. Теориялық ой-толғауға, философияға менсінбей қарау жөнсіздікке дейін баратын жалпыны гипостазия жасауға әкеліп соғады. Морфолог Ричард Оуэн шынымен тіршілік ететін ағзалар идея-архетиптің көрінісі, ал Агассис құдайдың бастапқыда жалпы ретінде "жаратқан", содан кейін ерекше, жекелегенді, "ең алдымен омыртқалыларды, содан кейін сүт қоректілерді, жыртқыш аңды, мысықтардың түрін және соңына таман арыстанды және т.б. жарата отырып", яғни ең алдымен абстракты идеяларды нақты заттар түрінде, содан кейін нақты заттарды жаратады"'. Мұндай нәтиже тек сезім арқылы қабылданатын нәрсені ғана шын деп есептейтін ойшыл үшін табиғи болып есептеледі: жалпы жеке нәрсеге айналады, онымен бір қатарға қойылады.

Эмпирия сөзсіз ой-толғауға ауысады. Эмпириялық зерттеу тарихи тұрғыдан алғанда схоластикаға және дерексіз ой-болжамына қарама-қарсы нәрсе ретінде пайда болды. Эмпирия сөзсіз ой-толғауға ауысады, бірақ бұл сөздің ең жаман мағынасы бойынша ақыл-оймен ой-толғауға, олардың байланысы мен дамуы тысындағы жекелеген абстракциялармен әрекет ететін метафизикалық ой-толғауға ауысады. Затты ой-толғау тысында түсінуге ұмтылу бұл "тек қана иллогизм емес, жай ғана жөнсіздік: жеке нәрсе, құбылыс қол сұғылмаушылық қана, егер адам ол туралы ойламастан, оның селқос қараған кезінде оған қарайтын болса, егер ол оның атын атаса, онда оның мұны жекелеген нәрселердің арасында қалдырмағаны, жалпыға бірдейлік дәрежесіне жоғарылағаны". Герцен осылай деп жазды және жаратылыстанушыларға эмпиризмнен аулақ болу үшін, "логикалық нысандарды жасқаншақ және санасыз түрде қолдануды" жеңу керек деп ақыл айтты.

Гегель "Pyx феноменологиясы" атты еңбегінде шын фактілерге сүйенетін, бірақ кездейсоқ дөп келетін нәрселерді және қажетті, маңызды, яғни эмпириктердің ұсынып отырған процедурасымен толық сәйкес келетін фактілерге сүйене отырып, белгілі бір түрде бақыланған үйлесімдер немесе жасанды ұқсастықтардан адамның тағдыры, оның мінезі, қабілеттері және т.б. туралы қорытындылар жасайтын, кезінде құрмет тұтылған астрология, физиогномика және френология сияқты "ғылымдарға" қызық сараптама жасаған. Заттарды "болған күйі", "өз ойынан ештеңе қоспай" сипаттаудың мақсаты тек эмпириктердің ойында ғана жүзеге асатын қиял болып табылады. Затты түсіндіруге ауысқан кезде оның эмпириялық тұрғыдан қол жеткізілген біртұтастығы жоғалады. Негізінде эмпириктер рефлексияға, танымның бірінші сатысына тоқталады, өйткені шектеулі, кездейсоқ алынған теориялық қағидалардың көмегімен тікелей көзге көрінгенді санасыз түрде қайта жасайды...

Бұл сатыда да шындықты тарихи қалыптасқан нормалар мен құралдардың призмасы арқылы пайымдау заңы әрекет етеді десек те болады. Алайда, біріншіден, теориялық сатыдан өзгеше бұл жерде ерекше, эмпириялық әдістер мен тәсілдер әрекет етеді. Екіншіден, қандай да бір теориялық қағидалар бұл жерде кездейсоқ, қоғамдық сананың объективті нысандары ретінде пайда болады, ал қалыптасқан кемел ғылым өзінің негізінде, оның дербес дамуы барысында пайда болған ұғымдардың саналы есебі мен өзгерісі негізінде дамиды.

Ф.Энгельс эмпиризм теориясының метафизикамен, ой-толғаудың метафизикалық әдісімен болған байланысын атап өтеді: "...Зерттеудің сол әдісі бізге заттарды және табиғат үдерістерін олардың жекелеген, ұлы ортақ байланыстылығында, сондықтан да -қозғалыста емес, қозғалыссыз күйінде, үлкен өзгерістерге ұшырауда емес, мәңгілік өзгермейтін, жанды емес, өлі күйінде қарастыру әдетін қалдырды" .

Діни сананың бұғауынан арылып, өндірістік прогреспен байланысты және жаңа кеңістіктерді игерумен байланысты оянған жаратылыстану және тарихи материалды жинақтау мақсаты бастапқы кезеңде басым бола бастайды, жалпы теориялық ой-толғауға, соның ішінде философияға қарсы жағымсыз көзқарас оятады. Эмпириялық сатыны ерекшелеу шартты, өйткені эмпиризм ақыл-ойға салынған емес, кәдуілгі ой толғау алаңынан алынған теориямен толықтырылады. Ол зерттеу пәнінің өзінің белгілі бір теориялық түсінігімен және өзінің зерттеу әдісінің эмпиризм гносеологиясында теориялық тұрғыдан ақталуымен толықтырылады. Соңғысы шектеулі алаң түсінігін табиғатты жалпы түсіну алаңына енгізеді, өйткені таным үдерісінің метафизикалық түсінігі онтологияда шындықтың өзінің метафизикалық түсінігіне айналады.

Субъективистік психологияның жетекшілікке алған эмпиризм әдіснамасы адам рухын қарапайым психикалық күйзелістердің жиынтығы ретінде түсінуге ұмтылуға жетеледі. Жалпы, позитивисттік әдіснама объективті психологияға (бихевиоризм мен рефлексология) да, құрылымдық психологияға да, Дильтей мен Гуссерльдің түсінуші психологиясына да үстем болды. Мұндай әдістеме тек белгілі шеңберлерде ғана, тек ең қарапайым психологиялық үдерістерді түсіндіру үшін ғана жарамды...

Бұл жерде көмекке психиканың соншалықты айрықша объект екендігін, оның ішінде құбылысқа және мән-мағынаға бөліну деген жоқ, сондықтан да оған тек қана түйсік арқылы қол жеткізуге болатындығын дәлелдейтін "теория" келеді...

Теориялық сатыға, ғылыми зерттеуге өту қажеттілігі тарихи тұрғыдан табиғи және коғамдық күштерге ие болу мұқтаждығынан туындайды. Ол үшін заттардың ішкі байланыстарының мән-мағынасын білу керек. Маркс ғылымның бар болу мағынасын дәл осыдан көрді. "Сонда ғылым не үшін керек?" - деп сұрайды ол көзге көрінетін экономикалық құбылыстарды жазумен ғана қанағаттанатын вульгарлық экономистерді сынаған кезінде.

Теориялық ой толғауға өту өзіндік ерекшелігі бар қатпарланудың абстрактылықтың өсуінің, кейбір ұғымдардың эмпириялық шындықтан алшақ жатқанының есебінен жүзеге асады, бірақ бұл оған тек бір бөлім ретінде кіретін жүйенің ішінде-ақ жүзеге асады. Сондықтан эмпириялық, заттарды танымдаудың алғашқы сатылары көбірек абстракты, өйткені заттың байланыстарынан алшақтайды, оны "табиғи ортадан" суырып алады. Нақтылықты тереңірек танымдауға жаңа сезімдік белгілерді тіркеу арқылы қол жеткізілмейді, жалпыға бірдей байланыстар мен заңдылықтарды тереңірек танымдаудың өсуінің есебінен, ғылымның абстрактылығының өсуінің есебінен қол жеткізіледі. Ұғымның нақтылығында оның көрнекі түрде түсінікпен "ілесіп отыруы" психологиялық эмпиризмнің рецидиві (А.Шаффтың жасағанындай) болып табылады.

Танымның теориялық сатысына мына ерекшеліктер тән:

1) таным барынша нақты өлшемдерді жетекшілікке алатын эмпириялық мағлұматтардың саналы түрде реттеліп отыратын таңдалу және өңделу үдерісі ретінде өтеді;

2) онда тікелей берілмеген нәрсе - мән-мағына, ішкі байланыстар, заң ашылады;

3) танымдау бүкіл эмпириялық фактілерді заңды оның кей көрініс нысандарына шақтау, "нақтылау" және т.б. емес, білімнің жүйелілігінің негізі ретінде сараптама жасау барысында мән-мағынаның көзқарасын жүргізу болып табылады. (Маркс оның субстанция көзқарасын барша теория арқылы өткізуін Д.Рикардоның ғылыми үлесі ретінде қарастырады);

4) эмпириялық зерттеу әдістерінен басқа теориялық зерттеудің ерекше әдістерін (абстрактылықтан нақтылыққа қарай өрлеу, тарихи және логикалық т.б.) қолдану. Соңғылары біртұтастықты жай ғана көптің ішінен алынған экстракт, жалпы абстрактыны -жалпы ретінде айқындау.

Зерттеудің теориялық әдістерінің ішінде таза эмпириялық зерттеудің нәтижелері "түсірілген түрінде бар, бірақ олар заттың табиғатын сыртқы жіктеу мен жинақтау емес, заттың имманентті белгілігін, оның ішкі қайшылықтарын ашатын жекелеген сараптама арқылы ашады. Жалпы, мән-мағына теориялық зерттеуде ұғым, идея (платонизм) немесе еркін конструкция (позитивизм) ретінде ғана емес, жекелеген сияқты соншалықты объективті тіршілік ететін шындықтың көрінісі орын алған. (Осы түрдің өткендегі және келешектегі ағзалардың шынайы жалпыға бірдейлігі болып табылатын ұрықтанған клеткасын көрсетуге болады. Органикалық жүйенің оның элементтеріне көзқарасы. Бүтін бұл жерде жалпыға бірдей, элемент - оның шектеулі, жекелеген көрінісі ретінде көрініс тапқан. Қоғам жеке адамға қатысты қарағанда осындай бүтін болып табылады).

Теориялық ой-толғауға өту жазылған сәтке алып келетін ерекше үдеріс емес: бұл ой-толғаудың өзінің, оның айрықша әдістерінің әрекетке көшуі болып табылады. Ой-толғау эмпириялық мағлұматтарды өңдеу деген сөз, өйткені "таза ой-толғауды" дайындайтын ой-толғау элементтерін "дайындаудың" алдыңғы сатысы жоқ. Ерекше өту туралы түсінік ой-толғаудың мән-мағынасын мағыналы үдеріс ретінде өңдейді. Эмпириялық мағлұматтарды өңдеу әрқашан заттың теориясының алдыңғы зат ретінде масштабы бар және танымның әдіснамасын түсінудің белгілі нысанында (жалпыға бірдей нысандар және құрылымдар туралы түсініктер негізінде).

Теориялық, эмпириялық жағдайлардың жанама, ұғымдық және тікелей берілген, сезімдік біртұтастығы - таным заңы болып табылады. Ғылым бұл мағынада өзінен-өзі "таза" айналатын ой-толғау емес, әрқашан ой-толғаудан сезімдік тұрғыда бағымсыз шындықты сипаттайтын эмпириялық ой-толғау болып қалады.

Марксты жорамалдаушылар да, тіптен сынаушылар да оның "Капиталының", "Фактілердің монбланына" сүйенетінін бір ауыздан атап өтеді...

Теориялық таным эмпириялық материалды саналы түрде пайымдау және оны өңдеу үдерісінің өзіне саналы көзқарасы болып табылады. Бастапқы теориялық тармақтың өзі-өз ішінде жетіліп пісетін логикалық картинаны да қоса есептегенде, эмпириялық түрде берілген нәрсе. Ф.Энгельс материализм бүкіл адами білімнің тәжірибелі тегі туралы қағиданы кеңейтті дейді, сыртқы тәжірибемен қоса ол эмпириялық материалды теориялық тұрғыдан өңдеудің техникалық өлшемдерін құрайтын ішкі тәжірибені, ой-толғау нысандарының заңдарын мойындайды. Бұл заңдар мен нысандар өз кезегінде заттардың жалпыға бірдей байланыстарын сипаттайтын қайтадан жасалған және жалпылама жасалған түрінде субъекті мен объектінің өзара белсенді әсерлесуінің нәтижелері болып табылады.

Ұғымдар "сезімдік затынан", тікелей көрнекілігінен айырылған, ұғымды бақылау нысандарынан жай ғана ұқсастырып жасай салуға әкеліп тіреуге болмайды...

Жекелеген нәрсе сезімдік нәрсенің мәні ретінде ешқандай да өздігінен болмайды. Әрбір жеке зат, тарап, құбылыс белгілі жабық жүйелердің ішінде тіршілік етеді; бұл олардың тіршілік етуінің қажетті шарттары, олардан бөлек біз жекелеген нәрсенің табиғатын түсіне алмай қаламыз. Тіпті абстракцияның жоғарғы сатыларында, мысалы, физикадағыдай, біз құбылыстың қандай да бір "орталама фон" ретіндегі шарттарын болжауымыз керек. Материалистік диалектикада жалпыға бірдейлік жүйенің заңдылықтың, жалпыға бірдей байланыстың синонимі ретінде түсініледі. Даму үдерісінде жалпыға бірдейлік бастапқыда жекелеген ретінде тіршілік етеді, жекелеген нәрсе жалпыға бірдей нәрсеге айналады, және керісінше. Сондықтан жалпыға бірдейлік жекелеген нәрселерге жай ғана көз жүгірту және сипаттау арқылы емес, бүтіннің типі мен жалпы заңдылығы, көптеген жекелеген нәрселер сипатталған осындай жекелеген нәрсенің сараптамасы арқылы қол жеткізіледі. Бір бу машинасының жұмысына сараптама жасау термодинамика заңдарын ашуға мүмкіндік береді, ал қарапайым тауар айырбасы оқиғасына сараптама жасау (20 аршын кендір = бір сүртік) Марксқа баға заңын жасауға мүмкіндік берді. Мұндай сараптаманы дененің еркін құлау заңын жасау барысында Галилей қолданды. Бұл заң жоғарыға лақтырылған шексіз сан алуан денелердің қозғалысын зерттеудің нәтижесінде емес, кейбір факторлардан бағымсыз мінез-құлықтың "таза" шарттарын ерешелеу арқылы ашылды. Жаратылыстану тарихында мұндай сараптама "нақты" немесе "галилейлік индукция" аттарына ие болды. Ұғымдарға нақтылық пен жалпыға бірдейлік тән, өйткені олардың жүйесінде және байланыстарында дамып келе жатқан жүйелер, олардың тұтастығы және нақтылығы, жекелеген нәрсенің жалпыға бірдейлікке және т.б. өту сипатталған. Теориялық ой-толғау бақылауға да берілген нақтылықтың айрықша бейнесін жасайды. Бірақ бұл бейненің ерекшелігі оның сезімдік нәрсенің белгілеу немесе репрезентация міндетімен, позитивистердің ойлайтынындай "қайталануды", "сезім тұрғысынан ұқсастық", "сезім тұрғысынан ортақтықты" бейнелеумен шектелмейді. Ұғымда мән-мағына бөлініп шығады. Ол көрнекі образға әкеліп тірелмеу мағынасында ғана "сезімталдық заттан" ада.

Эмпириялық жағдай теориялық танымның қажетті, ажырамас жағдайы болып қалады. Эмпирияны ескермеу, ой-толғауды рухтың қандай да бір өнімі ретінде түсіну, ой-толғауды идеалистік рационализмге тән эмпириялық тысында өздігінен дамитын қандай да бір рух өнімі ретінде қабылдау Декарттан Гегельге дейінгі философияның дамуы таза ой-толғаудың күшін емес, жаратылыстану мен өндірістің қарқындап дамуы, эмпириялық материалдың өте көп жинақталуы негіз болды.

Ой-толғаудан негіз алатын адамның шындықпен өзара әсерлесуі тысындағы өздігінен болатын қарекет ретіндегі әдіснама шындығында, тіпті, Маркстың айтқанындай, Гегель сияқты терең ойлы ойшылдың өзінде де ең ожар, сынға алатын емес, позитивистік эмпиризмге әкеліп соқтырады. Оның танымды бақылау мағлұматтарының тысында және өңдеусіз, "танымдау және ұғым негізін" ескермей, өзінің ішіне тереңдеу және даму ретінде айтылып келгені мәлім. Жол-жөнекей бақылаудың оның үшін танымның сыртқы себебі мен "негізі" жай ғана психологиялық категория, өзінше бір іске қосу тетігі екендігін айта кету керек.

Гегельдің әдісі эмпириялық мағлұматтарды сыни тұрғыдан қолдану, эмпириялық мағлұматтардың астарында жасырынған байланыстарды, былайша айтқанда, заттың табиғатын ашуға мүмкіндік бермейді. Керісінше, ол ең алдымен көзге түсетін заттардың ең үстіңгі байланыстарын бейнелейтін белгілі түсініктерді негізге алуға бағыттайды. Ғылыми зерттеудің нақты мәселелерін Гегель жалпыға бірдейлікті, ой-толғаудың өзін негізге ала отырып шешуді ұсынды. Мұндай әдіс объектінің ішкі байланыстары мен табиғатын парасат, еркіндік және сол сияқты ұғымдардан шыға отырып, объект қалай түсіндіріле алатынын анықтау жолына бағыт алады. Осылайша әр зат осындай көзқараспен өзінің меншікті мән-мағынасында емес, оның логикалық, абстрактылық, спекулятивтік сипатымен танымдалады. Заттардың шынайы байланыстарын танымдаудың орнына фантастикалық, ойдан шығарылған, еріксіз конструкциялар мен сұлбалар ұсынылады. Әрине, Гегельде фактілердің, заңдардың және т.б. сұлбаларға жеңіл жатқызылуы таңғалдырады. Бірақ бұл фактілерді сұлбаларға сәйкес жатқызудың мүмкін емес екендігін Гегель фактілердің өздерінің залалдығының, олардың идеяны сипаттау қабілетінің болмағандығының белгісі ретінде айтатынымен түсінікті...

Гегельдің әдісі тарих ғылымында жоғары, эмпириялық тұрғыдан берілген шындық туралы түсініктер нысанынан алшақ кетпейтін нысандарды меңгеруге бағыттайды. Буржуаның парасаты - Гегельдің қоғамды зерттеудің алғышарттарының қайнар көзі. Гегельдің әдісінде теорияны ыдырату және ең тұрпайы эмпиризмді қайта жаңғырту тенденциясы бар. Мысалы, Гегель үшін табыстың қайнар көзі айырбас, ал бағаны ол адам парасатының және т.б. туындауы ретінде қарастырады. Алайда бүл заттарды соншалықты шектеулі эмпириялық тұрғыдан берілген нысанда, "философиялық пайымдаудан" өткізілген танымдау мистикаға айналдырады, оған ерекше, спекулятивтік мағына береді. Бұл пайымдаудың бүкіл шым-шытырықтығы мен күрделілігіне қарамастан, іс танымдаудың позитивистік әдісіне келіп тіреледі. Сондықтан да Маркс Гегельдің әдісін "нақты эмпирияның философиялық тұрғыдан ыдырауы мен қайтадан жаңғыру" әдісі ретінде сипаттайды.

Ғылыми зерттеу үдерісінің өн бойына эмпириялық мағлұматтарды тарту, танымның эмпириялық сатысының нәтижелерін қолдану қажеттілігі әрекет етеді. Осы сатының барлық нәтижелерінің сомасының арқасында ғалымның көз алдына оның тұтас теориясын құрудан бұрын бақылаудағы оның бүкіл зерттеу пәні тұрады.

Маркс ғылымның "негізі" туралы, оның негізгі ұғымын шығару туралы нақты теориялық критерийлер дайындады. Бұл ұғым зерттеліп отырған нақтылықтың тұрақты шарты мен "клеткасына" айналып отырған осындай алғышартты бейнелеуі тиіс. Ол шындық сияқты ерекше нысанда тіршілік ететін жалпыға бірдейлікті бейнелейді. Бұл шындықтың қайшылықтарының өрбуі белгілі бір дәрежеде жаңа әрі бай шындықтың пайда болуына жетелейді. Ұғымдардың дамуы ұғымның өзін-өзі дамыту жолымен емес, шынайы дамудың ізін басуы керек.

Маркстің әдісі жаңадан пайда болған шындықты жан-жақты зерттеудің, эмпириялық мағлұматтардың бүкіл жиынтығын тарту қажеттілігін атап көрсетеді. Зерттеу барысы осы мағлұматтарды жалпылама және өңдеудің бағытын көрсетеді. Логикалық мүмкіндіктер жалпыламаның сипатын алдын ала болжайды: алдыңғы қайшылықтардың шешімін табуына ықпал ететін, олардың дамуы үшін нысан жасайтын осындай шарттар айқындалуы тиіс. Теориялық ой-толғауды дамытудың ең маңызды құралы ғылыми білімнің барша жиынтығына сүйенетін болжам болып табылады. Оған екі негізгі шарт қойылады: 1) логикалық тұрғыдан іске жататындығы; 2) салдарын тексеру мүмкіндігін меңзеу. Теориялық қағида әрқашан әуел баста болжам ретінде болады, сосын тек тәжірибе жасау арқылы және өндіріспен ғана расталған теорияға айналады.

Ф.Энгельс болжамның рөлін соншалықты айқын белгіледі: "Жаратылыстанудың даму нысаны, ол ой толғайтындықтан, болжам (гипотеза) болып табылады. Бақылау осы топқа жататын фактілерді түсіндірудің бұрынғы әдісін мүмкін емес қылатын қандай да бір жаңа фактісін ашады. Осы сәттен бастап алғашқыда тек фактілердің және бақылаулардың шектеулі санына сүйенетін жаңа әдістерге қажеттілік туады. Содан былайғы тәжірибелік материал осы болжамдардың тазартылуына әкеліп тірейді, олардың біреуін тазартады да, заң анық орныққанға дейін басқаларын түзетеді. Материал заң үшін анық дайын болғанға дейін күткіміз келген болса, бұл бұған дейін ой-толғаушы зерттеуді тоқтата тұру болып есептелетін еді, осы себептен де біз заңды ала алмайтын едік" .

Ғылымның негізін тәжірибелі эмпириялық мағлұматтар құрайды. Бірақ теория ешқашан оларға келіп тірелмейді. Әрине, қандай да болмасын болжам алғашқы кезеңде жорамал, қандай да бір дәлелденбеген, айқын нәрсе болып қалады. Алайда С.И.Вавилов принциптерді болжамдарға таза индуктивті жалпылама ретінде қарама-қарсы қояды. "Ньютонның принциптері олар эквиваленті болып табылатын тәжірибе қаншалықты қатесіз болса, соншалықты ұзаққа төзеді, олар жиынтықтай отырып, толықтырыла алады, қандай да бір түзетулер енгізіле алады, бірақ өздерінің негізіне мықты" . Негізінде кез келген теориялық қағидалар эмпирияға эквивалентті емес, әйтпесе олар ғылым құрамына кірмейтін еді.

Ғылым ойы бар идеалды нысандармен байланыста болады. Пән қандай да бір сыртқы нәрсе сияқты ойдың тысында қалады, мұны Спиноза жақсы түсінетін: "Шынайы идея... өзінің мазмұнынан (объектісінен - ideatum) өзгеше бір нәрсе, шеңбер - бір басқа, шеңбер идеясы - бір басқа. Шынында да, шеңбер идеясы дөңгелек сипаты, ортасы бар нәрсе емес, шеңбердің өзі сияқты, дене идеясы да дененің өзі емес..." .

Сондықтан Э.В.Ильенковтың Маркстің "Капиталындағы", "Абстракты мен нақтылықтың диалектикасы" атты кітабына айтқан И.И.Кронродтың сынымен келіспеу мүмкін емес. Сыншының айтуынша, Э.В.Ильенков Маркстің өз капитал сараптамасын баға категориясынан бастайды дегенде қателеседі деп есептейді. Танымдаудың нысаны ұғымдар болып табылады, өйткені пәннің өзі, капитализм немесе жеке бір тауарды миыңа қондыра алмайсың, ал ұғым бастапқы, негізгі және т.б. болып бөлінеді. Фактілерді жаңаша түсіну осы фактілерді дәстүрлі түрде жаңадан өңделуін білдіреді. Жаңа ұғымның пайда болуы қандай да бір басқа дайын ұғымға (немесе жүйеге) сүйенеді. Бастапқы ұғымдардың дамуының нақтылануы идеялардың таза филиациясы, "таза ой-толғау" арқылы емес, эмпириялық жағдайлардың іске қосылуы арқылы жүзеге асады. Ұғымдардың дамуы фактілерді сараптау арқылы жүзеге асады.

Эмпириктердің түсініктері бойынша, таным заңы танымның бір-бірінен соншалықты бөлектенген абстракциялар мен ұғымдар индуктивті жалпылама жолымен пайда болатын сараптамалық кезеңнен олардың бір жүйеге айналатын синтетикалық сатыға қарай қозғалысын сипаттайды. Сондықтан, белгілі бір кезеңдерде болса да, сараптама мен синтездің екеуінің біреуінің пайдасына шешілетін ара қатынастық маңызының асырып көрсетілген бағасы беріліп отырса да, жалпы және бүтін алғанда таным тарихында ұғымдардың эмпириялық фактілерінің және логикалық синтезінің сараптама тұтастығы байқалады, әрі екі нысанда: мысалы, Ньютон механикасының ұғымдарының жылу, электр, магнит және жарық құбылыстары саласына жайылуы сияқты, ұғымдардың осы жүйесінің жаңа фактілерді сараптауына жайылуы; немесе дәстүрлі теориялық сұлба мен түсініктердің бүкіл ескі жүйесін бұзатын және жан-жағында жаңа жүйе құрылатын ядро құрайтын жаңадан табылған фактілердің арасындағы қайшылықтарды сезінуден пайда болатын жаңа ұғымдардың туындауы.

Маркстің әдісінің артықшылығы ол бастапқы ұғымдардың тиісті теорияларды жеңіп шығу негізінде қалыптасу жолдарын көрсетуінде. Бұл бастапқы ұғымдар фактілерді іздеу жолдары мен бағытын, оларды жинақтау және жаңадан алынған абстракцияларын жүйеге үйлестіру әдісін белгілейді. Маркстың әдісі теориялық нақтылыққа сезімдік тұрғыда берілген нақтылықтан абстрактылы анықтамаларға өрлеу арқылы қол жеткізу жолындағы қозғалысты сипаттайды.

Теориялардың ауысуы ескі теорияларды абсолютті түрде теріске шығаруды және олардың базасында жинақталған фактілік материалды өзгертуді білдірмейді. Жану құбылысын түсіндіруге тырысқан флогистон теориясы жалған болса да, Лавуазьенің оттегін ашуы үшін материал жинауына мүмкіндік берді. Тәжірибе нәтижелері тіптен жойылмайды, өздерінің мағынасын сақтап қалады, оларды пайымдау әдісі ғана өзгереді.

Кез келген ғылымның дамуы: 1) фактілерді сабақтас түрде жаңадан пайымдау арқылы немесе 2) қарастыру үшін жаңа фактілер тарту, теорияны кеңейту, оны жақын, шектеуші шарттарда жүзеге асады. Парадокс бір жағдайды айтуға болады: тарихи тұрғыда тіршілік еткен ешқандай теория абсолютті түрде жалған болған емес, олардың жарықшағында қазіргі заманғы ғылымның құрылысы салынды. Гегель философия тарихына меңзей отырып, бұрынғы заманғы ешқандай философия жүйесі теріске шығарылған жоқ екендігін дұрыс жазды. Олардың ішінде жаулап алынған барша маңызды принциптер ғылыми философияға енуі керек; тек олардың авторларының наразылықтары ғана теріске шығарылды. Әрине, Гегельдің өзінің философиясына қатысты қиялына қарамастан, бұл айтылғандардың оған қатысы бар. "Жаңа теория жасау ескі қамалды бұзып, оның орнына аспанмен таласқан заңғар үй салуға ұқсамайды. Ол біздің алғашқы адым жасаған нүктеміз бен оның бай айналасы арасындағы күтпеген байланыстарды көрсете отырып, жаңа әрі кең ауқымды көріністер ашатын тауға шығуға ұқсас. Алайда біздің алғашқы қадам жасаған нүктеміз әлі де болса бар және кішкентай болып көрінсе де және біздің көзімізге көрінетін кең ландшафттың кішкентай ғана бөлігін құрайтынына қарамастан, көрінуі де мүмкін'".

Фактілерді жаңа тұрғыдан ұғынуды дайындау сондай-ақ жаңа тәсіл, зерттеу әдісін жасау болып табылады. Л.С.Выготский жаңа теориялық көзқарастардың революциялық маңызын көрсете отырып, былай дейді: "Қандай да болмасын бір салада жаңа мың фактілерді меңгеру белгілі фактілерге жаңа көзқарас шығарудан әлдеқайда оңай" .

Маркстың "Капиталының" логикалық мағынасы мынада: ол өте анық әрі саналы түрде зерттеудің ғылыми тұрғыдан дұрыс әдісінің - диалектиканың капитализмнің барынша белгілі коғамдық формациясының біреуін зерттеу (қоғамға қарай тарихи-материалистік әдіс) жасалуын үйлестірді...

Эмпириялық алаңдарды өңдеуде философиялық теорияның ерекше рөлінің негізінде екі мән-жай жатыр.

1. Бүкіл айрықша адами қабілеттер сияқты теориялық ой-толғау органикалық негіз ретінде өмірі бойынша қалыптасқан физиологиялық функциялар бар болғандықтан, ол тек ұрық күйінде ғана, жаратылысынан ой-толғау мүшесінің пісіп-жетілгеніне байланысты. Ол адамзат ойының, оның тарихының бүкіл тарихи жетістіктерін меңгерумен дамиды және жетіледі. Диалектиканың маңызы оның ой-толғау даму тарихи үдерісінің жинақталуымен саналы түрде құрылуында.

2. Философиялық жүйелерде жазылған теориялық ой-толғаудың тарихы нақты ғылымдарда берілген теориялық көзқарастарға, олардың логикалық құрылысына және олардан туындайтын қажетті қорытындыларға және т.б. баға беру үшін масштаб береді, яғни көзқарастардың қандай жүйесінде бүл немесе басқа қағида жататындығын көрсетеді.

Эмпириялық жағдай іштей теорияға және оның дамуына екі жақты мағынада тән: біріншіден, меңгеруді талап ететін және ғылымды қоректендіретін алдыңғы "шикі материал" ретінде; екіншіден, оның құрылымына кірген ғылыми факт түріндегі алынған жағдай сияқты, яғни өзінің элементтеріне жіктелген және зерттеліп отырған нақтылықтың идеалық-теориялық көрінісінде белгілі бір орны бар сезімдік деректілігі.

Эмпириялық фактілер ғылыми фактілер ретінде орын алады, өйткені оларда теориялық қағидалар құралдарда, арнайы бақылауларда немесе тәжірибе түріндегі оқиғалардың нәзік тіркелуінің нәтижесі ретіндегі эмпириялық тұрғыдан қабылданған құбылыстармен үйлесім табады. Салмақ, инерция және гравитациялық салмақтың тепе-теңдігі дерегі Ньютон заманынан бастап белгілі, бірақ кездейсоқ дәл келушілік ретінде ғана; тек ұзаққа әрекет ұғымын ақырғы жылдамдықпен жайылатын алаң ұғымымен алмастыруға және Эйнштейннің евклидтік емес геометриясы мен теориясын дайындауға байланысты ғана бұл факт іргелілікке ие болды, ғылыми факт болды.

Бұл бақылаулар, эмпириялық фактілер ғылым үшін тек теория шеңберінде ғана маңызы бар, позитивистердің айтуына қарағанда ол зерттеліп отырған заттардың мән-мағынасы мен табиғаты туралы сөз қозғайды. Қазіргі заманғы құралдар физикалық құбылыстарды зерттеу барысында бізге көбінесе біз олардың ішінде не атом, не электрон, не олардың траекторияларын және т.б. көрмей, құрал тілінің көрсеткендерін, өзгеріп отыратын түрлі-түсті дақтар, диаграммалар, қисық сызықтар, фотопластинкалардағы іздерді және т.б. көреміз. Маман емес адам үшін бүл шынымен де жай ғана қисық сызықтар, дақтар. Сүртіктің кендірге айырбасталуы Маркстың зерттеуінде дәл осылай жалпы тауар айырбасының табиғатын ашатын ғылыми факт ретінде көрініс табады.

Әдеттегі оқиғаны, ғылыми фактіні белгілеу зерттеліп отырған салаға қатысты фактілердің барша жиынтығымен танысуды және сан алуан фактілердің ішінен дәл бізді қызықтыратын саланың ерекшеліктерімен сипатталатын дәл сол фактіні таңдауды, олардың шекараларын теориялық қағидалар тұрғысынан сызып беруді білдіреді. Эмпириялық сатыдан теориялық сатыға өту қандай да бір ғылымның ерекше пәнін анықтау мәселесіне дөп келеді .

Жан-жақты өзара бағыныштылық пен әлемнің барлық құбылыстарының байланысы зерттеу саласына кіретін бүкіл фактілерді қамтуға ұмтылу зерттеуді барлық белгілігінен және жүйеліліктен ада қылады, оны сан алуан мағлұматтардың қалай болса солай былығып кетуіне әкеліп соғады. Мысалы, капитализмді қоғамдық формация ретінде зерттеу әдіснама тұрғысынан алғанда оны адамдардың, ғимараттардың, машиналардың, ақшалардың және т.б. жиынтығы ретінде ұғынуға алып келеді. Оны қолдана отырып бұған аспан денелерінің қозғалысын да, күннің тұтылуы да, "көрнекті" тұлғалардың асқазанының қорытылмауын да жатқызу оңай...

Позитивистер теориялық қағидалар үшін сезімтал корреляттар табу мәселесін қозғаған кезде олар "біздің заманымызда кванттық механика мен салыстырмалы теорияның принциптерімен болғанындай, принциптері күнделікті тәжірибемен жақын ұқсастығын... жоғалтатын" қазіргі заманғы ғылым сипатында бұл үшін негіз көреді . Бірақ бұл салыстырмалы түрде ғана дұрыс.

Біріншіден, сезімдік мағлұматтар (жағдай ретінде) теорияға жай ғана жаңғыртылған күйінде енеді... Эмпириялық мағлұматтардың шынайы теориялық ойлау гаранты және өлшем ретіндегі жіктемесі дұрыс емес. Ең алдымен абстракциялық жағдайы жоқ "таза" сезімдік білімнің бар екендігі жалған. Ғылыми білімнің эквиваленттерін іздеумен шұғылдана отырып, теориялық ой-толғаудың сипатын түсіндіру мүмкін емес. Бөлек алынған ұғым тек абстрактылы түрде, субъективті түрде ғана бар. Тәжірибемен дәлелдеуге бағынышты емес жүйелер ретінде математика мен логиканың маңызы туралы позитивистік қағиданың тамыры осында жатыр.

Теориялық ұғымдар үшін белгілі бір корреляттар іздеуге тырысатындар Сцилланың платонизмі мен Харибданың субъективисті эмпиризмінен қашып құтыла алмайды.

Бірінші позиция ұғымдардың өзін шын нәрселер, логикалық идеялардың және т.б. (Л.Колаковский, мысалы, Платон "идеяларынан" теориялық ұғымдардың корреляттары сияқты қорғау үшін сезім арқылы бөлектенген заттардағы анықталатын абсолютті белгілерін ажыратуды ұсынады) даму шындықтары, сатылары ретінде кескін жасайды. Бөлектенген заттарды жүйелерге байланыстыратын және бүтіннің теориялық білім эквиваленті ретінде заңдарды сипаттайтын қасиеттерді олардың ерекшелеуі де платонизм болып табылады, бірақ Наторп пен Кассирер рухында жаңарған түрі).

Екінші жолдың жалпы әдіснамалық принцип ретінде дәрменсіздігі позивитизмнің өзі белгілеген теориялық білім мен тікелей бақылау арасындағы "сәйкестік ережелері" түзетілгендігі ортаға шығады...

Күнделікті "тәжірибе" де дамиды. Наполеон пароходтарды қолдану мүмкін емес деп есептеді, бұдан аз уақыт бұрын ғана электр қуаты белгісіз бір нәрсе болып көрінетін, ал қазіргі заманғы бала үшін бұл бір тұрмыс құралы ғана. Ньютон механикасы мен Евклид жүйесінің принциптері қазіргі заманғы адамның "қаны мен жанына" кірді, өздігінен белгілі ақиқаттардың маңызына ие болды. Теориялық деңгей мен жалпы мәдениет, оның ішінде ең алдымен өндіріс бар, "тікелей анық" болып табылатын нәрсені анықтайды. Адамдар Евклидтің геометриясына келіп жеткенге дейін көп уақыт өтті. Мыңдаған жылдардың тәжірибесі оның ақиқаттығына сенімін арттырды. Уақыт өтер, қазіргі заманғы механика, физика мен математиканың күрделі принциптері өздігінен түсінікті әрі тікелей ақиқат болып шығар.

Егер XIX ғ. физиканың теориялық қағидалары күнделікті тәжірибемен келісімде болса, XX ғ. түсініктері қазіргі заманғы нәзік және күрделі тәжірибелермен келісімде. Теориялардың өзі де жаңа сатыға көтерілді: оларға логикалық қаталдық, негізділік және мүмкіндігінше аксиоматикаландыру талаптары қойылады. Эмпириялық тұрғыдан нақты және логикалық тұрғыдан шынайы ажыратудың шарттылығы жай ғана теориялық тұрғыдан айқындалатын бір нәрсе уақыт өткен сайын эмпириялық тұрғыдан нақты болып шығатындығында.

Мысалы, сезімдік аналогы жоқ ұғымдарды позитивистер "Айдың арғы жағынан" бір-ақ шығарды. Бірақ ғарыштық техниканың дамуы позитивизмнің бұл "эмпириялық" дәйегін әжуаға айналдырды. Жалпы алғанда, теориялық идеяларды іске асыратын және объективті ететін өндірістің дамуы "айқындылықтың" және "ашықтықтың" шарттылығын анықтайтын негізгі жағдай болып табылады...

Мизес ықтималдық теориясының кейбір негізгі принциптерін пайымдады. Бірақ ол ықтималдылықтық кездесетін жағдайлардың, құмар ойындарының тар шеңберінің жиілік сипатын атап өтті. Оның теориясының шектеулілігі тікелей бақылаулардың нәтижелерінен алшақтамай, шынайы жиіліктерден негіз алатын абстрактылы образ жасау ұмтылысынан туындайды. Бұл ең алдымен теорияның қолданысының шектеулі шеңберін белгіледі, өйткені шынайы үдерістердің ағысын болжап білу үшін арнайы болжам талап етілді. Алайда ең маңыздысы Мизес математиканы шындықтан алшақ жүйе ретінде түсіне отырып, ықтималдықтар теориясын қорытуға, формалдандыруға және аксиоматикаландыруға қарсы тұрады, оның жаратылыстану пәні екендігін айтып отыр. Мизестің теориясы туралы мақаласында А.Я.Хинчин математика пәнінің мәні оның ерекшелігімен, оның зерттеп отырған пәнінің ерекшеліктерімен анықталатыны туралы қағиданы алға тартады, "зерттеу әдісі емес, шынайы пән негізгі арнайы ерекшелікті құрайды". Содан кейін: "Керісінше, кез келген математика пәнінің белгілеуші белгісі әрқашан әлеуетті түрде сан алуан материалдық іске асқан нәрселерге рұқсат беретін, демек, практикалық қолданысына да рұқсат беретін қандай да бір формальды әдіс болып табылады'".

Қазіргі заманғы ықтималдылық теориясы қандай да бір пәндік саланың материалдық мазмұнынан ғана емес, сондай-ақ оның нақты статистикалық жиынтықтарынан, соның ішінде, ықтималдылықтың жеке тегінен абстракцияланады, бұл ықтималдылықтың жалпы логикалық желілі, аксиоматикаланған түрдегі құрылымдық қасиеттерін формальды сұлбасын береді. Формальданған жүйе өзінің жемістілігін тек практикалық қосымша екендігін дәлелдейді, басқа түрде ол - бос логикалық жүйе.

Практика ұғымына қысқаша тоқталайық. Оның шынайылық өлшемінің рөлін атқаратыны белгілі, өйткені жалпыға бірдейліктің артықшылығын тікелей шындықпен бірлестіреді. Практика таза физикалық күш, теорияға сырттай ғана қатысты құбылыс ретінде ғана емес, сондай-ақ осы теориямен іштей байланысты, одан бастау алатын және оны (теорияға) шындыққа айналдырушы ретінде көрініс тапқан.

Практикалық, өндірістік кызметті таза физикалық кернеуді танымдаушы, сезімдік және ұғымдық жағдайлармен жалпы механикалық қосуға әкеліп тіреу жарамайтын жайдақтату болатын еді. Өндірісте олар тек қана біртұтас актімен бірге болуға міндетті емес, бұл біртұтастықтың өзі де әрекет жағдайының объективті құрылымына кіруі тиіс. Қабілет, шеберлік, тәжірибе жеке адамның, оның бүкіл тұлғасының осы құрылымға ыңғайлануы болып табылады.

Кез келген қызмет түріне (өндірістік операцияға, спортқа және т.б.) үйрету әдісі мұны ескермеген жағдайда сөзсіз күйреуге ұшырайды. К.Чапек өзінің әңгімелерінің бірінде мына жағдайды психологиялық тұрғыдан өте дәл сипаттайды. Бір адам ұшу қабілетіне ие болады. Оны зерттеген ғалымдар теорияға сәйкес бұл осылайша болуы керек деген шешімге келеді. Әңгіменің қаһарманы теориялық пікірлерге ыңғайланып, тура соларға лайық әрекет етуге бет бұрады да, өзінің бұл қасиетінен айырылып қалады. Бұл түсініктің әрекет автоматизміне керексіз жерде килігуінің мысалы, мұны бос кеңістікті кесіп өтуден қорқатын кеңістік қорқынышы бар ауруда байқауға болады.

...Шынайы қоғамдық тәжірибе адамзаттың бүкіл теорияда жинақталған тәжірибесіне сүйенеді, теория болса - тәжірибе арқылы ақиқаттығы анықталған білімге сүйенеді. Тәжірибе теориялық дәлелдеменің қажеттілігін теріске шығармайды - бұл тәжірибенің мағынасының өзін ұғыну болатын еді, керісінше, ол логикалық дәлелдеуді біздің білімімізді тексерудің дербес нысанына қатысты қайтадан жаңғыртылған нысаны ретінде жориды... Мизестің теориясына қайта орала отырып, біз мынандай қорытынды жасай аламыз: ақиқат өлшемін және ықтималдылық теориясының сипатын бұрыс, позитивистік тұрғыдан ұғыну оның жинақталған математикалық теория ретінде қалыптасуына кедергі жасады.

Егер салыстырмалылық теориясы сияқты пәнді оның таза физикалық және математикалық тараптарынан алшақ қарастыратын болсақ, онда оның ішінде позитивизмнің әсері қандай да бір гипотетикалық бақылаушыға, оның қозғалыстың салыстырмалылығына қатысты күйзелістеріне және рефлексиясына ұдайы бет бұруына әсерін тигізеді...

Аса көп жылдамдықтармен әрекет ететін қазіргі заманғы кеңістік пен уақыт теориясында өлшеуші құралдардың ерекшелігін, олардың қарастырылып отырған объектімен, жүйемен өзара әсерлесуін ескеруге тура келеді десек де болады. Бұл бақылаушыдан тәуелсіз тіршілік ететін толық объективті қатынас. Бірақ гипотетикалық бақылаушының енгізгендері оның өн бойына кіре отырып, оның салыстырмалылық теориясы, оның құрылымы, негізгі қағидалары үшін маңызы зор. Салыстырмалылық теориясы бойынша түрлі жүйелерде болып жатқан оқиғалардың бір мезгілділігі туралы жалпы айтуға болмайды, өйткені ол жоқ, бізге мұны жазатын операционализмнің рухына, өлшеу әдістеріне толығымен сәйкес айтады. Алайда жарықтың жылдамдығын анықтай отырып, ол туралы санаудың түрлі жүйелерінде сақталған ретінде сөз қозғай отырып, логикалық тұрғыдан уақыттың бір мағыналылығынан бастау алады...

Эмпиризм мен скептицизм сияқты арнайы ғылымдарға бағытталатын позитивистік әдіснама гносеологияның өзінің пәніне танымдау үдерісінің метафизикалық, статикалық теориясы ретінде айналады.

Гносеология кез келген басқа ғылым сияқты эмпириялық мағлұматтардан, танымның дамуының барысы мен оның нәтижелерінен бастау алулары керек. Бұл қағида эмпириялық негізді бөлектейтін рационалдық-догматикалық гносеологияға қарсы ерекше мағынаға ие және өкінішке орай, жеке адамға табыну кезеңіндегі біздің әдебиетімізде кеңінен танымал болған (мысалы, жалпы философия тарихын, соның ішінде Гегель философиясына Лениннің жасаған сараптамасын бөлектеу арқылы). Бірақ, екінші жағынан, гносеологиялық теорияны құрастыруда танымның осы эмпириялық тұрғыдан шектеулі нысаны алдында тоқтауға болмайды. Бұл жерде зерттеудің эмпириялық әдістерімен шектелмеу керек, қазіргі заманғы білімнің нақты құрылымының қалыптасуын теориялық тұрғыдан зерттеу керек.

Позитивизм адамзат танымының даму үдерісіне жай ғана эмпириялық тұрғыдан қарастыра отырып, таным нәтижелерінің бөлектенген элементтеріне бағыт ала отырып және оларды бақылауға берілген шындықпен, қандай да бір тікелей бақылаудың қарапайым пікірімен қатыстыруға ұмтыла отырып, өзінің гносеологиясын қалыптастырады. Ұғымды сезімдік мазмұны бар белгі ретінде, "ойлаудың нысанының және мазмұнының параллелизмінің" қандай да бір принциптері болып аталатын, шын мәнісінде сөзді заттың өзінің табиғи қасиеті ретінде тану болып табылады.

Бұл позитивистік қағида балалардың тілді түсінуімен және жалпы мәдени дамудың белгілі сатыларында байқалуымен байланысты шынайы психикалық феноменде көрініс тапқан...

Танымның статикалық теориясы үшін танымның эмпириялық жазылған нысаны тек және соңғы объект ретінде көрініс тапқан, білімнің қандай да бір параметрлері бойынша формальды түрде құрылымдауымен іс бітеді. Диалектикалық гносеология үшін қалыптасқан формальды құрылым небәрі мазмұнның, одан бөлек және оған келіп тірелмейтін көрінісінің нысаны ғана. Танымды зерттеудің позитивистік әдіснамасының эмпиризмі, білімнің белгілі бір шектеулі типінің оның статикалық эмпириялық берілген нысанындағы асыра дәріптеуі (мысалы, математикалық), оның табиғатпен және адамзат білімінің мән-мағынасымен байланыстылығында, дамуында - "ғылым философиясының", позитивизмнің гносеологиялық тамыры міне осында.

Сонымен, гносеология кез келген ғылым сияқты сезімдік тұрғыдан берілген шындықтан бастау алуы керек, өйткені оның негізі эмпириялық. Ол танымдау тарихының қорытындысы болуы тиіс. Алайда қорытындылау барысында гносеологияда толығымен жалпы әдіснамалық нормалар әрекет етеді: гносеологияда ерекше эзотерикалық зерттеу әдістері жоқ. Бұл кейбір ғылымдарға (мысалы, математика) тән қандай да бір айрықша нысандар мен тәсілдерден ұзақ тұру және табиғи ішкі байланысынан жұлып алынған танымның түрлі сатылары мен дәрежелерін сипаттайтын әдісті, гносеологияны механикалық салыстыру әдіснамаларының және кейбір ғылымдар нысандардың және танымдау құралдарына тіремеу керек деген сөз.

Бұл жердегі дұрыс нәрсе: көрінуіне қарап тоқтауға болмайды; ғылым құбылыстан мән-мағынаға өту қажеттілігіне негізделген. Білім шындықтың өзінің дамып келе жатқан ерекшелігіне сәйкес дамудың диалектикалық үдерісі ретінде көрініс табуы тиіс. Білімнің мән-мағынасы, құрылымы және қасиеті қоғамның жаңғыртушы қарекеті негізінде және осыған байланысты жүзеге асатын адамның әлемді бейнелеуі ретіндегі табиғаттан туындайды. Танымдау үдерісі туралы тек... маркстік... диалектика болып табылады.

Танымның біртұтас генетикалық негізінен адамның қоғамдық өмірінің органикалық элементі ретінде танымдау тарихы барысында түрлі танымдау үдерістері бөлшектенеді, оның кейбір жақтары дербес пән ретінде ерекшеленеді. Гетенің Вагнері сияқты кәсібилердің тар маңдайлығына меңзей отырып, біреу былай деп еді: жақында ас пісіру өнері кең тарайтындығы соншалықты, тұқы балығын қуыра алатын аспаз бақтақ балығын пісіре алмайтын болып шығады... Алайда бөлшектену мен кәсібилену танымның мән-мағынасын емес, көріністің тек қана нысанын өзгертеді.

Сезімдік бейнелеудің нақты нысандарының сараптамасы көрсеткеніндей, образ қалыптастыру тетігінің органикалық бөлігі әрекет, қарекет болып табылады. Адами сезімталдық сөзбен айтылған ұжымдық субъектінің - қоғамның тәжірибесімен жанастырылады. Ой-толғаудың өзі эмпириялық және теориялық екі сатыдан өтеді.

Теориялық ұғымдар үшін модельді сезімдік мағлұматтардан емес, қоғамдық субъектінің жаңғыртушы қарекеті барысынан іздеу керек.

Чувственное отражение и мышление //

Проблемы логики и диалектики познания.

- Алма-Ата: Наука, 1963. - С. 74-123.

РАЦИОНАЛДЫ ТАНЫМНЫҢ БЕЛСЕНДІ СИПАТЫ

Лев НАУМЕНКО

Шындықтың логикалық ойлау дәрежесінде бейнеленуі күрделі, қайшылықты, диалектикалық сипатқа не, өйткені логикалық үдеріс санадан, ойлаудан, парасаттан тыс және тәуелсіз тіршілік ететін объективті шындықтың бейнесі болып табылады. Сонымен қатар бұл бейнелеу санада тікелей сезімдік тәжірибе арқылы ашылатын шындықты тәуелді түрде көшіру емес, бірақ ол белсенді шығармашылық үдеріс, яғни таным субъектісі ретіндегі адамның өзінің әрекетшілдік табиғатының көрініс табуы болып табылады.

Логикалықтың табиғатын ашу үшін оның объективті мазмұнын құрайтын байланыстардың сипатын көрсету жеткіліксіз, яғни логикалықты онтологиялықпен, субъективтілікті - объективтілікпен біріктіру жеткіліксіз. Сонымен бірге табиғаттың объективті заңдары мен күштерін танымның өзінің заңдарына айналдыратын шынайы қозғалысты да көрсету қажет. Басқаша айтқанда, объективтіліктен субъективтілікті ажырату қажет. Мәселенің бұл екінші жағы философиялық әдебиеттерде жеткілікті түрде зерттелмеген және жарияланбаған.

Логикалық дегеніміз әлеуметтік тұлғаның белсенді әрекетінің формасы деген сөз, дәлірек айтқанда - оның рухани-теориялық әрекетінің формасы болып табылады. Ол ең алдымен осы тұрғыдан қарастырылуы тиіс.

Логикалық мағына объективтілігі

Жаңа дәуірдің философиясындағы эмпириялық пен рационалдылықтың арақатынасы мәселесі өте тар шеңберде қойылған, негізінен ол адамның ақыл образдары мен сыртқы табиғи заттардың арақатынасының психологиялық мәселесі ретінде қарастырылған.

Бұған қарамастан, рационализм мен эмпиризм бір-біріне қарама-қарсы философиялық бағыттар болып табылады, эмпириялық пен рационалдық мәселелерді психологиялық тұрғыдан түсіну олар үшін ортақ нәрсе болып табылады.

Эмпириялық таным барысында субъект шынайы, сезім арқылы қабылданатын заттармен тікелей байланысты болады. Эмпиризм үшін сезім арқылы қабылданатын нәрсе - ол объективтіліктің синонимі болады. Тікелей сезімдік тәжірибеде оның өз аналогын табуға болатын адами ұғым мен түсінік объективті құбылыс ретінде мойындалады. Бұл жағдайда объективтіліктің жалғыз өлшемі көрнектілік, ғылыми ұғымдардың образдылығы болып шығады. Эмпиризм үшін логикалық не бары ой арқылы көрнекті түсінікті өңдеу жемісі, таза психикалық феномен, субъективті түрде іштегі қандай да бір құбылыс болып табылады. Абстракция бұл жағдайда түрлі көрнекті түсініктердің ұқсас ерекшеліктерінің жалпы терминге бірігу нәтижесі болып табылады, ал сондықтан ойлау - жалпы терминдерді қолдану өнерінен басқа еш нәрсе бола алмайды. Сонымен сезімнің ісі тікелей шынайы заттармен болса, ал ойлаудың ісі - психикалық құбылыстармен, сананың психикалық белсенділігі жемістерімен болады. Демек, эмпириялық сыртқы-объективті, ал логикалық - ішкі субъективті құбылыс ретінде мойындалады. Біз бұл жерде мәселені былай қою психология тұрғысынан алғанда қаншалықты дұрыс екендігін қарастырмаймыз. Біз үшін гносеология мен логика тұрғысынан алғанда бұл мәселе мүлдем заңсыз екендігі маңызды.

Рационализмді түсінуде логикалық та, рационалдылық та психикалық феномен ретінде, "жанның", ойлау қабілеті бар сананың ішінде орын алатын, қандай да бір субъективті-ішкі (былайша айтқанда "туыла біткен идеялар") бір құбылыс ретінде қарастырылады. Ойлау бұл түсінік бойынша осы бір психикалық мәліметтерді қолдануға біріктіріледі. "Ойлау сөзінің астарында, - деп жазады Р. Декарт, - мен біздің ішімізде болып жатқан, біздің тікелей қабылдай алатын нәрселердің бәрі бар деп ойлаймын. Ниеттену, тілеу, ойша сипаттау, сезіну, осының бәрі - ойлау деген сөз"'. Сонымен ойдың логикалық жұмысының нәтижелері, яғни бүкіл ғылыми ұғымдар мен қорытындылар рационализмнің дәл осы объективтілікке ұмтылуына қарамастан, қалайша қандай да бір объективті мағынаға ие бола алатыны түсініксіз болып қала береді.

Логикалық пен эмпириялықтың арақатысын осылай ұғынған жағдайда, бұл қиындықтан шығуда Лейбництің ұсынып кеткен жолынан, атап айтқанда, объективті және субъективті, физикалық пен психикалықтың арасындағы мистикалық "алдын ала белгіленген үйлесімділікке" немесе Спиноза ұсынғандай, ойлау дегеніміз мәңгілік "субстанция атрибуты" дегенге сілтеме жасаудан басқа жол табу қиын.

Сонымен бірге, эмпириялық пен рационалдылықтың психология терминдеріндегі арақатынасы мәселесін талқылаудың өзінде бұдан да үлкен қауіптілік бар. Егер логикалық психикалық қызмет болып табылатын болса, оның мазмұны осымен аяқталатын болса, онда кез келген логикалық тұрғыдан құралған теорияны тек субъективті, психологиялық құндылығы бар ретінде жариялау керек, өйткені ғылыми ұғымдар мен қорытындыларды әрқашан сезімтал тәжірибемен дәлелдеу мүмкін емес. Ақырында дәл осы сезімдік тәжірибе бүкіл адам танымының бастауы болып табылады. Логикалықтың сезімдік тәжірибеге түйіспейтінінен (логикалықты осылайша түсінетін болсақ) логикалықтың, сонымен бірге жалпы бүкіл ғылымның субъективті екендігі туралы қорытынды жасай салу қиын емес. Тура осындай қорытындыны кезінде Беркли жасаған еді. Бұл қорытынды қазіргі заманғы позитивизмнің, соның ішінде - семантиканың бүкіл тұжырымдамасы негізінің бастапқы постулаты ретінде орын алған...

Әрине, логика тікелей көзбен көріп, құлақпен естіген мәліметтер мен ұғымдағы түсініктерді теориялық тұрғыдан өңдейтін, ойлай алатын ақылдың жемісі болып табылады. Логикалық әдіс "небәрі нақтыны ойлау арқылы игеріп, оны нақты ретінде рухани тұрғыдан қайтадан өңдейтін тәсілі болып табылады", - деп жазды Маркс. "Бүтін, -деп жалғастырады ол, - ойлауға болатын бүтін ретінде ақылымызда көрініс табатыны сияқты, көркем-діни-практикалық-рухани тұрғыдан меңгеруден айырмашылығы болатын, өзі үшін жалғыз мүмкіншілік болып табылатын әдіспен бүл әлемді меңгеріп, ойлай алатын ақылдың жемісі болып табылады'". Бұл, алайда, логиканы тек рухани жеміс, тек психологиялық феномен, тек жеке-дара адамның ішкі рухани өмірінің бір бейне көрінісі ретінде қарастыру керек дегенді білдірмейді. Ұғым шындықты рухани теориялық тұрғыдан игеру жемісі ретінде осы шындықтың образы болып табылады, құрылымы мен маңызы оның мазмұнымен анықталады, яғни өзі бейнесі болып есептелетін осы бір шындықтың байланыстары мен заңдылықтарының табиғаты болып табылады.

Логикалықтың айрықша ерекшелігі және оның сезімдік, эмпириялық танымнан айырмашылығы дәл осының мазмұнымен, яғни танымның осы сатысында бейнеленетін шындықтың байланыс сипатымен анықталады. Егер фактілер, құбылыстар, оқиғалар бір-бірінен бөлек қарастырылатын болса және олардың арасында қажетті байланыс, өзара ықпал мен өзара шарттылық байқалмайтын болса, онда қарастырудың мұндай әдісін қандай субъективті-психологиялық формада - көзімен көріп немесе құлағымен естіген формада ма - оның жүзеге асқанына тәуелсіз болмай-ақ эмпириялық деп атау керек. Егер сыртқы әлемнің фактілері мен құбылыстарының арасында ондай байланыс байқалатын болса, онда мұндай танымды субъективтік-психологиялық формаға логикалық тұрғыда тәуелді болмайтын, санада өмір сүретін және санада көрініс табатын құбылыс ретінде қарастыруға болады.

Демек, рационалды танымның, логикалық ойдың мазмұнын құрайтын байланыстар мен қарым-қатынастар ой үшін дәл осындай деңгейде сыртқы және сезімдік танымның мазмұнын құрайтын фактілер мен оқиғалар сияқты ол үшін объективті болып табылады. Сондықтан эмпириялық пен рационалдылықтың арасындағы айырмашылықты объективті-сыртқы және субъективті-ішкі, көрнекі және ойлауға мүмкіннің арасындағы айырмашылық сияқты - көру мүмкін емес. Көрнекілік пен дерексіздік қарама-қарсылығы -бүл сыртқы, формальды, маңызы жоқ қарама-қарсылық.

Ойлау үдерісіне деген субъективті-психологиялық емес, керісінше, оған деген объективті-диалектикалық көзқарас диалектикалық материализмнің таным теориясының негізінде жатыр. Осы көзқарас қана ғылыми абстракцияның табиғатын да диалектикалық-материалистік тұрғыдан қарастыруға мүмкіндік береді.

...Эмпиризм философиясында (әрі жаңа, әрі ескі) абстракция адам ақылымен жасанды түрде жасалған қандай да бір нәрсе; психологиялық тұрғыдан "жасалған", яғни ақылдың затқа жасаған зорлық-зомбылығының өнімі ретінде қарастырылады.

Маркс "Капитал" атты кітабында бұл көзқарасқа шынайы абстракция әдісін қарама-қарсы қояды. Еңбектің әркелкі түрлерін өзгешеліктерден айырылған, біркелкі, қарапайым еңбекке тоғыстыру туралы айта келе, Маркс былай деп жазады: "...Бұл - қоғамдық өндіріс үдерісінде күнделікті жүзеге асып отыратын абстракция". Бұл - "бүкіл органикалық денелерді ауаға айналдырып жіберуден гөрі, шынайырақ абстракция" . Э.В.Ильенков дұрыс айтып кеткендей, "Маркстың пікірінше, "абстрактылы" (оның қарама-қарсы ұғымы сияқты, "нақтылық") табиғаттың, қоғамның және ойлаудың жалпы даму формалары туралы ғылым ретіндегі диалектиканың категориясы болып табылады, ал осының негізінде - сондай-ақ, логиканың да категориясы, өйткені диалектика дегеніміз - марксизм Логикасы. Абстрактылы категориясын мұндай нақты түсіндіру өзінің полемикалық ұшқырлығымен неокантианттық логика мен гносеологияның әрқилы түрлеріне, "ойлаудың таза формаларын" дөрекі метафизикалық түрде объективті шындықтың формаларына қарама-қарсы қоятын түрлеріне бағытталған. Бұл мектептер үшін логикадағы "абстрактылы" - бұл тек ой формасы, сондай-ақ, "нақтылық" ретінде - сезімдік көрнекі образдың формасы. Бұл логикадағы юмистикалық-миллевтік және кантиандық дәстүрдің өкілдеріне тән тар шеңбердегі гносеологиялық түсінік... таным теориясы мен логикасы ретіндегі диалектиканың өзінің мәніне тіптен жат және қарсы" .

Абстракцияны танудың нақ осы әдісі жағдайы тікелей сезімдік пайымдаумен салыстырғанда, шындықты "тереңірек, дұрысырақ, толығырақ" бейнелеуге мүмкіндік береді" .

Ғылыми таным практикасында абстракция шындықтың қандай да бір тараптарынан алыстататын жағымсыз рөлден гөрі, таным пәні ретінде шындықтың белгілі тараптары мен қарым-қатынастарының жағымды рөлін анықтау және өзектендіру рөлін атқарады. Абстрактылау нәтижесінде зат онымен шынайы өмірде қатар жүретін кездейсоқ және мағынасыз байланыстардан арылады және таза түрінде қарастырылады. Құн, қосымша құн, масса, энергия, нүкте, түзу сызық, фонема, синтагма, ақпарат және с.с. ұғымдар, әрине, абстракты болып табылады. Алайда бұл ұғымдардың абстрактылығы ойлаудың ерекшеліктерінен өрбитін мәжбүр қажеттіліктен туындамайды, керісінше, ол нақтылы объектілердің табиғаты мен байланыстарының бейнесі болып табылады. Ұғымдарда көрініс тапқан танымның құрылымы оның пәнінің байланыстарының құрылымының бейнесі болып табылады.

Ойлау кейбір абстракцияларды жасаумен шектелмейді. Танымның мақсаты нақты ақиқатқа қол жеткізу болып табылады. Ғылыми таным қозғалысы барысында абстракция нақты объект тараптарының өзара ықпалын бейнелейтін органикалық жүйені құрайды. Осы нақты объектінің өзара ықпалдасатын тараптарының жүйесін бейнелейтін абстракциялардың жүйелерін құрастыру әдісі Маркстің "Капиталында" қолданылған абстрактылықтан нақтылыққа қарай өрлеу әдісі болып табылады.

Ғылыми білімнің ұғымдық құрамының бөлшектенуі оның объектісінің шынайы заттық бөлшектенуінің, құрылымының шынайы бөлшектенуінің бейнесі болып табылады. Егер бұл құрылымның элементін басқаларынан бөлек қарастыратын болсақ, онда мұндай қажеттілікке қарай қарастыру біз оған қандай формада кезіксек те, абстракты болып табылады. Егер ол өз бетінше дербес, өзі де соның элементі болып саналатын өзара ықпалдасатын қоғамдық қатынастардан тәуелсіз қарастырылатын болса, онда абстракты эмпириялық, сезімтал нақты бейнеге, мысалы, "тауар - эмпириялық зат" сияқты бейнеге ие бола алады.

Абстрактыға ақыл мен қиялдың кейбір субъективті жігері нәтижесінде қол жеткізуге болады дейтін пікір жаңсақ. Қайта, керісінше, іске абстракті тәсілмен қарау ешқандай жігерді қажет етпейді, осы құбылыстың абстракты образына қол жеткізу үшін кейбір бүтіннің қандай да бір тікелей берілген фрагментіне назар аудару жеткілікті. Осы бүтіннің өзінің жалпы объективті шындықтың эмпириялық мүшеленуі абстракты ойлау үшін қажетті барлық нәрсені қамтиды. Құбылысты нақты түсіну бұдан да күрделірек мәселе болып табылады. Нақ осы жерде, бүтіннің өзара ықпалдасатын тараптары жүйесінде бұл құбылыстың орны мен рөлін анықтау үшін бағытталған айрықша және күрделі ойлау жұмысы талап етіледі.





Объективті жағдайлар тек ғылыми білімнің ұғымдық құрамының мүшеленуін ғана емес, сондай-ақ, оның біртұтастығы мен байланысын да талап етеді. Шын мәнінде, кейбір бүтіннің құрамына кіретін элементтің табиғаты бұл бүтіннің табиғатына талдама жасалуынсыз айқындала алмайды. Бұл логиканың тек нормативті талабы емес, бұл шынайы эмпириялық факт.

Шынында да, рента немесе пайыз сияқты мұндай экономикалық категорияның мәнін өздері өмір сүретін экономикалық қарым-қатынастарының белгілі тарихи жүйесінен бөлек айқындау мүмкін емес. Біз қандай бүтіннің құрамында оны зерттейтінімізге байланысты, рента капиталистік те, феодалдық та бола алады, бірақ мұны оның меншікті ерекшеліктерінен шығара алмайсың.

Лингвистикада да жағдай осындай. Мысалы, қандай да бір тілдің фонетикалық құрылысын сипаттау үшін, оның бүкіл дыбыстық бірліктерін бірінен кейін бірін қарастыру жеткілікті болар еді, біз мұның нәтижесінде осы бірліктердің тізбегіне не болатын едік. Алайда осы жерде, дыбыстық бірлікті анықтау барысында, тілдің фонетикалық құрылысының элементтерін бөлек және дербес қарастырудан тұратын абстракты тәсіл зерттеушінің алдына жеңе алмайтын қиындықтарды шығарады. Егер дыбыстық ағымның әрбір элементін басқа элементтерге қатыссыз қарастырсақ, онда әрбір мұндай элемент белгілі акустикалық қасиеттермен сипатталатын дыбыс кесіндісі болып шығады. Сондықтан оның басқалардан айырмашылығы оның жеке-дара физикалық (немесе артикуляциялық) қасиеттерінің негізінде анықталуы тиіс.

Тілдің фонетикалық жүйесінің бірлігі фонема екендігі белгілі. Біз сөздің шынайы дыбыстық ағымында фонемалармен емес, керісінше, жеке-дара ерекшеліктері шексіз болып табылатын түрлі дыбыстармен жұмыс істейміз. Дегенмен, барлық әліппелерде осы тілдің белгілі әріп белгісі бар негізгі дыбыстарының ақырғы санының тізімі беріледі, мысалы, орыс тілінде олар 31, ал ағылшын тілінде - 26. Қандай дыбыстарды бір фонемаға жатқызу керек екендігі туралы және фонемаларды ажырату үшін қандай өлшемдер бар екендігі туралы сұрақ туындайды. Фонема деген не?

Егер кез келген дыбыстың бөлек бағасы позициясында тұратын болсақ, яғни оны басқа дыбыстарға қатыстылығынан бөлек қарастыратын болсақ, онда бұл жағдайда фонеманы бір-біріне физикалық тұрғыдан жақын дыбыстардың "жалпы дыбыстық типі" деп жариялау керек. Д.Джоунз нақ осылай қарастырады: "Фонеманы осы тілдегі бір типті негізгі дыбыстан және оған туыстас дыбыстардан тұратын дыбыстардың тобы ретінде анықтауға болады" . Фонема бүл жерде тегі мен сипаттық ерекшелік, жеке-дарада жалпыны сақтап қалып, ерекшелікті алып тастау арқылы танымал анықтау принципі бойынша құралған ұғым сияқты қарастырылады. Алайда тілдердің салыстырмалы түрде зерттелуі бір тілде бір фонемаға жататын дыбыстар тек олардың варианттарын, басқасында түрлі феномаларды білдіретіндігін көрсетеді. Мысалы, орыс тілінде т (t) және д (d) дыбысы - әр түрлі фонема, ал үндінің хайда тілінде әр түрлі естілгеніне қарамастан, бүл дыбыстар ажыратылмайды. Орыс тілінде бірдей фонема (е) "ш(е)сть, ц(е)пь, ц(е)ль, л(е)с" сөздерінде өзінің акустикалық және артикуляциялық қасиеттері бойынша берілген. Француз тілінде олар түрлі фонемалар teie(ie) - жастық тыс және The (Те) - шәйді білдіреді.

Демек, фонетикалық тұрғыдан (акустикалық және артикуляциялық тұрғыдан) әр түрлі дыбыстар бірдей фонеманың варианты бола алады және керісінше, фонетикалық тұрғыдан жақын және туыстас дыбыстар түрлі фонемаларды білдіреді . Егер түрлі дыбыстардың бөлек сарапталуы керек деген ұстанымда тұратын болсақ, онда фонемаларды ажырату және олардың варианттарын теңдестіру үшін объективті өлшемді белгілеу мүмкін емес. Нақ осы себептен бір қатар лингвистер фонема - "тек" абстракция, ол шын мәнінде жоқ, бірақ ойша бар және еңбек құралы ретінде қолданылады. "Фонема, - деп жазады А.Мартине, - өте пайдалы жұмыс гипотезасы сияқты нәрсе... Біз "фонема" терминімен... жай ғана еңбек құралы ретінде пайдаланамыз. Өзіміз жасаған құралдардың құлына айналып кетпеу үшін сақтануымыз керек" .

Біз бұл жерде абстракцияның таза шартты және ойлау қызметінің субъективті қолайлы жасанды өнімі ретінде жоғарыда сөз қозғап кеткен нақ осы түсінігін көреміз. Мартине фонеманы дәл Кейнстің бағаны қарастырғанындай қарастырады .

Әрине, бүл жаңсақ түсінік. Тілдің фонологиялық жүйесін осы тілдің дыбыстарының, сөздерінің мағыналық ерекшеліктерін анықтау құралы ретінде саналатын өзара қарым-қатынасының сараптамасынсыз зерттеу мүмкін емес. Бүтіннің қарым-қатынастарының жүйесінсіз дыбыстардың лингвистикалық қасиеттері жоқ. Ол бұл қасиеттерге тек тілдің элементтерінің біртұтастығы бүтіндігінде ғана ие болады.

Шынында да, физикалық тұрғыдан алғанда k және g - әрқашан түрлі элементтер, ал лингвистикалық тұрғыдан алғанда - жоқ. Олар орыс тілінде түрлі фонемалардың мәні, өйткені әр түрлі позицияларда кездесіп, сөздерді ажырату үшін түрлі белгілер ретінде (кость-гость) бір-бірімен арақатынаста болады. Ал голландықтардың тілінде олар ешқашан бірдей позицияда кездеспейді, сондықтан да сөздерді ажырату үшін түрлі белгілер ретінде қарастырыла алмайды (голландиялықтардың тілінде k сыңғырлаған дыбыстардың алдынан басқа барлық позицияларда кездеседі, g - керісінше, тек қана сыңғырлаған дыбыстардың алдында кездеседі)1. Фонемалардың нақ осы мағынасын ажырату құралы ретіндегі өзара қарым-қатынастары тілдің дыбыстарын жіктеу үшін объективті өлшемін береді.

Бұл мысалдардың бәрін біз ұғымдық білім жүйесі мен құрылымы осы білім оның көрінісі болып табылатын шындықтың, құрылымы мен қарым-қатынастарымен анықталатынын көрсету үшін келтірдік. Бұл тұрғыдан алғанда, логикалық небәрі объективті фактілердің, объективті қасиеттердің, заттардың байланыстары мен қарым-қатынастарының ұқсас көрінісі болып табылады. Осы фактілердің тек диалектикалық тұрғыдан ұғынылуы барысында ғана білімнің логикалық құрылымындағы шындықтың объективті құрылымының көрінісін байқауға болады. Бұл айтылған көзқарастың ең жақсы мақұлдануы және априоризмнің, психологизмнің, жалпы алғанда субъективизмнің таным теориясында және логикада ең жақсы теріске шығарылуы ғылым тарихы болып табылады. Ғылыми білімнің бастапқы кезеңдерінде барлық дерлік математикалық ақиқаттар эмпириялық сипатқа ие болды, дегенмен, әрине, олардың барлығы көрнекілікке ие болды.

Біздің заманымызға дейін жеткен ежелгі математикалық ой ескерткіштері ежелгі дәуірдің математикалық білімі (евклидке дейінгі) рационалдық сипатқа емес, кездейсоқ және эмпириялық тұрғыдан ашық рецептер мен нақты мәселелерді шешу ережелері (пропорцияларды, алаңдарды, көлемдерді және т.б. есептеуге) сипатына ие болды.

Ежелгі адамдар математикалық есептерді шешудің жалпы заңын білген жоқ; әр есеп үшін жеке шешу жолы бар болды, сандық көрсеткіштермен қолданудың әр түрлі жекелеген әдістері арасындағы байланыс қарастырылған жоқ, белгілі сандық өзара қатынастар сол категорияға қатысты объектілердің осы сияқты, осыған ұқсас басқа өзара қатынастарға тәуелділігі тұрғысынан белгіленген жоқ, керісінше, тіптен осы салаға қатысты сыртқы, бөтен, кездейсоқ фактілермен және оның ішкі заңдылықтарына қатысты жолмен белгіленді. Оған қоса, бұл шешулердің нақ эмпириялық сипатта болуы үшін, олардың көрнекі сызуда немесе қандай да бір басқа жолмен белгісіз арақатынасты тікелей қарастыру арқылы тапқаны тіптен маңызды емес. Олардың басқа шешулер табу әдістерімен байланысы жоқ әдіспен табылғандығы маңызды. Мысалы, үшбұрыштың ауданын көрнекі түрде анықтау мүмкін емес, соған қарамастан бұл математикалық ақиқат ертеректегі математика туралы шығармаларда эмпириялық сипатқа ие болды.

Математиканың жүйелі рационалды ғылымға айналуы бұрын бөлектенген математикалық формалардың ішкі үздіксіз байланысқа қойылуымен, бөлшектенген фактілерді біртұтас жүйеге біріктіретін әмбебап заңның ашылуымен, математикалық фактілер саласының ішкі біртұтастығының бар екендігін анықтаумен, бұрын тәуелділіктердің біртүтас тізбегін ажырататын "ақтаңдақтарды" жоюымен түсіндіріледі. Математика кейбір математикалық ақиқаттарды осы саладағы фактілердің байланысына сүйене отырып және осы іштей байланысты фактілер саласы үшін сыртқы болып табылатын аргументтерден аулақ бола отырып шығаратын жүйелі пәнге айналады. Математикалық ақиқаттар енді сезім мүшелерінің, көзбен өлшеулердің және т.б. дәйектері негізінде емес, керісінше, басқа ақиқаттардан логикалық жолымен шығару тәсілімен анықталады. Математика эмпириялық фактілер туралы ғылым бола тұра, сонымен қоса ол рационалды сипатқа ие болады.

Бұл жерде, әсіресе, математиканың өзінің ішкі қозғалысында эмпириялық ой-пікірлерді емес, керісінше, логикалық дәйектемелерді басшылыққа алатын рационалды, дедуктивті пәнге айналу үдерісін, оның өзі математиканың тәжірибе мен сезімдерге сенуден қалатынына кепілдік бере алмайтындығын және ол шынайы, сезіммен қабылдана алатын объектілермен ешқандай байланысы жоқ, тек ақылмен танылатын идеалды объектілерді зерттеумен ғана айналысады, демек, олардың объектілері қандай да бір ақыл арқылы берілетін идеалды нәрселер ғана болып қалмайтынын атап кету маңызды. Бұл жерде мәселе басқаша. Егер практикалық әрекет барысында осы фактілердің қасиеттерін анықтайтын және араларында ішкі заңды қарым-қатынас орнату үшін жеткілікті фактілердің жиынтығы айқындалатын болса, онда барлық қалған фактілер, оның ішінде, көрнекі образдар да қарастыруға алынады, өйткені олардың қасиеттерін осы берілген заңдылықтан шығаруға болады және оны осы іштей байланысты жүйеге жатқызуға болады.

Басқа ақиқаттар және оларға сәйкес келетін басқа фактілер осы жүйелі түрде құрастырылған пән шеңберінде қарастырылады, себебі олар тек осы ішкі заңдылықтан ғана шығарыла алуы мүмкін. Қандай да бір фактінің осындай жүйеге тән болуы объективті жолмен белгіленуі тиіс. Біркелкі фактілердің бөліп алынған саласының ішкі заңдылығы таным үдерісін реттеуші объективті өлшемі болып табылады. Бұл өлшем теорияның дамуы барысында жүйелі түрде қолданылады. Пәнді аксиоматикалық, дедуктивті тұрғыда құру объективті бағаға негізделген және көрнекі түрде дәлелдеу субъективизмі мен өктемдіктен алыс тұратын көзқарасты ұстанудың жалғыз құралы болып табылады.

Сонымен, математикалық дәлелдер арсеналынан көрнекілікті шығарып тастау бұл теориядағы шын объектілердің қасиеттерін зерттеу, егер теория жасалып қойған болса, онда айқындалған осы объектілердің ішкі заңдылықтарына жауап беретін әдіспен тек жүргізілуі тиіс дейтіннің ғана куәсі болады. Ал көрнекі-образдық ойлау зерттеу нәтижелерін бұл сала үшін бөтен факторларға тәуелді етіп қояды, сондықтан да ол теорияға өктемдікті, шиеленістікті, синкретизмді енгізеді. Дәлелдер қандай сипатқа ие болғанына қарамастан, мейлі ол көрнекі болсын, не болмаса дерексіз болсын, егер олар осы саланың ішкі қарым-қатынастарынан өрбімейтін болса және олардың шарттарына жауап бермейтін болса, онда осы салаға қатысты оларды іштей эмпириялық қатынастармен байланысты, яғни заңды және бірыңғай әдіспен жасауға болмайтын деп атауымызға болады. Аксиоматикалық әдіс сондықтан теорияда тек оның мазмұны анықталған, негізгі ұғымдары мен ережелері жасалған кезде ғана, басқаша айтқанда, Ф.Клейннің сөзімен айтқанда, ғылым кеңістігі тазаланып, тегістелген кезде ғана қолданылады.

Сонымен, математиканың рационалды, дедуктивті сипаты оның ерекше ойша қорытушы ғылым ретіндегі табиғатын білдірмесе керек, тек небәрі математикалық объектілердің арасында объективі біртұтастық, объективті заңдылықтағы байланыс бар екендігін көрсетеді. Мұндай байланыс болмаған жерде, тіпті ең керемет деген интеллектің өзі оны өзінің жалғыз рухани энергиясымен жасай алмайды.

Математикалық аксиомалардың бір бөлігі, мысалы, геометрияның аксиомалары тікелей көрнекі сипатқа ие болатыны, ал басқалары бұл қасиетке ие болмайтыны белгілі. (Мысалы, Евклидтің V постулаты - параллельдер туралы аксиома немесе "Лобачевскийдің аксиомасы"). Аксиомалар геометрияның негізіне, олардың тікелей шынайылығы себебімен қойылып жатқан жоқ. Егер олар объективті фактілерге жауап бермейтін болса, оларды шынайы кеңістіктік арақатынастарды талдау үшін, практика арқылы сыннан өткізілетін талдамалар үшін қолдануға болмайтын болса, онда аксиомалар ең көп дегенде қызықты қиялдар мен парадокстардың мағынасына ғана үміттене алады. Мұндай жағдайда олардың орны математикада емес, оның есесіне қабылдау психологиясының қандай да бір тарауында ғана болады. Сондықтан тек аксиоматикадан шығару тәуелділігі ғана емес, ал сонымен бірге, аксиоматиканың салдары тұрғысынан қарастырылатын және олардың талдамасы үшін аксиоматика орналатын қарым-қатынастардың табиғатынан да тәуелді екендігін айтуға болады. Егер аксиоматикалық пәндерге осы көзқараспен қарайтын болсақ, онда олардың априорлығы туралы мәселе сол мезетте күшін жояды.

Шындығында, логикалық идеализмнің түрлі өкілдері аксиоматикалық теорияларды қарастырған кезде әрқашан қорытындылардың аксиомаларға, яғни дедуктивті теорияның формальды-логикалық тетігіне бір жақты тәуелді екендігіне сүйенеді. Бүкіл дедуктивтік теория аксиоматикаға негізделеді, бірақ аксиомалар жүйесін орнату барысында қандай да бір басқа, формальды емес пікірлерді жетекшілікке алу керек. Бұл пікірлер формальды логиканың аясындағылардан тысқары жатыр, таным диалектикасымен, теориясымен сәйкес келетін логика саласында жатыр. Демек, аксиоматикалық әдіс өзінің формальды-логикалық аппаратымен ең маңыздысы - өзінен басқаның бәрін түсіндіруге мүмкіншілігі бар. Сондықтан, формальды логиканы әмбебаптауға бейім авторлар өздеріне қаншалықты сенімі мол болса да, бұл тармақта олар сасқандық пен қорғаншақтық көрсетіп отыр. Олар не болмаса аксиомалардың логикалық жолмен емес, қарапайым сезімтал байқағыштық жолымен (мысалы, аксиомаларда тәжірибелердің не бары барынша қарапайым және анық нәтижелерін көрген Паштың істі қарастырғанындай), не болмаса сана арқылы тікелей көрініс тапқан "ақыл жететін ақиқаттар" ретіндегі кейбір "интеллектуалды тұрғыдан байқау" жолымен (Мысалы, Г.Кантор, А.Гейтинг, В.Брауэр, Г.Вейль) орнатылатынын мойындауы керек, немесе аксиомалар еркінше келісу жолымен орнатылады дегенді мойындауға мәжбүр болады (А.Пуанкаре, Ф.Франк, Р.Карнап және басқалары). Сонымен, шешуші тармақта, ғылымның ең іргелі ұғымдарын және ережелерін негіздеуде формальды логика ақиқатты танудың логикалықтан тыс әдісіне жол береді.

Аксиоматиканың қарастырылып отырған салдардағы қатынастардан тәуелділігін тек оларды мазмұндық тұрғыдан талдама жасау барысында ғана орнату мүмкін. Аксиоматиканы негіздеу барлық осы ғылымды негіздеу болып табылады. Бірақ мұндай негіздеу тек диалектиканың, таным теориясының негізінде ғана мүмкін, өйткені аксиоматиканың салдардан тәуелділігі материалистік диалектиканың категориялары мен заңдарының жүйесінде қарастырылатын білімнің болмыс формалары мен қатынастарынан тәуелділігінің көрініс табуы болып табылады.

Формалистер үшін дедуктивті білімді негіздеу әрқашан тек бір бағытқа ғана ие болады: таңдаулы аксиомалар, постулаттар, негізгі ережелерден - қорытындыларға, салдарға, теоремаларға бағытталады. Бірақ дәл осындай негіздеменің векторлық табиғаттың арқасында бастапқы ережелердің өзі еркін, негізделмеген болып шығады. Мысалы, еркіндік теория құру принципінің негізіне алынады. "Өзара байланыс, - деп жазады Р. Карнап, - тек оны теріс тәртіппен қарастырған жағдайда ғана ол айқын болып шығады: қандай да бір негізгі ереже немесе қорытынды ережесі еркінше таңдалады, содан кейін осы таңдаудың негізінде қарастырылып отырған логикалық негізгі таңбалар (Gmndzeichen) қандай маңызға ие екендігі анықталады". Таңдау еркінше болғандықтан, қандай да бір негіздеу мәселесі де, қандай да бір жүйені ақтау проблемасы да күн тәртібінен алынады, қайшылықсыздық туралы мәселені де қоса есептегенде, қандай да бір таңдауға жетелейтін "тек синтаксистік жүйелілік" (Konsequenzen) мәселесі ғана қалады.

Бұл принцип бұл жерде "төзімділік принципі" (Toleranzprinzip) ретінде сипатталады .

Мұндай жағдайда шындық теориядан әлдеқайда тыс қалады. "Ғылымның барлық дерлік "пәндері", - деп жазады Р.Карнап, - жалған пән болып табылады" . "Бастапқы ұғымдарды аксиомалар жүйесі арқылы анықтау шындықты алдын ала және принципиальды түрде терістейді, ол ұғымдар үстемдігінде қалады. Имплицитті дефинициялардың көмегімен алынған ақиқаттар жүйесі ешқашанда шындыққа негізделмейді, керісінше, күн жүйесі сияқты өзінің ішінде беріктік кепілдігін таси отырып, еркінше қанат жаяды. Оның ішіндегі ұғымдардың ешқайсысы теорияда шынайы бір нәрсені білдірмейді, бұл ұғымдар не бары бір-бірін өзара белгілеп отырады....

Кез келген қатаң дедуктивті ғылымды құру символдарды тек сапырылыстыруды ғана білдіреді. Мұндай абстрактылы ғылымда, мысалы, сандар теориясы сияқты ғылымда адам осы ғылымның барлық құрылымын сол үшін құрастыратын нақ осы ұғымдармен ойын ләззат сезімін тудырады" . Бұл жерде эстетикалық фразеологиямен бүркенгенімен, обскурантизм мен ғылым арасындағы көз келген шекараның барлығы дерлік жойылады. Мұндай "ләззат сезімі" туралы американдық математик Е.Белл де айтады: "Өзі авторы және қожайыны болып табылатын романистің қаһармандар, диалогтар мен жағдайларды ойдан шығаратыны сияқты, математик те өзінің қалауы бойынша өзінің математикалық жүйелерін негіздейтін постулаттар ойлап табады".

Шындығында да дедуктивтік әдіс заттың ішкі объективті заңдылықтарын математикалық объектілердің біртұтас табиғаты мен олардың арасындағы заңды байланыстардың тұрақтылығын бейнелейтін біртұтас жасалған өлшемді үздіксіз қолдану жолымен жүйелі анықтау әдісі болып табылады.

Кез келген геометриялық объект белгілі заңдылықтар әрекет ететін кейбір біркелкі ортаға қатысты анықталады. Геометриялық фигураларды қарастыра отырып, біз олардың барлығы, бір жағынан, "бірдей нәрсе", іштей теңбе-тең нәрсе екендігіне көзімізді жеткіземіз. Бұл фигуралардың бәрі кейбір біртүтас әмбебап мәннің қандай да бір модификациясы, қандай да бір біртұтас заңдылықтың әрекетінің нәтижесі болып табылады. Геометрияның тарихи дамуы нақ осы сенімнің геометрлердің зейінін жаулап алғандығында.

Ежелгілердің геометриясы үшін геометриялық фигураларды жеке-дара, көрнекі айқындылықтың ерекшеліктеріне сәйкес өз бетінше дербес қарастыру тән. Мысалы, шеңбер мен эллипс көзбен көру тұрғысынан алғанда түрлі қатарлардың мәнісі болып табылады, сондықтан олардың қасиеттерін анықтау жеке-дара жүзеге асырылады. Қандайда бір фигура өзінше бір бірлік ретінде қарастырылады. Әрине, шеңбер мен эллипс арасында қандай да бір сырттай ұқсастықты табуға болады, бірақ мұның тіршілік иесіне қатысы жоқ. Декарттың сараптамалық геометрия мен қазіргі заманғы дифференциалды геометрия, топтар теориясы немесе проективті геометрия әдістері кез келген ең күрделі фигураның басқа фигураға ұдайы айналуының біртұтас әдісін белгілеуге мүмкіндік береді. Ежелгілердің геометриясында күрделі және бөлшектеліп кеткен операциялар жолымен шешілген нәрсе қазіргі кезде сараптамалық геометрияда қарапайым және жалпыға бірдей әдіспен шешіледі. Мысалы, конустық кесінділер теориясын Аполлоний Пергский (б.д.д.265-170 ж.ж.) құрды, бірақ оны баяндау өте күрделі формаға ие болды. Аполлонийде белгілі қарапайым фигуралар құраумен бірге жүретін сексен түрлі операцияға бөлінетін нәрсені аналитикалық геометрия бірнеше күрделі емес операциялармен шешеді. Барлық конустық кесінділер Декарттың координаттарында екінші дәрежелі теңдеулермен білдіріледі және олардың теориясын құру осындай теңдеулердің зерттелуіне әкеліп тіреді.

Декарттың аналитикалық геометриясы жеке-дара синтетикалық фигуралардың, қисықтардың және т.б. күрделі дискретті сан алуандығын олардың координаттық жүйедегі сараптамалық көрінісінің сандық біркелкілігіне, біртұтас, біркелкі заңдылықтары бар кейбір үздіксіз сандық қатарға тоғыстыруға мүмкіндік береді. Бұл жүйеде индивид енді өзінше бір басым таным бірлігі ретінде саналмайды. Керісінше, кез келген жеке-дара анықтылық кейбір әмбебап ортаның белгілі күйінің жемісі болып табылады. Сондықтан объектілер арасында олардың синтетикалық зерттеуі барысында көзге түсетін, яғни тікелей пайымдауда байқалатындай өзгешелік жоқ. Кейбір геометриялық образдардың арасындағы айырмашылықтар бұл жерде белгілі бір теңбе-тең сипаттармен "қатар" тұрған жоқ, бірақ оның заңдарына сәйкес олардың тепе-тең мәнінен туындайды.

Геометрияның дедуктивтік құрылысы барысында ойлау кейбір жеке-дара объектілерден (геометриялық фигуралар), бірақ олардың ерекшеліктерін анықтайтын бір және үздіксіз заңдылығынан бастау алады, демек, объектілердің бүкіл жиынтығын құрайтын кейбір біртұтас әдістен бастау алады. Оларды өздерін кейбір жеке-дара мән, "эйдостар" (үшбұрыш, сфера, және т.б., пифагоршыларда үштік, жетілік) ретінде қарастырған, гректер оны құдайдай көрген бөлектенген кеңістіктік формалар, образдар әшкереленді және кейбір қарапайым әрі жалпыға бірдей өзара қатынастардың қатарына жатқызылды.

Кез келген геометриялық фигура аналитикалық геометрияда әрқайсысы координаттық әдіске сәйкес координат осьтерінен басталатын арақашықтықпен анықталатын көптеген ұйымдастырылған нүктелер ретінде қарастырылады. Бұл арақашықтық бір сандық заңға бағынады. Бірақ арақашықтық берілген фигура өзінің ешкімде жоқ, жеке-дара нақтылығы формасында өмір сүретін қандай да бір нәрсе болып табылады. Оның сандық арақашықтығы "плебейлік", қатардағы мән болып есептеледі. Оның бұл мәні талдамалық тәсілмен ашылады. Синтетикалық тұрғыдан ажырамайтын болып есептелетін фигураның ерекшеліктері талдамалық әдіс барысында сандық қатардың ординарлық ерекшеліктеріне тоғыстырылады. Бұл бүкіл жеке-даралықтар әлемін біркелкі қарастыруға мүмкіндік береді. Геометрияға дифференциалды әдістерді енгізу оның мүмкіншіліктерін осы бағытта одан әрі кеңейте түсті.

XVIII ғасырда Эйлердің Лагранждың және Монждың еңбектері арқылы қисық сызықтардың теориясын және бет үсті теориясының негіздерін құру дифференциалды геометрияның алғашқы жетістігі болып табылды. Бұл еңбектерде дифференциалды геометрия әлі дербес пән ретінде қарастырылмады, ол геометрияның талдама қосымшасы болып табылады. К.Ф.Гаусстың "Қисық үстіңгі беттер туралы ой толғау" атты кітабының (1827) жарыққа шығуы дифференциалды геометрияның дербес пән ретіндегі негізін қалады.

Біздің аналитикалық геометрия туралы айтқандарымызды синтетикалық геометрия -проективтік, аффиндік, конформдық және т.б. туралы да айтуға болады.

Жобалау геометриясында, мысалы, жекелеген фигуралар қарастырылмайды, бірақ бір фигураның қасиетін басқа фигураны қайта түрлендіру жобасы ретінде қарастыруға мүмкіндік беретін, яғни бір фигураны анықтаудың басқа фигураның анықтылығын тепе-тең қайта түрлендіруге логикалық тәуелділігін қарастыруға мүмкіндік беретін олардың заңды және үздіксіз байланысы қарастырылады.

(Бұл тепе-тең қайта түрлендірудің шарттары аксиоматикада сипатталады: проективті қайта жасалу барысында нүкте мен түзудің инциденттігінің қатынастары; түзу және қандай да бір сызықтың жанасулары, төрт нүкте немесе төрт түзудің және т.б. үйлесімсіз қатынастары теңбе-тең болып қалады, бірақ метрикалық арақатынастары әжептәуір бұрмаланады; конформды қайта жасау барысында кез келген сызықтардың арасындағы бұрыштар инвариант болып қалады; топологияда фигураның "үзілуіне" немесе "созылуына" әкеліп соқтыратындарынан басқа барша өзгерістері барысында инвариант болып қалатын қасиеттері қарастырылады).

Бір фигуралардың екінші бір фигуралардан шығарылуының және байланыстарының үздіксіздігін сақтау мақсатымен Понселе проективті геометрияға қазіргі заманғы математикада кеңінен қолданылып жүрген "идеалды элементтер", мысалы көзбен көру тұрғысынан алғанда тіптен мағынасыз болып табылатын шексіз алыс нүкте әдісін енгізді. Соған қарамастан, сипаттаудың байланыс элементі ретінде мұндай ұғым ақиқат болып табылады. Оның құрылымын толықтыру мақсатымен және осы жүйенің теориясын қарапайымдау үшін "Идеалды элементтерді" жүйеге қосу қазіргі заманғы математикада әдеттегі және жемісті әдісі болып табылады. Мысалы, Евклидтің жалпақ геометриясында екі әр түрлі түзу, олар параллельді болмаған жағдайда, жалғыз бір нүктеде түйіседі. Осы шартты жағдайдан құтылу үшін, Понселе өзінің проективті геометриясында (1822) әрбір бастапқы түзулерде параллельді түзулердің бірдей шексіз алыстатылған нүктесі бар етіп шексіз алыстатылған нүктені енгізді. Бұл шексіз алыстатылған нүктелердің жиынтығы шексіз алыстатылған түзуді құрайды. Егер проективті жазықтықтың ақырғы нүктесінің айналасында түзуді айналдыратын болсақ, онда шексіз алыстатылған нүкте бұл түзуге шексіз алыстатылған түзуді бейнелейді. Бұл тәсілдің нәтижесінде нүктелер мен түзулердің арасындағы инциденттік арақатынасы қарапайым сипатқа ие болады. Екі әр түрлі нүкте осы екі нүктенің "бетінде" орын алған жалғыз түзуді анықтайды, яғни осы екі нүкте арқылы өтетін (екі түзуде де орын алған) жалғыз нүктені анықтайды. Бұл екі ұсыныс бір-біріне екі жақты. Жазық проективті геометрия үшін екі жақтылық принципі деп аталатын ортақ принцип бар, ол бойынша осы саланың әрбір теоремасы үшін одан "нүкте" және "түзу" сөздерін өзара ауыстыру арқылы алынатын ұсыныс та теорема болып табылады" .

Проективтік геометрияда бөлек бір фигура өзінше емес, тек негізгі арақатынастары қатаң түрде тіркелген элементі ретінде қарастырылады және одан осы қатынастардың белгілі бір өзгеру жолымен біз басқа геометриялық фигуралардың сан алуандығын, модификация немесе бастапқы анықтылықтың трансформациясының бүкіл сан алуандығын алуға мүмкіндігіміз бар. Атап айтқанда, оның жағдайы бейнелетін элементтердің үздіксіз өзгеруі ретінде қарастырылады. Бұл элементтердің өзгеруі бізге жеке-дара өзгеше, сонымен бірге генетикалық тұрғыдан байланысы бар бірқатар кеңістік образдарын береді. Жоғарыда аталып кеткен белгілі арақатынастар бүкіл жүйе үшін жалпы инвариантты болып қала береді. Олар проективті қайта түрлендірудің өлшемі болып табылады.

Үздіксіз қайта түрлендірудің инварианттары жекелеген фигураның қасиеті емес, керісінше, жүйелі түрде қарастырылып отырған олардың жиынтығының қасиеті болып табылады. Өзінің проективті қайта түрленуі барысында фигура бастан кешіретін бірқатар метаморфозалар, ең соңында, бастапқы образ тіптен көрінбейтін осындай бір образға алып келеді, соған қарамастан элементтері аксиоматикада белгіленген фигура өз анықтылығында қалады, оның аксиоматикада анықталған элементтері өзіне тепе-тең болып қала береді. Бұл фигураның жеке-дара формасының астарынан геометриялық мәнді көру мүмкіндігін береді.

Геометриялық объектілердің өзара қатынастарын талдау принципі дамып отырады және де ол тек қандай да бір геометрия (Евклидтің немесе Лобачевскийдің) шеңберіндегі жекелеген геометриялық фигураларға ғана қатысты дамып қоймайды, сондай-ақ, жекелеген геометрияның өзіне де қатысты дамып отырады. Атап айтқанда, тек жекелеген геометриялық фигуралардың қасиеттері туралы мәселені ғана емес, мысалы, Евклид кеңістігіндегі, сондай-ақ, Евклид кеңістігінің өзінің біршама жалпыланған кеңістіктегі орны туралы, мысалы, Клейн немесе Риманның геометриясындағы орны туралы мәселені де шешуге мүмкіндік береді.

Клейннің қайта түрлендіру тобы геометриясын және Риманның геометриясын жасау тек жеке фигуралардың қасиеттерін қандай да бір геометрияның немесе кеңістіктің шеңберінде ғана жалпылап қорытуға мүмкіндік беріп қоймайды, сонымен бірге, геометрия мен кеңістіктің өздерін барынша абстрактылы математикалық кеңістіктің шеңберінде жалпылап қорытуға мүмкіндік береді. Мысалы, қазіргі заманғы геометрияда нүктелер мен түзулердің кеңістігі ғана қарастырылмайды, сондай-ақ түстердің "кеңістігі", қандай да бір механикалық жүйенің "фазалық кеңістігі", қызметтік кеңістіктер объектілер жиынтығы ретінде қарастырылады және олардың әрқайсысы мәліметтердің ақырғы саны ретінде, яғни шексіз өлшемді кеңістіктер және т.б. ретінде берілуі мүмкін емес.

Практиканың үстемдігімен болатын, математикалық фактілердің арасындағы ішкі заңды байланысын ашудың жалпы қажеттілігі осы рационалды байланыстарды ашудың жалпы әдісін - дедуктивті әдісті тудырды. Бұл математиканың дедуктивті ғылымға айналу үдерісін көрнекі немесе онда орын алатын таза логикалық дәлелдердің пропорциясының өзгеруінен тәуелсіз қарастыру керек.

Бұл тұрғыдан алғанда А.Сабоның "Математиканың дедуктивті ғылымға айналуы туралы және оның негізделуінің басы туралы" атты еңбегінде дамытқан (Будапешт) математиканың дедуктивті ғылымға айналу тарихи үдерісін жорамалдау таңғалдырады. Математиканы дедуктивті ғылымға айналдыруды автор грек идеалистік философиясының жалған дәстүрімен - пифагорлық және элейлік дәстүрмен - байланыстырады. Дәлірек айтқанда, бұл математиканың теорияға айналу үдерісін олар Египет пен Вавилон математикасынан бейнелі-образды ойлау принципін спекулятивті философияның тікелей қысым жасауымен болған аластаудың тікелей нәтижесі ретінде түсінеді.

Егер тіпті ақылдылық математиканың практикалық пәннен теорияға айналуының объективті, маңызды белгісі екендігін мойындайтын автормен келіскен күннің өзінде, автордың математикалық ойдың тарихындағы ұлы төңкерісті математиканың өзінің шынайы ішкі талаптарымен емес, идеалистік философиялық тұжырымдамалардың бөтен ықпалымен түсіндіруге ұмтылысы түсініксіз.

Бірақ мәселе тек мұнда ғана емес.

Автор ежелгі грек математикасында, тіпті жалпы ежелгі грек ғылымында, автордың пікірінше, математиканың теориялық пән ретінде пайда болуына әкеліп соқтырған күш "антикөрнекі және антиэмпириялық" тенденция болғандығын мойындайды. "Дәстүр бұл төңкерісті былайша сипаттайды. Пифагор математикалық сөйлемдерді ("теоремаларды") нақты шындықтан тәуелсіз тексере бастады және математиканың принциптерін іздеді... Біздің дерек көзіміздің бұл сөздері математиканың дедуктивті ғылымға айналуы туралы сөз қозғайтыны анық".

Егер Пифагор "математиканың принциптерін" іздеумен айналысқан болса, (бұның өзі де күмәнді) онда бұл істі ежелгі грек ғылымы тек қуаттайтын еді, өйткені олар шынымен де математиканың дедуктивті ғылымға айналуына ықпал жасады; бірақ егер бұл зерттеулер саналы түрде "нақты шындықтан тәуелсіз" жасалған болса, онда математика сонда да болса "сандық арақатынастар мен объективті әлемнің кеңістіктік формалары" туралы теорияға қалай айналып кеткеніне тек таңғалу ғана қалады (Энгельс). Антикөрнекілік, антиэмпириялық - не оның мәнін, не оның танымдық әрекетін ешқандай түсіндірмейтін дедуктивті әдістің жанама өнімі болып табылады.

Автор жанама дәлелдің пайда болуын элей философиясымен байланыстырады. "Егер жанама дәлелдеу әдісі математикада шынымен де элей философиясынан бастау алатын болса, онда ертедегі грек математикасының "антикөрнекі" және "антиэмпириялық" тенденциясын оңай түсіндіруге болады. Егер бұл мәселені тек математика тұрғысынан қарастыратын болсақ, мұндай тенденцияны қалай түсінуге болады" . Бұл жерде негізделуі өте қиын екі "егерден" басқа, автор дәлелдеуден бас тартқан тағы бір нәрсе бар: біріншісі -математикадағы аты шулы "антикөрнекілік" және "антиэмпириялық" тенденция (назар аударыңыз - философиядағы емес!), екіншісі - жанама дәлелдеудің философиялық тегі. Бұл екі нәрсенің соншалықты еркін екендігін айту керек пе?

Математика тарихының мысалына сүйене отырып, біз, алайда, оның рационалды пәнге айналуы іштей бір-бірімен байланысты фактілер жүйесінің ашылуымен байланысты екендігін көрсетуге тырыстық. Бұл фактілердің мазмұны, олардың маңызы жүйеден, басқа фактілерге қатынасынан, осыған ұқсас мәліметтерге деген қатынастан тәуелсіз анықталуы мүмкін емес, тек олармен байланыстыра отырып анықталады, демек, бұл мағына осы объективті жүйе үшін ішкі, өзара арақатынастардың негізінде анықталады. Егер математикалық дәлел осы жүйе үшін сыртқы байланыстар негізінде, мысалы, көрнекілік пікірлер негізінде құралатын болса, онда мұндай дәлелді эмпириялық деп есептеу керек. Логикалық тұрғыдан оны эмпириялық деп атауымыз керектігінің себебі оның сезімтал тәжірибеге негізделгендігінде және ойлау үшін сыртқы фактілерге жататындығында емес, сонымен бірге, тек бұл фактілерді теорияға енгізу әдісі теорияда қарастырылып отырған байланыстар жүйесі үшін сыртқы болып табылатындығында ғана.

Бұл байланыстар жүйесі субъект үшін эмпириялық тұрғыдан белгіленетін фактілер сияқты соншалықты сыртқы болып табылады және эмпириялық пен рационалдылықты ажырату үшін ешқандай негіз жоқ: екеуі де бірдей объективті және бұл мағынада ол екеуі де эмпириялық, тәжірибелік сипат алады. Логикалық тұрғыдан қарағанда, эмпириялық пен рационалдылықты ажырату тек заттың ішкі байланыстарынан объективті және заңды түрде туындайтын қорытынды мен көзбен көргенге субъективті түрде көз жеткізу тәсілі негізінде осы жүйеге сырт байланыстар арқылы жүзеге асырылған қорытынды арасындағы айырмашылық ретінде ғана мағынаға ие болады.

Математикада, жалпы ғылымдағы сияқты, таным субъектінің тәжірибе жолымен қандай да бір қасиеттері бар, қандай да бір объектінің бар екендігіне көзін жеткізуімен тоқтап қалмайды. Зерттеу осыдан басталады. Теориялық ойлаудың негізгі жұмысы тек қандай да бір фактінің немесе қандай да бір қасиеттің өмір сүруі объективті қажеттілік негізінде бүтін ретіндегі объектінің өзінің заңдылықтарынан туындайтын жерде ғана жүргізіледі. Сонымен, егер психология үшін таным проблемасы физикалықты психикалық та бейнелеу проблемасы ретінде қойылатын болса, онда логика мен таным теориясы үшін, тіркелген фактілердің өзі осы саладағы объектілердің ішкі байланыстары жүйесімен қаншалықты объективті шартты байланыста екендігін ашу міндеті тұрады.

Ғылыми танымның дамуының эмпириялық сатысы ғылымның әлі де болса осы сала объектілерінің құрылымын анықтайтын бастапқы арақатынастардың бүкіл жиынтығын және осы сала объектілерінің қасиеттерін анықтайтын әмбебап заңдылықты ашып көрсетпегендігімен сипатталады. Ғылымда әлі де болса тек анықталған фактілерді талдау жасаудан туындайтын ой-тұжырымдардың негізінде ғана орнын толтыруға болмайтын проблемалар бар, яғни бүтіннің құрылымы әлі де болса анықталмады деген сөз. Мұндай жағдайда бұл проблемалардың орнын жалғыз тиімді таным әдісімен - тәжірибеге, бақылауға, эмпириялық тәсілмен толықтырыла алады. Теорияның жеткіліксіз, барлық жерде және әрқашан кең мағынадағы эмпириялық түрде жасалуы, яғни өзінің тәжірибелік қайнар көзі бар және объективті шындыққа эмпириялық тұрғыдан қарайтын теория өзінің салдары ретінде логикалық жақтан тар мағынадағы эмпиризмге ие болады, демек, осы қатынас жүйесі әрі осы теория шеңберінде өрбітуге болмайтын фактілерді қарастырады.

Егер бастапқы ұғымдар мен қарым-қатынастардың жүйесі ойша меңгерілген болса және осы саланың ішіндегі фактілердің өзара байланысын анықтайтын заңдылық анықталып қойған болса, онда танымның былайғы қозғалысы тәжірибеден тәуелсіз соншалықты априорлы болып көрінеді, өйткені объектілердің осы саласына жататын фактілердің қасиеттері сезім органдарының куәліктері негізінде анықталмайды, керісінше, (абстракциялау арқылы анықталған) осы саланың ішкі заңдылықтары негізінде логикалық қорытынды жасау жолымен анықталады. Біз бұл жерде Маркстің математика туралы сөз қозғай отырып, "әдісті аудару" деп атағандығын көреміз. Маркс алгебраның ара қатысынан дифференциалды есептеудің қалыптасуын қарастыра отырып, егер тарихи тұрғыдан мәселе осылайша болған болса, осы шынайы арақатынасқа сәйкес дифференциалды символ табылған болса, онда дифференциалды есептеудің қалыптасуымен бірге "әдісті аударудың" шыққандығын көрсетеді: осы символ бойынша оған сәйкес шынайы қатынас - туынды табылады .

Бұл "әдісті аудару" тек қана математикада байқалмайды. Эмпириялық фактілердің белгілі жиынтығы ғылымда әрқашан бастапқы болып табылады. Бірақ бұл фактілер ойластырылғаннан кейін, оларды қарапайым жиынтықтан қандай да бір "органикалық бүтінге" айналдыратын олардың ішкі байланысы бір ізге түсірілген соң, осы бүтіннің табиғаты қандай да бір эмпириялық фактіні бағалау үшін негіз ретінде қарастырылады. Қандай да бір оқшауланған фактінің бағалануы барысында бүтіннің табиғатын ескеру, бұл фактіні бүтін ретінде қарастыру - бұл логикалық тұрғыдан ойлау деген сөз. Алайда, бұл бүтіннің өзі тікелей осы факт болып табылмайды, әйтпегенде ойлау мен ғылым тіпті артық болатын еді. Бүтінге тек ойлау нәтижесінде қол жеткізіледі, ол фактілердің бүтін жиынтығын түсіну өнімі, интегралды сәті. Жекелеген фактіні осы бүтін ретінде бағалау сондықтан да логикалық операция болып табылады. Маркс эмпирикалық фактілерге деген осы интегралды көзқарасты былайша сипаттайды: "Қоғамның әрбір формасы белгілі бір өндіріске ие, ол қалған басқаларының орны мен ықпалын және олардың қарым-қатынасы қалған басқаларының орны мен ықпалын анықтайды. Бұл - қалған басқа бояуларды тұншықтыратын және оларды өздерінің ерекшеліктерімен модификация жасайтын жалпы жарық. Бұл - өзінде орын алған кез келген тіршілік иесінің қосқан үлесін анықтайды".

Егер, мысалы, зерттеуші экономикалық өмірдің құбылыстарын зерттеуге кірісе отырып, осы сала үшін жалпы, қажетті және өзіне тон ерекше ешқандай түсінігі жоқ болса, онда оның қолынан келетін бар нәрсе - бұл ғылыми құндылығы жоқ үздік-үздік мәліметтердің тізімін жасау. Олай болса "камералистика эклектикалық-экономикалық соус құйылған әр түрлі нәрседен жасалған ботқа, - үкіметтің шенеунігінің лауазымды қызметке кіру үшін мемлекеттік емтиханға дайындалып жүрген адамның білуі пайдалы нәрсе болғаны ғой".

Математикада да, мысалы геометрияда жағдай осындай. Шын эмпириялық объектілерден абстракциялы аксиоматика бұдан былай қалған басқа объектілердің бәрінің және олардың осы саладағы қарым-қатынастарының қасиеттерін анықтайтын шарттар жүйесі ретінде көрініс табады. Кез келген басқа ғылымда да жағдай осындай.

Бүтіннің оның дифференциалды сәттерінің үстінен жүргізетін бұл үстемдігі барынша объективті және ойлаудан тәуелсіз факт болып табылады. Ойлау тек оны ашып, айқындайды. Осы фактіні тану, әрине, ол осы фактінің өзі емес, ойлаудың жемісі болып табылады. Демек, эмпириялық байланыстың қарапайым көшірмесі болмайтын логикалық байланыс оның бейнесі, бірақ диалектикалық тұрғыдан қарама-қайшы бейнесі болып табылады. Өйткені бүтіннің құрылымы мен табиғаты біздің санамызға тікелей берілмеген, ойдың белгілі жұмысының жемісі болып табылады, олай болса объективті түрде санаға тәуелді болмайтын дифференциалды сәттің бүтінге тәуелділігі, ойлаудың өзі үшін логикалық қорытынды формасына ие болады.

Егер эмпириялық пен рационалдылықтың проблемасын осылайша қойып шешетін болсақ, онда априорлы философиялық тұжырымдамалар өздерінің соңғы дәйектерін жоғалтады. Шындығында, априоризм әрқашан кейбір оймен игерілген байланыстар жүйесінен бастау алады, оған қоса, оның барлық қалған элементтері осы жүйенің ішкі логикасымен анықталады.

Кейбір ғылыми ақиқаттар жай ғана тәжірибелік жолмен емес, осы объектінің табиғаты мен мәнін сипаттайтын бастапқы өзара арақатынастардан туындату жолымен орнатылады. Априоризм барынша өзінің сәттерінде және жалпы алғанда тәжірибеден абстракцияланған жүйенің ішкі логикасын теңдестіреді және небәрі психологиялық тұрғыдан алғанда ішкі "тәжірибелік мәліметтердің рационалды түсінілуін" білдіреді. Бұл жол беруге болмайтын эмпириялық пен рационалдылықтың логикалық мағынасынан гносеологиялық және психологиялыққа "трансцензусты" кез келген априористік идеалистік философия басынан кешіреді.

Егер әуелі жүйе толығымен алғанда өзінің ішкі логикасымен тәжірибеден абстракцияландырылғандығын және барынша айқын объективті мағынаға ие болатын фактіні бір жаққа қойғанның өзінде де эмпириялық фактілерден үстем болатын кез келген жүйе өзінің ішкі логикасымен тек абстракция шеңберінде ғана тұрақты құбылыс ретінде қарастырылады дейтін априоризмге күмән әлі де сақталады. Шындығында ғылыми білімнің және жалпы адамның парасатының тарихи дамуында, өзінің ішкі қатаң логикасымен байланысқан жалпы теориялық жүйелер ескі теориялық шеңберлерге сыймайтын жаңа эмпириялық мәліметтердің қысым жасауымен ұдайы өзгеріске ұшырайды.

Кант үшін мүлдем анықталған пән болып көрінген, геометрияның (евклидтік емес геометриялардың пайда болуы) және тіпті логиканың өзінің де (қазіргі заманғы математикалық логиканың пайда болуы) жағдайы дәл осындай. Шындығында, Кант евклидтік геометрияның ішкі қасиеттілігін, "ингеренттігін" біздің санамызға енгізу үшін көп күш жұмсады. Лобачевский, Риман және Клейн бұл еңбектің мағынасыздығын дәлелдеді.

Жоғарыда айтылғандардың бәрінен былайша нәтиже шығаруымызға болады. Тәжірибе мәліметтері қарапайым бақылау формасында танылған түрінде ешқашан да қолданылмайды. Бұл тәжірибе мәліметтері белсенді түрде және сыни тұрғыдағы ойлаумен өңделеді және қандай да бір дайын теориялық өлшемнің төңірегінде топтастырылады. Сондықтан ғылыми таным үдерісі тәжірибе мәліметтерінің үздіксіз интеграциясын білдіреді.

Алайда бұл теориялық бағалардың өлшемдерінің өзі өзгеріссіз қалмайды. Ғылыми білімнің дамуының белгілі бір сатысында жаңа тәжірибе мәліметтерінің қысым жасауымен ғылымның тіпті ең іргелі категорияларының өзінде түбегейлі өзгерістер жүзеге асады және білімнің бүкіл қазыналары жаңа көзқарас тұрғысынан қайтадан интеграцияланады, фактілер жаңадан ой елегінен өткізіледі, теориялық пайымдаудың жаңа, барынша пара-пар әдісі пайда болады . Бұл ғылымның ішкі логикасының өзгергендігін білдіреді.

Бұл жерде А. Ухтомскийдің тамаша сөздерін мысалға келтірген жон: "Ғылымның идеалдарының бірі ойдың субъективтіліктен арылып, бір тынышталған, біркелкі образдарымен әрекет жасауында. Алайда, дәл біз, биологтар, өзіміздің жас, жіті қайта жасалып отырған ғылымымызда біздің бастапқы ұғымдарымыз бен образдарымыз қаншалықты салыстырмалы және жылжымалы екендігін, олардың білімнің өсуіне қарай қалай қайтадан интеграцияланатынын басқаларынан гөрі жақсы білеміз. Бірақ схоластикада қозғалыссыз қатып қалмайынша, бұл кез келген ғылым үшін де осындай. Ой үшін соншалықты тұнық, оның образдарымен геометриядан тынышырақ не болуы мүмкін? Бірақ мектеп үшін мызғымас болып көрінген ежелгі ғылымның барлық негіздерін қайтадан интеграциялау үшін Гаусс, Лобачевский, Риман сияқты жаңа ұлы төңкерісшілер пайда болды" .

Рационалды таным, сонымен, пәнде осы саладағы бірен-саран құбылыстардың қасиеттерін анықтайтын жалпыға бірдей заңдылықтың айқындалатындығымен сипатталады. Жалпыға бірдей, манызды, қажеттілікті білу - рационалды танымның нәтижесі, оның соңғы тармағы.

Сонымен бірге, рационалды таным, логикалық ойлау кездейсоқ үдеріс емес, саналы мақсатты әрекетті білдіреді. Ойлаудың саналы мақсатты әрекетін ұйымдастыру әдісі қоғамдық адамның саналы мақсатты еңбек әрекетін ұйымдастыру әдісімен сәйкес келеді. Еңбек үдерісінде әрекет нәтижесі оның санада шын жүзеге асқандығы идеалды түрде алдын ала белгілі болады және бұл үдеріс нәтижесін саналы түрде қойылған мақсат формасында идеалды алдын ала белгілеп қою әрекет бағынатын заңды білдіреді. Сонымен осы әрекеттің заңы мойындалғандықтан ғана, ал оның нәтижесі идеалды түрде алдын ала белгілі болғандықтан ғана саналы әрекет орын алады.

Рационалды танымда да жағдай осындай.

Жалпыға бірдей, маңызды, қажетті танымның тек оның пәні мен нәтижесі ғана емес, сондай-ақ, танымның саналы мақсатын білдіреді. Таным әрекетінде бұл жалпыға бірдейлік оның заңы рөлін атқарады, сондықтан ол (жалпыға бірдейлік) танымның шарты мен алғышартын, оның бастапқы тармағын құрай отырып, субъект санасында орын алуы тиіс. Тікелей сезім тәжірибенің материалына қатысты ойлаудың белсенділігі шындық бейнесінің ойлай алатын субъект санасында кездейсоқ қалыптасуы ретінде емес, керісінше, субъектінің жалпыға бірдейді және заттың қажетті қасиеттері мен байланыстарын бейнелеуге саналы түрде бағытталу нәтижесі ретінде көрініс табады. Бұл бағдар субъектінің өзінің белсенді теориялық әрекеті формасында шындықтың жалпыға бірдей және қажетті байланыстарының көрінісін білдіретін ойлаудың категориялық қатарында көрініс тапқан. Сондықтан категориялар ойлаудың өзінің белсенді күші ретінде, ойлау әрекетін ұйымдастыру формалары, оның ағысы ретінде көрініс табады.

Логикалық проблемасын былайша қою қарама-қайшылыққа толы: жалпыға бірдейлік бұл жерде тек танымның нәтижесі ретінде ғана емес, сондай-ақ оның шарты ретінде көрініс табады, тек таным пәнінің объективті қасиеті ретінде ғана емес, сондай-ақ оның субъектінің іскерлік қабілеті ретінде көрініс табады.

Үстірт қараушы метафизикалық материализм позициясы тұрғысынан алғанда бұл қарама-қайшылық рационалды түрде шешілуі мүмкін емес. Осы тұрғыдан алғанда интеллект сыртқы заттар өзінің іздерін қалдырған жазу жазылмаған ақ парақ қағаз сияқты. Білім сыртқы ықпалдарды пассивті қабылдаудың, мидың жүйке құрылымдарында сыртқы тітіркеністердің қарапайым таңбалану нәтижесінде қалыптасады. Үстірт қараушы материализм пассивті түсінгіштік қабілеттілігінен бөлек, басқа ешқандай таным қабілетіне ниеттенбейді.

Мұндай жағдайда адам қалайша әсерлер үргіншілігінде (хаосында) жол таба алатыны және қалайша кездейсоқ нәрселердің арасынан бір нәрсенің ішіндегі жалпы нәрсені көріп, маңыздысын маңызсызынан ажырата алатыны тіптен түсініксіз болып қалады. Адамның жалпыға бірдей байланыстарды және заттар қатынасын, шексіздік пен әмбебаптылықты тану қабілеті түсініксіз болып қалады, өйткені үстірт қараушы материализмнің бағдары болып табылатын жеке-дара, сезімтал тәжірибесі қажетінше шектелген.

Үстірт қараушы материализм бұл қабілеттің қалыптасуына түсініктеме бере алмайды, сондықтан ол оны теріске шығарады. Ойлай алатын жеке индивидтің табиғат объектілерімен өзара ықпалының көлемі қажетінше шектелген. Осының салдарынан ойлай алатын қабілеті бар дененің қасиеті ретінде қарастырылатын таным көлемі шектеулі болып шығады. Танымның мазмұны тек жекеше, ақырғы, шектеулі болып шығады. Жалпыға бірдейлік пен қажеттілік білімнің ауызша формасынан туындайтын қасиет болып табылады. Жалпыға бірдейлік, сонымен, енді бүл жерде оның затқа деген қарым-қатынасын анықтайтын таным субъектісінің қабілеті ретінде қарастырыла алмайды, өйткені таным субъектісі жекелеген жеке-дара индивид болып табылады. Осының салдарынан объектінің өзінің танылатын қасиеті де ол бола алмайды. Ой-толғаудың мұндай әдісі қажетті түрде номинализмге, демек, рационалды танымның сезімдік пайымдаудан сапалы түрде айырмашылығы бар екендігін де терістеуге әкеліп соқтырады.

Рационалды танымның табиғаты көрініс табатын қарама-қайшылық идеализм философиясында, дәлірек айтқанда, Канттың философиясында өздігінше жойылады. Адамның жалпыға бірдейді және қажеттіні тану қабілетін Кант ойлаудың табиғаттан тәуелсіздігін және оның субъективті ұйымдастырылуының ерекшелігін білдіретін ақылдың бастапқы және априорлы қабілеті ретінде қарастырады. Жекешелікті жалпы ретінде таным үдерісінде қабылдау Канттың еңбектерінде тәжірибе мәліметтерін ойлаудың субъективті табиғатына, объективтіні - субъективтіге тәуелдендіру формасына, сананың табиғатқа үстемдігін жүргізу формасына ие болады. Жалпыға бірдей мен қажетті құбылыс сананың субъективті белсенді күші ретінде тікелей сезімдік тәжірибе материалына қарама-қарсы тұрады. Канттың пікірінше, тікелей сезімдік тәжірибе материалын интеграциялау негізінде идеалды түрде реттілікке, жалпыға бірдейлікке және қажеттілікке ұмтылысын көрсететін сананың өзінің бастапқы априорлы іскер қабілеті жатады. Жалпыға бірдейлік пен қажеттілік бұл жағдайда, енді не материалдық заттардың сипаттамасы, не материалды ой толғайтын дененің сипаттамасы ретінде қарастырыла алмайды. Олай болса, жалпыға бірдейлік пен қажеттілік таным субъектінің іскерлік қабілетінің идеалды, рухани, спиритуалистік мәнінің сипаттамасы болып шығады. Олар, олай болса, тек танымның субъективті шарты, оның априорлы алғышарты болып шығады, бірақ танымның нәтижесі, іскерлік формасы, оның объективті мазмұны бола алмайды.

Логикалықтың табиғатын дұрыс түсіну үшін мазмұн мен форманың диалектикалық біртұтастығын анықтау қажет. Танымның объективті мазмұнын құрайтын жалпыға бірдей және қажетті қасиеттер мен байланыстар өздігінен логикалық байланыс болып табылмайды. Олар ойлай алатын субъектінің өзінің белсенді әрекетінің формалары сияқты белсенді күші ретінде көрініс тапқан кезде ғана осындай болып шығады. Бұл жағдайда олар танымның алғышарттары рөлінде де көрініс табады. Тек осы шарт болған кезде ғана жалпыға бірдейлік пен қажеттілік, оның салдары әрі нәтижесі ретінде қарастырыла алады.

Танымның эмпириялық материалының интеграцияланумен бірге болатын ойлаудың белсенді әрекеті таным субъектінің өзінің әмбебап әрекеттік қабілеттерінің кеңейтіліп ашылуы ретінде түсінілуі тиіс, ал оның объектісі шеңберінде таным арқылы ашылатын заттардың әмбебап заттық күштері мен қасиеттері бір мезгілде субъектінің нақты әрекетінің әмбебап белсенді күші және қабілеттері ретінде түсінілуі тиіс. Егер тек табиғаттың әмбебап күштері таным объекті ретінде бір мезгілде және таным субъектінің өзінің әмбебап күштері сияқты көрініс тапса ғана, шындықты объективті шынайы бейнелеу, оны рационалды түрде тану мүмкін болады. Сонымен, шындықты рационалды түрде игеру үшін субъект оның жалпы байланыстарының абстрактылы көрінісін меңгеруі тиіс, онсыз оның заттар әлемін қабылдауы кездейсоқ, мағынасыз, зердесіз болып шығар еді. Бұл жағдай тек рационалды танымның ғана алғышарты болып қала алмайтыны анық. Субъект таным қозғалысында жалпыға бірдей және қажетті байланыстарды, сондай-ақ, заттың өз шеңберінде де айқындайды. Сондықтан да олар логикалықтың объективті мазмұнын құрай отырып, танымның нәтижесі ретінде де көрініс табады. Теориялық әрекет жағдайы оның нәтижесі ретінде оның қозғалысында қайтадан жаңғырады. Әрі бірінші, әрі екінші жағдай рационалды танымның қажетті шарттары болып табылады. Бірақ олардың екеуі бірігіп, қайшылықты құрайды: жалпыға бірдей бір мезгілде рационалды танымның әрі шарты, әрі салдары болып табылады. Бұл қайшылық рационалды танымның мәнін құрайды.

Бұл қайшылық идеалды-теориялық әрекет ретіндегі рационалды танымның өзінің негізінде шешімін таба алмайды, өйткені ол бір мезгілде қарама-қайшылықтың екі жағын білдіреді және олардың қозғалысының формасы болып табылады. Рационалды таным осы қарама-қайшылық бар болған кезде ғана өмір сүре алады. Бірақ бүл логикалықтың табиғатын оның өзін негізделе отырып ашу мүмкін емес дегенді білдіреді. Бұл қарама-қайшылықтың шешімі оның негізі сияқты тереңде - адамның өзінің табиғатында, оның материалдық болмысының шарттарында жатыр. Рационалды таным субъекті ретіндегі адамның материалдық болмысына берілген талдаманың өзі логикалықтың табиғатын ашудың кілтін қамтып жатады. Адам рационалды таным нәтижесінде көзін жеткізетін табиғаттың әмбебаптылығына ол өзі әмбебап тіршілік иесі ретінде қарама-қарсы тұрады. Оның бұл әмбебаптылығы оның ойлау жүйесінің логикалық құрылысының әмбебаптылығында көрініс табады. Адамның ойлау жүйесінің әмбебаптылығына субъектінің объектіге деген теориялық көзқарасын қарастыра отырып түсініктеме беруге болмайды, өйткені ол оның алғышартын құрайды. Болмыстың әмбебаптылығын оның объекті ретінде бейнелеуге қабілетті адамның әмбебап ойлау жүйесі өз материалдық болмысында қарастырып отырған, яғни оны материалдық тіршілік әрекеті үдерісінде қарастыратын субъектінің өзінің әмбебаптылығының көрініс табуы болып табылады.

Адамның әлемді материалдық-практикалық

және рухани-теориялық тұрғыдан игеруі

"Біз бастайтын алғышарттарымыз - ықтиярлы емес, - деп жазды Маркс пен Энгельс "Неміс идеологиясында, - олар - догма емес; бұл - шынайы алғышарттар, оларды біз тек қиялдау барысында ғана ойдан шығаруымыз мүмкін. Бұл - шын жеке адамдар, олардың әрекеті және олардың өмірінің материалдық шарттары..." . Адамдардың бірқалыпты тіршілік әрекетінің шынайы үдерісі материалдық игіліктерді өндіру үдерісі, материалдық-практикалық әрекет, еңбек болып табылады.

Материалдық өндіріс үдерісінде қоғамдық адам әрі өзінің тіршілік ету шарттарын, әрі практикалық және теориялық әрекет субъекті ретінде өзін-өзі өндіреді және қайта жасайды. Субъектінің объектіге деген белсенді қарым-қатынас проблемасы жүйелі түрде материалистік тұрғыдан тек бұл категорияларды тарихи тұрғыдан түсіну негізінде, даму, диалектика теориясы тұрғысынан ғана шешіле алады.

Проблеманың шарттары айқын. Бір жағынан, субъект тірі жаратылыс, тірі ағза болып табылады, ол - табиғаттың бір бөлігі және ол үшін барлық табиғи заңдылықтардың күші шынайы болып табылады. Екінші жағынан, ол қалған барша табиғаттан ажыратылған және оған қарама-қарсы қойылған, өйткені субъект оны өзіне бағындырған және оған үстемдігін жүргізетін тіршілік иесі болып табылады.

Маркске дейінгі философия бірнеше рет бұл қарама-қайшылықтың шешімін табуға тырысты, бірақ бұл ұмтылыстардың бәрі қандай да бір философиялық мектептің осы аталған тараптардың бірін таңдап, ал басқасын еркінше алып тастап отырумен аяқталды.

Шынында да, үстірт, метафизикалық материализм болмыс пен объект, объект мен табиғат категорияларын теңестіреді. Алайда табиғат, болмыс ұғымы объект ұғымына кеңірек ұғымдар. Табиғат субъект үшін объект болмағанның өзінде де тіршілік ете алады. Тек субъектіге қатысты болғанда ғана ол объект ретінде көрініс табады. Егер субъект тек ағза ретінде ғана ұғынылатын болса, онда табиғат ол үшін объект емес, тек орта ғана болады.

Ағзаның ортамен өзара ықпалдасуы зат алмасу үдерісінде де орын алады және ортаға бейімделу, икемделу жолымен жүзеге асады. Бұл бейімделуге тірі ағзаның өзінің тіршілік етуі тәуелді болатындықтан бейімделу құралдары, сезімдік ортаның жағдайы туралы барынша нақты, объективті ақпараттың негізі болуы тиіс деп ойлауға болады.

Бұл көзқарас тұрғысынан алғанда, тірі дененің өзін биологиялық ұйымдастырудың өзінде ортаға объект ретінде қарау қабілеті жатыр, ағзаның өзінің бейімделу "стратегиясы" мен "тактикасы" оның ортаға объект ретінде қарауына кепілдік береді. Үстірт материализм сондықтан да бейнелеуді субъектінің ортаға енжар түрде бейімделуі ретінде қарастырды, өйткені ол табиғаттың объективті шынайы бейнеленуін, яғни табиғатқа объект ретінде қарауды қамтамасыз етеді.

Алайда жан-жануарлар үшін табиғат тіптен объект емес, өйткені оның өзі табиғаттың бір бөлігі. Оның табиғатқа деген көзқарасы - биологиялық - "эгоцентристік" сипат алады. Табиғат өздігінен оны қызықтырмайды, жан-жануарлар ортаны өзінің кезектегі биологиялық қажеттілігі тұрғысынан ғана қабылдайды. Жан-жануарлар үшін табиғат объект емес, ол - бар болғаны қоректік орта.

Адамды антропологиялық және биологиялық тұрғыдан қарастыра отырып, үстірт материализм субъект мен объектінің өзара қарым-қатынас проблемасын жойды, өйткені ол субъектіні тек биологиялық тұрғыдан ғана қарастырады. Бірақ ағза мен ортаның қарым-қатынасы түгелімен таным теориясы проблемаларынан тысқары жатыр. Адам танымын теориялық бейімделу үдерісі ретінде қарастыра отырып, үстірт материализм тек қана субъектіні емес, сонымен қатар объектіні де назарынан тыс қалдырады. Осыдан келіп тікелей адамның табиғатқа объект ретіндегі көзқарасы өзінің негізінде бейімдеуші емес, адамның конструктивті-шығармашылық әрекетінің тетігі жатыр дейтін қорытынды шығады. Адам табиғатқа бейімделе отырып емес, табиғатты өзгеріске ұшырата отырып, оны өзінен тыс және тәуелсіз тіршілік ететін объект ретінде тану мүмкіндігіне ие болады.

Егер метафизикалық материализм адам мен табиғаттың қарама-қарсылығын жоятын болса, онда идеализм тура осылайша метафизикалық тұрғыдан бұл қарама-қарсылықты абсолютке айналдырады. Ол үшін субъект - табиғаттан тыс, шындықтан тыс, спиритуалистік тіршілік иесі. Идеализм үшін адам табиғаттан ажыратылған және оның санасы, рухы бар болғандықтан ғана оған табиғат қарама-қарсы қойылған. Адам мен табиғаттың қарама-қарсылығы рух пен материяның мәңгілік қарама-қарсылығының көрінісі ретінде қарастырылады. Материя қосалқы, енжар, тәуелді негіз, ал pyx белсенді, іскер, жаратушы. Адам табиғи қажеттілікке соқыр сеніммен бағынбайды және өзінің мінез-құлқын саналы, мақсатты түрде өзі құрады, өйткені оның бойындағы рухани, логикалық бастама ондағы табиғилықты, органикалық бастамаларды жеңіп отырады. Адам табиғи қажеттіліктерден азат, себебі ол сыртқы табиғатты да және сондай-ақ, өзінің меншікті мінез-құлқын да ойлау пәніне айналдырады және оны ақыл бақылауына бағындырады. Сонымен, идеалистік көзқарас бойынша, субъект ұғымын біз адам затының тіршілік етуінің табиғи жағдайын тек көңіл аудармай отырып қана және тек оның парасатын, санасын, оның рухын қарастыра отырып қана анықтай аламыз.

Идеализм үшін заттардың табиғи үдерісінен тек адам санасы ғана түсіп қалады, сондықтан дәл сол ойлау, парасат, рухани әрекет, идеалдылық аспектісінде адам субъект, жоғарғы сатыдағы тіршілік иесі болып табылады. Өзінің өмір тіршілігінің шынайы үдерісі тұрғысынан алғанда, өзінің сыртқы, "эмпириялық" тіршілігінде адам идеализм үшін жануар және тек жануар ғана.

Сонымен, адамның табиғатқа қарым-қатынасы проблемасы, оны материалдық қажеттіліктер тұрғысынан алғанда идеализм түсінігінде субъектінің объектіге деген қарым-қатынасы туралы мәселеден тысқары тұрады. Адамның материалдық қажеттіліктері, оның шынайы өмір тіршілік жағдайы, сондықтан да, оның объектіге деген белсенді-шығармашылық қатынасында ешқандай рөл атқармайды. Табиғат жоғарыда аталған қарама-қайшылықты шешу барысында идеализм тарапынан жай ғана жойылады және белсенді, шығармашыл ретіндегі тек субъект қалады, бірақ ол бүтіндей рухани жаратылыс болып табылады.

... Маркстің мәселені қарастыру амалы принципті түрде басқа: ол танымды шынайы жеке адамдардың тіршілік етуінің материалдық шарттары тұрғысынан олардың шарты өзіндік адами тіршілік қызметінің көрінісі ретінде қарастырылады. Адамның тіршілігін қамтамасыз ететін бұл тіршілік қызметінің негізінде жататын заңдылықтар және танымның негізінде жататын заңдылықтардың бәрі бірдей. Таным дегеніміз осы материалдық тіршілік қызметінің үдерісіне енгізілген және тек сонымен түсіндіріле алатын сәт болып табылады.

Адамды табиғаттан бөліп ажырату, жануарды субъектіге айналдыру адамның материалдық қызметі үдерісінде жүзеге асады және оның өзі де материалдық үдеріс болып табылады. Сананы автоматты, инстинкті реакциялар тізбегінен ажырату бұл материалдық үдерістің салдары болып табылады.

Мәселе адам өзінің материалдық, органикалық қажеттіліктерін жеке-дара емес, қоғамда, қоғамдық түрде қанағаттандыруында болып табылады. Оның материалдық әрекеті қоғамдық еңбек бөлінісі жағдайында өзінің биологиялық мағынасын жоғалтады, өйткені тек ұжымның біріккен еңбек әрекеті ғана оны биологиялық тұрғыдан маңызды әрекет нәтижесі дәрежесіне көтереді. Бұл жағдайға байланысты адамның еңбек әрекеті күнделікті әдеттегі органикалық қажеттілік шеңберінен шығады да ұжымдық еңбек әрекеті логикасына бағынышты болады. Басқаша айтқанда, жеке адамның еңбек әрекеті субъектінің органикалық қажеттіліктері құрылымынан және динамикасынан туындайтын қажеттілікпен емес, ұжымдық еңбек қызметінің объективті құрылымы мен динамикасынан туындайтын қажеттілікпен анықталады.

Сонымен, адамның болмыс тәсілін құрайтын дәл осы бір өзінің материалдық әрекетінде, осы бір адами жаратылысында адам субъект болып табылады. Дәл осының негізінде адам санаға, парасатқа, ойлау қабілетіне ие болады.

Адамның еңбек әрекетін талдау адамның өзінің болмысы бойынша субъект екендігін көрсетеді. Субъектінің бұл белсенді болмысы оның белсенді санасында көрініс табады.

Марксизм оның психика және сана проблемасын қарастыруда абстрактылы тәсілді қолдануын жойды. Психикалықтың табиғаты толығымен оның субъектінің тіршілік қызметінің табиғатымен анықталады. Өмірлік әрекеттің бүл типі психикалық типті анықтайды. Осы жағдайдың негізінде адамды таза табиғи болмыстан биік әлемге шығаратын сана емес, бірақ оны материалдық тіршілік қызметінің үдерісі шығарады.

Бұл тұрғыдан алғанда, психика мен сана құбылыстарына деген тарихи көзқарас тарихи тұрғыдан анықталған жаратылыс типтерінің өмір-тіршілік әрекетін, осы психика иегерлерін талдауда жатыр.

Сана, ойлау, идеалды құбылыс өздігінен адамды табиғаттан ажырататын фактор бола алмайды. Психикалық құбылыс өзінің орны мен маңызын өмір-тіршілік қызметінің тек белгілі формасы шеңберінде ғана табады. Мінез-құлықтың бейімделу формасына психиканың бейімделу формасы сәйкес келеді, тіршілік әрекетінің белсенді-шығармашылық формасына сана, ойлау, ақыл сәйкес келеді. Жан-жануарлардың психикасы мен адамның санасы арасында жан-жануарлардың бейімделу мінез-құлқы мен адамның шығармашылық тіршілік әрекетінің арасындағы сияқты терең айырмашылық бар. Жан-жануарлардың психикасы толық түрде, оның биологиялық мінез-құлқының табиғатымен, яғни бейімделу тетігімен түсіндіріледі.

Адамның санасын адамның тіршілік әрекетінен бөлек қарастыру мүмкін емес. Ол сондай-ақ, адамның еңбек әрекеті сияқты, табиғи заңдылықтарға тоғыстырылмайды. Оны сонымен бірге, жан-жануарлардың психикасын оның мінез-құлқының тұқым қуалаушылық формасынан бөлек қарастыруға болмайтыны сияқты, адамның тіршілік әрекетінің "тектік" типінен бөлек қарастыруға болмайды. Жан-жануарлардың психикасының дамуын оның тіршілік ету шарттарын білдіретін биологиялық заңдылықтар басқаратыны сияқты, адам санасының дамуын оның спецификалық қоғамдық тіршілік әрекетінің шарттарын білдіретін әлеуметтік заңдылықтар басқарады. Сондықтан ойлауды анықтайтын оның объекті ретінде көрініс табатын табиғи болмыс емес, керісінше, субъект ретінде сипат алатын қоғамдық болмыс анықтайды. Жануарлық ағза қаншалықты субъект бола бастауына қарай табиғат ол үшін объектіге айналады. Ағза субъект дәрежесіне дейін, орта - объект дәрежесіне дейін дамиды. А.Н.Леонтьевтің дұрыс болжағанындай, "психиканың пайда болу қажеттілігін, оның әрі қарайғы дамуы мен өзгеруін ашып көрсету үшін, субъектінің өздігінше алынған ұйымдастырылу ерекшеліктеріне негізделмеу керек, өздігінен алынған, яғни оның қоршайтын ортасын құрайтын шындықтан, субъектіден бөлек қарастырмау керек, керісінше, оларды бір-біріне шынымен байланыстыратын үдерістің талдамасын негізге ала отырып қарастыру керек. Бұл дегеніміз - өмір үдерісі. Демек, біз өмірдің өзінің талдамасын негізге алуымыз керек" .

Бұл жолдың негізгі сатыларын қысқаша қарастырайық.

Заттардың қасиеттері олардың өзара ықпалдасуында көрініс табады. "Біз бұл өзара ықпалдасуды танудан әріге бара алмаймыз, өйткені оның ар жағында бұдан басқа тануға керек болатын еш нәрсе жоқ" . Психика сыртқы қоршаған ортаның жағдайымен белгілі бір өзара ықпалдасу күйінде болатын тірі ағзалардың қасиеті болып табылады. Бұл өзара ықпалдасу зат алмасу болып табылады және ол бейімделу арқылы жүзеге асады. Сана объектімен өзара ықпалдасатын субъектінің қасиеті. Өйткені, Гегельдің пікірі бойынша, қасиет "осы өзара ықпалдасудың өзі болып табылады" . Сананың анықтылығы субъектінің объектімен осы белсенді-шығармашылық өзара ықпалдасудың анықтылығына тең. Бірақ бұл өзара ықпалдасу материалдық тұрғыдағы объективті үдеріс. Сондықтан Маркске дейінгі гносеологияда көбінесе интроспекция жолымен жүзеге асып отырған танымды зерттеу тек диалектикалық материализмде ғана шынайы объективті сипатқа ие болды.

Идеалды танымдық әрекет субъектінің материалдық практикалық әрекетінің ішкі формасы болып табылады. Бұл материалдық әрекетті зерттеу танымның өзін зерттеу болып табылады. Теориялық идеалды танымдық әрекет барысында субъектінің материалдық тіршілік әрекетінің әдісі айқындалады және мақұлданады. Дәл осы себептен де танымды тура оның объектісінен шығару мүмкін емес, өйткені ол басынан бастап аяғына дейін интеграцияланған үдеріс. Субъект таным үдерісінде өзінің психикалық әрекетіне қатыстылығы тұрғысынан да өзін субъект ретінде дәлелдейді. Бейнелеу үдерісінің интеграциялануының осы сәті рационалды танымдағы субъектінің белсенділігінің негізінде жатыр, оны Кант өзіндік сананың трансцендентальды біртұтастығы туралы ілімінде дамытты.

Таным табиғатын және танушы субъектіні зерттеу, әрине, оның өмір жағдайын зерттеуден басталуы тиіс.

Өмір дегеніміз - "маңызды қасиеті оның қоршаған сыртқы табиғатпен ұдайы зат алмасуында болып табылатын белоктық денелердің тіршілік ету әдісі", осы зат алмасу үдерісінің бітуімен бірге тіршілік те бітеді, бұл белоктің шіруіне әкеліп соқтырады'". Тірі тіршілік иесі сыртқы ортаның ықпалын пассивті түрде қабылдамайды, керісінше, белсенді түрде осы ықпалға жауап береді. Тірі ағзаның сыртқы агенттің ықпалымен қозу жағдайына түсу қабілеті тітіркенушілік құбылысын білдіреді. Қоршаған ортадан тиісті затты меңгеру тек ағзаның өзінің әрекеті нәтижесінде ғана жүзеге асады, өйткені ит, -дейді К.Бернар, - өзінің жеген қой етінің майымен семірмейді; ол өзіне меншікті, иттің майын құрастырады". Біршама қарапайым, тұрпайы жануар ағзасының әрекеті сыртқы ортаның заттарын меңгеруді жанамалаушы ішкі қозғалыстар формасында сипатталады. Қарапайым тірі тіршілік иелерінің тіршілік әрекеті бастапқыда диффузды ортада өтті. Бұл ағзалар су ішінде өлшенген коацерватты тамшылар, протоплазма түйіршектері болды.

Қоршаған орта заттарын меңгеру тікелей абсорбциялау жолымен жүзеге асқан болса керек. Ағза бұл жағдайда тек өзіне тікелей маңызы бар орта элементтеріне ғана жауап береді. Ағза мен орта байланысы бұл кезеңде тікелей сипатқа ие болады. "Уақытша байланыс, шартты рефлекс қашан пайда болады? Тірі мысалдан тысқары шығайық. Жануар ағзасының қоршаған табиғатпен маңызды байланысы осы ағзаның құрамына ұдайы түсіп отыруы керек белгілі химиялық заттар арқылы, яғни тамақ арқылы болатын байланыс болып табылады. Жануар әлемінің ең төменгі сатыларында тек тамақтың тікелей жануар ағзасына енуі немесе керісінше - ағзаның тамаққа енуі - ең бастысы қорек алмасуға алып келеді" . Ең қарапайым ағзалардың қоршаған ортамен өзара ықпалдасу үдерісі осылайша өмірдің ассимиляциясы мен қолдауын тікелей қамтамасыз ететін осындай орта элементтеріне қатысты тітіркенушілігіне себепші болады.

Дамудың келесі сатысында диффузды ортаның орнын алмастыратын, "заттай рәсімделген ортаның" пайда болуымен бірге ағзаның ортамен өзара ықпалдасу әдісі де өзгереді. Заттай рәсімделген ортаға бейімделу мінез-құлық түрінде көрініс табады.

Мінез-құлықтың пайда болуы ағзаның ағза үшін тікелей биологиялық қатысы жоқ, өздігінше биологиялық тұрғыдан бейтарап және ағзаға ешқандай "іскерлік" тұрғыдан (И.П.Павлов) қатысы жоқ осындай орта әсерлеріне жауап беру қабілетінің пайда болуы¬мен байланысты. Заттай рәсімделген ортада биологиялық тұрғыдан маңызды заттардың қасиеттері биологиялық тұрғыдан бейтарап басқа қасиеттермен тығыз байланысты болады. Осы байланыстың тұрақтылығына байланысты ағзаның тіршілік әрекеті биологиялық тұрғыдан бейтарап тітіркендіргіштерге жауап беру қабілеті бар ортада тек бағыт арқылы жүзеге аса алады. Мысалы, егер өрмекшінің торына тербелетін камертонмен жанасатын болсақ, онда өрмекші жауап ретінде камертонға қарай ұмтылады, оның үстіне шығып алып тормен шырмай бастайды және оған "шабуыл жасайды".

Тербелістің қасиеті өрмекші үшін тамақтың биологиялық мағынасына ие болады. Егер қарны аш құрбақаны алдымен жүйелі түрде құрттармен қоректендіретін болсақ, содан кейін оның алдына кәдуілгі шақпақты және мүктің бір тілімін қойып, қоректендіретін болсақ, онда құрбақа шақпаққа ұмтылады.

Оның ұзынша формасы құрбақа үшін "тамақтың биологиялық мағынасына ие болды" . Егер құрбақаны жүйелі түрде өрмекшімен қоректендіретін болсақ, онда ол мүктің бір тіліміне ұмтылады, өйткені нәрсенің бұл түрі ол үшін тамақтың биологиялық мағынасына ие болады. "Тірі ағзаға ықпал ететін сыртқы әлем объектілерінде, - деп жазды И.П.Павлов, - екі түрлі қасиеттерді ажырату керек: қандай да бір органда белгілі реакцияны абсолютті түрде анықтайтын маңызды қасиеттер және уақытша, шартты түрде әрекет ететін маңызы жоқ қасиеттер.

Мысалы, қышқыл ерітіндісін алайық. Оның белгілі химиялық агент ретіндегі ауыз қуысына әсері осы ерітіндіні бейтараптау, араластыру және алып тастау үшін ағзаның бүтіндігі үшін қажетті сілекейдің ағуына әрқашан қажетті. Бұл ерітіндінің басқа қасиеттері - оның түсі, иісі - өз бетінше сілекейге ешқандай қатысы жоқ, сілекейдің де оған қатысы жоқ. Өмір құбылыстарында өте маңызды фактіні байқамауға болмайды, атап айтқанда, объектінің маңызы жоқ қасиеттері органның - бұл жағдайда сілекей бездерінің әсері ағзаның сезімтал бетіне ықпалы маңызды қасиеттердің әрекетімен сәйкес келгенде ғана - тітіркендіруші болып табылады" .

Қасиеттерге қарсы реакция биологиялық тұрғыдан бейтарап, бірақ биологиялық тұрғыдан заттың маңызды қасиеттермен байланысы бар заттар психиканың негізінде жатыр. "Психикалық тәжірибе барысында жануарды сілекей бездерінің жұмысы үшін маңызы жоқ немесе сыртқы нәрселердің тіптен кездейсоқ қасиеттері тітіркендіреді" .

Жануардың бағыттаушы әрекеті тірі ағзаның қоршаған ортамен зат алмасуына қатысты әрекетіне тікелей енгізілмеген, бірақ ол бұл алмасуға жанама түрде көмектеседі. Психикалық әрекет деңгейінде жануар үшін оны қоршаған заттардың әлемі шынайы болады, олар дегенмен ол үшін сыртқы әлемнің биологиялық тұрғыдан манызды тараптары туралы сигнал рөлін атқарады, яғни биологиялық тұрғыдан маңызды сигнал ретінде қызмет етеді.

Егер психикалыққа дейінгі деңгейде жануар жай ғана ортаның затын игерсе, онда психикалық деңгейде ол ортаны сипаттайды және ол үшін сыртқы ретінде тіршілік ете бастайды. Алайда психиканың барлығы, жалпы психикалық сипаттауға қабілеттіліктің бар болуы осы психикаға ие тіршілік иесінің табиғаттан ерекшеленуі, оның субъектіге айналуы туралы айтуға ертерек. Керісінше, психика қоршаған ортамен барынша тығызырақ және барынша икемдірек байланыс құру, табиғатпен тікелей біртұтастығының, бейімделуінің, жануардың табиғи жағдайына кірісуінің құралы болып табылады. Бұл жерде субъект жоқ, демек, таным да жоқ деген сөз.

Мұның себебі, жануар үшін сыртқы зат тіптен де зат ретінде, объективті нәрсе ретінде тіршілік етпейді. Оның меншікті объективтік қасиеттері жануардың әрекетінде ауыспалы, бір сәттік қызмет атқарады. Заттың қасиеті ол үшін тек биологиялық маңызға ғана ие, бірақ өз бетінше дербес объективті мағынаға ие емес. Адамда, - деп жазады И.П.Павлов, -"жағдайдан, жарықтан және басқа компоненттерден тәуелсіз форма туралы түсінік бар, ал маймылда бұл жоқ... маймыл форманы ерекшелемейді, оны жағдаймен бірге түгелдей алады".

Жан-жануар затты тек белгілі бір сыртқы ахуалмен, биологиялық жағдаймен қатысты қабылдайды, ол кезде затқа деген субъективті көзқарас пен заттың өзінің ара жігі ажыратылмайды: "Заттың өзі шимпанзе үшін тіршілік етпейді, - деп жазады антропоидтердің "интеллектін" зерттеуші ғалым Н.Н. Ладыгина-Котс. "Тек тарихи кезеңге дейін өмір сүрген адамның өміріне араласқан, еңбектің және шығармашылықтың нәтижесінде адамдардың ата-бабаларының қоғамдық ұйымында пайда болған зат шимпанзе үшін зат ретінде тіршілік етпейді және өзіндік мағынаға ие болмайды. Қамауда болғанда шимпанзе әдетте адамдардың қолданатын заттарын қолданудан қашқақтайды. Ол шар, трапеция сияқты ойын заттарын қолдануын қолданады, бірақ бүл заттардың бәрін быт-шытын шығарып, олардың сынықтарын ұя салу үшін", яғни инстинктивті әрекетте қолданады. Зат, сонымен, маймыл үшін дербес объективті анықтылыққа ие болмайды, маймыл затты не болмаса қорек заты ретінде, не болмаса конструктивті әрекетінің инстинктивті формасы үшін материал ретінде, не болмаса төнген қауіп туралы сигнал ретінде қызмет етеді.

Жан-жануардың психикасы жануардың тікелей ортаға ену, яғни зат алмасу үдерісі жүре алатындай ортаға ену қызметін атқарады. Бейімделуші ретіндегі жан-жануардың мінез-құлқының типін анықтайтын дәл осы зат алмасуда оның психикасының мәні жатады.

Жан-жануар үшін заттардың объективті жағдайы және объективті байланыстары өмір сүрмейді. Ол үшін өмір сүретін тек оның өзінің ағзасы және ортаның тиісті компоненттерінің байланысы ғана. Жан-жануар өзі өмір сүретін ортада бағдар алуға дағдыланады және бүл бағдардың мәні оның өзінің ағзасының ортаға енуінде, табиғатпен тұтастануында, онымен бірігуінде болып табылады. Психика не бары осындай тура, табиғи, биологиялық байланыс каналы ғана.

Мұндай каналдың болуы өздігінен жан-жануар енді табиғаттан бөлініп шықты дегенді білдірмейді. Психиканың пайда болуымен жан-жануар табиғат циклінен бөлек ешқандай тіршілік кызметінің циклін бастамайды. Ағза - орта жүйесінде психика толығымен қызметтік рөл атқарады. Қызметтің бейімделуші формасына бейімделуші интеллект сәйкес келеді.

Тура осы мінез-құлық формасында, тіршілік әрекеті типінде жануарлар мен адамның психикалық әрекетін, маймылдың "интеллекті" мен адамның интеллектін ажыратудың объективті өлшемі жатыр. Жануар мен адамның психикасына олардың тіршілік әрекетінің типіне қатысты талдаусыз, абстрактылы тұрғыдан қарастыру адам мен маймылдың интеллектісінің тең екендігі туралы ғылыми негізсіз қорытындылар жасауға әкеліп соқтырады.

Абстракты түрде алынған психиканың өзін зерттемей, субъективті түрде сананың өзін өздігінше зерттемей, ал керісінше, субъектің тіршілік әрекетінің объективті әдісін зерттеу гносеология мен психологияның шын мәніндегі ғылыми дамуының жолы болып табылады. Дәл осы объективті тіршілік әрекетінде танымның шын мәніндегі ғылыми теориясын, жалпы идеалдылық теориясын құру үшін қажетті және жеткілікті нәрсенің бәрі берілген. Бұл жерде материализмнің бүкіл Маркске дейінгі гносеологиясы жіберген қате және осы қатемен идеализм бет ажарын сатқан тар шеңбер алынды. Дәл осы шешуші жағдайды диалектикалық материализм позициясын ұстанбай психиканы, сананы, танымды зерттеушілердің бәрі түсінбеді.

Қазіргі заманғы буржуазиялық психология үшін жоғары сатыдағы жануарлардың "интеллектісін" зерттеу, жануардың бүкіл тіршілік әрекетіне қатысты талдаусыз олардың "ақыл деңгейінің қабілеттеріне" байланысты эксперименттерді қарастыру жалпы ережеге айналды. Адамға ұқсас жануарлардың психикасын зерттеуші танымал ғалым В.Келер былай деп жазды: "Шимпанзенің саналы мінез-құлқы тура адамның мінез-құлқындай" және "ол сондай-ақ адамға ғана тән мінез-құлықтың формасын көреді"1. Горилла, шимпанзе, орангутанды зерттеген Иьркс өзінің адамдарға ұқсас маймылдардың мінез-құлқына арналған кітаптарының біреуін "Адам дерлік" деп атады. Басқа бір кітабында ол мынандай қорытындыға келеді: егер шимпанзеде попугайдың дыбыс тітіркендіруші қабілетіндей қабілет болса, онда ол сөйлей алатын еді.

Шын мәнінде жоғарғы сатыдағы жануарлардың интеллектісі мен адамның интеллектісін теңестіру мағынасыз, өйткені жануарлардың "интеллектуалдық" әрекеті тек биологиялық стимулдарға байланысты болады. Тіптен егер жануарлардың психикасын тек оның формальды, "техникалық" жақтарынан ғана қарастыратын болсақ, онда бұл жағдайда да оның биологиялық детерминделгендігін көреміз.

"Сан алуан түрлі өсімдік және жасанды материалдармен жасалған көптеген ондаған мың манипуляцияларды талдау нәтижесінде, - деп жазады Н.Н.Ладыгина-Котс, - шимпанзенің әрекетінің негізгі формалары, олардың спецификасы және оның еркін нақты әрекетінің ерекшеліктері де анықталды. Біздің биологиялық мәліметтер негізінде алынған, антропоидтердің табиғи шарттардағы өміріне қатысы бар бұл ерекшеліктер шимпанзенің нәрселермен болған әрекетінің әрбір формасының биологиялық шарттығын айқындады. Қолдану интенсивтілігі, келу жүйелілігі, әрекеттің түрлі формаларының құрылымы мен динамикасының айырмашылығы маймылдың мінез-құлқының қалыптасуындағы өмір салтының, ортаның шарттарының ерекше рөлін оның психикасының детерминділігін оның тіршілік ету шарттарымен дәлелдей отырып, айқындап берді" .

Шимпанзенің психикасы оның мінез-құлқының сол уақыттағы орта жағдайының ерекшеліктеріне тікелей қосудың құралы болып қалады. Жануар өзін қоршаған табиғи ортамен тікелей біріктірілген, теңестірілген болып қалады. Оның "импульсивті мінез-құлқы сыртқы және ішкі ортаның шарттарын қиюластырудан шығатын импульстерге толық тәуелді, яғни субъектінің мінез-құлқы әрбір берілген сәтте қоршаған өзекті жағдайға тікелей және міндетті түрдегі тәуелділігі арқылы жүзеге асып отырады. Демек, субъект импульсивті мінез-құлық актілерінде оған ықпал ететін өзекті ортаның шарттарының құлы болып қала береді" .

"Ең алдымен өзінділігі, субъектінің және оның актілерінің мінез-құлық үдерісіне енуі, оның қандай да бір үздіксіз абсорбциялылығы бұл импульсивті мінез-құлықтың психологиялық спецификасы болып табылады" .

Жануардың мінез-құлығы мен тіршілік әрекетінің өзі қоршаған табиғи орта жағдайына тегіс үйлеседі. Мінез-құлық тікелей осы өзекті ортамен детерминделеді және субъектінің өзі осы өзінің мінез-құлқынан тыс шықпаған, демек, ортамен болған табиғи байланысынан да шыққан жоқ деген сөз. "Жануар, - деп жазды Маркс, - өзінің тіршілік әрекетімен тікелей теңестірілген. Ол осы тіршілік әрекетінің өзі" .

Адам сонымен қатар, тіршілік иесі, ағза болып табылады. Ол білім алмай тұрып өзінің тіршілігі туралы, яғни жеп ішуі, баспанасы болуы және т.б. ойлауы керек. Адамның тіршілік әрекеті ең алдымен оның ағзасы мен табиғаты арасындағы зат алмасудан тұрады. Бұл жағынан алғанда адамның тіршілік әрекетінде тек адамға ғана тән еш нәрсе жоқ. Зат алмасу адамды басқа қалған табиғатпен жақындастырады. Адам өзінің табиғи ұйымдастыруымен шарттасқан қажеттіліктерінде табиғаттың қожайыны емес, құлы болып табылады.

Дегенмен, адам өзін қоршаған ортада өзіне дайын күнкөріс қаражатын таба алмайды. Сондықтан оның тіршілік әрекеті табиғи жағдайға тікелей араласа алмайды, ол мінез-құлықтың үздіксіз ағыны бола алмайды. Адам шындығында табиғаттан шығарылып тасталған. Оның күнкөріс жағдайы ол үшін объективті, өйткені оның күнкөрісі объективті түрде күрделі. Оның мінез-құлқы импульсивті емес, ол қажетінше рефлективті болады.

Мінез-құлықтың затқа айналуының өзі де объективизация акті болып табылады. "Осы актінің нәтижесінде, - Н.Д.Узнадзенің атап өткеніндей, - мінез-құлық жоғарырақ деңгейге - танымдық актілермен жанамаланған, мінез-құлықтың тікелей имиульстерінен арылған дәрежеге көтеріледі. Қысқаша айтқанда, бұл жағдайдағы мінез-құлық қандай да бір жануар өзінің күнкөрісінің әдеттегі жағдайында бере алатындарынан сапалы түрде ерекшеленетін тек адамға ғана тән спецификалық актілердің деңгейіне көтеріледі" .

Адам өзінің күнкөрісіне қажетті жағдайларды табиғаттан дайын күйінде ала алмайды дейтін мәселе өздігінен адам санасын жасай алмайды. Бұл жағдай өзінде тек жағымсыз шарттарды қамтиды және жануардың әдеттегі, импульсивті мінез-құлқы бұл жағдайда енді бола алмайтындығын білдіреді. Мұндай бөгеліс өзінде проблеманың бар екенін білдіреді, өйткені оны субъектінің тек адамға ғана тән тіршілік әрекетіне өту жолымен шын мәнінде шешу сананың бастау көзі болып табылады.

Сананың пайда болуы үшін тиімді жағдай еңбек болып табылады. Гегель "Pyx феноменологиясы" атты еңбегінде жазған еді: "Шабыт өзінде заттың таза негациясын жібермей ұстап қалады, ал осының салдарынан өзін қоспасыз сезіну пайда болады. Бірақ сондықтан осы қанағат сезімінің өзі (яғни затқа таза тұтынушы көзімен қарау. - Авт.) тек жоғалу болып табылады, өйткені оған заттық тарапы немесе тұрақты тіршілік ету жетіспейді. Еңбек, бұған керісінше, тежелген шабыт, кешіктірілген жоғалу болу деген сөз, басқаша айтқанда, ол құрастырады" . Еңбек - "бүкіл адам өмірінің бірінші негізгі шарты, оның маңызды болғаны соншалық, біз бұрын мәлім болғанындай, былай десек те болады: еңбек адамның өзін жаратты" .

Еңбек адам мен табиғат арасындағы зат алмасуға себепші болады және оны реттейді, бақылайды. Бірақ, Маркстың айтқанындай, еңбек табиғат бергеннің тек формасын ғана өзгертеді . Сондықтан форма шығармашылығы, заттардың объективті, заттық қасиеттерімен әрекет етуі адамның тіршілік әрекетіне өмірлік маңызы бар тізбегі ретінде араласады. Еңбек арқылы заттың объективті формасы өздігінен өмірлік маңызға ие болады. "Адамға айналу" бір жағынан осыдан тұрады. Адам әрекетінің өзегінде дәл сол заттың формасының анықтылығы тұрады, ал оның еңбегі форманы құраушы әрекет болып табылады. Егер жануар үшін заттың формасы - небары оның зейіні мен әрекетінің шалғай түкпірі, тек зат туралы сигнал ғана болса, онда адам үшін ол - оның зейінінің мақсаты мен орталығы, оның тіршілік әрекетінде бір сәттік өткінші емес, негізгі міндетті атқарады. Жануар үшін әлем оның жауап беретін сигналдарынан тұратын болса, адам үшін әлем оның өзі түсінетін заттардан тұрады.

Заттардың объективті қасиеттерге, олардың формаларына ие болуы, сонымен, пассивті бақылау арқылы, өлі оптикалық бейнелеу арқылы емес, керісінше, белсенді әрі жүйелі түрде еңбек ету арқылы жүзеге асады. Міне сондықтан да таным тек адамның субъективті санасындағы үдеріс қана емес, сонымен бірге, адамның тіршілік әрекетінің объективті, шынайы, материалды үдерісі болып табылады. Сол себепті бейнелеу өндіріс үдерісінде затты игеру үдерісі, заттар формасын нақты әрекет формасында бейнелеу үдерісі болып табылады. Объективті заттардың қасиеттерін санада субъективті бейнелеу үдерісі осы объективті үдерістің салдары мен ішкі формасын білдіреді.

Жануар үшін объективті жағдай, заттардың объективті байланыстары сыртқы координаталар жүйесіне қатысты өзінің мінез-құлқын белгілейтін сыртқы жағдай болып қала береді. Адам үшін бұл объективті байланыстар оның бүкіл тіршілік әрекетінің ішкі жағдайының элементтері ретінде көрініс тапқан. Объектілерді пайымдау, теориялық білімге құмарлық, Гегель айтқандай, "басыңда жүре түру" ұмтылысы адам үшін танымдық қажеттілік деген сөз, өйткені объектіге теориялық қатынасқа деген ықылас ол үшін өмірлік маңызы бар ынталандыру болып табылады. "Оның объектісі қоғамдық объект, адамның адам үшін жаратқан адами объекті болғанындай, көз де тура осылайша адамның көзі болды. Сол себептен сезім өзінің тікелей практикасында теоретик болды. Олардың затқа қатынасы зат үшін ғана болады..." . Бұл жерде таным теориясының ең күрделі және қиын проблемалары, соның ішінде Кант пен Фихтені мазалаған тікелей тәжірибе мәліметтерін объектілерге жатқызуға сананы көндіретін қажеттіліктің пайда болу проблемасы да шешіледі.

Сонымен, субъект үшін сыртқы заттар өмір сүреді, себебі ол субъект үшін тек объектілер қана емес, сонымен қатар, ол оның тіршілік ету жағдайы, оның меншікті материалдық тіршілік әрекетінің шынайы компоненті, оның "бейорганикалық денесі" болғаны үшін де өмір сүреді.

Хайуанаттың мінез-құлқы оның өзін ортаға бағыттауында болып табылады. Сондықтан оның өзі субъект болмайды, "өзім" емес (Гегель), Мен емес. Адамның тіршілік әрекеті үдерісі адамның өзі үшін заттық сипат алады, адам сондықтан да субъект, "өзім", "өзіндік сана", Мен, яғни табиғаттың табиғи үдерістерінен ажыратылған тіршілік иесі. "Адам... өзінің тіршілік әрекетін өзінің жігерінің және өзінің санасының пәні жасайды. Оның тіршілік әрекеті саналы: ол онымен тікелей бірігіп, біртұтастыққа айналатын анықтылық емес" .

Мәселе бұл жерде жай ғана адамның әу бастан-ақ Мен, өзіндік сана, саналы жеке тұлға екендігінде емес. Бұл - себеп емес, салдар. Адамның тіршілік әрекеті оның санасының пәні сияқты тек идеалды құбылыс болып қана қоймайды, сонымен бірге, ең алдымен, оның сыртқы сезім органдарының пәні ретінде, оның денесінің органдарының табиғи динамикасынан тыс жүзеге асатын үдеріс ретінде шынайы, сыртқы және нақты болып табылады. Адамның тіршілік әрекеті "өркениеттің нақты тәнінің" әрекет ету үдерісі, қоғамдық өндіріс үдерісі болып табылады.

Мәселенің мәні бұл жерде адамның сыртқы ортаға қатысты өзін-өзі және өзінің денесінің органдарын бағыттауында емес, осы ортаның элементтерін, құралды ортаға қатысты бағыттауында жатыр. Міне, сондықтан адамның тіршілік әрекеті оның өзі үшін сыртқы және нақты болады. Тіршілік әрекеті үдерісі құралында жеке адамның өзі алғаш рет қандай да бір бөлек нәрсе болып табылады. Құралдық әрекетінде индивид енді өзін-өзі басқармайды, (егер ол тек өзін-өзі ғана басқаратын болса, онда ол өзін өзінің әрекетінен ажырата алмайтын еді), керісінше, құралды басқарады; субъект сыртқы затқа сияқты тек құралға ғана емес, (мұндай икемделу хайуанда да бар), ол құралдың өзін ортаға және ортаны құралға икемдейді.

Заттарды өздеріне жұмыс істеу үшін мәжбүрлей отырып, субъект өз өмірін өндіру үдерісін бақылау жасауға және өзін кеңістік пен уақыт тұрғысынан объектіден шығарып тастауға, ақылды зейінді, ойлауды, ақылды қалыптастыруға мүмкіндік алады. Құралдық әрекетінде субъект өз уақытының тікелей сәтінен жоғары тұруға және өз кеңістігінен тыс болуға мүмкіндік алады. Кеңістік те, уақыт та ол үшін объективті бола бастайды.

Хайуанат үшін әрқашан тек осы, өзекті, ағымдағы уақыт сәті, заттардың тек осы, өзекті, өмір сүріп отырған жағдайы ғана шынайы болып қалады. Ал адам бұл дәлме-дәлділікті алып тастайды. Ол үшін шындық тұнық болып көрінеді, ал бар нәрсенің арғы жағынан ол келешекте болатынды көреді. Тек осы жерде ғана алғаш рет таным пайда болуы мүмкін.

Хайуанаттың мінез-құлқында психиканың өзі табиғи түрде ағып жатқан, стихиялық үдеріс болып табылады. Оның мінез-құлқының әрбір дифференциалды акті алдыңғы актімен тікелей анықталады, және мінез-құлықтың бәрі осындай жүйелі түрде бір-бірімен біріктірілген актілерден тұрады. Заттармен манипуляция жасау барысында маймыл заттың ыдырауына, оның деконструкцияға ұшырауына кедергі бола алмайды, өйткені жануар заттың әрбір жаңа күйін тікелей шындық, тіршілік ететін, келесі операция бастау алатын осы нәрсе деп қабылдайды.

Заттың әрбір белгілі операция нәтижесінде әрбір жаңа кезеңде пайда болған форма қандай да бір тікелей шындық болып табылады, сондықтан заттың ыдырау үдерісінің бәрі жануар үшін қандай да бір шынайы, стихиялық қажеттілік. "Заттың бекітілген тұрақты маңыздылығының болмауы маймылдарда оның болашақта қолдануы үшін нақты бір затты өзінің жасауының мүмкін еместігімен үйлеседі. Қандай да бір басқа белгілі түрде ұйымдастырылған затты жасайтын жаңа шығармашылық комбинацияны біздің шимпанземіз жасаған жоқ және де әдебиетте осы жоғары сатыдағы маймылдың өзінің қандай да бір нәрсе жасағаны туралы оқиға тіркелмеген'".

Жоғарғы сатыдағы хайуанаттың интеллектісі, барша хайуанаттардың психикасы сияқты бейімделуші интеллект болып табылады. Сондықтан маймыл үшін және оның меншікті әрекеті үшін тікелей шындық болуы тиісті нәрсе емес, керісінше, шынымен де бар нәрсе, шынымен де оның қолынан келетін нәрсе ол үшін шындық болып табылады. Әрбір берілген кезеңде бар болатын нәрсе келешекте болатын нәрсені анықтайды; нәтиже тек бүкіл үдерістің соңында ғана дайын болады және бұл маймылды толығымен қанағаттандырады. Сондықтан оның әрекет үдерісі стихиялық үдеріс болып табылады.

Адамның нақты әрекеті әу бастан-ақ интеграцияланған болып табылады. Сол әрбір кезеңде пайда болатын стихиялық байланыс емес, керісінше, әрекеттің келешек нәтижесін идеалды түрде алдын ала болжайтын мақсат осы әрекеттің заңы болып табылады. Бүкіл үдеріс аяқталмағанша, заттың әрбір сол берілген күйі тікелей шындық ретінде қабылданбайды, сондықтан әрекет осымен аяқталмайды және осы "жалған бар болуды" басшылыққа ала алмайды. Тек нәтиже және тұтастай алғанда бүкіл әрекет қана шынайы болады, өйткені ол сол нәтижеге жетелейді.

Адамның өзін қоршаған әлемнің жалпыға бірдей қасиеттері мен заңдылықтарын бейнелеу енжар (пассивті) пайымдау арқылы емес, керісінше, белсенді, шығармашылық, түрлендіруші әрекет арқылы жүзеге асады. Адам үшін табиғат - нақты әрекет материалы, құралы және шарты. Заттардың қасиеттері адам әрекетінің формалары арқылы көрініс табады, сондықтан да оның таным пәнін құрайды. "Адам еңбегі шын мәнінде еш нәрсені өзгерте алмайтын тіпті жұлдызды аспан да, - Э.В.Ильенков айтқандай, - қоғам оны уақыт және кеңістік бойынша бағыт-бағдар алу құралы, қоғамдық адам ағзасының тіршілік әрекетінің "құралы, оның денесінің "органы", оның табиғи сағаты, компасы және күнтізбесі етіп айналдырған жерде ғана адам үшін зейін мен бақылау пәні болып шығады'".

Табиғаттан бөліне отырып, адам өзінің әрекетінде оның әрекеті барысындағы стихиялық күштерін өз белсенділігінің формасына айналдыра отырып иемденеді. Әрекет барысында табиғатты осылай шынайы, белсенді түрде иемдену, оның қасиеттерін тек қана мидың жүйке құрылымдарында емес, сонымен бірге әрекет формаларында да бейнелеу танымның бастапқы тармағын құрайды.

Адамның табиғаттан бөлініп шығуы, сондықтан, бір мезгілде оны тану, яғни адамның өзінің табиғатқа тереңдеп енуі, оның заңдылықтары тереңіне бойлауы, оны игеру болып табылады. Бұл үдерісте адам өзінің органикалық тіршілігінің шектелген шеңбері тысына өзі шығады. Оның тіршілігі әмбебап сипатқа не болады. Адам өркениетінің, "адамға ұқсатылған табиғаттың" әмбебап денесін дамыта отырып, адам сол сияқты өзін де әмбебап тіршілік иесі ретінде дамытады. Материалдық мәдениеттің заттық формаларында оның өзінің меншікті іскерлік күштері, оның іскерлік "тектік мән-мағынасы" іске асырылған.

Адамның тіршілігінің өзі "зат әлемін практикалық жасаудан" тұратын іскерлік тіршілік деген сөз. Адам еңбегімен өңделген және оның практикалық тіршілік әрекеті үдерісіне қатыстырылған табиғат бұл жерде тек сыртқы нәрсе, объект ретінде ғана емес, сондай-ақ, шынайы субъект ретінде, адам әрекетінің заттануы ретінде, адамның өзінің әрекеттік мәнінің объективті іске асырылуы ретінде көрініс табады. Сондықтан табиғат адамның "бейорганикалық денесі", оның іскер әмбебап мәнінің заттық мүсіні болып табылады. Бірақ бұл адам мәні анықтамасына кіретін таным мен ойлаудың "адамға ұқсас табиғатпен", адамның заттық болмысымен шынайы біртұтастықта болады дегенді білдіреді.

Танымның алдында міндет ретінде тұратын ойлау мен болмыстың теориялық біртұтастығы осындай, өйткені ол тарихи факт ретінде өмірде шынайы орын алады. "Кез келген түрдің өлшемі бойынша" әмбебап түрде өндіру қабілеті, кез келген нәрсеге "тиісті өлшемді" қоя білу қабілеті, яғни өзінің әрекетінде объективті нақты ақпаратты басшылыққа алу қабілеті өздігінен практикалық әрекеттің қажеттіліктері үшін өмірге келген теориялық қабілет болып табылады.

Адам өзінің тіршілік әрекетін жүзеге асыратын табиғи орта бүкіл дерлік оның еңбегінің жемісі болып табылады және адамның объективті мәнінің сипатын білдіреді.

Дегенмен материалдық мәдениетті жасау, адамның әрекеттік мәнінің объективтендірілу үдерісі мәселенің бір жағын ғана білдіреді. Маркске дейінгі үстірт материализмнің кемшілігі оның ойлауды субъект ретінде емес, тек таным объект ретінде ғана болмыстан бөліп шығаруға ұмтылысы болды. Вульгарлы материализм табиғаттан тек объективті, пәндік, заттық жақтарды ғана көрді де, табиғаттың "субъективтілігін", оның "адамиландырылған" мәнін назардан тыс қалдырды. Сондықтан ол танымның белсенділігін табиғаттан бөліп ала алмады және материалистік тұрғыдан түсіндіре алмады. Сол себептен ол адамның өзін нәрсе, зат ретінде, ал шындық образын - таным мен ойлаудың табиғи органының заттық қасиеті ретінде қарастырады.

"Заттың кез келген түрінің өлшемі" бойынша еңбекпен өнім жасап шығару, бұл "өлшемі" алынған тек сыртқы затты ғана емес, сондай-ақ, оның өлшемін ала алатын және оны қолдана алатын ойды да білдіреді. Бірақ бұл адам өзінің ойлауын заттан алды дегенді білдірмейді. Егер ойлау пәні болып табылатын заттың субъективті жағынын ескермесек, онда материализм үшін ойлаудың пайда болуы жұмбақ болып қалуы тиіс. Адамның заттық әлемінің субъективтілігін терістей отырып, оны Фихтенің сынға алғанындай, үстірт материализм танымның және ойлаудың өзінің субъективті мәнін де терістеуге мәжбүр болады.

Адам жасаған материалдық мәдениет адамның тек объективті, табиғи мәнінің ғана көрініс табуы емес, сондай-ақ, табиғаттың субъективті, адами мәнінің де көрініс табуы болып табылады. Маркстің ашқан ұлы жаңалығы адамның заттық әлемінің оның объектінің осы бір субъективтілігін көре білуінде. "Осыған дейінгі материализмнің - оның ішінде Фейербах та бар - ең басты кемшілігі зат, шындық адами сезімдік әрекет, практика ретінде емес, субъективті түрде емес, тек объект формасында немесе пайымдау формасында алынады" .Материалдық мәдениетті жасау барысында адам әрекеті жанды қозғалыс, субъективті болмыс формасынан тыныштық формасына, заттық болмыс формасына ауысады, затқа айналады. Заттың заттық формасында субъективті адам әрекеті іске асады. Сондықтан материалдық мәдениет заттары тек пайдалы бұйымдар ғана емес, сондай-ақ, қоғамдық субстанция, өтіп кеткен адам әрекетінің қазынасы болып табылады. Адамның өзекті әрекетінің жанды субъективті қуаты затқа айнала отырып және оның ішінде аккумуляциялана отырып, өмір сүрудің әлеуетті формасына ауысады. Материалдық мәдениеттің байлығы сондықтан да тек заттық бұйымдық қана емес, сонымен қатар, адам мәнінің субъективті, белсенді байлығы, адам әрекетінің байлығы да болады.

Бұл байлық, дегенмен, тек әлеуетті байлық қана болып табылады. Шындық адамның оған байлыққа деген түсінік ретіндегі шынайы қатынасын - оны тұтынуды хабарлайды. Адам өзі өндіретін нәрселердің бәрін қоғамда және қоғам үшін өндіреді. Қоғамдық адам затты тек жасап қана қоймайды, сонымен бірге, өзінің жасаушы әрекетінде басқалардың әрекет өніміне сүйенеді, яғни оларды тұтынады.

Бұл тұтыну немесе затты меншіктену адамның заттың қай жағын меншіктенгеніне байланысты екі жақты сипатқа ие болады. Бұл өз кезегінде адамның өзінің затқа деген көзқарасына байланысты. Бұл тұтыну заттың өзі қандай сипатқа ие болатын болса, сондай соншалықты бұйымдық, заттық, органикалық сипатқа ие болуы мүмкін. Бұл жағдайда адам затқа жай ғана ағза ретінде қарама-қарсы тұрады, соның салдарынан заттың табиғи, заттық, тікелей пайдалы жағын иемденеді. Бұл - пассивті, ешқандай іскер емес, өндірімсіз тұтыну.

Тұтыну әрі белсенді, іскер, өндіргіш сипатқа ие болуы мүмкін. Бұл жағдайда ол адамның затты ондағы затқа айналған өткен шақтағы әрекетін оята отырып әлемге деген өзінің меншікті іскер қарым-қатынасы шеңберінде қатыстыруы арқылы көрініс табады. Бұл жағдайда адам затқа қызмет субъект ретінде, іскер тіршілік иесі ретінде қарсы тұрады. Осының салдарынан ол заттың заттық емес, қоғамдық жағын, қоғамдық субстанциясын, оның ішіндегі аккумуляцияланған адам әрекетін иемденеді.

Заттың бұйымдық, табиғи жағы бұл жерде өмір сүрмейтін сәт ретінде және адамдардың арасындағы әрекетті қоғамдық тұрғыдан айырбастауда бір сәттік дәнекер қызметі ретінде көрініс табады. Осы заттың көмегімен шынайы жеке адам бүкіл қоғамның әрекетіне, адамзат мәдениетінің үздіксіз тарихи шығармашылық үдерісіне араласады. Бұл жерде "затсыздандыру" заттың өлі, оралымсыз формасын алып тастау, заттың қоғамдық, әрекеттік жағын ашу ретінде көрініс табады.

Адам затты заттық сипатынан ажырата отырып, өзінің меншікті әрекетін, демек, өзінің меншікті әрекеттік болмысын өзіне дейін қоғамда жасалған және заттың ішінде, оның заттық, объективті қасиеттерінде "кодталған" әрекет әдісіне бағындырады. Оның өзі алғашқы рет субъективті бола бастайды, яғни заттың субъективті, қоғамдық, әрекеттік мазмұнын ашатындай мөлшерде әрекет иесі болады. Оның затқа деген меншікті жеке-дара қатынасы қоғамдық қатынас болып шығады.

Адамның әрекеті оның өнімінің заттық қасиетіне айналады, сондықтан да ол оның ішінде жоғалып, сөнеді. Затқа айналу қозғалысы, ол шын мәнінде "өткінші", "мәңгі емес". Болмыстың заттық формасы әрекеттің тіршілік етуін ұзартады, бірақ оның мәңгілігінен хабардар етпейді.

Затқа айналған әрекет екі жақтан алғанда өткінші. Физикалық тұрғыдан алғанда бұл заттардың табиғи "өлетіндігімен", өзі көрініс тапқан табиғи материалдың ескіретіндігімен және бұзылатындығымен байланысты. Гранит пен мрамор қаншалықты мықты болғанына қарамастан, олар үшін де уақыт ішінде тіршілік ету шегі бар, сондықтан да Парфенонның қалдықтары бір мезгілде әрекет мазары болып шығады. Алайда коғамдық әрекеттің шынайы моральдық өлімі, ол тек қоғамның өзекті қызметінің тірі үдерісінен шығарып тасталған жерде ғана және тек сол уақытта ғана жүзеге асады. Бұл жағдайда ол тек зат, өлі бұйым, ағаш немесе материал болып қалады. Моральдық тұрғыдан алғанда, ол өзінің органикалық денесі өлгеннен көп уақыт бұрын өлі болады. Басқаша айтқанда, өткен уақыттағы әрекет тек жанды өзекті әрекетке бөтен болған кезде ғана өледі.

Жанды әрекет дегеніміз - мәдениет болмысының шынайы, дәл формасы. Оның жасаушылары үшін болғаны сияқты мәдениеттің заттық әлемі байлығы тек адамдардың әлемге деген көзқарастарының шынайы байлығын ғана көрсетеді, дәл сол сияқты ізбасарлары үшін де ол тек оның шығармашылықта тиімді пайдаланылуы барысындағы жалған байлығы емес, шынайы болып табылады.

Мәдениет өзінің шынайы өлместігін ежелгі замандардың мұражайында емес, адамның жанды, өзекті шығармашылығынан табады. Өткен заманның мәдениетінің шынайы байлығы, оның құндылығы қазіргі заманғы мәдениет үшін маңыздылығымен анықталады. Әйтпесе ол құндылығынан айырылған бас сүйектеріне айналады.

Өткен заманның мәдениетін игеру, оны затқа айналдыру үдерісі бір мезгілде оның қайта жаңғыру үдерісі болып табылады. Бүгінгі күннің шығармашылық әрекеті өткенді қайта жаңғыртады. Адамдардың өткен ұрпақтары нақ осы әрекетте шынайы мәңгілікке қол жеткізеді. Бірақ, екінші жағынан, өткеннің мәдениетін қайта жаңғырту бір мезгілде қазіргі заманның да шығармашылығы болып шығады. Тек өткен әрекетті өзінің меншікті әрекетінде қайта жаңғырта отырып, адам өзі де субъект ретінде, іскер тіршілік иесі ретінде жаратылады.

Материалдық сезімдік практикалық әрекетті осы біртұтас қоғамдық затқа айналдыру және бұйымнан басқа нәрсеге айналдыру үдерісінде субъективтілік, белсенді, іскер, жанды адами ой пайда болады.

Еңбек құралының мақсатты сыртқы заттық формасында оның қоғамдық қолданысының логикасы көрініс табады. Құралдың әрекетте бір мағынада қолданылуы оның қоғамдық мағынасына сәйкес қолданылуын білдіреді. Сонымен бірге, меншікті жеке-дара әрекет те тікелей қоғамдық әрекет болып шығады. Еңбек құралының заттық қасиеттері субъектінің өзінің әрекетін ұйымдастыруда басшылыққа алатын таңба, меже рөлін атқарады. Еңбек құралының заттық қасиеттері осылайша жеке-дара әрекеттің сұлбасы болып қызмет етеді. Субъектінің әрекеті бұл жерде енді хайуанаттардың тікелей, импульсивті әрекеті болмайды.

Хайуандар өзінің ауыспалы жағдайының шеңберінен шығатын мығым объективті мағынасы бар құралдарды қолданбайды. Сондықтан да хайуанат өзінің тіршілік әрекетінің стихиялық ағынын бақылауға ала алмайды, өйткені бұл ағында берік мағынаға ие ештеңе жоқ.

Әрекет құралының қоғамдық табиғаты - осы құралдың жануардың "құралынан" негізгі айырмашылығын білдіреді. Кейбір хайуанаттардың әрекеттері қару сипатына ие (бұл -маймылдың таяқты жемге қол жеткізу үшін қолданғаны сияқты, капуциннің тастарды жаңғақты шағу үшін қолданғаны сияқты және т.б. баршаға танымал мысалдары). Бірақ хайуанат үшін құрал мығым, тұрақты объективті мағынаға ие болмайды, ол оны кездейсоқ қолдану жағдайымен тығыз байланысты. Операция біте сала, құрал сол мезетте ол үшін құрал қасиетінен айырылады.

Хайуанаттар үшін құрал - жай ғана зат, адам үшін - ол белгілі бір объективті мағынасы бар зат. "Шимпанзеде, - деп жазады Н.Н.Ладыгина-Котс, - затты уысынан шығарып алатындай қауіпті жағдай туған кезде оны сақтау, жасыру, оған таласу әрекеттері қалады. Сонымен бірге біз оның бұйымды бүтін сақтап қалу үшін күтіп ұстауды білмейтінін байқаймыз. Шимпанзе үшін заттың өзі бұйым болғаны үшін емес, ұялық әрекетке немесе (көбінесе) оны құрту үшін қолданатын материал ретінде маңызды болуы керек'".

Затты қолдануы оның объективті қасиеттерімен емес, оның объективті логикасымен емес, хайуанаттардың өзінің белсенділігі логикасымен анықталады. Адамның заттың объективті қасиеттерін қабылдауы затты қолданудың қоғамдық әдісін меңгеруімен, оның қоғамдық мағынасымен үйлеседі. Бұл тұрақты объективті қоғамдық мағынаның болмауы шимпанзенің психикасын тәжірибе үшін "бекітіп тастаған". "...Құрал, - деп жазады Н.Н.Ладыгина-Котс, - шимпанзеде тұрақты мағынаға ие болмайтындығын айта кету керек: көбінесе оны айырбастап алатындай басқа ештеңе болмаса да, шимпанзе қажеттілігі біткен соң өзінің құралын жойып жіберіп отырған" .

Құрал субъектінің жағдайға деген белсенді көзқарасын алдын ала анықтайды, ол жеке-дара жағдайдың өзгергіштігі мен ағымдылығына қарсы тұрады және субъектінің әрекеттерін анықтайды. Бұл индивид әрекетінің шынайы субъектісі оның ағзасы емес (прагматистер мен бихевиористердегі сияқты), керісінше, қоғам болатындығын білдіреді және адам жаратылысы қоғамдық тіршілік иесі болғаны үшін ғана субъект болып табылады. "Хайуанаттар үшін "құрал" ешқандай жаңа операцияларды жасамайтын болып есептеледі, құрал оның осы жүйеге кіретін табиғи қозғалыстарына бағынады. Адамда басқаша: оның қолының өзі құралдың қоғамдық тұрғыдан дайындалған және тұрақталған операция жүйесіне араласады және оған бағынады" . Субъект санасының әрекеттерін тіл арқылы бағыттайтыны сияқты қоғам құралдың көмегімен оның қолының әрекеттерін бағыттайды.

Субъектінің әрекет ету барысында ие болатын заттың өзінің құрылысында осы әрекеттің сұлбасы көрініс тапқан. Осы зат сұлбасы бойынша субъект өткен әрекетті қайта өңдейді және өзінің меншікті әрекетін құрайды. Құралдың өзі әрекет болып табылмайды. Кез келген табиғи дене сияқты ол өзінің әр түрлі қолданылуына жол береді. Құралдың бірдей мақсатты қолданылуы оның логикасын түсінуді, яғни оның пара-пар қолданылу әдісін білдіреді. Әрекеттің қоғамдық тұрғыдан дайындалған жүйесінде құрал өзінің коғамдық сипатын құрайтын белгілі бір маңызға, мағынаға ие болады. Құралдың мағынасын біркелкі түсіну жеке-дара әрекетті қоғамдық тұрғыдан жасалған нақты әрекет жүйесіне енгізу тәсілі болып табылады. Осы таза техникалық тарапынан алғанда, әрекет қажетті түрде мағыналы болады.

Тарихи тұрғыдан анықталған қоғамдық әрекетке кірісе отырып, адамның өзінің тіршілік етуі өзінің тікелей, органикалық, табиғи сипатын жоғалтады және адам тіршілігі адами тіршілікке айналады. Жеке адам өз әрекетінің әрі ынтасы жағынан, әрі нәтижесі жағынан тікелей қоғамдық жеке адам болып табылады. Ол өзінің әрекетінде өзінің қоғамдық, тектік тұрғысынан алғандағы мәнін көрсетеді және мақұлдайды.

Тікелей органикалық қажеттіліктер емес, керісінше қоғамдық өндіріс қажеттіліктері адам әрекетінің ынтасы болып табылады. Нақ осы өндіріс қозғалысында затқа деген қатынас сол заттың өзі үшін пайда болады. Оның объективті қасиеттері тұрғысынан алынған заттың өзі адам әрекетінің мақсатын құрайды. Оның әрекеті жемісінің объективті мақсатты формалары еңбегі үшін тұрарлықтай сыйлық қызметін атқарады. Адам әрекеті сондықтан өзінің табиғатынан шығармашылық әрекет болып табылады, өйткені шығармашылық оның ынтасы ретінде көрініс табады. Адам мұндай әрекетке өзінің қоғамдық жаратылыс болғаны үшін қабілетті және ол өз әрекетінде өзінің қоғамдық болмысын көрсетеді және мақұлдайды. Еңбек әрекеті сондықтан да тек сыртқы табиғатты ғана емес, сондай-ақ, адамның өзінің табиғатын қайтадан жасайды.

Еңбек, ең алдымен, объектінің кеңістік пен уақытта жүзеге асатын және физикалық табиғаты бар заттарымен өзара ықпал жасау үдерісі сияқты субъектінің объектімен өзара ықпал жасауының сыртқы үдерісі болып табылады. Бұл тұрғыдан алғанда еңбекте әліде болса ешқандай спецификалық адами сипат жоқ. Субъект бұл жағынан әлі субъект болып табылмайды, бірақ басқа затқа - еңбек құралына ықпал ететін зат болып табылады. "Табиғат затына оның өзі (яғни адам. - Авт.) табиғат күші ретінде қарсы тұрады. Табиғат затына оның өзінің тіршілік етуі үшін қолайлы белгілі бір форманы тағайындау үшін, ол өзінің денесіне тән табиғи күштерді: қол-аяғын, басы мен саусақтарын қозғалысқа келтіреді" . Осы ықпал бағытталған заттың және тура сондай заттан кері бағытталған ықпал өзгеріске ұшыратқанындай, өзара ықпал бүкіл табиғатта, тіпті органикалық емес табиғатта орын алады.

Бірақ субъектінің еңбек әрекеті өз энергиясын, ықпал етуші дененің ішкі энергиясын, яғни физиологиялық энергияны жұмсағанындай дәрежеде көрініс табады. Бұл жерде тағы да әлі спецификалық адами сипат алатын ештеңе жоқ. Хайуанаттардың мінез-құлқы түгел дерлік осындай күш жұмсаулардан тұрады. Ит "сүйекпен" еңбектеніп жатыр, құндыз тоған орнатып, "еңбектеніп жатыр" дейді ғой, әдетте.

Алайда еңбек тек жай ғана энергия жұмсау емес, сондай-ақ, ол субъектінің қажеттіліктеріне қызмет ететін белгілі өнімді дайындауды көрсетуге бағытталған күш жұмсауды білдіреді. Бұл жерде еңбек әрекетіне тірі жанның қолымен жасалған конструкция, жасанды зат болып табылатын өнімнің объективті формасын сипаттай отырып, баға беруге болатын еді. Еңбектің тек адамға ғана тән табиғатының белгісін оның өнімінің "кемел", "дұрыс", "саналы" екендігінен көруге болатын еді. Фактілер, алайда, тіпті органикалық емес табиғат адамдардың қолымен жасалғандардан да кемелділігімен асып түсетін формалар (кристалдардың геометриялық тұрғыдан түзу нысандарын айтудың өзі жеткілікті) тудыра алатынын көрсетеді. Ал хайуанаттардың ағзасына келетін болсақ, онда аралардың салған конструкциясы басқа сәулетшінің өнерін масқара қылатыны белгілі емес пе? Термиттердің, өрмекші мен араның "еңбегінің" жемістері сөзсіз орасан күрделі, нақыштырақ және алғашқы қоғамда өмір сүрген адамдардың жасаған бұйымдарымен салыстырғанда кемелірек.

Мүмкін, мәселе өнімнің өзінің формасында емес, керісінше, осы форманың субъектінің өзіне, оның қажеттіліктеріне қатыстылығында шығар. Еңбектің жемісі тек "кемел" зат қана емес, сондай-ақ, ең алдымен, ол объективті мақсатты зат, яғни оны жасаған субъектінің белгілі қажеттілігін қанағаттандыратын зат. Бұдан сыртқының субъектінің өзінің табиғатына бағыныштылығын байқауға болатын еді. Бірақ табиғаттың тірі жан иесінің қажеттіліктеріне бағыныштылығы бір мезгілде тірі жан иесінің өзінің ішкі табиғатына, оның өзінің қажеттіліктерінің табиғатына бағыныштылығының көрінісі болып табылады. Субъект өзінің бұл қызметінде табиғаттың қожайыны емес, өз табиғатының құлы, өзінің меншікті қажеттіліктерінің құлы болып шығады. Сонымен, бұл тіршілік иесінің әрекеті алдын ала анықталған болады және ол оның өзіне тәуелді емес. Өзінің бүл әрекетінде ол әлі субъект емес, табиғи тіршілік иесі, жануар болып қалады.

Шындығында, объективті мақсатты формаларды өзінің инстинктивті әрекетінде жануар да - дәл сол ара, сол құндыз және т.б. жасайды. Демек, еңбек әрекетінің бұл жағынан алғанда да әлі спецификалық адами сипаттағы еш нәрсе жоқ.

Еңбек әрекетінің объективті көрсеткіштерін әрі объект (бұйым) тарапынан, әрі субъект (физиологиялық қуат жұмсалуы) тарапынан, сондай-ақ, еңбектің объективті жемісінің субъектінің шынайы қажеттілігіне қатыстылығы тарапынан да қарастыра отырып, біз еңбектен спецификалық адами сипатты байқай алмаймыз.

Біз егер еңбекті оның объективті көрсеткіштері тарапынан емес, керісінше, оның объективті нәтиже алу "тетігі", "технологиясы" жағынан қарастырсақ, мүмкін мәселе оңай шешілетін шығар? Бұл тұрғыдан алғанда, біз еңбек деп тірі жанның объективті мақсатты өнімді жасауымен біркелкі байланысты болатын бүкіл әрекетін емес, ал тек саналы, субъективті мақсатты әрекетін ғана атауымыз керек пе еді.

Шынында да, егер адамның еңбек әрекетін өзі көрінісі болып табылатын үдерістен бөлек, еш нәрсемен байланысы жоқ жеке құбылыс ретінде қарастыратын болсақ, онда сананың болуы, әрекет нәтижесін идеалды түрде алдын ала сезу, оның мағынасы, шынымен де, тек адам еңбегін ғана сипаттайды. Маркс айтқандай, "...тіпті ең нашар деген сәулетшінің өзінің әу бастан-ақ ең жақсы деген арадан айырмашылығы сол - ол балауыздан ұя салмай тұрып, оны, ең алдымен, өзінің миында соқты. Еңбек үдерісінің соңында осы үдерістің басында қызметкердің миында болған, яғни идеалды нәтиже шығады. Қызметкер арадан тек табиғаттың берген нәрсесінің формасын өзгертетіндігімен ғана ерекшеленбейді: табиғаттың берген нәрсесін әрі оның әрекеттерінің әдісі мен сипатын және өзінің еркін де соған бағындыратынын заң сияқты анықтайтын, ол өзінің саналы мақсатын да жүзеге асырады" .

Сонымен, еңбек әрекетінің жануардың еңбекке ұқсайтын операцияларымен салыстырғандағы өзіндік ерекшелігі адамның басында алдын ала берілген әрекет нәтижесін идеалды түрде алдын ала сезу қабілетінде.

Алайда адамның "миында", егер оның қызметін нәтиже ретінде емес, еңбек кызметінің алғышарты ретінде қарастыратын болсақ, онда оны араның басынан принципиалды түрде айырым жасайтындай ештеңе жоқ. Өйткені араның да қызмет жемісі оның мінез-құлқының типін анықтайтын ата-тегінен қалған ақпарат түрінде жүйке құрылымдарында кодталған, яғни оның "миында" бар.

Жануардың нақты әрекеті белгілі бір энергия жұмсау есебінен жүзеге асады. Жануардың тіршілік әрекетінің заңы оның ағзасын ортамен теңдестіру, яғни жұмсалған ішкі энергияны сыртқы орта заты есебінен өтеу болып табылады. Жануардың мінез-құлқы ағзаның осы өздігінен қайта оңалу үдерісіне енгізілген және соған бағынышты.

Леонардо да Винчидің өзі тірі ағзаны балауызға ұқсатқан, бірақ мынандай бір өзгешелігін айтып кеткен: оның ішінде "жойылып отырған нәрселер үздіксіз қайта орнына келтіріліп отырады". Клод Бернар өмірдің әрбір сәтіндегі ыдыраушылық пен жасампаздықтың ажырамастығын "ұлы физиологиялық принцип" деп атады. Жануардың қызметі оның өз ағзасының биологиялық қажеттіліктеріне бағынышты. Жануардың оз ағзасы энергиясын және заттардың қайта орнына келуін қамтамасыз етпейтін әрекетке қабілеті жоқ. Бұл ол үшін "тиімді емес". Жануардың әрекеті объективті түрде оның ағзасының табиғатымен, қалпымен, яғни биологиялық заңдылықтармен себеп-салдарына байланысты, ол оның органикалық табиғатының көрінісі болып табылады, және ол объективті биологиялық мазмұнға ие және ол бұл мазмұнды көзіне елестете ала ма, жоқ па, оған қарамайды.





Жануар еңбек құралын ол "ақылы жетпейтіндіктен" емес, бұл оның биологиялық тұрғыдан табиғатына жат нәрсе болғандықтан жасай алмайды (демек, еңбек ете алмайды).

Жануар өзіне саналы мақсат қоймауы керек, өйткені затқа зәрулік оның өзінің ағзасының жай-күйін білдіреді және де мұқтаждық затын ол табиғаттан дайын күйінде алады. Оның алдында тұрған міндет затты қайтадан жасау емес, керісінше, осы затқа деген өзінің жағдайын өзгерту болып табылады. Бұл табиғи түрде жүзеге асады, өйткені зат тікелей биологиялық мағынаға ие және жануарды магнит сияқты өзіне тартады.

Инстинкт бұл жерде түгелдей көмекші рол атқарады, ол істің мән-жайы емес, ол не бары істің техникалық жағы. "Жануар тек өзі немесе бал асы зәру болған нәрсені ғана өндіреді; ол бір жақты өндіреді... ол тек тікелей физикалық қажеттілікке бағына отырып өндіреді..." Егер жануар үшін басы оның органикалық денесінің органы болса, ал адам үшін бас оның органикалық емес денесінің органы. Оның әрекеті өркениеттің заттық денесінің қызметін, өндіріс қызметін білдіреді. Белгілі бір формадағы өнімді жасау қажеттілігі осы ағзаның шеңберінде емес, керісінше, өндіріс ағзасының шеңберінде пайда болады және өндірістің ішкі қажеттілігін білдіреді. Бұл қажеттілік адамның өзінің тиісті затты жасауы бойынша қажеттілігін және әрекетін тудырады. Адам мен оның әрекеті небәрі қозғалыстағы өндірістік бүтіннің органы және міндеті болып табылады.

Өндірістің объективті түрде зәру болған заты өзінің болмысының белгілі бір кезеңінде адамның - өндіріс субъектінің белсенді әрекеті формасында өмір сүреді. "Идеалды нәрсе, -деп Э.В.Ильенковтың дұрыс айтқанындай, - сондықтан да заттың формасы, бірақ бұл заттан тыс, атап айтқанда адамда, оның белсенді әрекетінің формасы ретіндегі нәрсе'". Идеалды нәрсе ақылдан тыс болатындықтан ғана ол өндірістің қажеттілігі түрінде адам санасында, ақылда өмір сүреді. Ол ақылдың өзінің өнімі болғандықтан ғана, оның өзі -өндіріс өнімі болады.

Әрекеттің желісі сияқты, оны жүзеге асыру формалары да адамға оны табиғи, биологиялық ұйымдастырумен бірге берілмеген. Бұл ұйымдастыруға қатысты әрекет желісі де, оның құралдары мен формалары да сыртқы, қоғамдық жалпыға бірдей болып нығады. Сондықтан тек әрекетті жүзеге асыру құралдары тарапынан ғана емес, тек оның формалары тарапынан ғана емес, сондай-ақ, оның мотивтері жағынан да адам коғамдық, әмбебап тіршілік иесі болып табылады.

Жануар не бары тікелей физикалық қажеттіліктің үстемдік етуімен өндіреді, сондықтан оның әрекеті сана мен идеалдылықтан ада не бары физикалық, физиологиялық, биологиялық әрекет болып нығады. Адам "физикалық қажеттіліктен бос кезінде де өндіреді және сөздің шын мағынасында, одан ерікті кезінде ғана өндіреді; жануар тек өзі үшін ғана өндірсе, адам бүкіл табиғатты елестетеді; жануардың өнімі тікелей оның физикалық ағзасымен байланысты, ал адам өзінің өніміне ерікті түрде қарсы тұрады. Жануар материяны тек оған тән өлшем мен қажеттілікке сәйкес қана қалыптастырады, ал адам кез келген түрдегі өлшемдерге сәйкес өндіре алады және ол барлық жерде затқа тиісті өлшемді бере алады; сол себептен адам материяны әсемдік заңдарына сәйкес қалыптастырады" .

Адам әрекетін заң ретінде анықтайтын мақсаттардың мазмұны оны тікелей, шектелген, жекелеген болмысы шеңберінен тыс шығарады. Адамның осы әрекеттік болмысы әмбебап, қоғамдық, жалпыға бірдей құбылыс ретінде оның ойлау әрекетінің негізінде жатады.

Сонымен, оның сипатын анықтайтын әрекетті жүзеге асырудың психологиялық тетігі емес, керісінше, оның мазмұны субъективті психологиялық тетікті анықтайды. Бұл әрекетте психика не бары техникалық кызмет атқарады, формальды сәтті білдіреді. Психикалық әрекет осы мазмұнның қандай деңгейдегі қызметі болып табылатын болса, сол деңгейде ғана мазмұнды әрекет болып шығады. Нақ осы мазмұн психиканың саналы, парасатты, рационалды формасының негізінде жатады.

Сондықтан адамның әрекеті мен жануардың әрекетінің арасындағы айырмашылықтың негізінде инстинкт пен сананың сапасыз айырмашылығы жатыр. Бұл айырмашылық тіршілік формаларының сапалы айырмашылықтарынан келіп туындайтын өнім болып табылады.

Сана психиканың белгілі бір ұйымдастырылуын білдіреді. Психика өздігінше шынайы, табиғи құбылыс болып табылады. Психикалық тетік жануардың мінез-құлқында да, оның еңбекке ұқсас операцияларында да орын алады. Демек, мәселе еңбек әрекетіне ішкі, психикалық сәттің араласуында емес, басқа нәрседе.

Адамның саналы әрекетінің жануардың тіршілік әрекетінен айырмашылығы оның биологиялық, органикалық емес, әлеуметтік мағынаға ие болуында, сондықтан ол адамды жануарлар әлемінің шеңберінен шығарады. Саналылық пен парасаттылық бұл тіршілік әрекетінің шарты емес, салдары болып табылады.

Адам еңбек әрекеті барысында тек өзінің меншікті органикалық қажеттіліктерін ғана қанағаттандырып қоймай, сонымен бірге өндіріс шарттарынан туындайтын қоғамдық қажеттіліктерді де қанағаттандырады. Адамның еңбек әрекеті әу бастан-ақ қоғамдық еңбек бөлінісі негізінде, ұжымдық еңбек үдерісінің негізінде жүргізіледі. Әрекет өнімі сондықтан ол үшін биологиялық маңызға және биологиялық мағынаға ие болмайды. Сол себептен жеке адамның еңбек әрекеті биологиялық-өндірістік себептермен емес, қоғамдық-өндірістік себептермен себеп-салдарлық байланыста болады. Сондықтан субъект өзінің жеке әрекеті барысында қоғамдық қажеттіліктер мен мүдделерді басшылыққа алады.

Егер жануардың әрекетінің биологиялық стимулдары тікелей оның өзінің ағзасының белгілі бір жай-күйі (аштық, шөл) түрінде өзінде тіркелген болса, ал адам үшін қоғамдық қажеттіліктер оның шектелген жеке денесінде тіркелмеген. Олар ол үшін оның санасының пәнін құрайды.

Еңбек әрекетінің қоғамдық қажеттілігі мен әлеуметтік маңызы субъектіден тыс тұрады және әрекет үдерісін тек саналы түрде дәлелдейді. Сана өзінің үстемдігін ерекше сипатта жүргізеді, яғни субъектінің әрекет үдерісін анықтайтын заң ретінде көрініс табатын мақсаттардың қоғамдық мазмұнымен үстемдік жүргізеді. Сананың пайда болу себебі -субъект үшін оның қажеттілік заттары ретіндегі тек сыртқы заттар ғана емес, сонымен қатар, қоғамдық қажеттіліктер және оның оларды қанағаттандыруға бағытталған әрекеті болып шығатындығында. Психиканың өзінде ешқандай жұмбақ нәрсе жоқ. Ол жоғары сатылы тірі ағзалар үшін ортақ нәрсе және табиғи құбылыс болып табылады. Адамға тән нәрсе - тек қоғамдық қажеттіліктерді және шындыққа деген қоғамдық қатынас әдісін психика пәніне айналдыру.

Қоғамдық қажеттіліктерді психика пәніне айналдыру үдерісі адамның материалдық жағдайының өзінің тарихи дамуының нәтижесі болып табылады. Ұжымдық еңбек әрекетінің пайда болуы адамды өзінің әрекетіне қоғамдық тұрғыдан қарауға, өзінің амал-әрекеттерін қоғамдық тұрғыдан бағалауға және дәлелдеуге мәжбүрлейді. Осылайша субъектінің шекті табиғи жанды дененің шеңберінен тыс шығуы және оның адамға айналуы жүзеге асады. Субъектінің өзінің шектеулі табиғи жанды денесінің шеңберінен тыс шығуында адам санасының пайда болуының мәні жатыр.

Бұл жерде қажеттілік пен еркіндік проблемасының шешімі де жатыр. Араның әрекеті еркін, саналы әрекет емес, өйткені ара өзінің әрекетінде өзінің жекелігінің шеңберінен тысқары шықпайды. Адамның әрекеті қоғамдық қажеттіліктер мен қоғамдық мұқтаждықтармен анықталады. Бірақ бұл қоғамдық қажеттілік оның әрекеті үшін ол оның санасының мәні болып табылатындықтан ғана, яғни ақыл-есімен ұғынылатындықтан ғана шынайы. Субъект үшін сыртқы коғамдық қажеттілікті оның меншікті тіршілік әрекетінің заңы ретінде ұғыну адамның еркін парасатты мінез-құлқының негізі болып табылады.

Егер субъектінің әрекеті өзінің мазмұны жағынан тек осы биологиялық индивидтің тіршілігін қолдау сияқты мақсатқа ғана бағынышты болса, егер осы тіршілік әрекетінің объективті мақсаты мен заңы шектеулі, шекті тіршілік иесі ретіндегі субъектінің жеке-дара қажеттіліктерін қанағаттандыру ғана болса, онда бүл жағдайда субъект сол мақсатты саналы түрде қоятын болса да, жануар болып қалады. Субъектінің биологиялық мұқтаждығы оның тіршілік әрекетін себеп-салдары байланыстырады, егер бұл тіршілік әрекеті саналы тетікке негізделіп құралатын болса, онда бұл оның осы себептен адами болатынын білдірмейді.

Гегельдің пікірінше, "біз өзіміздің сезімдеріміз, құштарлықтарымыз, мүдделеріміз турасында олардың бізге қызмет ететіндігін айтпаймыз, оларды өз бетінше дербес күш және билік (Масһіе) деп есептейміз; осы себептен біз өзіміз осылайша сезінуден, бір нәрсені қалаудан және тілеуден, өзіміздің мүддемізді бірдеңеде көруден құралғанбыз. Керісінше, біздің санамызда біз өзіміздің сезімдерімізге, құштарлықтарымызға, құмарлықтарымызға, мүдделерімізге және үйреншікті әдеттеріміздің қожайыны емес, оларға қызмет етуші болып шығуымыз әбден мүмкін; олармен өзіміздің ішкі біртұтастығымыз себепті олардың бізге құрал ретінде қызмет ететіндігі ақылымызға келуі неғайбыл. Жалпыға бірдейлікке қарағанда, жан мен рухтың мәні туралы мұндай анықтамалардың ерекше екендігін байқаймыз, біз өзімізді осылай сезінеміз және біздің еркіндігіміздің негізі осылай қаланған және біз осы ерекшеліктердің тұтқынымыз, олар бізге билігін жүргізеді деп ойлаймыз" .

"Саналы жануардың" тіршілік ету мүмкіндігі біздің ойлайтынымыздай соншалықты абсурд жорамал емес.

Гегель "Pyx феноменологиясы" атты еңбегінде тек өзінің меншікті тіршілігімен ғана қолы тимейтін және барша шындықты осы тіршіліктің құралы ретінде көретін жеке адам шындығында нақ жануар сияқты әрекет етеді. Гегель жеке меншік тауар өндірушілердің әлемінде ешқандай ұлықтауға, шағымдануға, тәубеге орын жоқ "рухани жануар әлемін" көрді.

Еңбек үдерісінде адамның өзінің қоғамдық мәні көрініс табады. Егер еңбек субъектінің тек органикалық қажеттіліктерін қанағаттандыру құралы, тіршілігін қолдау құралы ғана болса, онда бұл жағдайда ол санасыз, инстинктивті әрекет (өзінің тетігі жағынан) болмаса да, рақымсыз болып, өзінің адами қасиетін жоғалтады, жануарға ұқсап кетеді.

Еңбек адамның тіршілік әрекеті ретінде, тек саналы әрекет қапа емес, сонымен қатар жандандырылған тіршілік әрекеті болып табылады. Оның жандануы жеке адамның жеке органикалық мұқтаждықтарын қанағаттандыруға бағытталуында емес, сонымен бірге, қоғамдық өндірістің мұқтаждықтарын қанағаттандыруға да бағытталуында. Оның заңы биологиялық қажеттілік емес, керісінше, саналы қоғамдық қажеттілік, ұжымдық шығармашылық әрекет логикасы болып табылады. Өзінің индивидтердің еңбек әрекетінің заңын анықтаушы ретіндегі объективті мақсаттарының мазмұны, қоғамдық мүддені, өндіруші адамдар ұжымының мүдделерін өндірістік мүдделерді білдіреді.

Маркстің жазғанындай, капиталистік өндіріс әдісі билік құрған қоғамның байлығы "тауарлардың ірі шоғырлануы'" болып табылады. Капиталистік қоғамда қоғамдық байлықтың шоғырлануы өндірістің ішкі мақсаты болып табылатын өздігінен өсетін құн ретіндегі капиталдың шоғырлану формасында жүзеге асады. Адамдардың жанды әрекеті не бары капиталдың қызмет етуі шартына айналады да, капиталисті ол тек құн формасында көрсетілгендігі үшін ғана қызықтырады. "Буржуазия осы уақытқа дейін құрметке ие болып келген, осы күнге дейін қастерлі деп есептеліп келген бүкіл әрекет түрлерін қасиеттілігінен айырды. Ол дәрігерді, заңгерді, дін адамын, ақынды, ғалымды өзінің ақыға жалданған қызметкеріне айналдырды" . Затқа, өлі нәрсеге, капиталдық күн бұйымына айналған өткен заманғы адами әрекет жанды әрекетті жояды. Жинақталған және жансызданған еңбек жанды еңбекті тонайды, қоғамның тауарлық байлығы өскен сайын, адам кедейлене береді және зәрдей құны қалмайды.

Объективті тұрғыдан қарастыратын болсақ, жұмысшы үшін оның әрекеті капиталды үстемелеу, қанаушылықты өміршең ету факторы болып табылады. Оның өзіндік жеке әрекеті сондықтан да оның өзіне қарсы объективті түрде бағытталған әрекет болып табылады. Субъективті тұрғыдан алғанда, жүмысшының әрекеті не бары өзінің органикалық күнкөрісінің құралы, еңбек ақысының қайнар көзі ретінде қарастырылады. Жүмысшының органикалық өмір тіршілігінің өзі оның субъективті, шектеулі мағынадағы тіршілігі болып табылады. Тіпті еңбек ақысының өзі объективті түрде жүмысшы күші, капитал өндірісінің субъективті факторы ретінде көрініс табады. Сондықтан бұл алаңда да жұмысшының әрекеті оның өзіне бағыттала алмайды.

Капиталистік қоғамда әрекеттің өзі ешкімге мақсат болып табылмайды, ол тек құрал ретінде ғана көрініс табады. Адамның ең әрекеттік тіршілігі мағыналы тіршілік болудан қалады, әрекет тұрпайы, формальды, механикалық қозғалысқа айналады. Жұмысшының қызметі біртіндеп машинаға беріледі, содан кейін оның өзі машинаға ұқсап кетеді, ол машинаның тетігіне айналады да, оның рухсыз сипаты көрініс табады. Адамның жануардан айырмашылығын көрсететін және оның ойлауының негізінде жататын заттарды "кез келген өлшем бойынша" өндіру қабілеті "кәсіби меңіреулік" арқылы көрініс табады. Сонымен катар, заттарды еңбекте саналы түрде игере білу әдетке, автоматизмге айналады. "Әрине, еңбек байлар үшін керемет заттар өндіреді, бірақ ол сондай-ақ, жұмысшының кедейленуін де тудырады. Ол сарайлар салады, сол сияқты жұмысшылар үшін лашықтар да салады. Ол әсемдікті жасайды, сонымен бірге, жұмысшыны адам қарағысыз қылады. Ол қол еңбегін машинамен ауыстырады, бірақ сонымен қатар, жұмысшылардың бір бөлігін варварлық еңбекке мәжбүрлейді, ал жұмысшылардың қалған бөлігін машинаға айналдырып жібереді. Ол ақыл тудырады, бірақ, сонымен бірге, жүмысшының маңдайына жазылған ақылы кемістік, меңіреулікті де тудырады" . Жұмысшы өзінің әрекет пәнінің өзіне, өзін қоршаған барша шындыққа деген жанды саналы қызығушылығын жоғалтады. "Нәтижесінде адам (жұмысшы) тек жануарлық міндеттерін орындап жатқанда ғана - тамақ ішкен, жыныстық қатынас кезінде, әрі кетсе өзінің үйінде жайғасып отырғанда, өзін-өзі жасақтап отырып қана өзін еркін әрекет жасап отырған сияқты сезінеді" .

Мұның салдарынан таным практикалық әрекетке, ал ойлау адамның әрекетті болмысының өзіне жат болып шығады, өйткені бұл салаға толығымен капитал иегер болады. Капитал практикалық әрекет саласынан эстетикалық тенденциялары бар қолөнер өндірісін қаншалықты ығыстыратын болса, әрекетті адам болмысы саласынан ойлау мен танымды соншалықты ығыстырып шығарады. Әрекетке деген пайдакүнемдік көзқарас, келтіретін пайдасы тұрғысынан оны бағалау капитализм дәуірінде моральдық принцип, норма сипатына ие болады. Шығармашылық шабыт, жұмыстың мән-мағынасының өзімен әуестенушілік керексіз және тіпті зиянды донкихотшылық болады. Капитал шын мәніндегі практикалық әрекеттің орнына барлық жерде объективті танымға, тіпті адамның қарапайым білімге құмарлығына жат пайдакүнемдікті орнықтырады.

Адамның шынайы тіршілік әрекеті, практикалық әрекет, осылайша, құнын жоғалтады. Міне, сондықтан да Маркске дейінгі философтардың барлығы, материалистер де, идеалистер де адамның шынайы әрекеті ретінде тек теориялық әрекетті ғана қарастырды... Рухсыз болып кеткен практикалық әрекетке әрекетсіз руханият қарсы келеді, болмыстың мағынасыз күшіне - философтың күшсіз ойы қарсы тұрады. Қоғамдық бүтіннің өмірі жеке меншіктің күнкөрісінің материалдық шарттарын бейнелейтін жеке-дара еріктер мен эгоистік себептердің өзара ықпал етуші стихиясына бағынышты болып шығады. Адамның практикалық әрекетінің мәні бұл жерде біртұтас қоғамдық тіршілік иесі ретіндегі бүтін және адамның өзі сияқты қоғамның мүддесі болып табылмайды. Қоғамдық бүтін ой үшін тек объект ретінде ғана көрініс табады. Философтың қолынан тек болмысты, "өмірлік трагедияның құмырсқа илеуін" енжарлықпен бақылау ғана келеді. Таным мағынасы ол үшін - осы практикалық әрекеттің өзін тек объект ретінде ғана қарастыра отырып, оны практикалық әрекеттен тыс орын алуы позициясынан қоғамдық бүтінді шолып отыру үшін шынайы дүниеден шығарып тастауында болады.

Ойлаудың болмысқа қатынасы туралы философияның негізгі мәселесін ғылыми тұрғыдан жүйелі түрде шешу мұндай жағдаймен ымыраға келетін теория үшін мүмкін болмай шығады. Мәңгілікке орнықтыруға ұмтылып отырған сол бір әлеуметтік шындық шеңберінде философия шешімі жоқ антиномиямен: ойлау немесе болмыспен мәңгілік күресуге мәжбүр болады. Бұл антиномияның шекарасы, дегенмен абсолютті емес, олар осы антиномияның "рухани хош иісі" болып табылатын сол әлеуметтік шындықтың күнкөрісінің тарихи шекарасы болып табылады. Философияның бұл антиномиясының шын шешімі теория саласында емес, революциялық әрекет практикасында, коммунизм құрылысы практикасында жатыр. Адам әрекетін оның жемісінен жатсынуды жоя отырып, коммунизм оған шығармашылық, ұғымдылық сипатын қайтарады. Қоғамның материалдық байлығы әрекет субъектісінің өзіне сыртқы, жат және жауласушы күш ретінде қарсы тұрмайды. Коммунизм материалдық мәдениетке жеке меншікті жоя отырып, оған адами мазмұн береді. Қоғамдық байлық адамның өзінің байлығы, оның шындыққа деген көзқарасы байлығы, оның сезімталдылығы мен ойлауының байлығы болады. Коммунистік қоғамда адамның өндірістік белсенділігінің материалдық алғышарттары бір мезгілде оның теориялық, интеллектуалдық, танымдық белсенділігінің алғышарттары болып табылады. Материалдық өндірістің субъектісі бір мезгілде таным субъектісі болып табылады. Адамзат қоғамының мәдениетінде жүзеге асқан қоғамдық әрекеттің байлығы жеке адамның өзі үшін оның әлемге деген жеке өзінің көзқарастарының байлығының көрінісі әрі оның өзінің әмбебап мәні ретінде көрініс табады.

Қоғам адамның мәні болып табылады және оның езі қоғамдық қатынастардың жиынтығы. Мәдениеттің қоғамдық материалдық төнінің шығармашылығы адамның өзінің қоғамдық мәнінен, қоғамдық табиғатынан туындайды және ол үшін ішкі қажеттілік, "зәрушілік" болып табылады.

Шығармашылыққа сұраныс қоғамдық мүдде болып табылады, ол адамға оның табиғи денесінің табиғи мұқтаждықтарымен бірге берілмеген. Керісінше, адам өзінің әрекетінде өзінің әрекеті себептерінің тікелей табиғи, органикалық сипатын алып тастайтындай өлшемде осы қоғамдық мүддені жүзеге асырады. Адам "тіпті физикалық мүддеден бос кезінде де өндіреді, осы сөздің шын мәні тұрғысынан алатын болсақ, өзі одан азат кезінде ғана өндіреді" .

Қоғамдық байлықты жасау үдерісі, сонымен қатар, даралықтың өзінің даму және баю үдерісі, тұлғаның физикалық және рухани қабілеттерінің жан-жақты даму үдерісі. Қоғамдық субъект күштерінің және қабілеттерінің бұл дамуы әрекеттің ішкі мақсатын құрайды.

Заттық әлемді оның өзінің заңдары бойынша калыптастыру, сонымен қатар, қоғамдық субъект, әлемге әлем үшін әмбебап көзқараспен қарауға қабілетті, заттың объективті өміріне оның логикасы бойынша берілуге және қозғалыс жасауға қабілетті, осының салдарынан табиғатты объективті түрде тануға және әсемдікті жаратуға қабілетті шығармашылық тіршілік иесі ретіндегі адамның өзінің қалыптасуы болып табылады. Бұл шығармашылық сондықтан да адамның өзінің шығармашылығы болып табылады. Шығармашылық сондықтан әрі субъективті, әрі объективті тұрғыдан алғанда - адамның әрекетінің мақсаты.

Адам бұл әрекетте өзінің күші мен қабілеттерін дамыту мүмкіндігін алады, оның үстіне, адамның жеке органикалық тіршілігі осы әрекеттің құралы ретінде көрініс табады.

Объективтік тұрғыдан алатын болсақ, бүл әрекеттің жемісі мен мәндік құралы субъектіге сыртқы фактор ретінде қарсы тұрмайды. Адамның мәндік байлығын арттыруы адамның әрекетінің өзі бағынышты болып табылатын мақсаттарға бағынады. Осы байлықты үстемелеу сондықтан жеке тұлғаның өздік даму мүддесімен сәйкес келеді. Нақты шығармашылықтың мақсаты объективті жағынан қарағанда да адамның өзі болып шығады. Бұл тұрғыда шығармашылық өздік мақсат болып табылады, өйткені адам сонда ғана шынайы адами тіршілік жасайды.

Шынында да, адекватты ұғынылған көркем шығарманың құндылығы жалған емес (мысалы, ақшалай), керісінше, шынайы өлшемдерде, - адамның шындықты эстетикалық тұрғыдан тану ауқымын қаншалықты кеңейтетіндігі арқылы көрініс табады. Адамның жаңа өндіріс күшінің адами құндылықтарының өлшемі ретінде онда көрініс тапқан адамның табиғаттан тәуелсіздігі деңгейі болып табылатыны сияқты, көркем шығарманың құндылық өлшемі де онда көрініс тапқан шындықты эстетикалық тұрғыдан меңгеру деңгейі болып табылады.

Суретші өзінің шығармашылық әрекетінде толық мәндегі "өнер туындысын" қалыптастырмайды. Суретшінің шығармашылық әрекеті шын мәнінде қоғамның барша мүшелерінің шындыққа деген эстетикалық көзқарасының қалыптасуын, адамның эстетикалық пайымы мен эстетикалық талғамының пластикалық қалыптасуын білдіреді. Оның әрекетінің пәні оның өзі қалыптастыратын материя емес, ең алдымен, пайымдау кезінде тек бұл материя ғана емес, барша материя жанданатын адамның көзі болып табылады. Суретші шығармашылық әрекетінде осылайша адамның өзін оның шындыққа деген әмбебап көзқарасы арқылы қалыптастырады. Суретшінің шығармашылық әрекеті өзінің мәні тұрғысынан алғанда тікелей қоғамдық, тәрбиелік әрекет болып шығады. Суретші бұл әрекетте тек басқаларын тәрбиелеп қана қоймай, сонымен бірге, өзінен бұрынғылардың шығармашылығын қайтадан жаңғырта отырып, өзі де тәрбиеленеді. Қоғам мүшелерінің эстетикалық санасы өнердің шынайы мәні, оның меншікті, имманентті саласы болып табылады.

Формалистік, абстракционистік қулықты теориялық тұрғыдан негіздеуші қазіргі заманғы буржуазиялық эстетика қоғамдық мақсаттардан тәуелсіз болатын, қабылдаумен "қызықпайтын" Канттың өнер "өзіне-өзі мақсат" болып табылады деген ережесін бағдарға алды. Өнердің "өзіне-өзі мақсаттылығын" бекіту және оның қоғамдық маңызын терістеу көркем шығармашылықтың табиғатына "жат", "бөтен", пайдакүнемдік пікірлерден арылтуға ұмтылысы ретінде көрсетіледі. Эстетикадағы феноменологиялық мектеп өкілдері (В.Кайзер, мысалы) көркем шығарманы оның қоғамдық, тіпті этикалық және эстетикалық міндеттерінен оқшаулап, "өзімен-өзін" "өзінің ішінде өзі тұйықталған құрылым" ретінде қарастыруға шақырады. Әдебиеттанудағы феноменология басшысы Э.Штейгер марксистерді сынға алды, яғни оның пікірінше, олар шығарманың ерекшелігі мен оның "өздігінен" не екендігін назардан тыс қалдыра отырып, тек "шығарманың пайда болуы мен таралуының жалпы тарихи шеңбері" туралы ғана айтатын болып есептеледі.

Дегенмен өнер туындысы "өзімен-өзі" тіршілік ететін құбылыс емес, оның "ерекшелігі" де осында.

Көркем шығарманы түсіну тек оның сыртқы заттық формасын бақылауда ғана емес. Рафаэльдің туындысы - бұл әр түрлі қиюластырылған төрт бұрышты кенеп пен бояу емес қой. Бірақ егер оны "өзінше бір" көркем туынды деп қарастыратын болсақ, онда ол дәл осындай болып шығады.

Қоғамнан оқшау, шығармашылық үстінде қарастырылып отырған суретші кенеппен оңашада тек белгілі бір формадағы затты ғана жасайды. Сурет, ең алдымен, Рафаэльді толғандырған шындықтың көрінісі болып табылады. Тек сол себептен де сурет қоғамнан оқшауланбаған болады. Алайда көркем шығарма - фотосурет емес. Суретте тек Рафаэльді қоршаған шындықтың көрінісі ғана берілмеген, сонымен бірге, Рафаэльдің өзінің оған деген көзқарасы, осы шындыққа берген эстетикалық бағасы да берілген.

Рафаэльдің, мысалы, "Сикстің мадоннасы" атты туындысы өткенге ашылған тарихи терезе болып табылады. Алайда көркем шығарма - жылнама емес. Егер ол жылнама болған болса, онда шығарма өзінің өмірлік, субъективті қызығушылығын жоғалтып, қазіргі заманғы көрерменді толғандырмайтын еді.

Өнер туындысын шынайы, терең түсіну оны тек суретшіге замандас шындыққа ашылған терезе ретінде ғана қолдануда емес, сонымен бірге, оны өзінің меншікті шындығына ашылған терезе ретінде қолдануда. Сикстің мадоннасын түсіну деген сөз - тек Рафаэльдің Мариясын түсіну және оны Рафаэльдің қалай көргенін ғана, тек Рафаэльдің жағдайына ауысу ғана емес, сонымен қатар, өзіңнің меншікті өмір жағдайыңа еніп, өзіңде Рафаэльді, оның әйелді, ананы, адамды көре білу сезімін ояту деген сөз.

Өнер туындысында суретші өз қоғамының өз табының өкілі ретінде көрініс табады. Олай болмаған жағдайда ол қолөнершіге, "әсем бұйымдар" жасаушыға айналып кетеді. Шынайы көркемөнер туындылары сондықтан да тар, шектеулі, кәсіби мағынадағы "өнер туындысы" болып табылмайды. Фидийдің "Афина Парфеносы" - бұл тек өнер туындысы ғана емес. "Афинада" оның авторы, антикалық полистің азаматы, өзінің қоғамы мен мемлекетіне деген өз көзқарасын, өзінің Афина демократиясын қалай түсінетіндігін, оның дамыған грек өркениетіндегі орнын білдіреді. "Афина" мұражай үшін емес, храм үшін жасалған. Ол храмда - адамдардың әрекетті қарым-қатынасының рәсімдік құралы, қоғамдық сана-сезімді қалыптастыру құралы, гректің қадір-қасиеті мен құдіреттілігін өзі қалай түсінетіндігін білдіретін тілі. Ол сонымен қатар, ол - гректің идеалының нақты, көзге көрінерлік іске асырылуы.

Туындының өз ішінде тұйықталуы емес, керісінше, оның шектеулі нақты формасының ашылуы өнердің шынайы мақсаты болып табылады. Бұл өнердің мақсаты қоғамдық адамның өзі, ол шығармашылық әрекетте осы әрекет іске асатын нақты форманың бір жақтылығы мен шектеулілігін жеңе отырып, өздік мақсат ретінде көрініс табады.

Адам әрекетінің объектісі ретіндегі табиғаттың әмбебаптығына әрекет субъектісі болып табылатын адамның өзі әмбебап тіршілік иесі ретінде қарсы тұрады. Қоғамдық өндірістің тарихи дамуында табиғаттың жалпыға бірдей күштері өркениеттің заттық денесінде іске асқан адам әрекетінің, адамның өзінің белсенді күшіне айналады. Адам әрекетінде бір тамшы су сияқты бүкіл ғалам көрініс табады, сондықтан адамның ең әрекетті, практикалық болмысы шындықтың жалпыға бірдей формаларының, қасиеттерінің, байланыстарының және көзқарастарының образы болып табылады.

Шындықты тану, ең алдымен, әрекетте оның практикалық бейнеленуін білдіреді. Адам табиғатты, ең алдымен, санасында емес, идеалды түрде емес, керісінше, материалдық әрекетте, реалды түрде көшіреді; табиғаттың заттық образы, ең алдымен, адамның нақты әрекеті болып табылады. Адамның нақты әлем заттарының формаларын және байланыстарын бейнелеу қабілеті осы нақты әлемді өзінің сезімдік практикалық әрекетінде қайта жаңғырту қабілетінің көрінісі болып табылады.

Адам өзінің әрекетінде табиғатты қаншалықты әмбебап түрде қайта жаңғыртатын болса, соншалықты оны әмбебап түрде бейнелейді және игереді. Шындықтың әмбебап байланыстарының бейнесі бүкіл қоғамның әмбебап әрекетінде берілген. Заттық әлемнің әмбебап образы сондықтан өздігінше жеке алғандағы адамның ойлауы емес, керісінше, оның әмбебап нақты сезімдік-практикалық әрекеті болып шығады. Заттың нақты қасиеттері тек субъектінің әрекетінде ғана оның игілігі бола алады.

Дегенмен адам әрекеті тек жанды қозғалыс формасында ғана емес, сонымен қатар, заттық болмыс формасында да өмір сүреді. Әрекетте тек табиғат қана субъектіге айналмайды, сонымен қатар, субъект те осы әрекеттің өнімдерінде объектіге айналады. Басқаша айтқанда әрекет қозғалыс формасынан тыныштық формасына ауысады, затқа айналады, заттанады. "Осы өндірістің арқасында табиғат оның (адамның) туындысы және оның шынайы табиғаты болып шығады. Еңбек заты сол себептен адамның тектік тіршілігінің затқа айналуы болып табылады: санада орын алғаны сияқты, адам өзін енді тек интеллектуалды түрде ғана емес, сонымен бірге, шын мәнінде, әрекетті түрде екі еселейді және өзі жаратқан әлемде өзін-өзі пайымдайды"'.

Адамның әмбебап әрекеті адамзаттың жинақталған мәдениетінде іске асады. Мәдениеттің материалдық тәні адам жаратылысының әрекеттік қабілеттерінің материалдық болмысы болып шығады, ал оның даму деңгейі өндіріс деңгейімен, олардың жан-жақтылығы -қоғамның материалдық мәдениетінің байлығымен анықталады. "...Өндіріс тарихы және өндірістің пайда болған материалдық болмысы адам психологиясы арқылы сезімдік түрде алдымызда айқара ашылған адами мәндік күштердің кітабы болып табылады" .

Әрекетте алдыңғы буындардың жасаған осы қоғамдық нақтылықты, материалдық мәдениетті тек қана меңгере отырып, әрбір жаңа ұрпақ "беті ашылмаған" табиғаттың заттық әлемін меңгереді. Табиғаттың жалпыға бірдей қасиеттері мен байланыстарының қоғамдық адамның әмбебап әрекетінде бейнеленуі сондықтан да тек осы әрекеттің өзінің өнімі ғана болмайды, сонымен бірге, бір мезгілде оның шарты да болып табылады. Адам тек өркениетінің бүкіл заттық денесін қозғалысқа келтіріп қана субъект өзінің әрекетінде болмыстың әмбебап қасиеттері мен байланыстарын бейнелейді.

Бүтін ретіндегі табиғаттың көрінісін тек адам қоғамы ғана өзінің тарихи дамуында жалпы түрде игере алады. Сол себептен тек қоғам ғана жалпы алғанда танымның шынайы субъект болып табылады. Бүкіл қоғамның тек жинақталған әрекетінде ғана шындықтың бейнесі, жалпыға бірдей байланыстарының образы берілген.

Жеке адамға қатысты айтатын болсақ, оның практикалық әрекеті тек ерекше, спецификалық, шектеулі сипат алуы мүмкін, өйткені ол тек табиғаттың ерекше, нақты затына бағытталған және тек ерекше, спецификалық қоғамдық құралды ғана қолданады.

Қоғамның жинақталған әрекеті тек жекелеген индивидтердің әрекетінде ғана жүзеге асады, бірақ фрагментарлы, жекелеген түрде жүзеге асады. Сондықтан әрбір жеке индивид өзінің әрекетінде бүкіл табиғатты емес, не бары оның белгілі бір бөлігін, фрагментін ғана бейнелейді. Индивидтің нақты әрекеті сондықтан әмбебап емес, керісінше, әмбебап әлемнің шектеулі ерекше образы болып шығады.

Сонымен қатар, жеке индивидтің әрекеттік қызметі оның табиғи жеке-даралығынан туындамайды, бірақ оған қоғам тарапынан қоғамдық қызмет жүктеледі; әрі индивид өзінің сол бір спецификалық нақты әрекетіне жүзеге асыратын қажеттілік сияқты, оны жүзеге асыру тәсілі мен құралы да тек қоғамдық өндірістік ағза шеңберінде ғана қалыптасады және оз тарапынан еңбектің қоғамдық бөлінісін білдіреді. Әрекет субъектісінің өзі өзіне қоғамның жүктеген белгілі бір әрекеттік қызметті орындау арқылы ғана жеке-даралыққа ие болады. Осының нәтижесінде жекелеген өндіруші өзі қоғамдық тіршілік иесі болғандықтан ғана жеке-даралықты иеленген болып шығады.

Әрекеттің ерекше түріне қабілеттілік индивидтің табиғи, туа пайда болған қабілеті болып табылмайды. Оның бұл қабілетін коғам тәрбиелейді. Жеке адамның өзі осының салдарынан кез келген әрекет түрін меңгеруге және орындауға дайын болуы тиіс, яғни әрекеттегі шындықты әмбебап бейнелеуге (егер ол өзінің тіршілік әрекетін жүзеге асыратын шеңбердегі қоғам ерекше кәсіп зорлық-зомбылықпен мұралық дәстүрге айналып отыратын қоғамдық еңбек бөлінісін өмірлік етпейтін болса) дайын болуы тиіс.

Басқаша айтқанда, адамның қоғамдық жаратылыс ретіндегі жануардан айырмашылығы сонда, ол бүкіл адам әрекетінің формаларын меңгеруі керек, ал сонымен бірге, оның қоғамы әрекеттілікпен меңгерген шындықтың бүкіл байланыстарын да меңгеруі тиіс. Бірақ ол өзінің жеке-дара нақты әрекетінде түсінікті себептерге байланысты тек белгілі бір түрдегі заттық байланыстарды ғана меңгере алады.

Осы қарама-қайшылықты шешуші әрекет әрбір индивид бір мезгілде меңгеретін ерекше түрдегі әрекет - ойды, шындықты идеалды-теориялық тұрғыдан бейнелеу әрекеті болып табылады.

Логикалық нысанның объективтілігі

...Кез келген әрекет сияқты, ойлау да нақты. Бұл ойлау әрекеті тек баста ғана емес, сонымен катар, сыртқы көріністе де жүзеге асады және оның сыртқы заттық болмысының қайта жасалуымен көрініс табады., Ойлау әрекетінің осындай пәні тіл болып шығады. Ойлау әрекетінің пәні ретіндегі тілдің өзіндік ерекшелігі - оның қасиеттерінің астарында табиғат заттарының жалпыға бірдей формалары мен қасиеттерінің эквиваленті рөлінің жатқандығында.

Тіл сөздерінің мағынасында, оның синтаксистік құрылымында қоғам индивидтің қолданысына практикада кездесетін заттардың барлық типтерін және бұл заттарға қол жеткізу үшін қолданатын құралдардың бүкіл типтерін ұсынады.

Тіл қоғамның жалғыз мақсатпен - өзінің спецификалық қасиет терінде бүкіл заттардың жалпыға бірдей қасиеттерін жүзеге асыр үшін жасаған спецификалық заттылығы болып табылады. Тіл тұрғыдағы әрекет субъектінің өзіне табиғаттың жалпыға бірдей формаларының символикалық тұрғыдан орнын басу үшін, қоғамның әмбебап сезімдік-практикалық әрекетінің идеалды жүзеге асуы үшін қызмет етеді. Тілдің бұл қабілетіне ие болу табиғаттың жалпыға бірдейлігіне қоғамдық практикалық әрекеттің материалы, құралы, шарты ретінде ие болу дегенді білдіреді.

Ойлау әрекетінің спецификалық ерекшелігі дәл соның жалпыға бірдейлігінде, өзі негізге алатын материалдың және құралдың спецификалық табиғатын, яғни тілдің спецификалық заттық табиғатын алып тастауында.

Қоғамның жинақталған әрекетінде қоғамның өзінің материалдық әрекетіндегі, ойлаудағы шынайы белсенді күштері ретінде көрініс табатын табиғаттың жалпыға бірдей күштері жеке субъектінің, оның ойлау мүмкіндігінің белсенді күштері ретінде көрініс табады. Заттардың қозғалыс және даму заңдары сондықтан адам әрекетінің заңдарына дәл келеді: нақтылап алғанда - қоғам практикасында, идеалды - ойда дәл келеді. Диалектика, болмыстың дамуының барынша жалпы заңдары туралы ғылым ретінде, сонымен қатар, таным мен ойлаудың заңдары туралы ғылым, таным мен логика теориясы болып табылады.

Үстірт материализмде таным, сонымен, сыртқы заттар сезімталдық арқылы сыртқы әлемнен ішкі әлемге жай ғана орын ауыстыратындай құбылыс ретінде қарастырылды. Шын мәнісінде, табиғи заттар өзінің табиғи физикалық формасында сананың фактілері емес, керісінше, табиғаттың заттары ретінде қалады. Басқаша айтқанда, заттар оларға деген танымдық көзқарастан тәуелсіз, яғни Канттың сөзімен айтқанда, "өзіндік зат" ретінде қарастырылатын болғандықтан, олар субъектіге қатысты түгелдей "басқа өлшемде" қалады. Субъект белгілі сипатта оларды өңдеуі керек, олардың формаларын ауыстыруы керек, субъективті тұрғыдан оларды игеруі керек, олардың қоғамдық практикалық әрекетінің құрамында атқаратын рөліне сәйкес оларды қабылдауы керек.

Бұл үшін оларды сезім органдарының пәні, бақылау объектісі ету жеткілікті сияқты болып көрінеді. Шын мәнінде, сыртқы заттарды бүкіл олардың формасымен бірге субъект өзінен тыс дайын күйінде, тәжірибеде табады, сондықтан да олар ешқандай өңдеуді талап етпейді деп айтуға болады. Заттардың кеңістіктік формалары, олардың түсі, агрегаттық күйі, дәмі, иісі және басқалары тікелей танылады және тікелей тәжірибеде қарастырылады. Алайда бүл жерде мәселе пайымдаушы субъект өзінде табиғат заттарына деген (егер логика мен тіл категорияларын меңгерген, адамзаттың тарихи танымдық тәжірибесін өзінің меншікті тәжірибесі сияқты меңгерген ересек жеке адам қарастырылып отырса) теориялық көзқараспен қарау қабілетін дайын күйінде көретінінде болып отыр.

Дегенмен, теоретикке қарапайым және айқын көрінетін нәрсенің бәрінің қаншалықты практикалық тұрғыдан күрделі екендігіне көз жеткізу үшін, күрделі емес "ойша эксперимент" жасаудың өзі жеткілікті. Шын мәнінде, егер көз алдымызға өзінің бүкіл білімін өзінің жеке тәжірибесі арқылы алатын индивидті, Гоббстың "penser s'est sentir" (ойлау, демек сезіну) принципін жетекшілікке алатын индивидін елестететін болсақ, онда оның санасының шым-шытырық сезімдердің - дыбыстардың, түстердің, иістердің, өзі не мағынасын, не байланысын түсіне бермейтін тітіркендіруші фейерверкінің ағынымен жаншылғанын көреміз. Бұл сезімдердің ешқайсысына ол қол жеткізе алмайды, өйткені олардың бәрі оның санасына бейтаныс, оның субъективті түрде меңгерілмеген әлемнен енеді. Бұл сезімдердің ретсіздігі индивид үшін субъективті түрде қол жетпес, дәлірек алғанда, субъективті болады, ал оның сезімдік жүйесі оған толығымен қол жеткізе алады. Бүкіл сезімдік әсерлер оларға теориялық қатынасы контексінде бұл субъект үшін ешқандай "маңызы жоқ", жануар үшін музыкалық ырғақтар немесе үш жастағы бала үшін - әліппе белгілерінің ешқандай маңызы жоқ болғаны сияқты, ол оларға қандай көзқараспен қарау керек екендігін, олармен не істеу керек екендігін білмейді.

Заттық әлемді саналы түрде тану оны әрекет барысында қабылдау болып табылады. Затты тану, оны ойлаудың игілігі жасау - оны адамның еңбек әрекеті жағдайын құрайтын заттық байланыстар жүйесінде көрсету деген сөз. Сондықтан астрономияның негізінде жатқан жұлдызды аспанды пайымдау емес, керісінше, табиғи сағат және компас, әрекетті адамның заттық денесінің органдары ретінде оны теңізде жүзу мен жер игеру практикасының нақты жағдайына енгізу жатыр. Заттық әлемді әрекетті түрде шеру, оны адам тіршілік әрекеті саласына практикалық тұрғыдан қатыстыру объективті танымның алғашқы акт болды.

Эсхилдің трагедиясында шынжырланған Прометей адамдар туралы былай дейді: "Мен бұрын санасыз болған адамдарды саналы еттім және оларды ойлауға үйреттім... Бұрын адамдар қарап тұрып көрмейтін, естіп тұрып естімейтін, бір түрлі түс көріп жүргендей күн кешіп жүрді; ағаш өңдеуді білмейтін, кірпіштен үй соқпайтын, құмырсқалар сияқты үңгірлердің тереңдіктерінде, жер астында, күн сәулесі түспейтін жерде күйбең тіршілік сүрді...". Адам үшін заттық әлем оның практикалық тіршілік әрекеті үдерісіне қатыстырылмағаны үшін жоқ болып еді. Прометей "бірінші болып жабайы жануарларды құлға айналдырды; адамдардың ауыр қара күш жұмысын жеңілдетті,... аттарды арбаға жекті, тіл алғыш етіп жүгендеді, ...теңіздермен тербеле жүзетін кендір қанатты кемелер ойлап тапты,... жердің астында жасырынып жатқан темір, күміс, алтын, мысты адамдардың игілігі үшін шығарып алды...".

Шындықтың нақты бейнелеу, оның заңдарын игеру қабілеті психиканың туа біткен қабілеті емес. Заттардың объективті қасиеті тек адамның практикалық әрекетінде түсетін байланыстарында ғана ашылады.

Зат тұрақты объективті маңызға қоғамның жинақталған практикасында ие болады. Сондықтан заттың практикалық маңызы оның қоғамдық маңызы болып табылады. Заттарды қабылдау әдісі субъектінің өзі үшін оның меншікті танымдық әрекеттерін детерминдейтін объективті қажеттілік, яғни логикалық қажеттілік ретінде көрініс табады. Әлемді белсенді түрде бейнелеудің бұл тәсілін әрбір индивидуум дайын күйінде: оның негізінде ойлау жүзеге асып отыратын тілдің семантикалық жағында бейнеленген заттардың мағыналарының жүйесі түрінде көреді. Бұл тәсіл затқа деген объективті көзқарасты, оның объективті бейнеленуін анықтайды.

Заттың коғамдық маңызы оның жалпылап қорытқан интегралды сипаттамасын білдіреді. Бұл жалпылама қорытынды оның сыртқы, эмпириялық "белгілерінің", оның табиғи көрнекі сипатының көрінісі емес, керісінше, оның практикалық әрекетте орындайтын көптеген міндеттерінің интегралды көрінісі болып табылады. Категория мазмұнының көлемі осының салдарынан қоғамның әмбебап практикасында заттың міндеттерінің осы көлемімен анықталады. Заттың ұғымының объективтілігі оның жан-жақтылығында. Заттың толық объективті сипаттамасын затты әр түрлі практикалық жағдайларда қолданатын және оны жан-жақты бағалаушы бүкіл қоғамның практикасы ғана береді. Ұғым тек заттың осы жан-жақты қоғамдық бағасын ескерген жағдайда ғана объективті. Заттың ойлауда шынайы бейнеленуі сондықтан оның қоғамдық мағынасына сәйкес белсенді қабылдануы, яғни категориялық бейнеленуін білдіреді.

Сананың даму деңгейі қоғамның материалдық практикасының дамуы деңгейімен және заттың объективті бағасын беруші бүл практика оны әрбір субъективті бағалау барысында қаншалықты ескерілетіндігімен анықталады.

Егер зат бүкіл қоғамның материалдық практикасында ие болған маңызына сәйкес қабылданатын болса, онда бұл субъект логикалық тұрғыдан дұрыс, объективті ойлайды. Егер зат қоғамның әмбебап практикасында ие болған маңыздылығымен қабылданбайтын болса, онда субъект объективті емес, әмбебап емес, логикалық тұрғыдан дұрыс емес ойлайды, бұл субъект затты тек өзінің шектеулі практикасы тұрғысынан субъективті қабылдайды деген сөз.

Заттың объективті қасиеттері тек коғамның жинақталған практикасында жан-жақты беріледі және тек қоғамның барша мүшелерінің санасында ғана ашылады. Жекелеген индивид өзінің жеке тәжірибесінде заттан көре алатын нәрсе бүкіл адамзат өзінің тарихи дамуында көретін нәрсесінің тек болымсыз ғана бір бөлігін білдіреді. Шындықтың объективті шынайы бейнеленуі сондықтан да тек индивидтің категорияларда бейнеленген адамзаттың қоғамдық тәжірибесін ескеруінің негізінде ғана орын алуы мүмкін. Категорияларда көрініс тапқан білімнің мазмұны әрбір индивидтің танымына берілетіннің шегінен тыс тұрады. Сонымен бірге, ол сол жеке дара танымның міндетті шарты болып табылады. Осының салдарынан категорияларда көрініс тапқан заттардың формалары, байланыстары және қарым-қатынастары танымның тек объективті мазмұны ғана емес, сонымен қатар, әрбір жекелеген индивид үшін мазмұн сияқты объективті болып табылатын оның белсенді ағымының субъективті формасын да білдіреді.

Ойлау тәсілі, белсенді бейнелеу тәсілі әрбір жекелеген индивидке бейнелеу заты оған объективті берілгені сияқты, оның ерігі мен танымынан тәуелсіз, объективті түрде берілген. Басқаша айтқанда, жалпыға бірдей байланыстар мен қарым-қатынастарды жеке сана тек "әлемді тану тарихының жиынтығы, сомасы, қорытындысы" (Ленин) білдіретін категорияларға сүйенгенде ғана ашады. Категориялар сондықтан объектінің тек заттық қасиеттерін ғана емес, сонымен қатар, субъектінің өзінің белсенді күштерін білдіреді, ойлаудың тек субъективті әрекетінің жемісін ғана емес, сомдай-ақ, оның объективті шартын білдіреді. Объективті танымның бұл белсенді күштерін қоғам жеке адамнан тәуелсіз дамытты және олар оған мәдени-тарихи дәстүрдің аркасында қол жеткізеді. Адамның материалдық және рухани мәдениетінің әлемі өзінде тілде жүзеге асқан ойлау мәдениетін қамтиды. Қоғамның жасап шығарған әлемді белсенді бейнелеу формалары, ойлау формалары субъектіге санасуы тиіс объективті шындық сияқты қарсы тұрады, ол онымен тікелей қабылданатын заттар мен жағдайлардан кем түспейтін дәрежеде санасуы керек. Индивидтің бұл өзіндік ерекшелігі бар шындықты өзінің бейнелеу әрекетінің саласына қатыстыруы ойлау, рационалды таным болып табылады.

Сонымен логикалық индивид санасы жүзеге асыратын тек үдеріс қана емес, сонымен катар, осы үдерістің әрекетті күштерін жүзеге асыратын зат, субъектінің өзінің алдында затқа айналған және ашылған әрекетті білдіреді.

Шындығында, заттардың жалпыға бірдей байланыстары мен қарым-қатынастары объективті және бүл мағынада қазіргі заманның адамы сияқты, алғашқы қауымның адамы немесе нәресте үшін де қол жеткізерлік. "Табиғат, - Норберт Винер айтқандай, - адал ойнайды". Заттардың жалпыға бірдей байланыстары мен қарым-қатынастарын өзінің тәжірибесінде шимпанзе де көре алатын еді, бірақ ол өзінің көргендерін, өзінің бейнелеу үдерісі арқылы игере алмайды, өйткені ол шимпанзе үшін зат ретінде өмір сүрмейді, сондықтан да оның бақылау әрекетінің формалары ол үшін объективті емес.

Субъективті қатынастың объективтілігі туралы қорытынды іргелі маңызға ие. Тек теориялық ойлау қабілеті ғана емес, сонымен қатар, қарапайым пайымдау қабілеті де қандай да бір жай ғана, табиғи, өзінен-өзі бола салатын нәрсе емес. Шындыққа дұрыс көзбен қарау қабілетіне сана грамматика ережелерін үйренгендегідей, диктант жазған кездегідей үйренеді және оның барысында ол қателесуі мүмкін.

Осы сананың барып құйылатын формаларын, оның әрекетінің тәсілдері мен әдістерін -бұлардың бәрін жеке адам өзі жасап шығара алмайды. Оның санасының әрекеті ұрпақтардың танымдық тәжірибесі, оған адамзаттың қоғамдық-тарихи дамуы беретін өзі үшін барынша объективті модельге сүйенеді.

Ақыл мәдени-тарихи дамудың жемісі болып табылады және кез келген индивид оны соның объективті қасиеттеріне, талаптарына, логикасына бағына отырып, меңгереді. Теориялық ақыл эстетикалық талғам сияқты - алдыңғы буын ұсталарынан қалған мұра үлгілерінің негізінде тәрбиеленеді. Бұл ұрпақ оған оның жеке субъективті әрекеті жүріп өтетін әрі материал, әрі форма қалдырады. Танушы субъект тек сыртқы заттарды ғана емес, сонымен бірге, оларға деген субъективті қатынас тәсілін, сол заттар сияқты ол үшін соншалықты объективті теориялық әрекет формаларын да таниды.

Әрине, заттардың қасиеттері, байланыстары және қарым-қатынастары тек ұжымға ғана емес, сонымен қатар, индивид үшін де қол жеткізерлік нәрсе. Бірақ логикалық тұрғыдан тәжірибені өңдей алуы үшін индивидтің сүйенетін ештеңесі жоқ. Көрнекі жағдайдың табиғи байланыстары оның еркіндігіне кедергі жасайды және белсенділігін тежейді. Егер ойлау тілде жасалған және затқа айналдырылған заттық шындықтың талдау жасау жүйесіне сүйенетін болса, онда мәселе басқа. "Тіл де сана сияқты көне; тіл басқа адамдар үшін тіршілік ететін, сондықтан да менің өзім үшін де тіршілік ететін практикалық, шынайы сана".

Ойлау табиғи түрде психиканың жібергені емес. Ол - шындық образын құрудың мақсатты ұйымдастырылу үдерісі. Бұл үдеріс санада, рухани тұрғыдан, субъективті түрде жүзеге асып отырғанына қарамастан, көркем шығармашылықтың эстетикалық заңдарының объективті болғаны сияқты, ол да объективті заңдылықтарға бағынады. Таным, бейнелеу әрекеті формалары субъектінің өзі үшін анық болуы керек. Демек, субъект ой пәні болып табылатын тек табиғат шындығымен ғана емес, сондай-ақ, ойдың өзінің шындығымен, оның тарихи қалыптасқан формаларымен санасуы керек. Егер субъект объектіге деген белсенді көзқарастың әдісі туралы, білім мен ойлау грамматикасы туралы мәліметтермен жарақталған болса, онда субъект сыртқы тәжірибе, бақылау және эксперименттен кез келген мәліметті ала алады.

Басқаша айтқанда, логикалық тұрғыдан ойлау - заттың логикасы бойынша қозғалыс жасау деген сөз. Бірақ қозғалыс заттың логикасы бойынша категориалдық құрылысында қоғамның практикалық тәжірибесі бейнеленген тілдің логикасы бойынша жасалатын қозғалыспен жанама түрде жүріп отырады.

Таным ешқашан бос жерде жүзеге аспайды. Әрбір танушы субъект эмпириялық фактілермен жұмыс істей отырып, өзіне дейін жасалған белгілі бір ойларға сүйенеді және олардан бастау алады. Сонымен бірге, ол тек фактілерге ғана емес, сол бастау болған ойлардың өздеріне де сыни көзбен қарайды.

Бастапқы материал және база болып қызмет ететін ойлар да, танымның өз үдерісінің жемісі болып табылатын ойлар да шындықтың бейнеленуі болып табылады. Индивид ойдан емес, бастапқы ойдың мазмұны болып табылатын белгілі объективті фактілерден бастау алады деп айтуға болады, егер үдерістің субъективті формасын бір жаққа қалдыратын болсақ, онда бұл дұрыс болып шығады.

Бірақ субъективті жағынан белгілі мазмұн индивидке тек басқа индивидтердің көмегімен ғана қол жеткізерлік нәрсе болып шығады. Абсолюттік ақиқат бүкіл өзінің көлемі жағынан алғанда не бары тұтастай алғандағы адамзатқа жалпы оның алға жылжу қозғалысы барысында ғана қол жеткізерлік нәрсе болатын объективті факт танушы индивидтердің өзара ықпал жасау фактісінде, яғни танымның логикалық үдеріс формасын қабылдау барысында көрініс табады.

Әрине, заттың ғылыми бейнесі жасалған соң және практикада апробацияланған соң оның барлығы бүкіл өзінің егжей-тегжейлі бөлшектерімен не бары шындықтың көшірмесін ғана білдіреді, бұл көріністі жасау анандай және мынадай объективті фактілерге тәуелді болды және яғни заттың өзінің шынайылығымен бірге, теоретик ой мен субъективтінің шынайылығы туралы ешқандай ойлаған емес деп айту оңай. Алайда, егер бүл бейненің қалыптасу үдерісін қарастыратын болсақ, біз сол жерде-ақ сананың өте үлкен қиындықтарға тап болатынын көреміз, бұл проблемаларды логикаға және оның заңдарына сүйенбей шешуге оның мүмкіндігі жоқ.

Сана әрқашан басты және басты емес, маңызды және маңызды емес, кездейсоқ және қажетті араласып келетін күрделі эмпириялық жағдаймен кездеседі. Танушы субъектінің алдында: жағдайды құрайтын фактілерге қалай субъективті қарау керек, оларды қалай препарация жасау керек, синтездеу және пайымдау керек деген сияқты проблема тұрады. Егер ол осы фактілерді талдау жасау жүйесіне және теориялық тұрғыдан көрсету құралдарына ие болмаса, онда ол оларды объективті-шынайы бейнелеуден алыс тұрады. Бірақ дәл осы жүйе ақылды, субъективтіні, ойлау логикасын, оның категориалдық құрылымын құрайды. Субъект өзінің тәжірибесінің көрнекі жағдайына оны қоғамдық тұрғыдан жасалған талдау жасау жүйесін және теориялық көрініс табу құралын қарсы қоюы керек.

Кейбір құбылысты тану деген сөз - оны фотографиялық таспадағыдай өзіңнің қиялыңда, жадыңда және т.б. жай ғана сақтап қалу емес, сондай-ақ, оны қоғам тарапынан жасалған ойлау құралдары жүйесінде көрсету, олар арқылы оған субъективті түрде не болу деген сөз.

Сана - күрделі, жүйелі функция. Субъектінің шындықты қоғамдық тұрғыдан жасалған бейнелеу әдісіне ие болуы тіл арқылы жүзеге асады. Тіл (бұның өзі әлеуметтік құбылыс, ойды білдіру құралы) бір мезгілде жеке-дара ойлау әрекеті құралы ретінде және ұйымдастыру құралы ретінде көрініс табады. Логикалық нормалар тілдің негізінде жүйені құрайтын абстракциялар, пікірлер формасына ие болады. Қандай да бір құбылысты мойындау - оған осы жүйе ішінде орын табу дегенді білдіреді..

Көрнекі пайымдау шеңберінде қалатын "практикалық" интеллект тек жеке тәжірибенің көрнекі жағдайына қолданылатын жүйелі түрдегі мінез-құлық формасын ғана анықтаумен, яғни өзінің шектеулі практикасымен ғана шектеледі. Кемел ойлау логикасына ие қоғамдық адамның санасы үшін тек көрнекі жағдай ғана емес, сондай-ақ, "екінші сигналдар", логикалық категориялардың жүйесінде көрініс тапқан және тілмен жүзеге асқан шындық туралы жанама білім шынайы болып табылады.

Сезім органдары арқылы белгіленетін кез келген құбылысты мойындау оның тікелей көзбен көру арқылы қабылдану кеңістігінен тіл символдары жүйесінде көрініс табатын шындықтың қоғамдық жанама бейнесінің белгі кеңістігіне ауысуын білдіреді.

Дамудың сөйлеу қабілетіне дейінгі белесінде сатысында болған күннің өзінде баланың ойлауы байланысты сипатта болады. Мойындау - қарым-қатынастардың белгілі жүйесімен сәйкестендіру деген сөз. Мұндай қарапайым "жүйелер" әлі тілі шықпаған, ұрпақтардың танымдық тәжірибесін мұра етіп алмаған нәресте ойлауын құрайды. Баланың ойы тек "өзінің меншікті" тәжірибесін ғана бағытқа алады. Бұл балалар түсініктері "жүйесі" ерікті, кездейсоқ және синкретикалық сипатқа ие, бүл оларды синкрет деп атауға, ал жоғарырақ кезеңіндегіні - кешен деп атауға негіз болды. Бұл жеке-дара жасалған қарапайым құрылымдар баланың өзіндік ерекшелігі бар "логикасын", сондай-ақ "алғашқы қауымдық ойлаудың" логикасын анықтайды" .

Ойлаудың логикалық деңгейінің төмендеуі, мысалы, шизофренияда байқалғанындай, кейбір жағдайларда екінші сигналды жүйенің мағыналық жағының рөлінің - ойлаудың әлеуметтік деңгейінің - төмендеуімен байланысты . Тура осындай құбылыс афазия жағдайында - тілдік әрекеттің функционалды бұзылуы барысында да байқалады . Мұның тікелей салдары жеке практика нық тәжірибенің тікелей көрнекі жағдайдың рөлін арттыру болып табылады. Сөйлеу қабілетіне ие болу жағдайы тікелей, көрнекі түрде қабылдаудан жоғары әлемді тереңірек, "категориалды" бейнелеуге, мінез-құлықтың еркінірек, категориалды формаларына көтерілуге мүмкіндік береді.

Сонымен, логикалық ойлай алу қабілеті өзінің шындықты мәдении-тарихи даму дәрежесінде қабылдау қабілетін сақтап қалуды білдіреді.

"Әлсіз ақылдық" деп аталатынның табиғаты, егер оны тек психологиялық тарапынан ғана емес, сонымен бірге, логикалық тетігі тарапынан да қарастыратын болсақ, түсінікті болып шығады.

Ойлаудың логикалық деңгейінің төмендеуі көп жағдайда ойлаудың дамуының генетикалық (онто- және филогенетикалық) тұрғыдан бұдан ертеректегі сатыларымен ұқсас екендігі туралы ойға жетелейді. Гегельдің айтып кеткеніндей, адамның жеке-дара дамуында сананың дамуының тарихи сатыларының жүйелілігінің қайталануы кездейсоқ емес.

Шынында да, баланың ойлауы Леви-Брюльдің сипаттап кеткен "пралогиялық ойлауын" еске түсіреді, негізінде алғашқы қауымдық адамының және қазіргі заманғы баланың әлемдері бірдей емес. Бұл құбылыстың негізінде қандай да бір биологиялық заңдылық емес, керісінше, мәні қоғамдық тұрғыдан жасалған бейнелеу тәсілінен қоғамдық-тарихи тәжірибе тұрғысынан "өзінің меншікті" тәжірибесіне қайта бет бұруынан тұратын гносеологиялық заң жатыр. Бұл жеке адамның өзі белгілейтін көрнекі жағдайдың және ерікті, шектеулі байланыстардың басым болуымен түсіндіріледі.

Сонымен, ойлау мазмұны жағынан да, формасы жағынан да қоғамдық материалдық-практикалық әрекеттің тарихи жемісі болып табылады.

Ойлаудың мазмұнын неопозивитизм философиясы дәлелдегеніндей "сезімдік мәліметтер" емес, керісінше, заттар мен құбылыстардың жалпыға бірдей қасиеттері құрайды. Бірақ бұл қасиеттерді санада "тікелей берілген" ретінде енжар қабылдай алмайды, өйткені заттың объективті бағасын жеке-дара сана емес, бүкіл қоғамның материалдық практикасы береді. Сондықтан әлемді қабылдау категориялардың негізінде жүзеге асатын тек рационалды таным, белсенді қабылдау болғанда ғана объективті бола алады. Ойлаудың белсенді түрде бағдар тұтатын сол бір объективті "маңызы" өздігінен ойлау оған сүйене отырып жүзеге асатын өздік құбылыс ретіндегі тілдің қасиетін көрсете алмайды, бірақ ол қоғамдық практика арқылы белгіленген және тілмен бейнеленген заттың өзінің қасиеті болып табылады.

Ойлау формасын, сондай-ақ, не оның ағымының субъективті-психологиялық ерекшеліктері, не болмаса оның көрініс табуының таңбалық материясы құрамайды, керісінше, тілде көрініс тапқан тарихи тұрғыдан жасалған заттық әрекеттің формалары құрайды. Ойлау формасы тілдің өзінің, оның меншікті формальды құрылымының қасиеті емес, сондықтан ол сөйлемдердің "құрылуы мен қайта құрылуының" ережелеріне келіп тірелмей, керісінше, жеке-дара танымның қозғалысында белгілі бір қызмет атқаратын мазмұнды әрекетті білдіреді. Логикалық үдерістің табиғатын дәл осы тұрғыдан қарастыру керек.

Активный характер рационального познания //

Проблемы логики и диалектики познания.

- Алма-Ата: Наука, 1963. С. 124-196, 212-222.

БАСТАУ - ТЕОРИЯЛЫҚ ТАНЫМНЫҢ ҚАЖЕТТІ СӘТІ

Жабайхан ӘБДІЛДИН

Диалектикалық-материалистік логика әлемнің бастауын жалпылай терістеумен шектелмейді, ескі метафизикалық философияның "абсолютті бастауын" жоққа шығарумен де шектелмейді. Ол бастау ұғымының жемістілігін оң тәсілмен дәлелдейді. Демек, ол нақты дамушы жүйелердің талдауындағы бастапқы тұстың ойлау логикасында рухани теориялық тұрғыдан қайта өндірілуін оң тұрғыдан дәлелдейді. Диалектикалық-логикалық тануда бастама, бастау мәселесі бүгінгі ғылыми таным үшін маңызды мәнге ие.

Теориялық таным және бастау

Ғылыми-теориялық танымның пәні ретіндегі объективті материалдық шындық өздігінен нақты, ол іштей өзара байланысты және өз ішінде бөлшектенген нысана болып келеді. Маркстың мінездемесі бойынша, нақтылық дегеніміз - көптеген анықтықтардың бірлігі. Теориялық ойлауда нақтылық, іштей өзара байланысқан нысана бірден қайта өндірілмейді. Оны тек қана ойлаудың дерексіздігінен нақтылыққа өту қозғалысының нәтижесінде ғана теориялық тұрғыдан көрсетіп беруге болады.

Абстрактылықтан (дерексізден) нақтылыққа көтерілу тәсілі дегеніміз - нақты шындықты игерудің, оны қайтадан өндірудің теориялық тәсілі. Ол, Гегель айтпақшы, нақты шындықтың өзінің майда болуы емес. Осы сұраққа қатысты К.Маркс былай деп жазды: "Нақтылықтың нақты болатын себебі, оның көптеген анықтамалардың синтезі екендігінде, ендеше, көптүрліліктің бірлігі екендігінде. Ойлауда ол сондықтан да синтез үдерісі, нәтиже ретінде көрінеді. Ол бастапқы нүкте ретінде қарастырылмайды. Ал шындығында, ол нағыз бастапқы нүкте болып табылады. Соның нәтижесінде ол көзге елестету мен аңдаудың да бастапқы нүктесі болып шығады. Бірінші жолда толық көзге елестету дерексіз анықтама деңгейіне дейін сейіледі. Екінші жолда дерексіз анықтамалар нақтылықты ойлау арқылы қайта өндіруге бастайды. Соның салдарынан Гегель қиялға шомып кетті. Ол нақтылықты өзін өзінде синтездеушінің өзіне тереңдеушінің және де өзін өзінен дамытушы ойлаудың нәтижесі деп түсіндірді. Ал шындығында дерексізден нақтыға өту тәсілі дегеніміз - ойлаудың өзінің нақтылықты бойына сіңіруіне көмектесетін тәсіл. Ол әлгіні рухани нақтылық ретінде қайтадан өндіреді. Әйтсе де бүл дегеніміз ешқандай жағдайда сол нақтылықтың өзінің туу үдерісі емес".

Осылайша, объективті, нақты, өз ішінде бөлшектелген тұтастық өзінің ішкі заңдылықтарына бағынады және де оны танушы субъектіден тәуелсіз. Дерексізден нақтылыққа қарай бағытталған қозғалыс шындықты танудың теориялық тәсілі ғана. Бірақ ол дегеніміз дерексіз бен нақтының теориялық ойлау сипаттамасы деген түсінік тумаса керек. Ол, ең алдымен, сол объектінің өзіне тән.

Нақтылық дегеніміз "заттың түрлі тіршілік ету формаларының ішкі бөлшектенген бірлігі" болып табылады, яғни көптеген анықтылықтардың бірлігі. Бірақ бірлік қарапайым тепе-теңдік мағынасында түсіндірілмейді, бірлік түрлішеліктің бірлігі ретінде алынады. Диалектикалық материалистік бірлік, нақты тепе-теңдік ескі, диалектикалық емес логиканың дерексіз тепе-теңдігіне қарама-қарсы. Мысалы, биологиялық түр, қарапайым бөлшектер, қазіргі дәуір - бәрі-бәрі өз ішінде бөлшектелген, іштей өзара байланысқан жүйелер. Осы жүйелердің әрқайсысы түрлі белгілердің механикалық агрегаты болып табылмайды. Ол - түрліше анықтылықтық әрқайсысы өз алдына іштей анық та нақты жүйе болып табылатын анықтылықтың бірлігі.

Ғылыми-теориялық танымның түп мақсаты объективті шындықты ойлау логикасында қайта өндіру. Ойда шындықты қайта өндіруді бөлініп алынған абстракцияларды жай қоса салу әлде үйлестіру деп түсіндірілмесе керек. Шындықты таза ғылыми қайта өндіру объектілерді олар нақты шындықта қандай болса дәл сол күйінде өндіру болып табылады, яғни оның анықтамаларының бірлігінде қайта өндіру болып табылады.

Объективті нақтыны тану заңдары және оны ойлау логикасында көрсету формальдық логика жиегінен шығып кетеді. Ол шындықты категориялар жүйесінде, өзара байланыстағы әрі бір-бірінен туындап жатқан категориялар жүйесінде таниды. Диалектикалық логиканың категорияларының барлықтарының ішкі өзегі қарама-қарсылықтардың бірлігі туралы заң болып табылады. Диалектикалық логика категориялары жалпы алғанда нақты - жүйе ішінде нақты. Бірақ олар өздерінің жұптылығында да нақты, өйткені олар қарама-қарсылықтардың бірлігі болып табылады. Диалектикалық логика категориялары өзінің бірлігінде шындықты нақтылық есебінде, көптүрліліктің бірлігі ретінде қайтадан өндіреді.

Капиталда Маркс ғылыми теорияда шындықты диалектикалық, нақты қайта өндірудің үлгісін көрсетіп берді. Осы туралы В.И.Ленин: - Маркс бас әріппен жазылатын Логиканы қалдырмаса да, ол "Капиталдың" логикасын қалдырды - деп жазған болатын. Маркс капиталистік қарым-қатынастың ең қарапайым қатынасынан - тауар қатынасынан бастап күрделі экономикалық қатынастармен аяқтай отырып, капиталистік қоғамның өндірістік қатынастарын қайта өндіреді. "Капитал" категорияларының бір-бірімен байланыстылығы оның шындықтағы байланысындай байланысты. "Капиталдың" сол категориялары дамымайтындығын, жүйе құрмайтындығын және де Гегельдегідей өзіндік оқшау өмір сүрмейтіндігін айтып кетуге тиіспіз. Олар тек нақты шындықта бар экономикалық қатынастардың көрінісі ғана.

"Капитал" - капитализм туралы нақты да біртұтас теория. Оның категориялары сол теорияның мезеттері болып табылады. Олар өзара байланыста алынған капиталистік қоғамды қайта өндіреді. "Капиталдың" категорияларының жүйесінде Маркс капиталистік қоғамның нақты шындығын суреттеп берген.

Буржуазиялық қоғамды зерттеу барысында Маркс эмпириялық талдаудан барынша өзге болып келетін теориялық талдауды пайдаланды. Теориялық танымда затты талдау эмпиризмге тән, жалпыға ешбір қатыссыз жасалмайды. Ол біртұтастық позициясынан, яғни нақты бөлшектеліп алынған пәндік сала тұрғысынан жасалатын талдау. Тек осындай ұстаным ғана зерттеліп отырған нақты тұтастықтың қарапайым анықтылығы, ең жалпыға ортақтығы ретіндегі бастауды дұрыс таба білумен қамтамасыз ете алады.

Теориялық танымның маңызды сипаттамасы шындықтың ішкі және қажетті өзара байланысын ашу болып табылады. Мұндай таным әрбір зат және құбылыс о бастан қандай да бір ортақтыққа, бастапқы негізге барып телінгенде ғана жүзеге асады және де сол негіздің модификациясы мен дамуы ретінде түсіндіріледі. Ағзаның дамуы барысындағы мүмкіншілікті дүниелердің барлығы оның тұқымында бар болатындығы, сол арқылы туындайтындығы, одан басқа қандай да бір күштерге тәуелсіз туындайтындығы сияқты барлық басқа құбылыстарда, оның ішінде ойлау формалары да бар - олардың барлығын бір-біріне бағыныштылық күйінде әрі өзара ішкі байланыста тану қажет.

Табиғи жаратылысы тұрғысынан алғанда теориялық таным синтетикалық таным болып табылады. Нақты-теориялық танымда анализ де, синтез де, индукция да, дедукция да бірлікте тіршілік етеді. Оны релятивистік емес, кванттық механика тарихы арқылы байқауға болады. Кванттық механиканың пайда болуының алдында пәнді суреттеудің белсенді үдерісі болған. Ол үдеріс квант механикасының алғашқы тарихы болған еді. Квант механикасының өзінің тарихы одан біраз кейінірек басталады, яғни кванттық нысандардың ішкі әрі қажетті байланысы туралы сұрақ туындаған кезде басталады. Дәл сол жағдай саяси экономия тарихына да тән нәрсе. Өзінің еңбектерінде Маркс өзінің алдындағы саяси экономияның барлық жетістіктеріне арқа сүйеді. Маркс тәсілі аналитикалық та, синтетикалық та тәсіл болып табылады.

Шындықты нақты ғылыми тану барысында бастаудың алар рөлі зор ендеше, зерттелетін пәннің басталатын нүктесін, жалпыға ортақтықты іздегеннің маңызы зор. Затты ғылыми теориялық, нақты қайта өндіру сұрағы танымның басталу кезінің өзінде қойылмайды. Ол дамыған танымның мақсаты болып табылады және де пәнді білдіру мақсаты болып табылады. Шындықты теориялық тану формасында заттар мен құбылыстардың мәні, ішкі байланысы қамтылады. Олар өз алдына дербес тіршілік етпейді, олар сыртқы, эмпириялық формаларда көрініс табады. Теориялық, нақты танымның басты мақсаты - шындықтың имманентті, заңды байланыстарын ашу. "Ойлау саласындағы қайсыбір мазмұнды табу формасы, - деп жазған Гегель, - әлбетте, ең шынайы шындықты танытпақ"1.

Шындықты теориялық тану формасында игеру оны эстетикалық-көркемдік игеру мен діни-практикалық игеруден ерекшеленеді. "Тұтас, - деп жазған Маркс, - адам басында ойлауға келетін тұтастық ретінде елестетілетін тұтас дегеніміз ойлайтын бастың өнімі. Ойлауға қабілетті бас әлемді өзіне ғана тән тәсілмен игереді. Ол осы әлемді көркемдік, діни, рухани-практикалық игеруден мүлдем бөлек"2.

Шындығында ғылыми-теориялық таным шындықты игерудің жоғары формасы болып табылады. "Көз алдына елестету шындыққа ойлауға қарағанда жақынырақ па? Жоқ деуге де болады, солай деуге де болады, - деп жазған В.И. Ленин, - көз алдына елестету жалпы алынған қозғалысты қамти алмайды. Мысалы, секундына 300 ООО км. шапшаңдықтағы қозғалысты елестете алмайды, ал ойлау болса оны елестете де алады әрі елестетуі де тиіс".

Мән, тұтастық тек қана диалектикалық ойлау арқылы танылады. Ал диалектикалық ойлау бір жақты анықтамалармен сарқылмайды. Онда формализм, пайым бөлек-бөлек алып қарастырғанда ақиқат деп табатын анықтамалар кезігеді. Өз уақытында Гегель теориялық ойлауды рухтың ең ішкі, ең манызды табиғаты деп бекер айтпаған. "Егер де рух осы бір өзін және де өзінің өнімдерін ойша санадан өткізуде шынында да қатынасып тұрған болса, онда рухта қаншалықты еркіндік пен озбырлық барлығына қарамастан, ол қайткен күнде де өзін өзінің мәнділік табиғатына сай алып жүреді... Сөйтіп, ойлаушы рух, - деп жалғастырды ол, - өзінің бөгдесімен айналыса отырып, сонысымен өзін-өзі сатып кетпейді, өзін-өзі ұмытпайды, сол бір әрекеті арқылы өз-өзінен бас тартпайды; сол сияқты ол өзінен өзгешені тануға қабілетті болмайтындай әлсіздік, қауқарсыздық күйінде де емес. Өйткені ұғым дегеніміз жалпыға ортақтық. Ол өзінің дербес түрлерінде сақталып отырады. Ол өзін де, өзінен бөгдені де қамтиды, сөйтіп, ұғым өзінің алға қадам басқан қозғалысы барысында кез болатын жаттануды шындығында да жоқ қылады және жоқ қыларлық күшке де ие".

Рас, бұл үзінді негізінен таза идеалистік сарынға ие, бірақ аса зейін сала қараған адамға бұл жерде ойлауды тереңірек түсіну байқалады. Ол ойлау туралы эмпириялық, субъективті көзқарастардан әлдеқайда терең түсінік.

Пәнді теориялық түсіну дамыған таным ішінде барлық тұста пайда болады. Яғни тұтасты эмпириялық талдау мен сипаттау нақты бір деңгейге жеткен кезде пайда болады. Эмпириялық талдау мен сипаттау теориялық танымның бастапқы тарихы болып табылады. Ғылым тарихында солай болып тұрады. "Саяси экономияға сын" деген еңбегінде Маркс XVII ғ. экономистері үнемі бірден тұрғындардан, мемлекеттен және т.б. бастайды деп жазды. Ал оның орнына зерттеушінің мақсаты тұтас дүниені құрайтын көптеген элементтер, қырлар, абстракцияларды бөліп алу болып табылмақ. Танымның осы бір эмпириялық сатысының негізгі кінәраты оның өзінің тоқтаусыз қозғалысы барысында тұтас дүниенің қасиеттерінен айырылып қалуға апаратындығында жатыр деп біледі.

Танудың эмпириялық сатысында пән көбіне сырттай қарастырылады және суреттеледі... кейбір ортақ көзқарас нүктесін таныстыруы тиіс жалпылаулар шығарылады. Ол жалпылауды құбылыстардың бір тобын келесі біреуінен айыру барысында жетекшілікке алу қажет. Эмпиризм үшін бақылау мен тәжірибе ақиқатты танудың жалғыз әрі негізгі көзі болып табылады. Соның нәтижесінде ол жалқылықтың мәнін, көріну формасының мәнін асырады және заттардың ішкі, мәнді қырларын назарға алмайды.

Табиғат заттарын және қоғамдық құбылыстарды талдау барысында эмпириктердің алдынан зор мүмкіншілік ашылады. Бір затты сипаттап алған соң, олар басқасына көшеді, сөйтіп, бұл үдеріс эмпириялық фактілер бар болғанша бітпейді. Осы тұрғысынан алғанда К.А. Тимирязевтің мынадай бір белгілі қағидасы танымал: "Егер де білімнің сандық жағынан өсуі оның жеткіліктілігінің өлшемі бола алмаса, бірақ, оның есесіне, ол соған салынатын еңбектің өсе түскен мөлшерін табады. Сенебье есептеген қандайда бір 30000 жеке өсімдік формаларының (түрлерінің) орнына қазіргі ғылым 175 000 түрді біледі, соған қарамастан, сол бір жеке айғақтардың ғаламат лабиринтінде жол табу мүмкіншілігі біраз болса да өсті, өйткені олар бір-біріне жүйелі түрде бағындырылды, бір-бірімен біріктірілді".

Эмпириялық танымға айғақтардың қолда бар тобын тауысып біткенде ол табылып қойылғандарға қайта оралады. Сөйтіп оларды ары қарай тағы да бөледі, бөлшектейді және де одан жаңа тағы да бір қырларды табады. "Осы бір тынымсыз, қажымас инстинкт үшін -деп жазған болатын Гегель - ешқашан да материал жеткілікті болмас; қандай да бір жаңа керемет түр табу немесе қандай да бір жаңа планета тауып, оған жалпыға ортақтық табиғаты тиесілі болса - бұл тек қана бақыттылардың басына жазылған күн. Бірақ та піл, емен, алтын болып ерекшеленетіндердің шекарасы, түр және тек болып табылатынның шекарасы, көптеген баспалдақтар арқылы өсімдіктер мен хайуанаттардың, тау кеніштері немесе металдардың жер қыртыстарының және т.б. ретсіз шашырап жатқандығының шексіз түрде даралануына өтеді. Оларды тек қана күш көрсету мен өнер арқылы ғана тануға болады.

Жалпыға ортақтықтың бейанықтығы жайлаған осы бір патшалықта даралану жеке бірліктерге бөлектеніп кетуге таяу тұрған жерде, кейде, тіпті соған жететін кезде бақылау мен сипаттаудың шексіз қоры ашылған" .

Танымда пәнді осылайша қарастыру ғылымның бастапқы кезеңдеріне тән қажеттілік. Өйткені таным шынайы нақтыдан абстрактылыққа көшу қозғалысынан басталады. Осы бір бастапқы аналитикалық таным сатысында ол бастапқы біртұтастықпен жұмыс істейді. Ол біртұтастық қоғамдық тәжірибе мен таным барысында объективті түрде бөлініп шыққан. Затты игеру үшін оны талдайды, суреттейді және оның нақты белгілі бір қырларын ашып қарастырады. Оның үстіне, сол бір жеке-дара алынған білімдер неғұрлым кең аумақты әрі алуан түрлі болса, соғұрлым дұрысырақ болып есептеледі. Өнер саласындағы эмпириялық танымның негізгі шартын Гегель былайша суреттеген болатын: "Біздің ғалымдарға қоятын бірінші талабымыз - олардың көне және жаңа дәуірдегі өнердің жеке шығармаларының шексіз көп әлемімен нақты таныс болуы. Ол шығармалардың кейбірі шындығында жоғалып та кеткен болар, кейбірі тым алыста орналасқан әлемнің түкпір-түкпірлерінде жатқан шығар. Оларды ғалым өмірінде ешқашан әр түрлі өмірдегі келеңсіз жағдайлар нәтижесінде көрмеген де болар. Оның үстіне, әрбір көркем шығарма өз уақытына, өз халқына, өз ортасына тиесілі, сондықтан да ерекше тарихи және де басқаша көзқарастар мен мүдделерге тәуелді болмақ. Осының нәтижесінде өнертану ғылымы аумақтық тарихи әрі өте арнайы таным қорының болғандығын да талап етеді. Себебі көркем шығарманың жеке басының табиғатының өзі жалқы, жеке оқиғаларға байланысты, сондықтан да оны түсіну мен оны түсіндірудің өзі де арнайы танымды қажет етпек. Бұл ғылымилық, ақыр соңында, басқа да кез келген ғылымилық сияқты, тапқан білімді мида ұстап түру үшін қажет жақсы жадының болғандығын талап етпейді, сонымен бірге, өткір қиялды да керек қылады. Өткір қиял өнертанушының көркем шығармалардың сипаттамасын оның барлық қыр-сыры тұрғысынан анық та әрі жеке өз алдына көзге елестете білуі үшін керек. Ең бастысы, ол керек кезінде қалауынша әлгілердің қай-қайсысын болсын өзінің ақыл-ой көзімен елестете алуы үшін, оны басқа да көркем шығармалармен қатар қойып салыстыра білу үшін де керек'".

Бұл жерде Гегель эмпириялық танымның ғылыми-теориялық саладағы ортақ жағдай-шарттарын өте табысты суреттеп берген. Осындай зерттеу тәсілінің үлгілік түрлеріне Линней, Кювье және т.б. тәсілдерін жатқызамыз. Өзінің "Очерктерінде" И.И. Мечников биологиялық құбылыстарды зерттеудің Кювьелік тәсілін керемет сипаттаған. "Кювьенің барлық жалпылауларының бойынан индуктивті тәсілдің ашық іздерін көруге болады. Кювье мектебі өзін дәлел-дәйектік ізденістер мектебі деп атайды. Олардың ұсынған тұжырымдары ізденіс материалын салыстырудан тікелей туындап жатыр әрі ары қарай зерттеуді жеңілдету үшін, бірден іске қосылады. Ғылымдағы теорияларға дедукцияларға Кювье шыдамайды. Ғылымның мақсаты, оның көзқарасы бойынша, табиғи жүйені табуда, яғни ағзалардың тіршілік иелерін бір-біріне табиғатынан ең жақындарын одан бетер жақындататындай топтасуын табуда жатыр" .

Эмпириялық танымға өз жаратылысынан дерексіз-жалпылама болып табылатын тұтастаулар тән. Бірақ оларда зерттелетін тұтастықтың жалпыға ортақтығы, мәні ашылмайды, онда тұтастық тек салыстыру арқылы сезіледі. Гегель: "Бөліп алынған әрі басы біріктірілген осы бір көзқарастар өнертануда дәл осындай көзқарастар басқа эмпириялық ізденіс бастауында жатқан ғылымдарда қандай рөл атқарар болса дәл сондай рөл атқарады: олар жалпыға ортақ өлшемдер мен қағидалар құрайды, ал ары қарай формальды түрде тұтастану барысында олар өнер теорияларын туындатады" деп жазғанда дәл осындай жалпылаулар туралы айтса керек.

Осындай тым сыртқары алынған қарастырудың негізгі кемшілігі онда нақты анықтылықтың жоқтығында. Ал сол нақтылықпен адамға осылай әлде басқаша әрекет етпек болғанда санасуға жалпы ережелер сондықтан да дерексіз формальды ортақтандырулар болып қала береді. Осындай зерттеулерде олардың қарастыратын мазмұны берілген нақтылық ретінде біздің түсініктеріміздің шеңберінен алынады. "Содан соң, - деп жалғастырады Гегель - сол түсініктердің сипаты туралы сұрақ ары қарай қойылады, өйткені бұрынғыдан да нақтырақ анықтамаларға деген қажеттілік туындайды. Ол анықтамаларды әлгі теориялар тағы да біздің түсініктерден табады және де олар сол тұстан алынған соң анықтамалар да тұрақталады. Бірақ осының салдарынан біз бірден өте даулы нәрсеге кез боламыз. Өйткені бастапқыда әсемдік өте қарапайым түсінік сияқты болып көрінуінің де мүмкін екендігі рас. Дегенмен тез арада-ақ біз одан көпқырлы жақтарды таба алатындығына көзіміз жетеді. Демек, біреуі бір қырын, екіншісі - екінші қырын баса көрсетеді. Тіпті екеуі де бір ғана көзқарастардан шығып жатқан болса да қай жақты ең маңызды жақ деп алуымыз керектігі жайында дау туады".

Өзінің абстрактылығы мен бір жақтылығына қарай эмпириялық жалпылау үнемі кереғарлыққа ұшырайды. Себебі заттың нақты, шынайы тіршілігін ешқашан оның абстракты-жалпы көрінісіне апарып тіреу мүмкін болмайды. Сондықтан да заттар мен құбылыстарды зерттеудегі эмпиризм қашанда тіршіліктің жалқылық, жеке-даралық шегінде қалып қойып отырады. Сол арада, Гегельдің доп басып айтқанындай, "ғылыми таным... заттың өміріне түгелдей берілуді талап етеді, немесе, оның қажеттілігін көз алдында ұстауды және оның ішкі қажеттілігін көрсетуді талап етеді".

Таным тарихы нағыз ғылымның бірде-біреуі сол бір эмпириялық сатыда қалып қоймайтындығын көрсетеді. Ғылымды негізінен шындықтың ішкі, имманентті заңдылықтары қызықтырады. Ендеше қоғам тарапынан эмпириялық фактілерге деген қызығушылық теориялық түсінікке деген қызығушылықтан мүлде бөлек. К.А. Тимирязев: "Жай сипаттау немесе бізді қоршаған өсімдіктер мен хайуанаттарды тізіп беру, әрине, жалпылай қызығушылық тудыра алмайды. Әйтсе де, флора және фаунамен танысудан рақат алатын адамдар саны, әлбетте, қоғамдағы ғылыми даму дәрежесінен сыр береді. Керемет өсімдіктер мен хайуандар жайлы үзік-үзік жазылған дүниелер аса қызықты емес сияқты болып көрінер... Жалпылай назарды қандай да бір бұрын көріп-білмеген нәрсе аударары белгілі... Қайсыбір патшалықтың барлық ағзаларына ортақ құбылыстарды түсіндіру - басқа дүние. Өмірдің негізгі заңдарын зерттеу - басқа нәрсе. Ол әрбір зерделі адамның зейінін аударары хақ. Айналасында не болып, не қойып жатқанымен шаруасы бар, соны түсінуге тырысқан адамға қызықты болары сөзсіз. Өлі табиғатқа қатысты да солай деуге болады; минералогия - жер қыртыстарын құрайтын заттарды жай сипаттау ғылымы заттар араласуынан туындайтын құбылыстарды түсіндіретін химия, біздің планетамыздың тарихын әңгімелейтін геология сияқты ғылымдарға қарағанда аз қызықтыратыны белгілі'".

Кез келген ғылымның басты мақсаты - шындық заңдарын ашу, соны түсіндіру. "Физиологтың мақсаты, - деп жазған Тимирязев, - табиғатты сипаттау емес, түсіндіру және оны басқару. Оның әдіс-тәсілі бақылаушының бақылаушы рөлінде емес, сынаушының әрекеттенуші рөлінде. Ол табиғатпен күреске түсуі керек, сөйтіп өзінің ақылының, логикасының күшімен табиғаттан өзінің сұрақтарына жауап таба білуі керек. Ол сұрақ табиғатты иемдену үшін, оны өзіне бағындыру үшін өз еркінше өмірлік құбылыстардың түрін өзгертіп, бағыттап, бар етіп әлде жоқ етуге әлі келетіндей болуы керек".

Құбылыстарды эмпириялық суреттеуден бөлек теориялық танымның және түсіндірудің мақсаты күрделірек. Ол өте салиқалы да терең ізденістерді қажет етеді. "Физиологияның мақсаты морфологияның мақсатынан күрделірек екендігі түсінікті әрі ол морфологиядан гөрі кеңірек мәлімет қорын қажет етеді. Органикалық формаларды сипаттау үшін ешқандай алдын ала берілген мәліметтердің қажеті жоқ; өмір құбылыстарын түсіндіру үшін, яғни оларды қарапайымырақ физикалық және химиялық құбылыстарға апарып телу үшін - физиологтың міндеті осы. Сол құбылыстармен алдын ала таныс болу керек. Морфолог болу үшін, физиолог болу үшін белгілі дәрежеде физик те, химик те, морфолог та болу керек".

Танымның белгілі бір сатысында теориялық көзқарас ғылымда қажетті болып табылады. Алдын ала жасалуы тиіс аналитикалық жұмыс істелгенде одан күрделімін деп - сол затты теориялық тұрғыдан қайта өндіру, оның заттар мен құбылыстар жүйесіндегі орнын анықтау сынды міндеттерді анықтап алу керек. Осы тұста бастау туралы сұрақ көтеріледі, одан ойлаудан нақтыға дейін көтерілу мүмкін болмақ.

Осы бір танымның заңдылығы физика тарихында анық көрінеді. Жылудың молекулярлы-кинетикалық теориясы туралы түсініктен бір атомды газдық қысым, көлем және температура арасындағы сандық арақатынас (жағдайды теңдестіру) шығарылады. Бұл бір жағынан. Ал екінші жағынан, оның жылуды қажет ететіндігі шығарылады. Дәл сондай арақатынасты сондай газдардың жылу өткізгіштігі мен жабысқақтығы арасынан да табуға болады. "Барлық сондай жағдайларда, - деп жазды Эйнштейн, - эмпириялық заңдылықты логикалық қажеттілік ретінде түсіну туралы сөз болады".

Затты теориялық зерттеудің маңызды сипаттамасы объектінің өзін бөлек алып қарастыру болып табылады. Осы тұрғысынан алғанда қызықты үлгі ретінде платондық философияны алуға болады. Онда заттар "жеке-даралығында емес, жалпыламалығында, тегінде, олардың өзіндегі болмысы мен өзі үшін болмысында ашылады, өйткені Платон жеке алынған жақсы қылықтар, әдемі адамдар әлде өнер шығармалары емес, мейірімділіктің, сұлулықтың, ақиқаттың өзі ақиқат болып табылады" деген еді.

Бірақ Платонның қарастыруының бір кемшілігі оның әлі де болса дерексіз екендігінде, онда әлі де болса жалпыға ортақтықтың жекелікпен, жалқылықпен бірлігі танылмаған.

Таза теориялық танымның маңызды мақсаты эмпиризмді де, Платондық абстрактылы түсінікті де жеңіп шығуында. Ол өз бойында жанамаланған түрде әлгі екі шектіліктің екеуін де ұстап тұруы тиіс және де жалпыға ортақтықты ерекшелік әрі жалқылықпен диалектикалық тұрғыдан салыстыра білуі керек.

Заттарды теориялық қарастыру барысында жалпыға ортақты табу, сол ұғымға сай затты тану маңызды. Сондықтан да теориялық таным сипаттаумен, заттың түрлі қасиеттерін тізіп берумен шектелмейді, сол көптүрлілікті ортаққа апарып тірейді, оны сол бір субстанцияның модификациясы ретінде таниды. "Дәлелді айғаққа жай ғана куәлік келтіріп қоюмен шектелмей, - деп жазды К.Л.Тимирязев, - сол айғаққа рационалды түсінік беруге тырысу, ойы басқа жалпы заңдардың дербес мезеті ретінде шығару, бар эмпириялық біліммен шектелмей, дедуктивті қорытынды шығаруға талпынуды мақсат етеді. Осы бір ортақ заңдар қандай болуы мүмкін? Сол заңдардың арқасында бізді қоршаған органикалық әлемнің кемелділігі бізді таң қалдырады".

Жаратылыстанулық теорияның классикалық үлгісі болып Эйнштейннің арнайы және жалпы салыстырмалылық теориясы табылады. "Тәжірибе арқылы дәлелденген барлық инерциялық жүйелердің тең құқылығынан әрі өзінің ең түйінді көрінісін Максвелл-Лоренц электродинамикасынан тапқан жарықтың жылдамдығының тұрақтылығы туралы тәжірибелік заңнан салыстырмалықтың арнайы теориясы өсіп шықты. Ол бізге оған дейін өз алдына дербес болып келген теориялық ұғымдардың алысқа бастар бірлестігін алып келді; бір жағынан, электр және магнит өрісі, екінші жағынан - инертті салмақ пен энергия бір мәнге айналды".

Салыстырмалылықтың жалпы теориясында іргелі жалпылау, құбылыстар көптүрлілігін жалпыға апарып телу одан да терең көрініс тапты. "Салыстырмалылықтың жалпы теориясы бірігу жолындағы тағы бір саты болып шықты. Ол оған дейін бөлек-бөлек болған инерция және тартылыс деген ұғымдарды логикалық бірлікке әкелді. Олардың арасындағы эмпириялық байланыс бұдан әлдеқайда ерте тұжырымдалып үлгерген де еді. Дегенмен, бұл теорияның керемет нәзіктігі мынада болатын - ең ортақ логикалық принциптерден (қозғалыстың барлық жағдайларының тең құқылығынан) туындай отырып, ол логикалық жолмен гравитациялық өріс туралы күрделі заңды шығаруды мүмкін етті".

Көптүрлілікті бір ортақтыққа әкелу сынды дәл сондай біріктіру үдерісі басқа ғылымдар саласында да орын алды. "Химияның өткен ғасырдағы ең басты жетістігі, - деп жазды Тимирязев, - табиғаттың шексіз коп денелерін химия оларды құрастырушы қарапайым денелердің, элементтердің шекті санына апарып тіреуге қол жеткізгендігінде... Биологтарға да сондай жалғыз элементарлы орган табу мүмкін болды. Сансыз көп түр өзгерістер мен үйлесулер арқылы ең күрделі деген ағзалардың барша бөліктері құрастырылады. Осы жерде біз алдыңғы орынға ботаниктер Шлейден, Моль, Роберт Браунның жетістіктерін қоюымыз керек. Шлейден клетка туралы ілімнің осы сөздің нақты мағынасында алынған іргетасын қалаушысы болмаса да, бірінші "жаршысы" болғандығы белгілі, ал қалған екеуі клетканың ең басты құрамдас бөліктерін - протоплазма мен ядроны ашты".

Басқа жерде ол осы ойын былай деп жалғастырады: "Жеке органдардың өмірін зерттеп, әсіресе басқалары содан құралатын элементарлы органның өмірін, яғни клетканы зерттеп, органдардың өзара байланысының жалпы қатынасын, сондай-ақ, өсімдіктің тұтастай өмірін зерттеп, ол қаншалықты біртұтастық ретінде алынған бүкіл әсемдік әлемінің өмірін қарастырудың қол жетерліктей мүмкін екендігін түсінуге тырысады. Сол арқылы ол ең түсініксіз әрі ең кең сұраққа - өсімдіктің пайда болуы туралы және оның жетілу себептері туралы сұраққа жарық түсіргісі келеді немесе басқаша айтсақ, органикалық әлемнің мақсатқа сәйкестілігі, үйлесімділігі туралы сұрақты түсіндіргісі келеді".

Эмпириялық фактілердің ішкі байланысын, мәнін түсінуге тырысу теориялық танымның маңызды қасиеті болып табылады. Ол физика, биология, саяси экономия сияқты ғылымдарға ғана тән емес, ол тарихи ғылымда да орын алады. Бір қарағанда тарих затты теориялық тану тәсілімен келіспейтін сияқты болып көрінеді және де тарихи ғылымда сипаттау болмай тұрмайды. Бірақ қайта қарау дәуірінің тарихшылары, мысалы, Тьерри, енжар сипаттауға қарсы шыққан болатын, тарихи айғақтарды үсті-үстіне үйе беруге қарсы шыққан болатын, сөйтіп, тарихи дамудың мәнін түсінуге тырысқан, қайсыбір тарихи дәйектердің мәнін түсінуге тырысқан. Осы тұрғысынан теориялық таным өлшемдерін тарихи ғылымға да сәйкестендіруге болады.

Өзінің "Ағылшындық конституция тарихы жайында" деген Генри Галламның "Англияның конституциялық тарихы" деген шығармасына қатысты жазылған еңбегінде Тьерри елді басқару саласы мен заң шығару саласында орын алған өзгерістерді эмпириялық абстракт түрде сипаттап беруді қатты сынға алған. Галламның еңбегін Тьерри Англияның парламенттік актілері мен заңдарының ең толық әрі ең түсіндірмелі шолуы деп атайды.

"Осындай сипаттаулар, - деп жазды Тьерри, - бір қарағаннан ұнауы мүмкін, бірақ шындығында олар дәл сондай болып шықпайды. Олардың ең басты жетіспеушілігі мынада - өздері талқылап отырған елдің саяси және азаматтық тарихын алдын ала белгілі оқиғадай көреді; осылайша, заң шығарушы актілер сол актілердің шығуына әкелген оқиғалармен байланыссыз беріледі. Ал сол оқиғаларды дәл суреттеп берген болса ғана ол заңдардың нағыз мәні ашылған болар еді. "Конституциялық тарих" авторы өзінің бүкіл зейінін заңдар мен әкімшілік құжаттарды зерттеуге салған. Ал тарихи фактілердің бірінің артынан бірі келетіндігіне, бірізділігіне келер болсақ, онда ол қолына бірінші болып түскен баяндау тәсіліне жүгінеді. Оқиғаларды, айғақтарды сыни тексерістен өткізбейді, әлеуметтік болмысқа тереңірек ену үшін аз да болса еш әрекет етпейді. Әлеуметтік болмыс өзгерістері заң шығару ісінің түрлі сатыларына алғы шарты болатындығы белгілі ғой".

Мұнда Тьерри тарихи оқиғаларға эмпириялық абстракты қатынастың үлгілі түрін талдайды және жай талдамайды, оларды сынға ала отырып талқылайды. Сол бір ізденістерде бәрі де бар сияқты: айғақтар, оларды толықтай суреттеу, эрудиция, бірақ сол айғақтардың нағыз шынайы мәнін түсіну жетіспейді. Сондықтан да әлгідей тарихи ізденістер, өзінің егжей-тегжейлігіне қарамастан, абстрактылы болып қала береді. Тьерри "Сол актілердің негізінде жатқан нақты түрткілер азғана тарихи дәйектер санына әлсіз жарығын ғана түсіреді. Олар автордың қаламына кездейсоқ тап болғандай. Біз бүл кітаптан ағылшын халқының түрлі дәуірлердегі конституциясын көреміз, бірақ біз еш жерден ағылшын халқының өзін көрмейміз'" - дейді.

Реставрация дәуіріндегі француз тарихшылары тарихи ғылымға зерттеудің теориялық тәсілдерін енгізгісі келді. Бұл тұрғысынан алғанда О. Тьерридің "Үшінші таптың пайда болуы мен жетістігінің тарихы туралы тәжірибе" деген кітабы өте қызық. Ол туралы Маркс Энгельске былай деп жазған: "Оның баяндауынан таптың қалайша көтерілу үдерісі жүзеге асқандығы анық көрінеді. Сөйте тұра, оның түрлі уақытта түрліше орын алған ауыртпалық көтеру нүктесі бар әр түрлі формалары мен сол формалардың арқасында ықпалға ие болған таптың алуан түрлі бөліктері өліп тынады да. Осы бір таптың билікке қолын толық жеткізгенге дейін басынан өткерген метаморфозаларының бірінен соң бірі келіп жатқан өзіндік реті, меніңше, келтірілген материалдың байлығы тұрғысынан алғанда еш жерде бұған дейін дәл осылайша жақсы берілмеген болатын ".

Тьерри нақты тарихи тұрғыдан үшінші таптың қалыптасуын қарастырғысы келді. Кітаптың алғы сөзінде ол өзінің тәсілін былай деп анықтап берді: "Ол үшін (яғни тарих үшін Ж.А.) тарихи құбылыстардан соған қатысы жоқтың барлығын елемей тастау жолымен арнайы пән құруға тура келді; пайымдаулар мен жалпы айғақтардың реттелген қатарына баяндаушылық қызығушылық пен өмір енгізу керек болды".

Эмпириялық және абстракты қарастыру тәсілдерімен салыстырғандағыдан гөрі Тьерри нақты тұтастықты түсінуден бастайды, сөйтіп, пәннің ішкі мазмұнын логикалық тұрғыдан ашып береді. Сол заттың пайда болу тарихын және даму тарихын қарастыруға талпыныс жасайды. Сондықтан да, оның тарих жайындағы ізденістерінің нәтижелері пәннің абстрактылы емес, формальды емес тарихы болып табылады. Ол нақты өмірде орын алған құбылыстың нақты тарихын береді. Тьерри үшінші тапты келесідей сөз жолдарымен анықтап береді: "Осылайша, 1789 жылы революцияның қаруы болған топ, менің сіздерге осы жерде басынан бастап тарихын баяндап бергім келіп отырған топ - дворяндық пен шіркеуліктерді қоспағандағы бүкіл ұлттың қалған бөлігі. Бұл анықтама, сонымен бірге, менің баяндап отырған пәнімнің нақты шекаралары мен көлемін де бедерлеп береді, сөйтіп, менің нені назардан тыс қалдыруымның керектігі мен неге тиісе өтуім керектігін көрсетеді".

Диалектикалық-логикалық танымда объективті нақтылық ойлауда көптеген анықтықтардың бірлігі ретінде қайтадан өндіріледі. Мұндай теориялық танымда фактілер өз алдына дербес тіршілік етуші әлдене болып талқыланбайды. Ол жүйеде іштей байланысқан болып әрі көптеген анықтықтардың негізінде жатқан бірлік болып талданады.

Теориялық білімді диалектикалық-материалистік түсіну, бастауды табу, яғни "пәндік саланың клеткасын" табу дегеніміз редукционизмнен мейлінше бөлек дүние. Редукционизм болса әлемнің барлық байлығын "соңғы" элементтерге апарып саяды, өзгеріссіз субстанцияға апарып тіреп қояды. Осы бір концепцияда даралықтың мәні жоққа шығарылып, құрдымға кетіріледі.

Диалектика субстанцияның тарихилығын ғана мойындап қоймайды, сонымен бірге, даму мен ішкі заңдылықтардың нақты жүйенің өзіне тиесілі екендігін де көрсетеді. Сондықтан да таным жалпыға, тұтастыққа апарып қарапайым түрде теліп қою ретінде түсіндірілмейді. Ол шындықты рухани-теориялық тұрғыдан қайта құру ретінде түсіндіреді. Өзінің қалыптасу және даму барысында әрбір нақты тұтастық көптеген форма құрастыруға қол жеткізеді. Олар абстракты түрде қарапайымдандырылады және де бастапқы, қозғалыссыз субстанцияға апарып телу арқылы түсінуге келмейтіндей болады. Осындай күрделі қозғалыс, форма құру тек қана дерексізден нақтыға теориялық көтерілу сипатында ғана дұрыс түсіндіріле алады.

Шындықты рухани-теориялық қайта өндіру барысында теория логикалық реттелген абстракциялардың, ұғымдар мен категориялардың өзара байланысқан буындары ретінде көрінеді. Нақты объективті шындықтың форма құрастыруы, қалыптасуы теориялық тұрғыдан қайта өндіріледі. Логикалық ізденісте сол абстракцияларды, ұғымдардың теория құрылымындағы байланысын өз алдына жеке қарастыруға болады және де сол арқылы заттар мен құбылыстардың объективті байланысын шешуге де болады. Бірақ олардың өздері қандай да бір мәнге тек қана объективті байланысты, қалыптасу мен заттың форма құруын дұрыс бере алғандықтан ғана ие болады.

Егер де әлденені теориялық түсіну жай ғана оның алғышарттарын тануға барып тірелсе, онда жаңаның оның алғышарттарымен қажетті байланысын түсіну қиын. Жаңа дегеніміз сыртқары әрі қосымша дүние болып шығады. Маркс бірнеше рет өндіріс, шындығында, кез келген қоғамның ортақ шарты болып табылады деп атап өткен. Бірақ солай екен деп қоғамдық дамудың нақты формасын тікелей түсіндіріп беру қиын. Сол сияқты, дінді тануда да оның жерден бастау алатындығына сілтеу жеткіліксіз, сөйтіп, діни қиял-ғажайыптарды материалдық қатынастарға тіреп қоюға да болмайды. Шындығында ол тек қана адам іс-әрекетінің айналдырылған, мистификацияланған формасы ретінде ғана түсіндіріле алады.

Нақты теориялық танымда шындықты жанамалап беруші буындардың категорияларына маңызды орын беріледі. Мәселе мынада: идеологиялық формаларды экономикалық қатынастарға апарып тіреу, қосымша құн формаларын құнға апарып тіреу және т.б. нақтылық табиғатына зорлық көрсетуі, оны бұрмалауы мүмкін. Одан басқа форманың өз табиғаты, оның имманентті анықтылығы да түсініксіз болып қала бермек. Метафизикалық телу тек қана түсінудің көрінісін бермек. Метафизиктердің теориялық пайымдаулары, жалпы алғанда, аса дәлелді, көңілге қонарлық пайымдаулар болып шықпайды. Сондықтан басынан бастап-ақ эмпиризм мен позитивизм үшін теориялық таным мен оның рөлін терістеуге болатындай нағыз алғышарттар бар.

Егер де заттар мен құбылыстарды теориялық тануды редукция деп қана талдаса, алғышарттарға апарып тіреу деп түсіндірсе, онда сол алғышарттар неліктен өзінің бүкіл жаратылысымен солардың барлығына мүлде бөтен формаларда жүзеге асуы тиістігі әр кез түсініксіз және жұмбақ болып қалады. Осылайша, мысалы, жүйе-физиологиялық субстраттан тікелей алғанда психологиялық әрекеттің барлық ерекшеліктерін түсіну қиын. Қайсыбір елдің және дәуірдің экономикалық өмірінің жағдайынан гөрі қайсыбір жазушының шығармашылығын түсіндіру сондай қиын.

Осындай теориялық қайта құрудың классикалық үлгісі болып Маркстің "Капиталы" табылады. Рента, пайда, пайыз және т.б. сынды дамыған категориялардың эмпириялық талдауы, зерттеуі Марксқа дейін көп бұрын жүргізілген болатын. Десек те, оларды пакты диалектикалық түсіну тек қана марксистік саяси экономияда ғана мүмкін болды. Осы жерде бірізділікпен құнның еңбек-әрекеттік теориясы жүргізілген, қосымша құн теориясы ашылған әрі оның көріністерінің эмпириялық формаларымен байланысы көрсетілген.

Бастау ұғымының сипаттамасы

Бастау туралы сұрақтың тек қана шындықты теориялық тану барысында туындайтындығы жоғарыда аталып өткен болатын. Сол теориялық таным барысында заттар мен құбылыстардың ішкі байланысы танылады. Бұндай теориялық игеру тек қана көптүрлі жалқылықтар жалпылама негізге апарып тірелгенде және де жалқылықтар сол негіздің көріну формасы, модификациясы ретінде игерілгенде ғана шынайы түрде мүмкін болмақ.

Ғылымның дамуының эмпириялық сатысында мұндай мақсат туындамайды, өйткені танымның мақсаты ретінде пәнді қайта өндірудің нақты біртұтастығы қойылмайды. Бастау мәселесі шынайы қойыла қоймаған ғылымдар да бар, мысалы, анатомия.

Морфологияда да, ол суреттемелік ғылым болып қалған кезде, жағдай дәл сондай болған еді. Морфология теориялық пән болып шыққанда, яғни зерттеу нысанын тірі тұтастық ретінде тануға тырысқан шақта қажетті түрде бастау, бастапқы нүкте мәселесі туындады. К.А. Тимирязев бірнеше рет физиология өткен ғасырдың соңында теориялық ғылымға айналып, теориялық тұрғыдан физиологиялық құбылыстардың тұтастай табиғатын түсінуге және қайта өндіруге тырысты.

Осы тұрғыдан анықтықтар туралы, бастау өлшемдері туралы, шындықты теориялық танудың бастапқы нүктесі туралы сұрақ туындайды. Сұрақты осылайша қою өте орынды, өйткені нақты бір тұтастықты талдау барысында оның бойында бірлікте жинақталған көптеген анықтықтар табылады. Мысалы, ұлт сынды әлеуметтік құбылыстың талдауы оның бойында көптеген белгілер барлығын анықтайды: территория, тіл, экономикалық байланыс, психикалық құрам бірлігі. Сол сияқты нәрсені адам, тап, қоғам және т.б. ұғымдар туралы да айтса болады. Нақты тұтастықта заттың барлық анықтықтары өзінің арнайы рөлін атқарады және де сондықтан да онда бөлінбестік бірлікте болады. Әрбір анықтық өз алдына тек эмпириялық қарастыру барысында өзіндік дербес мағынаға ие болады. Шындықты теориялық, нақты түсінудің маңызды шарты болып оны көптеген анықтықтардың бірлігі ретінде тануды алады.

Нақты объективті шындықты жүйелі тануды мүмкін ететін бастау, бастапқы форма таза ғылыми нақты ұғымы диалектикалық логикада беріледі. Рас, егерде бастау ұғымының тарихын мұқият қарайтын болсак, онда бүл жерде оны абстрактылы, пайымдық, сонымен бірге, нақты түсінуі берілген. Кантқа дейінгі философияның өне бойына бастау дегеніміз тым дерексіз, пайымдық деңгейде түсіндіріліп келді.

Бастау ұғымы тарихи нақты жүйеден тыс зерттелген болатын. Бастау ретінде не жалпыға ортақ, айқын да анық ұғым (Декарт, Спиноза, Лейбниц) алынатын, одан дедукция жолымен бүкіл бар білімді алып шығуға тырысатын; не сезімдік тәжірибеден, жалқылықтан бастайтын (Бэкон, Локк, Юм), соларға сүйене отырып, адам білімінің синтетикалық табиғатын негіздеуге тырысатын.

Осы бір бастау ұғымдарының барлықтарының біртектілігі мен дерексіздігі ондағы бастаудың нақты ұғымының бір қыры тым асыра мадақталатын және де басқа қырына қарсы қойылатын. Сондықтан да олар өздерінің дерексіз бастауларының негізінде адам танымының нақты, синтетикалық және жалпыға ортақ табиғатын қанағаттанарлық дәрежеде түсіндіріп беруге шамасы келмепті. Философия тарихында материалистер де, идеалистер де (рационалистер мен эмпириктер) бастау мәселесін дұрыс қойып, дұрыс шеше алмады. Себебі олар жалпы мен жалқы, тікелей мен жанама, аналитикалық пен синтетикалық, индуктивтілік пен дедуктивтіліктің диалектикасын түсіне қоймаған болатын.

Бастауды осылайша диалектикалық емес түрде түсіну барысында бірінші грек философтарының өздері қақтығысып үлгерген кереғарлық шешілмейтіндей болса керек. Демек, егер де бастауды сезімдік-нақты анықтық, жалқылық деп түсінер болсақ, онда түрдің, тұтастықтың тіршілігін қалай түсіндіруге болады? Ол өзінің элементтерінің қосындысынан әлдеқайда көп нәрсе емес пе? Ал егер бастауды жалпыға ортақтық деп түсінер болсақ онда қалайша алуан түрліліктің көптігін түсіну мүмкін?

Рационализм мен эмпиризмнің философиялық тұғырнамасында бұл кереғарлық толық сақталған, бірақ ол аналитикалық пен синтетикалықтың адам білімін құрастырудағы кереғарлығы ретінде білінді. Сонымен, білім құрау барысында жалпыға ортақтан (ұғымнан) бастар болсақ, онда адам білімінің синтетикалық табиғатын түсіну қиын. Керісінше, егерде жалқылықтан, сезімдік тәжірибеден шығатын болсақ, онда жалпыға ортақтық пен адами білім қажеттілігін негіздеп беру қиын.

Мәселенің осы қырына басты назар аударған Кант болатын. Бұл мәселені Гегель де шешпекші болды. Дегенмен олардың да талпыныстары табысты болмады, өйткені идеализм тұрғысынан алғанда бұл - шешілмейтін мақсат. Осы кереғарлықтарды дедуктивті (аксиоматикалық) логиканың болсын, позитивизм логикасының болсын шешуге шамасы келмеді, себебі олар нысанның біртұтас табиғатын қайта құрастыра алмайды, өйткені жалпылықты жалқылыққа, аналитикалықты синтетикалыққа қарсы қояды.

Дедуктивтік (аксиоматикалық) логикаға сай, білім жүйесін құру барысында теория шеңберінде дәлелсіз қабылданған аксиомалар мен постулаттардан бастаған жөн, сөйтіп, солардан теориялық бүкіл қалған қағидаларын еш ауыртпалықсыз шығаруға болады. Грек философиясы мен логикасында аксиомалар бірінші, өздігінен ақиқат қағида ретінде түсіндірілетін. Рас, қазіргі аксиоматикалық теорияларда өздігінен анықтық белгісіне көңіл аудармайды (Эвклидтің "Бастауларындағы" бесінші постулат пен Гильберттің төртінші топтағы төртінші аксиомасы ондай болып есептелмейді). Аксиоматикалық теориялар аксиомалар жүйесіне енетін терминдердің мазмұнынан аулақ кетеді. "Аксиоматикалық теория деп ғылыми жүйе түсіндіріледі. Ол жүйенің барлық сөйлемдері қайсыбір көптеген сөйлемдерден таза логикалық түрде шығарылады: ол сөйлемдер осы берілген теорияда дәлелдемесіз қабылданады, сондықтан аксиома деп аталады және де оның ұғымдарының барлығы қандай да бір ұғымдар жігіне, анықталмайтын деп аталатын ұғымдар жігіне апарып телінеді'".

Білімнің аксиоматикалық түрде құрылған жүйесінің үлгісі ретінде Гильберттің эвклидтік геометрияны құрастыруын алуға болады. Ол геометрияның үш элементінің (нүкте, түзу, сызық, жазықтық) көмегінің арқасында құрастырылған, жиырма аксиоманың басын біріктіруші бес топтың арқасында және бастаудағы бес ұғымдардың ("тиесілі", "арасында", "бәсекелес", "параллелді", "үзіліссіз") арқасында тұжырым жасау ережелерін пайдалана отырып, эвклид геометриясының жүйесін дәлелдей алды.

Аксиоматикалық тәсіл құрылымында екі элемент бар: бастапқы (аксиомалар мен анықталынбайтын бастапқы ұғымдар) және бастапқы элементтерді пайдаланудың логикалық құралдары (қорытынды ережелері мен ұғымдарды анықтау ережелері). Егерде Гильберт пен Аккерман аксиоматикалық тәсілдің екі жағын - аксиомалар жүйесі мен дәлелдеулер ережелерін бөліп қарастырса, А. Тарский тағы да қосымша екі ұғым енгізді -алғашқы терминдер және келесілерін құрастыру ережелері. "Адами таным" деген кітабында Б. Рассел: Алғашқы терминдер жүйесін ғылымның "минималды сөздігі" - деп атайды. Расселдің айтуы бойынша, ғылым термині "минималды сөздік" ұғымына мына жағдайда сай болады: 1) ғылымда пайдаланылатын әрбір сөз сөздік көмегімен номиналды анықтамаға ие бола алатындай болса; 2) осы бір бастапқы сөздердің бірде-біреуі басқа сөздер көмегімен берілетін номиналды анықтамаға ие емес болса.

Рассел сол бір минималды сөздікті ғылымдағы ең негізгі нәрсе деп түсіндіреді, өйткені, ғылым туралы айтуға болатынның барлығын сол бір алғашқы сөздер арқылы айтуға болады. Осылайша, мысалы, географиядағы ендік пен бойлықты қалыптастыру үшін "Гринвич", "Солтүстік полюс" деген сөздер жеткілікті. "Сол бір екі сөздің барлығының арқасында... - деп жазды ол, - география саяхатшыларының жаңалықтары туралы айта алады. Дәл сол бір екі сөз ендік және бойлық еске алынатын тұстардың барлығында бар" .

Философиялық идеализм білімді аксиоматикалық құрастырудың кейбір қажеттіліктерінде ойнайды, себебі онда аксиомалардың, бастапқы ұғымдардың объективті жаратылысы бүркемеленеді. Нәтижесінде логикалық идеализм оларды таза ойдан шығарылған деп түсіндіруге мүмкіншілік береді және теорияны ұғымдардың бір-бірімен формальды қатынасы деп біледі. Рас, формальды құрылымдарда қорытындылардың аксиомалардан тәуелділігіне назар аударады, сондықтан да қандай да бір аксиомалар жүйесін таңдау дегеніміз субъект белсенділігінің өнімі болып елестетіледі.

"Ал шындығында ешқандай "жалғыз өзім білемдік" жоқ, себебі білімді дедуктивті (аксиоматикалық) негіздеу ғылымның белгілі бір даму деңгейінде әбден мүмкін. Ол деңгейде ғылымның негізгі ұғымдары мен принциптері құрастырылған, яғни белгілі бір білім жүйесін құрастыруға болатындай ұғымдар мен қағидалар бөлініп алынған. Әйтсе де осы негізгі ұғымдар, аксиомалар ешқандай жағдайда позитивистер суреттегендей еркін шығармашылық өнімі болған емес. (Біз, әдеттегідей өзіміз қабылдаған алғашқы терминдердің мазмұнын көзге ілмейміз, сөйтіп, бар назарымызды тек сол терминдер кездесетін аксиомалардың формасына ғана аударамыз'". Осы бір аксиомалар шындықтың ішкі заңдылықтарын танудың нәтижесі.

Философиялық идеализм тұрғысынан алғанда аксиомаларды табысты таңдау деп егер сол аксиомалар негізінде теорияны дәйектеп берсе ғана айтады және де ол аксиомалар жүйесінің толықтығы, кереғар еместігі мен тәуелсіздігінің логикалық алғышарттары деп аталатындарға сәйкес келеді. Тәуелсіздік принципіне сай, жүйеде басқа қағидалардан шығара алатындай бірде-бір тұжырым болмауы тиіс. Аксиомалар жүйесі, егер де соның негізінде құрастырылатын екі кереғар тұжырымның біреуі дәлелдеуге келмейтін болса, қай жағдайда кереғарлықты болдырмау алғышартын қанағаттандырады.

Аксиоматикалық түрде құрастырылған теорияның шектілігі мен толымсыздығы Гедель теориясында байқалады. Гедель барлық дерлік кереғар келмейтін аксиоматикалық түрде құрастырылған теориялық жүйелер толымсыз екендігін өте нанымды дәлелдеп берді. Оларда қашанда сол теорияға қатысты алдын ала ақиқаттығы белгілі пайымдаулар бар әрі олар сол теория терминдері арқылы құрастырылған, бірақ олар сол жүйеде дәлелдене алмайды.

Осының барлығы аксиоматикалық (дедуктивті) логикада қолданылатын бастау ұғымы оның нақты диалектикалық ұғымы еместігін көрсетеді. Аксиоматикалық түрде құрастырылған теорияның бастауларында бастау деген нақты, синтетикалық ұғымның бір ғана қыры алынады.

Түпкілікті мәніне сай алғанда дәл осындай бірыңғай бір жақтылықты қазіргі эмпиризмнің, неопозитивизмнің де бастау туралы түсінігінен байқауға болады. Олар басқа бір шекке ұмтылады - жалқылыққа, "таза тәжірибеге" ұмтылады. Рас, мұнда бастау мәселесін қоюдың дәл сол мәселені ескі эмпиризм мен позитивизмнің қалай қойғандығы бір-бірінен ерекшеленеді. Мәселе мынада, неопозитивизм өз логикасында қолында бар білімдер жүйесін қандай да бір іргелі, қарапайым сөйлемдер санына редукциялайды. Оларды неопозитивизм ең соңғы және ешқандай күдік келтірмейтін сөйлемдер деп түсіндіреді.

Осы бір соңғы "ары қарай ыдыратуға келмейтін хаттамалық сөйлемдерді" Карнап сезімдік, жеке бас тәжірибесінің мәліметтері деп суреттейді. Олар тікелей берілген, олар "жоққа шығарылмайды" және толығымен рационалды мезеттерден "босатылған". Осылайша, іргелі, "хаттамалық білім" табиғатын анықтап алып, неопозитивизм эмпириялық философияның кез келгенінің алдында кезігетін қиындықтарға қайтадан тап болады. Шындығында, егер "хаттамалық сөйлемдер" тек жеке бастікі, тек сезімдік болса, онда адамзат танымының жалпыға ортақтығы мен жалпыға мәнділігі қалайша мүмкін болмақ?

Осы қиындықтан кетуге тырысу логикалық позитивизмнің білім жүйесінің бастапқы нүктесін түсінуде белгілі бір эволюцияны бастан кешіруге әкелді. Осылайша, Шлик кезінде сол бір бастапқы білімде мынадай екі нәрсені ажырату керектігін ұсынған: бір жағынан - жеке бастық, жеткізуге келмейтін, сезімдік мазмұн, екінші жағынан - тәжірибе ішіндегі құрылымдық қатынас, жалпыға ортақ "форма". "Біз құрылым мен мазмұн туралы Шлик ілімінің мысалынан, - дейді. B.C. Швырев, - басынан бастап-ақ логикалық позитивистер өздерінің іргелі білім доктринасын енгізу барысында қиыншылықтармен кезігіп, бірізді позитивистік сенсуализмнен кетуге мәжбүр болғандығын анық көреміз. Шликтің айтуы бойынша, тіл элементтері ("форма") жалпыға ортақ мәнге ие, ол тікелей тәжірибеге ғана апарып тіреуге түбегейлі түрде сәйкес келмейтін дүние. Бірақ та осы бірізді субъективистік-сенсуалистік ұстанымнан кету еш көмегін тигізбеді. Сезімдік пен тілде көрініс табатын фактордың бірлігі іргелі білім деңгейінде қалай жүзеге асатындығы бәрібір түсініксіз болып қала береді. Адамның біртұтас таным үдерісінің екі құрамдас бөлігінің арасындағы тетік нені білдіреді - ол да түсініксіз" .

"Хаттамалық сөйлемдер" туралы пікірталастардың барлығы, неопозитивизм эволюциясы, оның бірізді редукционизмнен алыстауы позитивизмнің ғылыми білім логикасын жалпылық пен жалқылық қатынасын ашуды, тікелей және жанаманың, аналитикалық және синтетикалықтың арақатынасын ашуға қанағаттанарлық дәрежеде негіздеуге шамасының келмейтіндігін айқын көрсетіп берді.

Неопозитивизмнің танымның эмпирикалық бастауына байланысты пайда болатын нағыз қиындықтарын шешу алдындағы әлсіздігінің тағы бір көрсеткіші болып Р. Карнаптың "Физикалистік тіл ғылымның әмбебап тілі" деген мақаласындағы талпынысынан да көрінеді. Осы жұмыста ол тікелей тексерілетіндікті жалпыға ортақ мәнділікпен байланыстыруға тырысып бағады. Делдал тіл рөліне физикалистік тіл ұсынылады. Ол бір жағынан, индивидтердің қарым-қатынасын қамтамасыз етеді, екінші жағынан - "арнайы тәжірибені" танытуға алғышарт жасайды. Егер де бір хаттамалық тіл өзінің тым жекешілдігінің арқасында басқа бір хаттамалық тілге аударылмайтындай болса, онда сол тілдердің екеуі де физикалистік тілге аударыла алады.

Кейініректе неопозитивизм шекті эмпиризмнен кете бастады. Бұған, негізінен, іргелі білімді түсіну барысындағы қиындықтар, пікірталастар көмектесті. "Абсолютті расталатын сөйлемдерді ғылымның бастапқы нүктесі етудің жолы жоқ. Ешқандай tabula rasa да жоқ. Бізді ашық теңізде тұрып өз кемесін соғуы тиіс теңізшілермен салыстыруға болады. Олар кемесін докқа да қоя алмайды, оның бөлшек-бөлшектерін қайта құрастыра да алмайды" .

Бастауды диалектикалық-материалистік түсіну дегеніміз - нақты диалектикалық түсіну. Онда ескі философия тұрғысынан шешілмейтін барлық қиындықтар рационалды түрде шешімін тапқан. Рас, бастауды түсінудің диалектикалық, нақты негізделуінің құнды идеялары гегелдік логикада жасалып шыққан. Дегенмен, бастауды және логиканы гегельдік түсіну, білімнің жүре бара ашылу тәсілінің де өз кінәраты болды, себебі ойлаудың даму үдерісін, абстрактылықтан нақтылыққа көтерілу тәсілін Гегель материалды шындықты, объектіні теориялық қайта құрастыру тәсілі деп түсінбеді, оны абсолютті идеяның таңғажайып жолмен өзіндік дамуы барысындағы сол реалдылықтың туындатуы деп ұқты.

Гегель заттың, нақты тұтастықтың пайда болу үдерісін оны теориялық түсіну тәсілімен тепе-тең деп қарастыратын болғандықтан, әлбетте, жүйенің бастауын табу жолындағы философ жасаған талдау объективті, нақты тұтастыққа бағытталған, қалыптасқан теориялық көзқарастарды зерттеуге бағытталған. Сондықтан да бастау, бастапқы нүкте ретінде Гегель теориялық абстракцияны, өзіндік даму барысында өзінен ерекшелік пен жалқылықты туындататын ұғымды түсінеді.

Теорияның элементтері оның шындыққа деген қатынасынан тыс қарастырылатын идеализмнің түрлі формалары мен логиканың формалистік тұжырымдамаларына қарама-қарсы диалектикалық-материалистік логикада теориялық білім объективті шындықтың көрінісі ретінде алынады. Сондықтан да бұнда "ә" дегеннен объективті өзара байланыстар, пән логикасы және оның теория логикасына деген қатынасы баса айтылады.

Бастау - қарапайым нақтылық

Материалистік диалектикада бастау ұғымы, теориялық танымның бастапқы нүктесі ой (абстракция) деп түсіндірілмейді, осы жүйенің ең жалпыға ортақ, элементарлық нақтылығы деп түсіндіріледі. Бастауды рационалистік және эмпириялық түсінуден оны диалектикалық-логикалық түсінудің айырмашылығы мынада - ол неопозитивизм мен аксиоматикалық көзқарастарға қарама-қарсы, бастапқы нүктені нақты әрі синтезді (құрама) дүние деп қарайды.

Диалектикалық логикаға сай, кез келген жүйені теориялық қайта құрудың мазмұндық тәсілі ұғымнан, логикалық постулаттар, аксиомалардан және де "таза тәжірибеден" шығып жатпауы тиіс. Ол ең алдымен сол берілген жүйе дамып шыққан нақты эмпириялық шындықты талдауы тиіс, пәндік саланы және оның қарапайым болмысын, ең қарапайым нақтылықты талдауы тиіс. Осы қарапайым нақтылықты, "клетканы" талдау оның бойынан жалпыға ортақтық пен жалқылықтың, материя мен форманың, теріс пен оңның бірлігін табады және сонымен жалпы алғандағы бүкіл жүйені теориялық тұрғыдан көрсету мен түсінуге мүмкіндік береді.

"Бастау" сөзі күнделікті түсінікте әлденедей ірірек болып көрінгенмен, шындығында сөз нақты жүйедегі ең қарапайым шындық жайында болып тұр. Объективті тұтастық пайда болған және құрылған нәрсе сияқты түсінілетіндіктен, бастау сол объективті тұтастық дамып шыққан қарапайым қарапайым шындық болып танылады. Осы мағынасында бастау қарапайым да тікелей дүние, бірақ осы жүйе үшін жалпыға ортақ мағынаға ие.

Диалектикалық логика бойынша абсолютті тікелей, "қарапайымдылық" жоқ, өйткені абсолютті, өзіне-өзі тек өзгермейтін де жүйе жоқ. Барлық жүйелер тарихи, сондықтан да сол жүйелердің бастаулары да тарихи. Демек, бастау дегеніміз қандай да бір жүйе ішіндегі қарапайым да қарапайым форма болып табылады. Одан тысқары жерде және де нақты биіктеуден бөлек бастаудың қарапайымдығы туралы айту далбаса.





Бастауды біз жүйе ішінде жалпыға ортақ формаға ие нақтылық деп анықтадық. Бірақ бастаудың нақтылығы оның тек қана сезімдік нақтылығын білдірмесе керек. Бұндай нақтылықты тек ең әуелгі тұтастықтан табуға болады, десек те, ол туралы да абсолютті нақтылық деп айтудың өзі де аса киын, себебі ол таным мен практиканың нәтижесі болып үлгерген. Дегенмен пәндік сала жайында нақтылық ретінде айтуға болады, өйткені ол сезімдік-нақтылық ретінде сезіммен қабылдау нысаны болып қызмет атқарады. Көтерілудің бастауы теориялық талдау нәтижесінде бекітілетін бастапқы тұтастықтың ең жұпыны элементі болып табылады. Сондықтан да бастау тұтастықтың абстракт, бір жақты мезеті болып шығады. Нәтижесінде бастау ойлау абстракциясы, ұғым болып табылатындай елес қалыптасады. Ал шындығында, нақты тұтастықтың бастауы ойлау элементі болмайды, ол объективті шындықты, мазмұнды жүйенің элементі болып табылады.

Тұтастықтың бастауы ең мазмұнды, яғни өз бойына жүйенің бүкіл мазмұнын сыйдырарлық болуы тіптен де міндетті емес. Бастаудың бастау деп аталуы да, жүйенің элементарлы клеткасы болып табылуы да оның заттың ең жалпыға ортақ анықтық екендігінде жатыр. Бірақ мазмұндық, нақтылық шындығында сол бір абстрактылық арқылы жүзеге асады. Егер де жүйенің бастауы бөлінбеген болса, онда шындық туралы теориялық, нақты білімді де қалыптастыру мүмкін емес.

Әрине, элементарлы нақтылық, бастапқы нүкте қарапайымдылығын диалектикалық-материалистік түсіну позитивистік қарапайымдылық өлшемімен, "ойлау экономиясымен" ортақ ештеңе таппайды. Позитивизмге салсаң, бастаудың қарапайымдылығы субъективті қарапайымдылық, яғни ойлаушы субъектіге ең ыңғайлы қарапайымдылық. Ал диалектикалық логикада бастапқы нақтылықтың, бастаудың қарапайымдылығы, абстрактылығы, ең алдымен, заттардың объективті, пәндік сипаты ретінде түсіндіріледі.

Диалектикалық логикада бастау туралы сұрақтың өзіндік арнайы мазмұны бар. Мәселе мынада, тұтастықтың қандай да бір анықтығы бастау деп ол қарапайым табиғатқа ие болғандықтан емес, нақты бір жүйе оның дамуы нәтижесінде құралатын "клетка", жалпыға ортақтық болғандықтан да аталады. Дәл осы себеп тұтастықты ой арқылы рухани-теориялық қайта құрастыруды мүмкін етеді.

Позитивистік логика субъективті талданған қарапайымдылық принципіне өзіне-өзі жеткіліктілік мағынасын береді. Ол теорияның объективтілігі мен ақиқаттығынан тәуелсіз түрде теорияның толымдылығы туралы маңызды өлшем ретінде алға шығарылады. Бастапқы білімнің қарапайымдылығын осылайша талдаудың негізінде теорияны, ұғымды заттар мен құбылыстардың объективті өзара байланысының көрінісі деп қарастыру емес, фактілер қосындысын ең ыңғайлы, "үнемді" түсіндіруге ұмтылатын субъективті-идеалистік түсінік жатыр.

Қарапайымдылық принципін философиялық-теориялық дұрыс түсіну жаратылыс танымдық ғылыми теорияларда белгілі бір рөл ойнайды. Ол туралы көптеген ірі физиктердің: Планктың, Эйнштейннің, Гейзенбергтің және т.б. біршама ойлары куәлік етеді. Жалпылама көлемде қарапайымдылық мәселесі тек қана диалектикалық логика тұрғысынан ғана түсінікті болмақ.

Қарапайымдылық мәселесі "ойлау экономиясының" субъективті-идеалистік принципімен толықтай тепе-тең түспейді. Диалектикалық логикалық көзқарас бойынша білім қарапайымдылығы ұғымы рационалды мағынаға ие, өйткені ол зерттеліп отырған нақты тұтастықтың дамып шыққан субстанционалды, жалпыға ортақ, қарапайым қатынасы нақты жүйенің негізінде жатыр деген фактінің эмпириялық жалпылауынан туындайды.

Бастауды материалистік түсінудің идеалистік түсіндіруден ерекшелігін Маркс "А.Вагнер кітабына ескертулер" деген еңбегінде керемет негіздеп берген болатын. Онда Маркс теориялық көтерілудің бастапқы нүктесі дегеніміз ол үшін ұғым емес, белгілі бір экономикалық нақтылық екендігін баса айтты. Ең алдымен, "мен "ұғымдардан" бастап тұрған жоқпын, демек, "құн ұғымынан" да бастап тұрған жоқпын, - деп жазды ол, -сондықтан да құнды бөліп-жарып жатпаймын. Мен еңбек өнімін қазіргі қоғамда көрініс табатын қарапайым қоғамдық формадан бастап қарастырармын.

Ол - "тауар". Мен тауарды талдаймын, оның үстіне тауарды оның көрініс табатын формасында талдаймын. Демек, мен құнды тұтынушылық құны мен айырбас құнына бөліп, оларды қарама-қарсы түрде қарастырмаймын. Ал сонымен, "құн" абстракциясы екіге жарылатындығы белгілі. Мен еңбек өнімінің нақты қоғамдық формасын, "тауарды" қарастырамын. Ол бір жағынан, тұтынушылық құн, ал екінші жағынан, "құн", бірақ айырбас құны емес, өйткені жалғыз ғана көрініс формасы оның өзіндік мазмұнын құрмайды".

Мұны А.Вагнер түсінбеген, өйткені ол жалғыз ғана текке қатысты ұғымның түрге қатысты ұғымға катысын ғана білген. Сондықтан да Маркстің талдауынан ол "құн" ұғымынан тұтынушылық және айырбас құны туралы ұғымдарды шығарды деп ұққан. Осы бір профессорлық бос сөздің түбірін Маркс "құн" сөзінің этимологиясынан табады. "Осы бір немістік далбасаның барлығының, түп тамырында анық жатқан жалғыз бір нәрсе - құн және парық деген сөздер бастапқыда ең пайдалы деген заттарға қатысты айтылатын болған, олар тауар болғанға дейін "еңбек өнімі" түрінде көрініс табатын. Бірақ та тауар "құнының" ғылыми анықтамасына әлгі айтқандардың қатысы аз ғана. Мысалы, "тұз" сөзін көне халықтар бастапқыда астың дәмін келтіретін түз ретінде пайдаланатын, ал кейінірек, Плиний дәуірінен бастап қант және басқа да заттар тұздың түрлері ретінде айтыла бастады".

Маркс үшін жалпы мен жалқының бүкіл байлығы ұғымның дәл інінде жатқан жоқ. Ол Гегельге солай болып көрінген де шығар. Ал Маркс үшін ол нақты қатынастардан табылады. Ол нақты қатынастар нысанның объективті жалпыға ортақ шарттары болып табылады. Сол алғышарттардан жалпы мен жалқының табиғаты шығарылады да, түсіндіріледі де. Өздігінен керемет диалектикалық принцип Гегель түсіндірмесінде құбылыстарды жалған, бұрмалай түсінуге алып келеді. Өзінің диалектикасының Гегельдің диалектикасына қатынасын Маркс түбегейлі түрде қарама-қарсы қатынас деп ап-айқын анықтап берген болатын. Гегельдің "Логика ғылымын" Маркстің "Капиталымен" салыстыра келе Энгельс былай деп жазған болатын: "...Бір жағынан, нақты даму, шындықта қалай болып жатқандығын көрсететін даму және екінші жағынан, абстракты конструкция. Сол абстракты конструкцияда данышпан ойлар бар және де кей тұстарында өте маңызды өткелдер де бар. Мысалы, санның сапаға және де керісінше сапаның санға айналуы да бар. Солардың барлығы бір ұғымның басқасынан өзіндік даму арқылы шығарылады" .

Гегель логикасында ұғымды тым асыра өршіктіру бар, оны нақты шындық деп қабылдау да бар. Ол марксистік түсінікпен ешқашан да басы бірікпейтін түсінік. Марксизмде ұғым дегеніміз "адам басына апарып қондырылған және сонда түр өзгеріске ұшыраған материалдықтан басқа ештеңе де емес" .

Маркстің Прудонның абстракты-метафизикалық тәсілін сынға алғаны да белгілі. Прудон болса өзінің ізденістерінде экономикалық қатынастардан бастамайды, оларды өз еркінше қабыл алынған идеялар тұрғысынан талдайды. "Қайыршылық философиясының" авторы экономикалық қатынастарды бір жақты идеялардың логикалық бірізділігіне апарып телиді. Ал экономикалық категорияларды ол өз алдына дербес тіршілік етуші және де ішкі импульске иегер түрінде суреттеген. "Егер де біздер категориялар олар үшін теориялық көрініс табу болып шығатын өндірістік қатынастардың тарихи дамуын көзден таса етсек (ал сол категориялардан біз тек қана идеяларды, өздігінен нақты қатынастардан тәуелсіз түрде туындап жатқан ойларды көргіміз келеді), онда біз қалайық-қаламайық, бәрібір сол ойлардың таза ақыл-ой қозғалысында пайда болуын табуымыз керек" .

"Философияның қайыршылығында" Маркс сол абстракты тәсілдің теориялық көзін тереңнен ашты. Оның метафизикадан бастау алып жатқандығы аян. Метафизика болса абстракциялар жасау барысында шындықты талдаумен айналыстым деп ойлайды... Бұл метафизиктер өзінше ақиқатты айтады. Мысалы, біздің әлемнің заттары жай ғана өрнектер сияқты. Ал сол өрнек салынатын сурет орнын логикалық категориялар алып тұрады" .

Осындай абстракциялар көмегімен нақты әлемдегі барлық нәрселерді қандай да бір жұпыны идеяларға апарып тақап қоюға болады. "Егер де логикалық категорияларда, - деп жазды К. Маркс, - біз бүкіл заттардың субстанциясын көретін болсақ, онда бізге қозғалыстың логикалық формуласынан абсолютті тәсіл таптық деп елестете салу қиын емес. Ол тәсіл әрбір затты түсіндіріп қана қоймайды, өз бойына әрбір заттың қозғалысын да сыйдырады".

Экономикалық шындықты Прудон абстракты түрде қарастырған. Ол экономикалық қатынастардың ішкі байланыстары мен дамуын зерттеген жоқ, оларды логикалық идеялардың елестегі бірізділігімен алмастырып қана қойды. Қарапайым категориялардың қозғалысынан ол категориялар тобын, ал топтардан - категориялар қатарын, ал қатардан -категориялар жүйесін құрайды, Оның үстіне, айтылғанның барлығының нысанның нақты қозғалысына ешқандай қатысы жоқ. Прудон "өздерінің материалдық өндірісінің дамуына сай қоғамдық қатынастар орнататын адамдардың, сол сияқты, принциптер, идеялар мен категорияларды да өзінің қоғамдық қатынастарына сай құрастыратындығын" еш түсінбей кетті.

Бұның барлығы нақты, қоғамдық-экономикалық қозғалыс орнына теориялық идеялар ретін қойып отырған концепцияның абстрактылығы мен орынсыздығын көрсетеді. Шындығында, идеялар экономикалық категориялар формасында қоғамның нақты-обьективті қозғалысы берілген. Ол өзінің имманентті заңдылықтарына сүйенеді. Эволюция үдерісінде органикалық табиғат алуан түрлер, форма құрастырушыларға ие болатындығы сияқты, әлеуметтік өмір мен ойлау да түрлі деңгейлерге, әлеуметтік-экономикалық формацияларға ие.

"Мораль оқушы сын және сын айтушы мораль" деген еңбегінде К.Маркс: "... осы қатынастардың өзгерісі әлде тіптен жоқ болуы, әрине, сол таптардың және олардың өзара қатынастарының өзгеруінің нәтижесінде ғана мүмкін болмақ; ал таптар арасындағы қатынастардың өзгерісі дегеніміз - тарихи өзгеріс. Ол - түгелдей қоғамдық іс-әрекет жемісі. Бір сөзбен айтқанда, белгілі бір "тарихи қозғалыс" жемісі. Жазушы сол қоғамдық қозғалысқа оны танытушы ретінде қызмет ете алады, бірақ, әрине жазушы оны өз қолынан жасап шығармайды".

Диалектикалық-материалистік логика үшін теориялық ойдың объективті шындықты теориялық игере алатындығы, түсіне алатындығы, бірақ ешқашан оны жасап шығармайтындығы түбегейлі маңызды нәрсе. Өзінің таза қозғалыстарында теория нақты шым-шытырықтардан алыстап кете алады, сөйтіп өзіне "идеализацияланған шындық" құрайды. Бірақ экономикалық қарым-қатынастар белгілі бір теориялық принциптен өз ядросынан шыққандай шығып жатқан қандай да бір доктринаның нәтижесі болып табылмайды. Ендеше, осыдан бұдан былайғы қорытындылар шығарылады. "Керісінше, -деп жазған болатын Маркс, - буржуазияның феодализммен күресі уақытындағы буржуазиялық жазушылардың алға қойған принциптері мен теориялары практикалық қозғалыстың теориялық көрінісінен басқа түк те болған жоқ. Оның үстіне, сол бір теориялық көрініс азды-көпті утопиялық, догматикалық, доктринерлік көзқарас болатындығын дәлме-дәл іздеп табуға болады. Ол әлгілердің нақты қозғалыстың дамыған әлде дамымаған сатысында тұрғандығына да байланысты".

Жүйенің тарихилығын тану бастауды диалектикалық түсінудің маңызды алғышарты болып табылады. Маркс әрбір нақты тұтастықты соның алдындағы тарихи қозғалыстың өнімі деп алады. Сол үдеріс нәтижесінде үнемі бастау өзгеріске ұшырап отырады, жалпы жалқыға, жалқы жалпыға түрін өзгертеді. Бұны қашанда есте ұстаған жөн.

Дәл осындай жағдай органикалық табиғатта да кезігеді. Эволюция үдерісінде онда бір форманы келесі біреуі алмастырып отырады. Әрбір биологиялық түр белгілі бір зат алмасу жағдайына негізделген біртұтастық ретінде тіршілік етеді. Түр - сол түрмен тек статистикалық жағынан сайма-сай келетін алуандылықтардың жиынтығы. Эволюция барысында алуандылықтардың жекелеген топтары бастапқы формадан тым қатты ерекшеленуі мүмкін, сөйтіп, жаңа түрдің бастауын, субстанциясын құрауы да мүмкін. Бұл тәсілдеме бұдан да кеңірек жүйеге қатысты өз жемісін береді. Осылайша, биологиялық дүние химизм нәтижесінде пайда болды. Белгілі бір сатыда химизм жүйесінде бірнеше бөлек байланыс буыны бар арнайы құрылым пайда болды. Бастапқыда ол тек нормадан, қалыпты жағдайдан ауытқу, ережеден шығу ретінде туындайды; соңында, дами келе тұрақты және субстанционалды әлденеге айналады. Соған әлгінің көріну формасы тәуелді болады (қозғыштық, көбею және тұқым қуалағыштық және т.б.).

Диалектикалық-материалистік логика теориялық танымның бастауын түсінудің осы бір маңызды алғышартынан тікелей таралып жатыр. Онда ойлау логикасына катысты объективті шындық логикасының алғашқылығы бірден сөзсіз мойындалады, сөйтіп, ойдан шығарылған құрылымның абстракты тәсілі жоққа шығарылады. Егер де Гегель субъект-субстанция ретінде абсолютті идеяны түсінсе, онда бұл жерде нағыз субстанция ретінде объективті шындық танылады. Шындықты теориялық тұрғыдан осылайша қайта өндіру барысында бастау туралы, тарихи нақты берілген жүйенің жалпыға ортақ жағдай шарттары, бастауы туралы сұрақ туындады.

Маркс "Капиталда" сондай қарапайым нақтылық түрінде тауарды талдайды. Тауар - ұғым емес. Ол буржуазиялық қоғамның миллиард рет кезігетін, ең бұқаралық қатынасы. Тауарда нақты біртұтастықтың элементарлы болмысы уысқа түскен. Маркстің жалпыға ортақтық, бастапқы шындық ретінде қарастыратыны капиталистік өндірістің қалыптасуы мен құрылуы үдерісімен тең түседі. Егер де капиталистік қоғамды іштей байланысты қатынастардың әлеуметтік жүйесі ретінде қарастырар болсақ, өзі үшін және өзіндегі болмыс деп қарастырар болсақ, онда тауар дегеніміз капиталистік қоғамның қарапайым, өзіндегі болмысы болып табылады. Міне, сондықтан Маркс буржуазиялық құрылысты зерттеуді тауарды талдаудан бастаған екен. Тауар капитализмнің "жасаушасы". Сол бір "қарапайым ғана нақтылықтан" Маркс капитализмнің барлық кереғарлықтарын ашып көрсетеді. "Осы бір қарапайым құбылыстан (буржуазиялық қоғамның "жасаушасынан") талдау арқылы қазіргі қоғамның барлық кереғарлықтары (барлық кереғарлықтардың бастамасы respective) ашылады. Одан ары қарай баяндау барысы сол кереағарлықтардың және де сол қоғамның дамуын көрсетеді, оның жеке бөліктерінің дамуын көрсетеді, оның басынан бастап аяғына дейін даму жолын көрсетеді"1.

Тауар - тарихи категория. Ол тек капитализм тұсында ғана қарапайым шындық, "қолда бар болмыс" рөлін атқарады. Барлық басқа экономикалық жүйелерде тауар әлдебір ерекше дүние, әлдебір ережеден шыққандық болып табылады. Тауар жалпыға ортақ әрі әмбебап нақтылық ретінде тек осы бірінші жүйеде ғана көрінеді, өйткені капитализм тұсында барлық байланыстар мен қатынастар тауар арқылы негізделген. Сондықтан да оны өздігінен дербес түсінуге болады. Ал барлық басқа қатынастар тауарды теориялық талдап алмай тұрып түсінікті бола алмайды. Ендеше, сондықтан да Маркс "Капиталда", ең алдымен, тауарлық қатынастарды талдайды. Оларды буржуазиялық қоғамның нақтырақ, ерекшерек қатынастарынан тәуелсіз түрде қарастырады. Тауардың ерекше рөлінің барлығы ғана оны қарастыру барысында пайда қатынасы мен басқа да қатынастарды ескермей, олардан бөлек қарастыру мүмкіндігін береді. Маркс тауарлық қатынастарды таза күйінде зерттейді. Демек, Маркс тауарды айырбастаудың жеке-дара алынған түрін, ақшасыз түрін қарастырады. "Тауар формасы буржуазиялық өндірістің ең кенжелеп қалған және ең жалпылама формасы болғандықтан да, - деп жазды ол, - ол тым ерте пайда болады. Дегенмен де ол алдыңғы дәуірлерде дәл сондай билеушілік танытпаған еді ...'".

Осы бір "қарапайым нақтылықтың" тиянақты, зейінді талдауы тауар өндірісінің жалпыға ортақ заңын шығарып бере алады. Жалқылықтың табиғатының өзі ізденушіні тіркеу үшін ғана қызықтырмайды, ол осы шындықтың жалпылама абстракциясын шығару жолы ретінде қызықтырады.

Нақты жүйеде бастау тек алғышарт ретінде ғана емес, нәтиже ретінде көрінеді. Демек, жүйенің жұмыс істеуі өзінің нәтижесі ретінде өзінің тіршілік етуінің жағдай шартын үнемі қайталап, өндіріп отыруы тиіс. Осылайша, капитализм тек қана тауарды, жұмыс күшін тауар ретінде үнемі қайта өндіріп отырғанда ғана өз негізінде тіршілік ете алады. Сондықтан да В.И. Ленин капитализмді жұмыс күші де тауарға айналатын тауар өндірісінің даму сатысы деп анықтайды.

Сондықтан да Маркс басынан бастап капитализмді тауарлардың орасан көп қордалануы деп қарайды және жеке тауарды капитализмнің қарапайым болмысы деп біледі. Осы жағдайда тауарлық қарым-қатынастардың жалпыға ортақтығы баса айтылады. Капитализм тұсында барлық қарым-қатынастардың тауар арқылы жанамаланатындығы теориялық ойдың ғана нәтижесі емес, объективті дәлел, айғақ.

Бірқатар экономистер өздерінің теориялық қағидаларында осыны жоққа шығарғысы келді де. Олар Маркс капитализмді әдейілеп тауарлардың орасан зор қордалануы деп анықтайды, өйткені ол кейін өзіне керек тұжырымға қол жеткізгісі келеді, яғни капиталистік байлықтың көзі, қосымша құнды құрастырушы нәрсе жұмысшының төленбеген еңбегі және т.б. болып табылады дегенге қол жеткізгісі келгендіктен солай деп анықтаған-мысқа келтіреді. Солай бола тұра, дегенмен де саяси экономия классиктері бұны солай деп түсінген. Олар құн категориясын терең зерттеген болатын. Бәрімізге белгілі, Рикардо буржуазиялық байлықтың барлық басқа ерекшеліктерін құн принципінен шегіне отырып түсінуге тырысқан. Тауардың капиталистік қоғамдағы жалпыға ортақтығы тарихи ізденістерде кеңінен танылған, әсіресе, Тьерридің үшінші әлеуметтік жіктің пайда болуы туралы еңбектерінде солай көрініс тапқан. Буржуазиялық қоғамдағы тауар-ақша қатынастарының жалпыға ортақтығы көркем әдебиетте де суреттелген. Міне, Бальзак оны өзінің кейіпкері Бьяншонның сөзімен былай деп жеткізеді: "Бұрынғы кездерде ақша қазіргідей шешуші рөлге ие бола қоймаған еді; онда қарғыс атқыр металдан да қымбатырақ әлденелер аракідік кездесіп тұратын. Жақсы жерден шыққандығың тектілігің, дарындылығың, мемлекетке сіңірген еңбегің бағаланатын. Бірақ біздің бүгінгі күнімізде заң ақшаны бәрінің өлшемі етіп қойды, оны саяси құқыққа қабілеттіліктің негізгі етіп қабылдады. Кейбір лауазым иелері мүліктік ценздің болмауына байланысты сайлауға түсу құқығынан да айырылып отыр; Жан Жак Рycco кезінде сол құқынан айырылған болатын. Мүлік бөлінісін алдын ала ойластырылып қойған мұрагерлік құқық әркімді жиырма жасқа жеткеннен бастап өз аяғына тік тұруға мәжбүр етеді. Ал өзіне қор жинақтау мен қаржылық өсім алу құйтұрқылықтары (махинациялары) арасында ешқандай шек жоқ, өйткені Францияда католицизмнің ықпалын қалпына келтіруге тырысқан жандардың мақтауға тұрарлық ынта-ықыласына қарамастан діни сезім азайып, жоқ болды. Міне, мен сияқты, қоғам физиологиясын зерттеп жүрген адамдардың айтатыны осы болмақ".

Сонымен, тауар және тауар қатынасы әуелгі нүктемен, капитализмнің дәнегі жарылмаған түрімен тарихи тұрғыдан да, логикалық тұрғыдан да анықталады.

Дәл осыны белок, тірі протоплазма туралы да айтуға болады. Олар биологиялық материяның ең қарапайым, элементарлы нақтылық формасы. Өмірді рухани-теориялық қайта құрастыру барысында сол қарапайым нақтылықты алдын ала талдау қажеттілігі туады. Клетканы ашу, оның биологиядағы алатын орны жөнінде Энгельс Маркске былай деп жазған болатын: "Бүкіл физиологияны төңкеріп түскен және де салыстырмалы физиологияны алғаш рет мүмкін еткен басты факт - клетканы ашу: өсімдіктегі клетканы -Шлейден, жануардағы клетканы - Шванн ашты. Барлығы - клетка. Клетка дегеніміз -Гегельдік өзіндегі-болмыс және де ол өзінің дамуында дәл сол гегельдік үдерісті басынан өткереді. Ол өзінен "идея", яғни осы бір берілген нақты тәмәмдалған ағзаны туындатады".

Квант механикасында осындай микроқұбылыстар табиғатын түсінуді мүмкін ететін жалпыға ортақтық, бастау әрекет кванты, микроқұбылыстардың корпускулалы-толқындық табиғаты болып табылады. Ықтималдылық теориясында осындай бастапқы жалпыға ортақтық болып салыстырмалылық принципі табылады. Эфир болмаған жағдайда, ал электромагниттік құбылыстар (өріс) өз алдына дербес шындық болып табылғанда, оның үстіне, бір-біріне қатысты қозғалып келе жатқан жүйелер шапшаңдатылмаған болса, ал кеңістік біртектес және изотропты эвклидтік кеңістік болса, онда қозғалмайтын заттарға арналған Максвелл теңдеулерін қозғалыстағы орталарға қалайша жалпылауға болады? Эйнштейннің ғылымға сіңірген орасан зор еңбегі сол - ол осы сұраққа жауап таба білді. Эйнштейн бойынша, қозғалмайтын заттарға арналған Максвелл теңдеулерін қозғалыстағы орталарға жалпылаудың бастапқы қадамы болып салыстырмалық принципі табылмақ. Тауардың да, тірі протоплазманың да, микроқұбылыстардың корпускулалы-толқындық табиғатының да, ықтималдылық принципінің де объективті-ортақ нәрсесі олардың барлығының ең қарапайым, ең жалпыға жарамды, тікелейлігі әрі осы жүйеде өзін негіздеуді қажет етпейтіндігі болып тұр. Нақтылықтың барлық басқа, өте күрделі анықтықтары, керісінше, соларға негізделген.

Мұның барлығы кез келген тарихи болып табылатын нақты, органикалық жүйеде әр нәрсенің қандай да бір дәнектен, тұқымнан нақты біртұтастықтың өсіп шығатындығына куә болады. "Біздің мазмұн, мағына деп атайтынымыз, - дейді Гегель, - өзінің ішіндегі қарапайымдылық, заттың өзі, өзінің қарапайым бөлшегіне сыйыстырылған заттың өзі. Десек те, әрине, ол орындауға қарағанда ең жалпыға ортақ анықтамаларға апарып тіреу ғана болып табылады. Осы қарапайымдылық, орындалудың негізін құрайтын осы бір тақырып іспеттестік дегеніміз қандай да бір абстракты дүние және де тек орындалу ғана оз алдына нақтылық болып танылады"'.

Рас, бастаудың қарапайымдылығын, жалпыға ортақтығын, тікелейлігін нақты түсіну керек. Белгілі бір пәндік саласыз, жүйесіз бұндай тұжырым ешқандай мағынаға ие болмайды. Осында бастау мәселесін диалектикалық түсінудің ерекшеліктерінің бірі жатыр, өйткені ол нақты тарихи жүйемен байланысты.

Бастау мәселесін терең түсіну барысында Маркстің "Капиталының" орасан зор маңызы бар, өйткені осында бір ғылымға марксизмнің диалектикасы да, логикасы мен таным теориясы да толығымен әрі жан-жақты пайдаланылған. Егер Маркс (бас әріппен басталатын) "Логиканы" тастамаса да, - деп жазған В.И.Ленин, - ол "Капитал" логикасын қалдырды және де бұны осы бір сұраққа қатысты арнайы пайдаланып қалу керек. "Капиталда" бір ғылымға материализмнің логикасы да, диалектикасы да және таным теориясы да (үш сөздің керегі жоқ: бұлардың бәрі - бір нәрсе) пайдаланылған. Олар Гегельден барлық құнды нәрселерді алған әрі сол құнды нәрсені алға шығара да білген".

Қазіргі сананың логикасын зерттеуде "Капитал" шындықты ғылыми-теориялық танудың үлгісі болып табылады. "Дедуктивті және позитивті қосарлы таңдау, - деп жазған "Капитал" жайында Ленин, - әрі логикалық, әрі тарихи талдау...". Бұл жерде экономикалық қатынастар мен категориялар бір-бірімен үйлесімділікте емес, ішкі, субординациялық байланыста болады.

Бастау мәселесі "Капитал" логикасының маңызды тұсы болып табылады. Онда бастау жай ғана сандық-жалпылық емес, жүйенің жалпыға ортақ, қарапайым нақтылығы ретінде келтірілген. "Капитал" логикасының талдауы тағы бір мәрте бастаудың ойдан шығарылуы және субъективті болуы мүмкін еместігіне анық көз жеткізеді. Бастау жүйенің жалпыға ортақ және де қажетті анықтығы ретінде көрінеді. Бастау объективті шындықтағы және оны ғылыми-теориялық қайта өндірудегі айырықша орны арқылы бастау болып қалыптасады.

Бастау - ең қарапайым, ең дағдылы, ең бұқаралық түрдегі, тікелей болмыс деп анықтаған В.И. Ленин. "Болмыстағы (нақты құбылыстардағы) ұғым (тану) мәнді ашады... -шындығында, бүкіл адам танымының (бүкіл ғылымның) ортақ сүрлемі осындай. Жаратылыстану мен саяси экономияның (және де тарихтың) да жүріп өтетін жолы сол".

Негізді диалектикалық-логикалық түсіну, абстрактылықтан нақтылыққа өту әдісі Энгельстің "Отбасының жеке меншіктің және мемлекеттің пайда болуы" деген шығармасында жемісті қолданылды. Энгельс ең алдымен Морганның зерттеуіне дейін алғашқы қауымдық қоғамдағы отбасылық қатынасты зерттеуде негізінен құбылыстың тарихи түсінігін жоққа шығарған эмпиризм үстемдік еткендігін көрсетіп берген болатын. Бұл зерттеулерде алғашқы қауымдық қоғам кезіндегі тәртіпке салынбаған жыныстық қатынас, шығыстық көпәйелділік және үнді-тибеттік көпкүйеулілік тарихи факт ретінде сипатталады, бірақ оларды қандай да бір тұтастық негізінде түсінуге деген салиқалы теориялық талаптанулар болмады. "Бірақ бұл үш түрді, - деп жазды Энгельс, - тарихи реттілікпен тізбектеп қоюға болмайды және де олар бір-бірінің жанында ешбір өзара байланыссыз қатар қойылды".

Теориялық түсініктің болмауынан, мысалы, мынандай сұрақтарды түсіндіріп беру қиын болды: неге, ежелгі дүниедегі бір халықтарда шығу тегін әкесімен емес, шешесімен байланыстырды және неге көптеген халықтарда белгілі бір, азынаулақ та болса ірі топтардың ішінде некеге тыйым салынады? Бұл деректердің барлығы кездейсоқ құбылыстар ретінде, "оғаш түсініксіздік" ретінде қарастырылды.

Алғашқы қауымдық құрылыс кезіндегі отбасыны зерттеуге Мак-Леннанның формальды, қолдан құрастырылған жұмыстары көптеген шатасу-бұрмалаулар алып келді. Мысалы, алғашқы қауымдық құрылыс кезіндегі отбасын зерттеуде әдет-ғұрыптың екі түрі кездесетін болған. Біріншіден, күйеу басқа топтан қалыңдықты ұрлап кету әдет-ғұрпы; өз ішінде некелесуге тыйым салатын топтар бар. Екіншіден, белгілі бір топтың еркектері әйелді тек өз аталастарының ішінен алуды талап ететін әдет-ғұрып та бар.

Бұл фактілерді терең талдаудың орнына, Мак-Леннан бұл топтарды экзогамды және эндогамды топтарға үстірт түрде, жасанды бөлумен ғана шектелді. Кейініректе ол экзогамияның шығу себебін қаны бір туысқандықтан емес, әйелдердің жетіспеушілігінен шығарады. Ал бұл, оның пікірінше, жабайыларда кең тараған - әйел жынысты балаларды дүниеге келгеннен кейін өлтіру әдет-ғұрыптарының салдары болды. "Себебі, экзогамия және көпкүйеулілік бір себептен туындайды - екі жыныстың да сандық көрсеткіштері жағынан тең келмеуінен туындайтын болғандықтан біз барлық экзогендік нәсілдерде бастапқыда көпкүйеулілік болды деп есептеуіміз керек... Сондықтан да, экзогамды нәсілдер арасындағы туысқандықтың бірінші жүйесі қандық байланыстың тек анасы жағынан болғанын біз сөзсіз ескеруіміз керек" .

Мак-Леннанның отбасы және алғашқы қауымдық құрылыс кезіндегі неке туралы ойдан құрастыруларында логика-әдістемелік үлкен кемшіліктер кездеседі. Алдымен, алғашқы қауымдық құрылыс кезіндегі отбасы, ондағы туысқандық қатынастар қоғамдық-тарихы дамудан тысқары, қатып қалған күйде қарастырылады. Өзінің зерттеулерінде ол алғашқы қауымдық коғамдағы отбасылық қатынастың бір-біріне бағыныштылығын (субординациясын), олардың ішкі байланыстарын ашпайды, оның орнына қолда бар мәліметтерді жасанды принциптерге айналдырумен айналысады. Мак-Леннан нақты шындықтың жалпыға ортақ, ең бұқаралық түрін жүйенің кездейсоқ, ойдан шығарылған элементтерімен алмастырады. Мысалы, осыдан алғашқы қауымдық құрылыс кезіндегі отбасында әйелдердің жетіспеуі туралы сұрақ қарапайым, жай және "ең жиі кезігетін қатынас" емес.

Морганның жұмысы өзінің логикасы және өзінің әдіснамасы жағынан ірі жетістік болды. Онда алғашқы қауымдық отбасының табиғаты теориялық тұрғыдан дұрыс ашылған және қайта қалпына келтіріліп көрсетілген. Рас, Бахофеннің "Аналық құқығында" біз мәселені дұрыс қою элементтерін кездестіреміз. Бахофен 1) ежелгі адамдар бастапқыда шектеусіз жыныстық қатынаста өмір сүргендігін; 2) бұндай қатынаста туылған баланың әкесін дәл білу мүмкіндігі болмады, сондықтан да адамның шығу тегін тек қана әйел жағынан анықтау мүмкін болды; 3) осының салдарынан әйелдер жас ұрпақтың жалғыз ғана анық ата-аналары ретінде толық үстемдік етуге дейін жеткен жоғарғы дәрежедегі құрметке ие болды. Бірақ, ол отбасылық қатынастың дамуын жаңа құдайлардың енуімен, діни түсініктердің дамуымен және т.б. байланыстырады. Бахофен шындығында да гректік батырлық дәуірде Афина мен Аполлон сынды құдайлардың таңғажайып іс жасағанына сенді: апалық құқықты жойып, оны әкелік құқықпен ауыстырды деп сенеді.

Дегенмен де, Энгельс Бахофенді отбасы тарихын терең зерттеуші ретіндегі теориялық еңбегін жоғары бағалады, оның алғашқы қауымдық отбасын даму үстіндегі әрі байланысқан бүтіндік ретінде түсінуге талаптанғандығын жоғары бағалады. "Ол бірінші болып, - деп жазды Энгельс, - тәртіпке салынбаған жыныстық қатынастары бар беймәлім алғашқы қауымдық күй туралы құр сөз орнына ежелгі классикалық әдебиетте кездесетін дәлелді келтіре білді. Шынымен де, гректер және азия халықтарында бір некелікке дейін әдеп-ғұрыпты бұзбай-ақ, бірнеше әйелмен жыныстық қатынасқа тек қана еркек емес, сонымен қатар, әйел де бірнеше еркекпен жыныстық қатынаста бола алған, мұндай жағдайдың болғандығы туралы көптеген деректер бар; ол бұл әдет-ғұрып өзінің жойылуы барысында өз ізін қалдырды. Оны әйелдің нақты белгіленген шектермен анықталған бөтен еркектерге берілу міндеті құнын төлеп барып бір некелік мүмкіндігін сатып алу қажеттілігі туралы дәстүр дәлелдейді; сондықтан да, шығу тегі алғашқы кезде әйел тарапынан есептелуі мүмкін еді - анадан анаға; әйел тармағының ерекше маңызы бірнекелік орныққан, демек, әкесінің кім екендігі дәл анықталына алатын, немесе, ең болмағанда, әкесі екендігі мойындалатын кездің өзінде де ұзақ сақталды; ақырында, аналардың бастапқы жағдайы, яғни өздерінің балаларының жалғыз нақты ата-аналары ретіндегі жағдайы оларға, жалпы алғанда, барлық әйелдерге сол кезден бері әлі ешқашан бола қоймаған жоғары қоғамдық мәртебені қамтамасыз етті".

Эмпиризм және теориялық мистицизммен салыстырғанда Морганның еңбектерінде мәселені теориялық, ғылыми түсінуге қол жеткізілді. Морган бұл сұраққа байланысты "көп жағдайда шешуші құжаттар бере білді". Өзінің зерттеулерінде ол "ирокездердегі болған туысқандықтың өзіндік ерен жүйесі Құрама Штаттардың барлық жергілікті тұрғындарына тән екенін және сондықтан да түгелдей бір континентке толығымен тарағандығын, бірақ ол сол жерде қабылданған неке жүйесінен шығатын туысқандықтың мәртебелеріне тура қарама-қарсы екендігін" айтты.

Ойлау стилі, логикасы және әдіснамасы бойынша Морганның еңбегі өте маңызды, себебі ол болмысты теориялық тұрғыдан қайта қалпына келтіру барысындағы диалектикалық логиканың принциптерінің керемет маңыздылығын көрсетеді. Өзінің зерттеулерінде Морган дәлел-дәйектерді түзумен, онда қалыптасқан неке жүйесін енжар ғана жалпылаумен шектелген жоқ, ол бұлардың барлығын терең негізден шегіне отырып түсінуге тырысты. Осы мақсатта ол ирокездердің туысқандық байланысуының өзіндік ерен жүйесіне теориялық талдау жасады. Ал ирокездерде кезігетін туысқандық байланыс жүйесі Құрама Штаттардың жергілікті тұрғындарының барлығына ортақ жүйе. Оның ұғымдардан, теориялық болжамдардан бастамағандығы да өте маңызды. Ол сол жүйеде жалпыға ортақ рол ойнайтын ерекше де жалғыз ғана туысқандық жүйесін талдау негізінде алғашқы қауымдық қоғамдағы отбасылық қатынастың толық жүйесін көрсетуге талпынды. Осы себептен туысқандықтың сол бір дамымай қалған жүйесі алғашқы қауымдық құрылыстағы отбасылық қатынастарды түсіну мен теориялық тұрғыдан қайта қалпына келтіру барысында "қарапайым жасауша", бастау ретінде қарастырылады.

Өзінің логикасы және әдіснамасы жағынан бұндай теориялық талдау түпкі мәнінде "Капиталдың" логикасына тең келеді, онда капиталистік қоғамдық-экономикалық формацияны рухани-геориялық қайта қалпына келтіріп көрсету қарапайым ғана болмысты талдаудан, жалғыз ғана тауар айырбастауды талдаудан бастайды, бірақ, бір қарағанда, бұндай айырбастау капитализмде кең таралған айырбастаудың түріне қарама-қайшы келеді. Морган нақты анықталған туысқандық жүйеге сүйеніп отбасыны осылайша қарастырады, бірақ ол сол жерде кең таралған неке жүйесіне қарама-қайшы келеді.

Энгельс Морганның әдісін терең ашып берді. Ол Морганның теориялық талдау нәтижесінде неге қол жеткізгенін көрсетті: 1) Америка қызылтерілері арасындағы туысқандық жүйесі Азиядағы көптеген тайпаларда да бар екендігін, ал біршама өзгертілген күйде - Африка мен Австралияда да кездесетінін; 2) бұл жүйе өзінің толық түсіндірмесін Гавай және де Австралияның тағы да басқа аралдарында жоғалу сатысында тұрған топтық некенің түрінен алатындығын 3) некенің осы түрімен қоса сол аталған аралдарда тек қана ежелде болып, бірақ қазір жойылып кеткен топтық искенің түрімен түсіндіруге болатын туысқандықтың жүйесі өмір сүретіндігін".

Бұл жағдайда сөз объективті болмысты диалектикалық, теориялық қарастыруда болып тұр. Бастапқыда зерттеуші көптеген фактілерді айқындайды және көрсетеді, туысқандықтың жүйесін және оның қайшылықтарын қарастырады, бірақ бұнымен, әрине, сұрақ тәмамдалмайды. Әрі қарай Морган Гавайдағы жойылу шағында тұрған топтық некенің ерекшеліктерінен бұл фактілердің барлығын түсініп және оны теориялық тұрғыдан түсіндіруге тырысады. Өз кезегінде, онда табылған туысқандық жүйесін ол әлгіден де бетер дамымаған, алғашқы формадан шығарады. Ол форма сол жүйенің абстракты шындығы, сол жүйенің "жасаушасы" болып табылатын бастапқы түрінен шығарылады.

Бір қарағанда бұл әдіс редукцияны, әлденені басқа бірдеңеге апарып телуді еске түсіреді, бірақ, шын мәнінде, ол бір жақты редукционизммен тең емес, ал болмысты рухани-теориялық қайта қалпына келтіре отырып көрсетудің маңызды түрі болып келеді. Теориялық телудің әрбір әрекетінде бір мезгілде шығару да бар, өйткені туысқандықтың әрбір жүйесі тек қана отбасының бастапқы түріне ғана апарып телінбейді, сонымен қатар, соңғының қозғалысынан және дамуынан жеткілікті түрде түсіндіріледі. Метафизикалық дедукция барысында әлдене бастапқы элементке, зерттеліп отырған түрдің ерекшелігін түсіну мүмкін болмайтындай бір элементке апарып телінеді.

Энгельс Морганның "Қандық туысқандық-жақындық жүйесі және оның қасиеттері" деген кітабын жоғары бағалады. "Туысқандық жүйесіне сүйене отырып, ол әлгілерге тән отбасының түрін қалпына келтірді, - деп жазды Энгельс, - соның нәтижесінде, ол зерттеудің жаңа жолдарын ашты және де адамзаттың алғы тарихына тереңірек үңілуге мүмкіндік берді'". Бұл жерде біз алғашқы қауымдық қоғамдағы отбасылық қатынастардың теориялық, диалектикалық түсінуіне ие болып отырмыз. Ол, өз кезегінде, сұрақты абстракты және формальды түсінуге қарсы болып шығады. Бір түрден екіншісіне, мағыналыдан қарапайымға өз ретімен өту барысында Морган қандай да бір дерексіз принциптерді, болжамдық алғышарттарды іздеп әуреленбейді, оның орнына ол ең жақын орналасқан күрделі түрді түсіндіруге болатындай ең қарапайым да ең абстрактылы нақтылықты, "жасушаны" ("клетканы") табуға тырысады.

Өзінің логикалық түрі және мазмұны жағынан Мак-Леннанның әдісі Прудонның және Дюрингтің теориялық принциптеріне ұқсайды. Ол теория құруда нақты қатынастардан емес, жасанды және болжаулық құрылымдардан немесе кездейсоқ фактіге сүйенуден әрі оны сынға алмай жалпылаудан шегінеді. Өзінің теория құруында Мак-Леннан түбегейлі түрде түсінуді қажет ететін негіздерге сүйенеді. Мысалы, Мак-Леннан бойынша отбасының бүкіл тарихы экзогамдық және эндогамдық "тайпалар" арасындағы қарама-қарсылыққа сүйенеді. Сол нәрсе тұтастай алғандағы осы теорияның негізгі іргетасы болды. Морганның зерттеулерінде бұның барлығы жоққа шығарылды.

Морган осының барлығын шындық негізінде дәлелдеді және түсіндірді. Түптеп келгенде эндогамия және экзогамия қарама-қарсылықты құрамайды; экзогамдық "тайпалардың" бар болғандығы әлі еш жерде дәлелденген жоқ. "Бірақ сол бір уақытта, - деп жазды Ф.Энгельс, - топтық неке үстемдік етіп тұрған уақытта, ал ол, бәлкім, барлық жерде үстемдік етті, - тайпа ана тармағымен қандық туысқандық байланыста болғандығына қарай топқа, руға бөлінді. Сол топтар, рулардың ішінде өзара некелесуге тыйым салынды, сондықтан бір руға жататын еркектердің өз тайпасының ішінен әйел алуға болатындығына қарамастан, әрі әдетте солай болғандығына қарамастан, өз руымен қыз алысудан тыс тұруы керек болды. Сонымен, егер ру қатал экзогамды болса, онда рулардың жиынтығын қамтыған тайпа эндогамды болды. Бұнымен Мак-Леннанның жасанды теориясының соңғы қалдығы толығымен жоққа шығарылды"1.

Морганның теориялық қағидаларында экзогамия мен эндогамияның мәселесі нақты түсініледі және топтық некенің барлық жерде (белгілі бір дәуірде) болғандығының ортақ негізінен шығарылады. Оның үстіне, аналық құқық тұрғысынан ұйымдастырылған үнділік рудан Морган әкелік құқық тұрғысынан ұйымдасқан кейініректегі рудың бастапқы түрін ашты. "Гректік және римдік ру, - деп жазды Энгельс, - соған дейін барлық тарихшыларға жұмбақ болып келген ру өзінің түсіндірілуін үнді руынан тапқан, сөйтіп барып барлық алғашқы қауымдық құрылыс тарихы үшін жаңа негіз табылған болатын".

Мұндай теориялық талдау нәтижесінде Морган жалпыға ортақ түрден, яғни топтық некеден, аналық құқықтан бастап, әкелік құқық пен моногамды отбасымен аяқтап, алғашқы қауымдық рулардың субординациясын және ішкі байланысын ашуға, барлық алғашқы қауымдық тарихты көрсетуге нақты мүмкіндік алды. "Кім-кімге болса да алғашқы қауымдық тарихты қайта қалпына келтіріп, көз алдына елестетуге мүмкіндік берген жаңа дәуір басталғаны мәлім болды. Аналық құқыққа негізделген ру осы ғылым тұтастай айналып жүретін темірқазыққа айналды; оның ашылуы кезінен бастап, қандай бағытта және нені зерттеу керек екендігі мен алынған нәтижелерді қалай топтастыру керек екендігі түсінікті болды"3.

Морган шын мәнінде жаңа әдістемелік амалды қолданды, өйткені нақты пәндік саласының бөлініп шығуына сүйенді, жеке алғанда, өзі көп жылдар бойы арасында өмір сүрген ирокездердің отбасылық-туысқандық қатынасын талдады. Зер салып талдау барысында ол ирокездерде олардың өз өмірлеріндегі отбасылық қатынастарына қайшы келетін туысқандық жүйесінің барлығын тапты. Шын мәнінде оларда оңай-ақ бұзуға болатын дара неке түрі болған, онда атаулардың: әке, шеше, бала, қыз, аға, қарындас және т.б қолданылуы анық болуы керек еді. Бірақ, бұл сөздердің нақты қолданылуы бұған қайшылық танытты.

Морганның бұл қайшылықтан үркіп түспей, олардан "әдептіліктің қарапайым түрін" ғана көріп қоймай әрі оны кездейсоқ бірдеңе деп қана түсіндірмеуі, керісінше, олардың терең себебін жүйелі түрде түсінуге бел бууы - Морганның ғылымға сіңірген үлесі сонда болды. Туысқандықтың бұл жүйесі жай ғана сөз қолдану емес, жақындыққа және алыстыққа деген шын мәнінде қалыптасқан үстем көзқарастардың көрінісі болды. Сонымен, теория дәлелді, айғақты жағдайға сүйеніп және оның қайшылығын ашады, олардан жай ғана құтылу мүмкін емес. Ол теориялық және тарихи түсіндіруді талап етеді. Ф.Энгельс былай деп жазады: "Әке, бала, аға, қарындас деген атаулар құрдан-құр ғана құрметті атақтар емес, олардың арғы жағында толық нақты әрі толық салмақты өзара міндеттемелердің жиынтығы жатыр, солардың толық жиынтығы аталған халықтардың қоғамдық құрылысының осы өмірде кездесетін нақты бөлігін құрайды".

Маркс "Капиталда" ақшаның құпиясын қарапайым ғана тауар айырбастаудың дамуына сүйене отырып түсіндіретіндігі сияқты, Морган да ирокездердегі туысқандық (әке, аға, қарындас) жүйесін бұрын Гавай аралдарында болған отбасының нақты түрінен шығарады. "Сандвич (Гавай) аралдарында осы ғасырдың бірінші жартысында туысқандықтың америкалық және ежелгі үнділік туысқандық жүйесі талап ететіндей кәдімгі әкелер мен аналар, ағалар мен қарындастар, балалар мен қыздар, көкелер мен апалар, жиен ұлдар мен жиен қыздар бар отбасының түрі болған".

Бірақ, Гавайдағы туысқандық жүйесі оларда бар нақты өмірдегі отбасылық қатынасқа сай келмеді және сондықтан да одан да бастапқырақ жіктелінбеген отбасылық қатынас болып табылады. Гавайда ағалары мен әкпе-қарындастарының балаларының барлығы түгелдей өз аға-қарындастары болып есептелген. Әрі олар тек қана өзінің анасы мен оның әкпелерінің, әкелері мен оның бауырларының ғана балалары деп қана есептелмеген, олар барлық ағалар мен әкпелердің балалары деп есептелген. Бұндай туысқандықтың өте-мөте жалпылама жүйесін ондағы өмір сүретін отбасының түріне сүйене отырып қана түсіндіру қиын. Сондықтан да Энгельс былай деп жазды: "Егер де туысқандықтың америкалық жүйесі Америкада өмір сүруін тоқтатқан отбасының қарапайым түрін болжамдаса, яғни біз шынымен де Гавай аралдарынан табатын түрін болжамдаса, онда, басқа жағынан алғанда, туысқандықтың гавайлық жүйесі қазір ешқандай жерде кездестіру мүмкін емес отбасылық жүйенің ертеректегі түріне нұсқайды. Ол өмірде болуы керек еді, себебі осыған сәйкес туысқандықтың жүйесі онсыз пайда бола алмас еді'".

Сонымен, осылайша туысқандық жүйесін отбасының жақын гүріне біртіндеп жақындату арқылы алғашқы қауымдық қоғамдағы отбасының басқа да дамыған түрлері пайда болған, бірте-бірте бөлініп шыққан ең қарапайым әлі іштей жіктеле қоймаған отбасылық жүйені табуға мүмкіндік туды.

Энгельстің "Отбасының шығуындағы..." пәнді зерттеудің амалы нақты өмір шындығын рухани-теориялық тұрғыдан қайта құрастыру, оны теориялық мазмұндап көрсету амалынан өзгешеленеді. Егер зерттеу барысында теоретик нақты түрге сүйенсе, біздің жағдайымызда - өмірде кездесетін туысқандық жүйеге сүйенсе, яғни қазірде бар отбасының түріне қайшы келетін отбасылық жүйеге сүйенсе және біртіндеп ең қарапайым түрге, "жасушаға" жеткенше дейін жүре беретін болса, онда мәселені баяндау осы бір қарапайым түрден бастауын алады және де ол отбасы мен туысқандық жүйенің нақты әрі мазмұнды түрі болып келеді.

Өзінің логикасы мен әдісі жағынан Энгельстің "Отбасының шығуы..." Маркстің "Капиталына" сай келеді. Егер Маркс капиталистік формацияны, оның әр түрлі нақты, дамыған түрлерін ғылыми зерттеуде және теориялық талдау барысында капитализмнің "қарапайым болмысын" тауар арқылы көрсетсе, онда Энгельс иен Морган алғашқы қауымдық қоғамдағы отбасылық қатынасты зерттеуде теориялық талдауды қолданды, әйтсе де бұндай талдау тарихи түрде жүргізілгендей болады.

Осындай жоғарыдан төменге қарай түсетін түрде жүзеге асатын теориялық талдаудың нәтижесінде дамымаған отбасының бастапқы түрі табылады, ал одан отбасылық қатынастың басқа да нақты түрлері дамып шыққан. Бастапқыда алғашқы қауымдық қоғамдағы отбасылық қатынастарда шексіз жыныстық қатынас үстемдік етті және онда ешқандай дифференциация болмады. "...Алғашқы қауымдық жағдай болды, - деп жазды Ф.Энгельс, - онда тайпа ішінде шексіз жыныстық қатынастар үстемдік етті, сол себептен де әрбір әйел кез келген еркекке тән болды және де дәп солайша әрбір еркек әр әйелге тән болды". Бірақ бұл қарапайым түр бізден тым алыстап кеткен дәуірге тән еді. Осы сұраққа орай, Энгельс былай деп жазды: оны "дамуы жағынан артта қалған жабайылардан, яғни әлеуметтік қазбалар арасынан оның өткен шақта болғандығы туралы тікелей дәлелдерді табуға үміттенуге, сірә, болмас".

Мұндай бастапқы түрдің қажеттілігі заттар логикасына және Гавай аралдарында табылған туысқандық жүйенің болғандығына қарап болжамданады. Кез келген жүйенің бастауы болып, соның ішінде, алғашқы қауымдық отбасылық қатынас түрінің бастауы болып осы жүйеде ең қарапайым, ұрық күйінде көрінген, абстрактылы және жіктелінбеген түр ретінде болу сияқты түр ғана табылады. Отбасының гавайлық түрін ең бастапқы түрі деп есептеуге болмайды, себебі онда бірқатар дифференциялар кезігеді. Бірақ онда да туысқандықтың осындай жүйесі болған, ол ең ерте дәуірдегі отбасының ең қарапайым түрін көрсетеді.

Кез келген бастаудың маңызды сипаты болып оның дерексіз абстрактілігі, дифференцияланбағандығы және қарапайымдылығы табылады. Бүтіндей алғанда бастауды бұлай түсіну жаратылыстанулық ғылыми зерттеулерде де орын алады. Бұл тұрғыдан И.М.Сеченовтың жүйке жүйесінің эволюциясы туралы зерттеуі сай келеді. Сұрақты теориялық талдау кезінде ол бастау ретінде, бастапқы нүкте ретінде жүйке жүйесінің ең бір жіктелінбеген, бөлінбеген және ұрық түрін атайды. "Жануарлар патшалығының ең төменгі сатысында, - деп жазды ол, - сезімталдық органдарға бөлшектелініп және жеке-дараланып жатудың ешбір белгісінсіз, барлық денеге түгел теңдей таралған. Өзінің бастапқы түрінде ол жоғарғы жануарларда кездесетін кейбір тіндердің (мысалы, бұлшық еттің) қоздырғыштығынан өзгешеленеді, себебі, анатомиялық және физиологиялық жағынан оны қоздырғыш және де сонымен қатар, тартылғыш протоплазма тілімі көрсетеді. Бірақ, эволюция алға басқан сайын осы бір тұтас түр жеке-жеке ұйымдасқан қозғалыс және сезіну жүйесіне бөліне бастайды: енді қысқарту протоплазмасының орнын бұлшық ет басады, ол бүкіл денеге теңдей бөлінген қоздырғыш жүйке жүйесінің дамуымен қатар жүріп отыратын нақты анықталған орындардағы сезімділікке орын береді".

Бұл жерде бастапқы түрді И.М.Сеченов осы нақтылықтың ең абстрактылы, ең тікелей және ең тең түскен түрі ретінде сипатталады. Сондықтан да ол ең аз мазмұнды жүйеде көрініс табады. Тек қана даму үдерісінде бастапқы, бірінші түр барған сайын мазмұнды бола бастайды. Оның үстіне И.М.Сеченов жүйке жүйесінің эволюциясын қарапайымнан күрделілікке, дифференцияланбаған түрден көп жіктелінгенге қарайғы қозғалыс ретінде суреттейді. "Одан ары қарай, - деп жазды ол, - сезімталдық арнайы мамандалуға көшеді, яғни сапалы түрде жіктелуге көшеді - ол жүйелі сезімдерге (аштық, шөлдеу, жыныстық құмарлық, тыныстау және т.б. сезімдерге) және жоғарғы органдардың (көру, есту, сезіну және т.б.) әрекетіне ыдырайды".

Жүйке жүйесінің эволюциясын органикалық дүниенің эволюциясымен салыстыра келе, И.М.Сеченов олардың тепе-теңдігін көрсетеді. "Эволюцияның түрі бұл жерде де жалпы алғанда бұрынғыдай - біртұтасты бөліктерге бөліп-бөліп жіберу немесе дпфференциациялау және оларды әр түрлі функциялардағы топтарға жекелендіру (арнайы бағытқа мамандау), бірақ жануар ағзасы бастапқы түрмен салыстырғанда өмір сүру жағдайы мен өмірді келістіру барысында бұл арқылы қандай үлкен қадам жасайды десеңізші! Сезімталдық денеге тең таралған жерде ол соңғысына сыртқы дүниеден келген әсердің соны сезінуші денеменен жанасу кезінде ықпал етеді. Дәл сол жерде сезгіштік көзде, естуде және сезінуде орналасқан, онда жануар алыстан әрекет ететін әсерге қарап бағыт алуы мүмкін"2.

"Отбасының шығуында..." Энгельс отбасы түрінің бірінші, бастапқы сипатымен шектелмейді, сонымен қатар, ол оның өндірістің белгілі бір ең қарапайым деген дәрежесінде қажет екендігін дәлелдейді. Табын және отбасы бірін-бірі толықтырмайтын, қайта олар бір-біріне қарама-қарсы болып келетін, ал еркек тұқымдылардың қызғанышы табынның дамуын тоқтататындай күшке ие жоғарғы жануарлардан алғашқы қауымдық қоғамдағы қатынастардың ерекшелігі сонда онда, сірә, қызғаныш болмаған және есейген еркек тұқымдылардың арасында өзара төзімділік болғанға ұқсайды. "Есейген еркектердің өзара төзімділігі, қызғаныштың болмауы жануардың адамға айналуын мүмкін еткен ірі әрі ұзақ мерзімді топтардың құрылуының бірінші шарты болды".

Жануардың және адам отбасының бірге тұру аналогиясына қарамастан, олардың арасында ортақ ештеңе жоқ. Жануарлық бірге тұрушылықтың әр алуан түрлерімен салыстырғанда алғашқы адамның отбасылық қатынасы басқа негізде, басқа субстанцияда қалыптасты. Отбасының алғашқы түрі мен жануарлардың бірге тұруы арасында аналогия келтіру электродинамика заңын механикаға, микроәлем заңдылығын макроәлемге қосу сияқты теориялық қате болар еді.

Осыған орай Ф.Энгельс былай деп жазды: "...жануарлар тұрмысы мен алғашқы қауымдық қоғам бір-бірімен сыйыспайтын нәрселер, жануарлық күйден арылып шыққан алғашқы адамдар отбасы дегеннің не екенін тіпті білмеді десе болады, ең коп дегенде, жануарларда кездеспейтіндей отбасы түрін білген болатын".

Шын мәнінде, өзінің табиғаты жағынан алғашқы отбасы бөлінбеген, бүтін және әмбебап болды. Бұған дәлел көпәйелділік пен көпкүйеуліліктің бір мезгілде катар өмір сүруі. Сүтқоректілерде тәртіпке салынбаған жыныстық байланыс та, көпәйелділік те, дара некелік те кездеседі, бірақ көпкүйеулілік жоқ. Осыған байланысты Энгельс бұл жағдайды жезөкшелікке теңеп, оның адам қоғамының ерте сатысында болғандығын жоққа шығарған Вестармаркті қатты сынға алады. Топтық неке адам қоғамының дамуында заңды және қажетті жағдай болған-ды, сондықтан да ол сол кездегі моральға сыйымды. Әрі оны тауарлық өндіріс салдары ретінде пайда болатын, бұрмаланған форма ретіндегі жезөкшелікпен салыстыруға болмайды. "...Алғашқы қауымдық құрылыс кезіндегі жағдайды төзімділік үйінің көзілдірігі арқылы қарауды тоқтатпай тұрып түсіну еш мүмкін емес", - деп жазды Энгельс. Бұндай қателіктердің теориялық негізі қоғамдық құбылыстарды зерттеудегі тарихилықтың болмауында жатыр.

Пәннің және құбылыстың түпкі мағынасы, жалпы негізі зерттеуші оларды тарихишылдық тұрғысынан келіп, нақтылап қарастыру жағдайында айқындалады. Диалектикалық логикада бастау туралы сұрақ уақыттан және кеңістіктен тыс қарастырылмайды, ол тарихи анықталған белгілі бір берілген нақты жүйенің бастауы, алғашқы "жасушасы" ретінде нақты қарастырылады.

Алғашқы қауымдық қоғам отбасын теориялық түсіну бастапқы, қарапайым түрді анықтаумен ғана бітпейді. Бастауды ашу, оны негіздеу пәнді рухани-теориялық тұрғыдан қайта қалпына келтіріп көрсетудің ғана құралы болып табылады. Сондықтан да теориялық танымда осы бір қарапайым түрді өрістетіп барып, оның қозғалысын бақылап отыру қажет. Мұндай нәтижеге көтерілу барысында ғылымдағы іздестіріліп отырған пән мазмұндырақ та нақтырақ бола бастайды. Сонымен, Энгельс тәртіпке салынбаған бастапқы байланыстан отбасының бірінші сатысы - қандық-туысқандық отбасы түрінің пайда болғанын бақылайды. Ол отбасы түрінде некелік топтар ұрпақтарға бөлінген күйде. Бұл отбасында дифференциация (жіктелу) пайда болады, себебі, әке-шеше мен балалар, аталар мен ұрпақтар арасында ерлі-зайыптылық құқы жойылады.

Қандық-туысқандық отбасы еш жерде табылған жоқ, ол жоғалған. "Бірақ мұндай отбасы болуы тиіс екендігін, - деп жазды Ф.Энгельс, - Полинезияда қазірге дейін күшінен айырылмай тұрған және де отбасының тек қана осындай түрінде пайда болатын қандық туысқандықты көрсететін гавайлық туысқандық жүйесі мойындатуға мәжбүр етеді...'".

Әрі қарай даму барысында отбасылық қатынастың әлгінде айтылған алғашқы формадан да коп жіктелуі (дифференцияциясы) болды. Егер де қандық туысқандыққа негізделген отбасында ата-ана мен балалар арасында жыныстық қатынасқа ғана жол берілмесе, онда ендігі жерде бірге туған ағалар, інілер мен әкпе-сіңлілер арасында да жыныстық қатынасқа тыйым салынады. Бұндай шек қою алдыңғы ғасырларда Гавай аралдарында болған.

Бір анадан туған балалардың арасындағы жыныстық қатынасқа жол бермеу фактісінің өзі үйішілік-отбасылық қауымның ескісінің ыдырауына және жаңа үлгіде жаңаруына үлкен әсер етті. "Бір немесе бірнеше әкпелі-сіңлілер бір қауымның негізін сала алды, ал олардың құрсақтас аға-інілері - басқа қауымның негізі болды. Осылайша немесе осыған ұқсас жолдармен қандық туысқандық отбасынан Морган пуналуалды отбасы деп атаған отбасының түрі пайда болды".

Әрі қарай пуналуалды отбасынан негізінен рулық институт пайда болды. Өйткені топтық некеде баланың әкесі белгісіз, ал шешесі белгілі, сондықтан да топтық некенің барлық түрінде баланың шығу тегі шешесі жағынан ғана белгіленуі мүмкін. Пуналуалды отбасының рөлін сипаттай отырып, Энгельс былай деп жазды: "Пуналуалды отбасы, бір жағынан қарағанда, Морганның барлық зерттеулеріне бастапқы нүкте болып табылған, америкалық үндістерде үстемдік еткен туысқандық жүйесіне толығымен түсініктеме береді; ал басқа жағынан алғанда, шешелік құқыққа негізделген руды шығаруға болатын дайын да бастапқы нүкте болды..." .

Пуналуалдық отбасының дамуынан жұптық отбасы шығады, онда бір еркек бір әйелмен ғана бірге тұрады әрі әйелден күйеуіне шынайы берілген, адал болуын талап етеді; онда некені бұзғаны үшін қатаң жазалайды. "Дегенмен де, неке екі жақтан да оңай тәркілене алатын, ал балалар, бұрынғыдай, тек қана шешесінің қасында қалады" . Жұптық отбасының кейбір белгілері пуналуалды отбасының негіздерінде пайда болады, дегенмен де, бастапқыда ол бұл жүйеде тұрақсыз, кездейсоқ нәрсе ретінде көрінеді. Пуналуалды отбасында еркектің коп әйелдерінің арасында ең басты әйелі болатын және ол әйел үшін де әлгі күйеуі басқа күйеулердің арасындағы ең негізгі күйеу болып табылатын.

Жеке меншіктің пайда болуымен жұптық отбасы моногамды отбасыға айналды, онда әке басшы және отбасының иесі болып табылды. Осы уақытта шешелік құқық жойылып, отбасының шынайы мырзасы әрі құлдардың иесі әке болды. "Әйелінің адалдығын қамтамасыз ету үшін, - деп жазды Ф.Энгельс, - демек, баланың нақты бір әкеден пайда болуы жолында әйел күйеуінің билігіне толығымен беріледі; егер еркек әйелін өлтірсе, ол өзінің құқығын жүзеге асырғаны ғана болып табылады" .

Моногамдық отбасы алғашқы қоғамдағы қатынастың дамуының нәтижесі бола тұра, өркениетті қоғамдағы отбасылық қатынастың "жасушасы", бастауы болып табылады. "Дара неке, - деп жазды Ф.Энгельс, - ұлы тарихи прогресс болды, бірақ, сонымен бірге, ол құлдықпен және жеке байлықпен қоса, әлі күнге дейін жалғасып келе жатқан дәуірді, яғни кез келген прогресс дегеніміз дәл сол мезетте регрессті де білдіретін екендігін, біреулердің жақсы тұрмысы мен дамуы келесі біреулердің зардап шегуімен және қаналуымен іске асырылатындығын ашты. Дара неке - өркениетті қоғамның жасушасы. Сол арқылы біз соңғысының ішінде толығымен дамыған қарама-қарсылық пен кереғарлықтың табиғатын зерттей аламыз" . "Ол миниатюрада барлық қайшылықтарды өз бойында сақтайды, - деп жазды К.Маркс, - бұл кейіннен қоғамда және мемлекетте кеңінен дамыды" .

Сонымен, егер алғашқы қауымдағы отбасыны барлық атрибуттарымен, бүтіндей, теориялық жағынан көрсетсек, яғни алғашқы қауымдық құрылыс отбасын абстрактылы емес, нақты зерттейтін болсақ, онда бастапқы ұрық іспеттес түр ретінде, әуелгі форма ретінде ең бөлінбеген, ең біртұтас форманы - тәртіпке салынбаған жыныстық байланыс формасын қарастырамыз. Содан қандық туысқандық отбасы пайда болады. Теориялық және тарихи жетілу үдерісінде осы бірінші түрден одан дамыған және шынайы нақты түрге өтуде тарихи жағдайды анықтау мен өмірде кезікпей тұрмайтын нағыз қайшылықтарды шешу арқылы жетуде алғашқы құрылыстағы отбасылық қарым-қатынастардың руханн-теориялық қайта қалпына келтіру жағдайы көрсетіледі. Мұндай қозғалыстың нәтижесінде объект туралы біздің біліміміз бұрынғысынан да мазмұнды бола бастайды. Нәтижесінде, мұндай теориялық түсіну барысында алғашқы қауымдық құрылыстың отбасылық қатынастары зерттеуші алдында тұтас та нақты бүтіндік ретінде көрінеді.

Бастау - жалпылық пен даралықтың бірлігі

Диалектикалық логикада бастау нақты түсініледі. Ол жекеге қарсы, абстрактылы жалпы емес және жалпыдан тыс өмір сүретін жеке де емес. Бастауды осылардың біреуіне абстрактылы түрде жатқызу объективті нақтылықты тануда шешілмейтін қиындықтарға әкеледі. Бұл туралы философиядағы түрлі бағыттардың өзара күресі куәлік етеді. Платон бүтінді, түрді жалпылыққа сүйеніп түсіндіруге тырысады. Осыдан ол нақтылықтан тұратын жекеліктен ауытқиды. Аристотель екеуін де қарастырды, бірақ олардың дұрыс тұтастығын түсінбеді. Бүтіндік, мән Аристотель бойынша тек қана формамен анықталады. Сондықтан да ол бойынша, зат туралы логикалық тұжырымдауға тек қана форманың (жалпылықтың) элементтері кіреді, ал материя элементтері кірмейді. "Шеңбер түсінігін қалыптастыруға бөлікті белгілеу қосылмайды, - деп жазды ол, - ал буын түсінігін қалыптастыруда оның элементтерін белгілеу керек. Бірақ шеңбер де, буынның элементтерге бөлінгендігі сияқты, өз алдына бөліктерге бөлінетіндігі белгілі"1. Мұның себебін Аристотель "буынның элементі дегеніміз форманы білдіретін формулировканың бөліктері, ол - материя емес, солай бола тұра, бөліктер "форма" жүзеге асырылатын материяның бөлігінің көрінісі болып табылады".

Бұл сұрақты Аристотельдің түсінуінің әлсіздігі оның жалпылық пен жалқылықтың, форма мен материяның ішкі байланысын көрмеуінде жатыр. Осыған байланысты В.И.Ленин: "Адам жалпы және жалқының диалектикасында шатасады..." деп жазды.

Философия тарихында бұл сұрақ әр түрлі шешіледі. Спиноза тұтас субстанциядан (жалпылықтан) бастайды. Лейбниц субстанциялардың көптігін ұйғарады. Мәселе бұл бағыттарды диалектикалық синтездеуде болған еді. Бұл бағытта алға қадам жасаған И.Кант болды. "Аспанның тарихы мен теориясы" еңбегінде, ол форма (жалпылық) о бастан өмір сүрмейді, ол формасыз материяның (жалқылықтың) өзінің табиғи дамуының нәтижесінде пайда болады деген ой айтты. Материяның қозғалысы мен түр болып қалыптасуының себебі онда "әр түрлі элементтердің" болуында жатыр. Егер де материяның элементтері о бастан тең және біркелкі болса, онда даму болмас еді. Осыдан форма, жалпылық материя қозғалысының нәтижесі ретінде көрініс табады. "Ешқандай мақсатсыз берілген сияқты болып көрінетін қарапайым және ең жалпы қасиеттер, инертті әрі форма беру мен ұйымдастыруды қажет ететін материя, өзінің қарапайым қалпында табиғи даму арқылы ең жетілген құрылымға көтерілуге тырысады. Бірақ бұдан гөрі табиғатты реттеуге және оның хаостан шығуына элементтердің ...әр алуан түрлерінің болуы ықпал етеді, осыған орай, егер де бытыраңқы элементтер барлық қатынастарында бірдей болғанда үстемдік ететін тыныштық бұзылады..".

Әрі қарай, өкінішке орай, Кант осы бір негізгі ойды жетесіне жеткізбей дамытты. Синтетикалық априорлы білімді негіздеуде ол енді даму идеясына сүйенбейді және жалпылықтың жалқылыққа қатынасы онда бірқатар формальдық таныта ақсайды. Жалпылық және жалқылық диалектикасын Гегель-объективті идеализм негізінде терең даярлаған болатын.

Мәселенің дұрыс ғылыми шешімі диалектикалық-материалистік логикада берілген. Бұл жерде жалпылық ой ретінде емес, объективті жалпылық, даралықтардың заңды қатынастары және байланысы ретінде қарастырылады. Сондықтан жалпылық жалқылықтан бөлек өмір сүрмейді. Өз кезегінде жалқылық абсолютті қайталанбастығымен, жалпылықтан тыс байланысымен ғылыми таным үшін қызық емес. "...Жекелік, - деп жазды В.И.Ленин, - жалпыға апаратын байланыс тысқары өмір сүрмейді. Жалпы жеке арқылы және жекенің өзінде өмір сүреді. Кез келген жекелік (қалай дегенмен де) жалпы. Кез келген жалпылық жекеліктің бір бөлшегін немесе бір қырын әлде мәнін білдіреді. Кез келген жалпылық барлық жеке заттарды тек шамалап қана қамтиды. Кез келген жекелік жалпылыққа толық кірмейді және т.б. Кез келген жекелік мыңдаған ауысулар арқасында басқа жекеліктің түрлерімен заттармен, құбылыстармен, үдерістермен) және т.б. байланысты. Осы жердің өзінде-ақ қажеттілік түсінігінің бастапқылығы, элементтері, табиғаттың объективті байланыстарының элементтері бар'".

Бастаудың жалпылық пен жекеліктің тұтастығы ретінде нақты түсінігі ойда қайта қалпына келтіру көрінісі, заттар мен құбылыстардың өзара қатынасын логикалық ұғыну болып табылады. Объективті шындықта мән, құбылыстардың заңдылығы өзгешелікте және жеке даралықта іске асырылады. Мысалы, осылайша биологиялық түр жалпылық ретінде оны құрайтын индивидтерден көрінеді, адам қоғамы - жекеде және өзгешеде көрінеді, бірақ олардан тыс өмір сүрмейді.

Объективті материалды әлемде біз іштей байланысқан, іштей тарамдалған байланыстың және қатынастың жүйесіне ие боламыз. Оның үстіне, бұл жүйеде жалпылық қатынастың қызметін атқаратын, өзгешелігі бар байланыстың әрбір жүйесі айқын бүтіндікті құрайды. Осылай өз кезегінде өзгешелік пен жеке-даралық өздерінің жиынтығы мен өзара байланысында басқа жалпыдан ерекше "ақиқат жалпыны" құрайды. Сондықтан да мән, құбылыстың заңды байланыстары өзгеше мен жеке-даралықтан биіктеу арқылы ашылмайды, тек қана өзгешелік пен жеке-даралықтың мәнін талдау арқылы ғана айқындалады. Шындықты теориялық тұрғыдан түсіну үшін бұл жүйеде жалпылық мағынасы бар жеке-даралық қажет және де, Маркстің анықтауы бойынша, ол "өзінің өзіндік жалпы түрін білдіреді".

Буржуазиялық қоғамның теориялық тұрғыдан қайта қалпына келтіріліп көрсетілуінде барлығы қарапайым нақтылықтан, тауарды талдаудан басталады, бұл бүтіндегі жалпының ролін атқарады. Саяси экономияны ғылым ретінде жеке тауардың өзі қызықтырмайды, сол жекелік арқылы көрсетілетін әмбебап қатынас, жалпылық қызықтырады. Әрбір құбылыс өзінің мағынасына өзінің жеке-даралығынан емес, өзінің қандай да бір бүтіннің бөлігі екендігінен ие болады. Сондықтан да бірде-бір элементті нақты бүтіннен жұлып алып, бөлек қарастыру мүмкін емес. Аристотельдің тура көрсеткеніндей, денеден жұлынған қол ендігі жерде нағыз қол болып табылмайды. Марксті теориялық талдау барысында оның тауардың жеке-даралығын ашқаны емес, сонымен қатар, тұтыну құнын анықтағандығы, яғни белгілі бір жекелікті соның өзінің қарама-қарсы көрініс түрі - құн ретінде анықтағандығы маңызды болып табылады.

Осылайша, диалектикалық логикада жеке-даралық заң мағынасындағы жалпылықтың көрініс түрі, өнімі, нәтижесі және формасы ретінде көрсетіледі. Теориялық шыңға шығудың бастауы болып осы жүйеде жалпының рөлін атқаратын жекелік (өзгешелік) қана табылады. "Теориялық қарастырудың мүддесі, - деп жазды Гегель,- оларды (жеке-даралықтарды) олардың жекелігінде қолданып және солар арқылы сезімдік тұрғыдан өзін қанағаттандыру мен өзін сақтап қалуда емес, оларды олардың жалпылығында танып-білу, олардың ішкі мәнін және заңын табуда және оларды олардың түсінігіне орай ұғынуда".

Диалектикалық логикаға орай, жалпылықтың өзі - құн, құнның жеке-дара түрі - тұтыну құнынан тыс өмір сүрмейді, ал ол шындығында бір тұтыну құнының екіншісіне нақты қатынасынан шығарылады. Жалпылықтың осы бір жағына көңіл аударған Маркс былай деп жазды: "Тауар құнының... Куикли жесірінен айырмашылығы мынада - оны қалай ұстап алу керек екенін білмейсің де. Тауарлық дененің сезімдік дөрекі заттылығына тікелей қарама-қарсы түрде, құн құрамына... табиғат затының бірде-бір атомы кірмейді. Сіздер әрбір жеке тауарды қолмен ұстап көре аласыздар, онымен не ойыңызға келсе соның барлығын жасай аласыздар, бірақ ол құн ретінде... бәрібір ұстатпайды. Егерде біз тауар құнының болатындығын еске түсірсек, олардың бір ғана қоғамдық бір тұтастықтың, яғни адамның адал еңбегінің көрінісі екендігін еске түсірсек, сондықтан да олардың құны қоғамдық сипатта болатындығын еске түсірсек, онда біз үшін бір тауардың екіншісіне қоғамдық қатынаста көрінетіндігі өзінен-өзі түсінікті болады".

Мұның барлығы түсінікті, өйткені диалектикалық логика бойынша жеке объектінің қасиеті басқа объектімен қатынасында көрінеді, жалпылық және жекелік іштей байланысқан, олар бөлінбейді. Себеп пен салдар бір ғана нәрсенің түрлі қырлары ретінде көрінетіндігі сияқты, жалпы мен жалқы да нақты бүтіннің бөлінбейтін сәтінің мәні. Бастаудың нақты түсінігі жеке және өзгешеге қарама-қарсы жалаң және абстрактылы жалпылық және жай ғана жалпы емес, ол өзінде өзінің басқасы бар жалпылық, яғни жеке және өзгешелік. Гегельдің: "Тек қана абстрактылы жалпы емес, өзінде өзгенің, индивидуалдылықтың, жекенің байлығын сақтаған жалпылық", - деген сөзін келтіре келе, В.И.Ленин "Tres liien! (Өте жақсы!)" деп байқаған көрінеді.

В.И.Лениннің осы ескертуіне байланысты мынадай сұрақ туады: шынымен де жекелік пен өзгешенің "барлық" байлығы бастауда көрініс таба ма, осы нақты жүйеде жалпылық мағынасы бар "қарапайым нақтылықта" көрініс таба ма? Бастаудың табиғатын талдаудың жақында жүргізілген ізденістері көрсеткендей, бастау, жалпылық абстрактылы болғандықтан, дамымаған күйде болғандықтан сол жүйенің барлық мазмұны бола алмайды. Бірақ бастау дегеніміз дамыған нақтылы бүтіннің мүмкіндігі бар заттың анықтылығы.

"Капиталдағы" тауардың зерттелуін әңгімелей келе, В.И.Ленин былай деп жазады: " Талдау барысы осы бір қарапайым құбылыста (бұл буржуазиялық қоғамның "жасушасында") қазіргі қоғамның барлық қайшылықтары (барлық қайшылықтардың ұрығы) жатқандығын ашады". Бұл жерде В.И.Ленин тауарды эмпириялық жалпы ретінде қарастырмайды, ол шындықта жалпылық ретінде көрінетін жекелік сияқты қарастырылады.

Гегель ортақ және ақиқат жалпының өзгешелігін түсінуді Руссоның "Қоғамдық келісімінен" табады. Онда былай деп айтылған: мемлекет заңдары өздерінің негізі ретінде жалпы еркіндікті алуы міндетті, бірақ олардың барлығының еркіндігі болуы міндетті емес". Шынымен де, барлығының еркіндігі заң мағынасында нағыз жалпылығы жоқ, абстрактылы-жалпы, сандық-жалпы. Жалпыға ортақ еркіндік, нағыз жалпылық сандық көрсеткіш емес, ол жеке-даралық заңының көрінісі, ол жалпыны және жалқыны диалектикалық тұтастықта қарастырады.

"Капиталда" Маркс терең талдаудан тауар түсінігін емес, капитализмнің байлығының қайдан шығатындығын және оның анықтылығының қайдан шығатындығын емес, нақты буржуазиялық қоғамның "ең тобырлық" қатынасын өткізеді. Бұл жағдайда тауар эмпириялық жалпылық ретінде емес, осы болмыстағы бастау, жалпылық ретінде көрсетіледі. Өзін кайта қалпына келтіре отырып, көрсете келе белгілі бір қатынас осы жүйедегі барлық басқа қатынастарды да білдіруі керек. Сондықтан да оның теориялық айтылуы жалпы көрініс емес, бастау туралы нақты түсінік болары сөзсіз.

Нағыз жалпылама түсінік объективті шындықты ғылыми тұрғыдан талдау және де сараптау нәтижесінде бөлініп алынған анықтылықтың ішкі байланысын тану нәтижесінде құралады. Нақты түсініктің өзіне ғана тән ерекшелігі оның жеке мен өзгешені қарапайым түрде, метафизикалық тұрғыдан терістемейтіндігінде, оның оларды қосылу үшін ғана өзінен өзін ерекшелейтіндігі және терістейтіндігінде. Нақты жалпылық терістеуді терістеу болып табылады. Бұл түрде қарама-қарсылықтар шешіледі. Оларды шешпейінше сөздің өзіндік мағынасында алынғандағы диалектика жоқ, тек қана жалаң ойлайтын пайымдық антиномия ғана бар.

Абстрактылы-жалпы кез келген өзгешені терістейді, сонысымен де өзі өзгешенің деңгейіне дейін төмен түседі. Терістеу абстрактылы түсінікке де тән, өйткені ол нақтылықтың ерекшеліктерінен құтылу барысында құралады. Нақты-жалпылықтың абстрактылы-жалпылықтан айырмашылығының мәнін сипаттай келе, Ленин былай деп жазған: "...Әрбір ерекше сәтте тізбектің өзгеше бір буынын таба білу керек, сол буынды барлық тізбекті ұстап түру үшін және келесі буынға өтуге дайындалу үшін барлық күшті сала ұстап түру керек. Оның үстіне, буындардың қатар реті, олардың формалары, олардың бір-біріне ілінуі, олардың бір-бірінен айырмашылығы тарихи тізбекте ұста жасаған күнделікті шынжыр сияқты жай ғана қарапайым, аңғал дүние емес".

Бұл жағдайда негізгі буын - жалпы үдерістің субстанциясы, ол құбылыстың бүтіндей сипатына тәуелді. Қоғамдық құбылыс, басқа да құбылыстар сияқты, бір жерде қатып-семіп тұрмайды. Негізгі буынды тану үшін оны бүтіндей құбылыспен бірге үздіксіз байланыста қарастыру керек, өйткені одан тыс жерде ол өмір сүрмейді. Негізгі буынның логикалық мазмұны өз бойында жеке-даралық пен өзгешелікті ала жүретін жалпылықтың мәнінде жатыр. Негізгі буынның ондай болуының себебі мынада: ол басқалардың барлығымен байланыста болады және басқалардың нақтылығын анықтайды. Бұл байланыстан тысқары қалса ол кез келген құбылыста көптеп кезігетін қарапайым ғана буын болып қалатын еді.

Бастаудың қайшылықтылығы

Бастаудың басқа маңызды анықтылығы, бастапқы формасы оның ішкі қайшылығы болып табылады. Бастаудың қайшылығы ұғым, түсінік, абстракция емес, ол жүйедегі қарапайымдылық, қарапайым нақтылық. Осыған орай бастау дегеніміз - нақты тұтастық пайда болып қалыптасқан қарапайым форма, ұрық.

Бастау элементарлы нақтылық болғандықтан іштей қайшылықты. Сондықтан ол дамуға, өзінің қарапайымдылығын, абстрактылығын, біркелкілігін жеңуге және күрделі нақты тұтастыққа жетуі мүмкін. "Капиталда" тауар синтетикалық әлдене ретінде қарастырылады. Егер тауарлық қатынас жай ғана өзіне тепе-тең абстракция болса, онда капитализмде қарапайым тауарлық қатынастан күрделі экономикалық қатынастың дамып шығуы түсініксіз болатын еді. Тауарды қарапайым нақтылық ретінде түсіну және оның ішкі қайшылығын мойындау, дамуды бақылап және осы қайшылықты шешу ғана тауар өндірісінің дамуын түсінуге және одан капиталистік өндірістің пайда болғанын көрсетуге мүмкіндік береді.

Элементарлы нақтылық ретінде тауар тұтыну құны мен құнның тұтастығы болып табылады. Тұтыну құны ретінде ол белгілі бір пайдалы зат, қоғамдық форманың заттық мазмұны, ал құн ретінде өзіндік қоғамдық қызметі бар, абстрактылы адам еңбегінің көрінісі болып табылатын нәрсе. Тауар тауар болып заттық мазмұн мен қоғамдық қызмет синтезінің нәтижесінде қалыптасады.

Шындығында, тауар дегеніміз тұтыну құны дегенде әлі де болса теориялық және диалектикалық ештеңе жоқ. Тауарды сондай нақты ғылыми-теориялық қарастыру заттардың тұтыну құнын, яғни базарда тауар ретінде қызмет етуші заттың тұтыну құнын омың қарама-қарсысын табушы форма - құн ретінде түсінген кезде басталады.

Тауардың заттық жағы болсын, құнның өзі болсын еш құпияға ие емес, өйткені олар өте түсінікті. Тұтыну құны ретіндегі тауар жеке, нақты еңбектің көрінісі, ал құн ретінде -абстрактылы адам еңбегінің заттанылуы. Сонымен, тауардың барлық құпиясы және фетишистік сипаты оның тұтыну құны мен құнның біртұтастығы ретінде алынған оның тауарлық формасынан пайда болады.

"Тауардың мистикалық сипаты, - деп жазды К.Маркс, - осылайша, оның тұтыну құнынан туындамайды. Осылайша ол құнның анықтамаларының мазмұнынан да туындамайды.

...Еңбек өнімінің сол өнімнің тауар формасына айналғандағы осы бір жұмбақ сипаты қайдан пайда болады? Сірә, осы форманың өзінен пайда болуы тиіс".

Бүтіндей алғанда, бұл жағдай басқа да салаларда кезігеді. Жүйенің бастауының ішкі қайшылығы пәнді теориялық түсінуге келгенде көптеген қиындықтар туғызады. Ол тек қана диалектикалық логикада іргелі түрде ұғынылып және де терең түсіндіріледі. Дәл осылайша, кванттық механиканың тарихында микро-құбылыстардың толқындық және корпускулярлық табиғаты үлкен қиындық туғызған. Шын мәнінде, корпускула болсын, толқын болсын өзінде мистикалық, түсініксіз ештеңені ұстап тұрмайды, ал барлық қиындық микроәлем саласында осы бір екі анықтылықтардың біртұтастығына мон бермеуге байланысты туындап отырған.

Капитализмді теориялық тұрғыдан қайта қалпына келтіріп көрсету барысында Маркс өзінің экономикалық талдауын, өзінде - өз ұрығында дамымаған түрде капиталистік қоғамның қайшылықтарын ала жүретін жеке-даралықтан - ақшасыз тауар айырбасынан бастайды. Ең алдымен, Маркс өзінің назарын қарапайым тауар өндірісінің мазмұнын ашуға аударады және форма мен мазмұн арасындағы қайшылықты көрсетеді. Форма мен мазмұнның өзара қатынасы, құнның салыстырмалы және эквивалентті формаларының өзара қатынасы және олардың шешілуі бірнеше сатыдан өтеді: а) бір жеке тауар өзінің құнын басқа бір жеке тауардан табады; б) А деген тауар өзінің құнын бірнеше тауар арқылы білдіреді (құнның жайылмалы түрде берілген формасы); в) көптеген тауарлар өздерінің құнын бір тауардан табады; г) құнның ақшалық формасы пайда болады.

Бір формадан екіншіге өтудің сипатын К.Маркс былай деп жазды: "I формадан II формаға және II формадан III формаға елеулі өзгерістер орын алады. Керісінше, IV форма II формадан тек қана кенептің орнына ортақ эквивалент ретінде алтын келуімен ғана айрықшаланады. Кенептің III формадағы рөлін алтын IV формада ойнайды. Ол - ортақ эквивалент рөлі. Прогресс тек қана тікелей жалпылама айырбасқа жарау формасы немесе жалпылама эквиваленттік форма енді біржолата қоғамдық әдет күшімен тауардың табиғи арнайы алтынның физикалық формасымен бітісіп кетуінде жатыр".

Бұл жағдайда К.Маркс қарапайым тауар айналымынан нақты және тарихи түрде пайда болған ақша формасының шығуын ашып көрсетеді.

"Алтынның басқа тауарларға ақша ретінде қарсы тұруының себебі, - деп жазды К.Маркс, -оның алдында әлгілерге тауар ретінде қарсы тұрғандығында. Басқа да барлық тауарлар сияқты, ол жеке айырбас кезінде эквивалент және жеке эквивалент ретінде де басқа тауар эквиваленттері қатарында қызмет етті және өзгеше эквивалент коды да. Аз-аздап болса да, бірте-бірте ол кең салаларда азды-көпті ортақ эквивалент ретінде қызмет ете бастады'".

Сонымен, қарапайым тауар айырбасының дамуы, оның қайшылығының ашылып, шешілуі ақшаның тарихи тұрғыдан дүниеге келуіне әкелді. Бұл үдерістің логикалық формасы жекеден жалпыға қозғалыс болып табылады. "Капиталда" К.Маркс ақшаның пайда болу құпиясын терең ашты, оны, тіпті, саяси экономияның классиктері де кезінде түсіндіре алмаған еді. Буржуазиялық қоғамның "элементарлы формасын" теориялық талдаудың нәтижесінде Маркс құн заңын ашты. Қарапайым тауар айналымынан ақшаның пайда болуына дейінгі дамуды теориялық тұрғыдан қарастыра келе, Маркс құнның шығуын терең бақылайды. Бізге мәлім болғандай, тауар-ақша қатынасы құнмен реттеледі, ал оның әсер-әрекетінің нақты жағдайы эквиваленттердің айырбасы болып табылады. Бірақ К.Маркс "Капиталда", тауар өндірісінің белгілі бір кезеңінде ақша капиталға айналатынын көрсетті. Егер тауар айналымының жалпы формуласы Т-А-Т болса, онда капиталдың жалпы формуласы сатып пайда табу мақсатында сатып алу болып табылады, яғни А-Т-А+А. Осы бір бастапқы құнның өсуін Маркс қосымша күн деп атайды. "Ақшаның бұл "өсімінің" айғақ болуы капиталистік айналымда танымал, - деп жазды В.И Ленин, -ерекше, тарихи анықталған, қоғамдық қатынастың өндірісі ретінде тек осы "өсім" ғана ақшаны капиталға айналдырады" . Қосымша құн тауар айналымынан пайда бола алмайды, өйткені ол тек қана эквиваленттер айырмасын біледі, ол бағаға қосылатын үстеме болғанда да пайда бола алмайды, өйткені сатушылар мен сатып алушылардың шығыны мен пайда көру ықтималдығы теңесер еді. Демек, сөз тек қана бұқаралық, орта, қоғамдық құбылыс туралы болуда, ол жеке құбылыс туралы сөз болған емес.

Маркстің өзгеше формалардан тәуелсіз түрде, таза күйде қосымша құнның пайда болуын қарастыруы оның ең басты жетістігі болып табылады. Маркс қосымша құнды құнның өзіндік өсу үдерісінде пайда болатын тауарлы-капиталистік өндіріске субстанционалды, ерен нәрсе ретінде анықтады. Маркске дейін тауар айналымының формуласының капитал формуласына айналуы құпия болып келген еді. Ол аз болса, қосымша құнның мүмкіндігі құнға, эквивалент айырбасына қайшы келген болатын. Тек қана Маркс сол құпияны жүмысшы күшін тауар ретінде қарастыру арқылы ашты. "Қосымша құнды алу үшін, - деп жазды В.И. Ленин, - ақшасы бар адам базардан тұтыну құны құнның көзі бола алатындай біртуар қасиеті бар тауарды табуы керек"...Және де ондай тауар бар. Бұл - адамның жұмыс күші. Оны тұтыну - еңбек, ал еңбек құнды құрайды. Ақшаның иесі кез келген басқа тауардың құны секілді, оның өндіріске керек қоғамдық-қажетті жұмыс уақытымен анықталатын өзіндік құнмен анықталатын жұмыс күшін сатып алады...".

Осылайша, Маркс рационалды түрде құнның қосымша құнмен қайшылығын шешті. Сөйтсек, қосымша құн жұмыс күшінің тауарға айналуы жағдайында пайда болатын құн болып шығады екен. Бұл жағдайда біз тағы да жалпының, өзгешенің және жекенің қатынасымен кездесеміз. Жалпы барлық тауар-ақша қатынасының негізі ретіндегі құн болып табылады, бірақ ол құнның өзгеше формасы - қосымша құнмен қайшылыққа келеді. Құн заңы эквиваленттердің айырбасын реттейді, ал қосымша құн эквивалентті еместердің айырбасын белгілейді яғни тең емес құн айырбасын білдіреді деген сөз. Бұл екі пікір бірін-бірі өзара жоққа шығарады. "Капиталда" Маркс құн мен қосымша құнның арасындағы қайшылықты терең шешеді. Ол өзгешенің - жұмыс күшінің тауар ретінде көрсетілуі арқылы шешіледі. Сонымен, қосымша құнның пайда болу құпиясы төленбеген еңбекте екен. Капитал тауар айналымы үдерісінде әрі тауар айналымынан тыс жерде пайда болады.

Диалектикалық-материалистік логика бойынша, қайшылық капитал қозғалысына ғана тон емес, ол болмыстың жалпы табиғаты болып табылады. Қайшылықсыз қозғалыс та, өзгеріс те, даму да жоқ. Өзінің мәні жағынан қозғалыс қайшылықты болжау және шешу болып табылады. Осы уақытта, осы жерде тұрған, ал басқа уақытта - басқа жерде тұрған нәрсе қозғалмайды. Осы жердегі бар нәрсе әрі дәл сол мезетте бұл жерде болмай тұрған нәрсе қозғалады, яғни сол бір "осы жер" дегендегі бар әрі жоқ нәрсе қозғалады. Зенонның қозғалыстағы қайшылық туралы апорияларының нақты негізі бар, бірақ оған сүйенер қозғалыс жоқ екен деуге болмайды, ол, керісінше, қозғалыс дегеніміз қайшылық және оның шешімі дегенді білдіреді.

Әрине, қайшылықтың шешімі дегеніміз оны жою емес. Мысалы, ақшаның пайда болуымен қарапайым тауар айналымының қайшылығы шешіледі, бірақ бұл кез келген қайшылықтың жойылғандығы емес. Ақшаның пайда болуымен тауар өндірісінің қайшылығы одан әрі тереңдей түсті. Кез келген қайшылықты ой жүзінде шешу қозғалысты терістеумен бірдей. "Біз, - деп жазды К.Маркс, - тауар айырбастау үдерісінде қайшы келетін және бірін-бірі жоққа шығаратын қатынас бар. Тауардың дамуы бұл қайшылықтарды болдырмай алып тастай алмайды, бірақ олардың қозғалысы үшін форма жасайды. Міне, нағыз қайшылықты шешетін жалпы әдіс дегеніміз осындай'".

Объективті-материалдық шындықтағы қайшылықтың жалпылығы ғылымның дамуымен дәлелденуде. Егер біз қозғалыстағы материяның мәңгі екенін мойындасақ, онда қайшылықтың жалпылығын мойындау қажет. Егер қайшылық механикалық қозғалыста болса, онда ол материя қозғалысының жоғарғы формасында да өмір сүруі керек. Өмір туралы сұраққа қатысты Энгельс былай деп жазды: "Біз жоғарыда көргеніміздей, өмір дегеніміз жаны бар заттар әрбір берілген сәтінде өздігіндей болады және дәл сол мезетте басқа да болуынан тұрады. Демек, өмір заттардың және үдерістердің өзінде өмір сүретін, ұдайы өзін өзінен туындататын және өзіндегі қайшылықты өзі шешетін және бұл қайшылық жойылғаннан кейін өмір де тоқтайды, оның орнына өлім келеді".

Қайшылық болмыстың жалпы заңы болғандықтан, ол қажетті түрде бастауға да, бастапқы нақтылыққа да тән, өйткені одан дамыған, біртұтас ағза қалыптасады. Бастапқы бастау өзіндегі болмыс болып табылатындықтан, әлі өзіндегі болмыс болмаған және дамыған жүйеге айналмаған бастаудың әлі қайшылығы дамымаған, нақты тұтастың мүмкіндігі.

"Капиталда" Маркс дамудың дамыған сатысындағы қайшылық пен бастапқы форманың қайшылығының айырмашылығын терең көрсетті. Алдымен басында, бастапқы тармақта қайшылық өзіндегі мүмкіндігі арқылы көрінеді. "Тауарда жасырылған тұтыну құнының және құнның ішкі қарама-қарсылығы сыртқы қарама-қарсылық арқылы көрінеді, яғни екі тауардың қатынасы арқылы көрінеді, онда бір тауар - сол құн көрініс табатын, тек қана тұтыну құнының рөлін ойнайтын тауар, ал келесі тауар - сол, құн көрініс табатын, бірақ тек қана айырбас құнының рөлін ойнайтын тауар" .

Тауар құнының салыстырмалы және эквивалент формасының қайшылығын талдау бұл түрдегі қарама-қарсылықтың сипаты қарапайым екендігін көрсетеді. Субъект пен предикат бір уақытта субъект те, предикат та бола алмайды деген пікірдегі сияқты, бір ғана тауар құнның бір көрінісінде бір мезгілде екі формаға ие бола алмайды. Мысалы, сүртік құнның салыстырмалы және эквивалент™ формасы ретінде көрініс таба алады, бірақ ол әр кезде әрқалай басқа қатынаста. Бұған Л.А. Маньковский былай деп әділ көңіл аударады: "Бұл жағдайда қарама-қарсылықтың бірлігі мен күресі заңы қарапайым түрде көрінуде: элементарлық туралы айтылған ескерту бірліктің де, қатынастағы қарама-қарсы жақтардың күресінің де сипатына қатысты. Бұл жерде құнның екі формасы да бір-біріне қатынасты сәттерді, "оң-сол", "жоғары-төмен" деген сияқты қатынасты танытады. Оң және сол жақтар немесе жоғары және төмен жақтар - бір-біріне қарама-қарсы дүниелер, полярлы шекті қарсылықтар, бірақ олар "өздігінен дербес" бола алмайды, яғни тек қана оң немесе тек қана сол болып қалмайды. Кез келген жақ, бастапқы позициясына байланысты, кей кездерде не оң, не сол бола алады. Қарама-қарсылық пен "күрес" бұл жерде, ешқандай жақтың бір мезгілде оң және дәл сол мезгілде сол жақ бола алмайтындығында тұр - бұл мағынасында олар сыйыспайды және бірін-бірі жоққа шығарады" .

М.М. Розенталь, Э.В.Ильенковтың еңбектерінде "буржуазиялық коғамның "жасушасы", тауар қайшылығын Маркстің талдауы толық және терең мазмұнды түрде қарастырылған. "Тауардың ішкі қайшылығын толық зерттей келе, - деп жазды М.М. Розенталь, - Маркс әлі де болса латентті (жасырын) жағдайда өмір сүріп жатырған күштерге назар аударады, бірақ олар болашақта, өндірістің капиталистік тәсілінде, бұдан бұрын ешқандай қоғам білмеген және біле де алмаған жойқын алып толқын мен күйзеліс туралы хабардар етеді" .

Енді мәселенің басқа қырынан қарастырамыз: объективті болмыстың бастауының қайшылығы ойлаудан қалайша көрініс табады?

Диалектикалық-материалистік логикада тек қана болмыстың қайшылығы, нақты жүйенің бастауының қайшылығы ғана мойындалмайды, сонымен қатар, түсініктің және объективті шындықтың көрініс табатын ойлау мен түсініктің диалектикалық қайшылығы да мойындалады. Болмыс пен ойлаудың теңдігі туралы маркстік концепцияның жемістілігі содан көрінеді. Онда жалпылай және толық алғанда объективті шындық пен ойлау бір заңға бағынатыны көрсетілген.

Егер объективті болмыстың мәні қайшылықты болса, онда оған берілетін түсінік те қайшылықты болуы керек, әйтпесе, ол сол болмыстың ішкі байланысын көрсетпейді. Диалектикалық логиканың нақты түсінігі объективті нақты жүйенің мәнін, жалпы қатынасын көрсетеді. Оның өзі іштей қайшылықты, өйткені ол нақты түсініктің формасы арқылы көрініс тапқан жалпы қатынас, сол бастаудың өзі қайшылықты. Мұнсыз объективті нақтылықты көрсету де, оған жету де мүмкін емес.

Ой арқылы өмірді нақты үдерісте логикалық көрсетуде қайшылық пайда болады - бұл күмәнсіз факт. Мұны бірінші болып Маркс пен Гегель ғана ашқан жоқ, ол ежелден бері белгілі (Зенонның апориялары және т.б.) болып келе жатқан нәрсе. Жаңа заманда қайшылықтың қажеттілігін - ақылдағы антиномияларды Кант дәлелдеген болатын. Формальды логика біздің ойымызды қайшылықтан босатуға қаншалықты талпынса да, бұдан ештеңе шықпады: бір жерден қуылған қайшылық одан да тереңірек, тіпті жоғарғы дәрежеде басқа жерден көрініс тапты.

Бұл тұрғысынан алғанда саяси экономиканың тарихы қызықты. Қайшылық туралы сұрақ саяси экономикада ол сипаттаушы ғылым ретінде болған кезде пайда болуы мүмкін емес еді. Рикардо құн заңына сүйеніп дамыған экономикалық категорияларды түсінуге талпынғанда, сонда барып қайшылық мәселесі туындады. Ол әлгі қайшылықты көрсетті, бірақ оны теориялық тұрғыдан шеше алмады. Рикардо теориясында қайшылық болды. Мұны оның қарсыластары табалап тұрып көрсетіп те берді. Бірақ мұнда оның теориясының әлсіздігі ғана емес, сонымен қатар, күштілігі де көрінген еді. Кейіннен Рикардоның шәкірттері қарапайым жолмен - "терминдерді өзгерту" арқылы оның теориясын қайшылықтан босату барысында мәселені теориялық қарау жағын жоғалтып алды; дөрекі саяси экономика деп аталатын дүние пайда болды. Маркстың дүниежүзілік-тарихи маңызы бар еңбегінің мәні сонда ол теорияны формальды "түзету" жолын қабылдаған жоқ, ол сұрақты терең қарастыру негізінде қайшылықты шешті және барлық экономикалық құбылыстарға теориялық және рационалды түсінік берді. Егер "Капиталдың" үшінші томы шыққаннан кейін бірқатар экономистер "Маркс уәдесін орындаған жоқ" деп шуласа, онда бұл олардың пәнді диалектикалық, теориялық тануды білмегені деген сөз. Объектіні теориялық тұрғыдан көрсеткенде нақты қайшылықтар пайда болады, оны тек қана жанама түрдегі буындарды ашу арқылы шешу мүмкін.

Шынымен де, қосымша құнның нормасы кіріс нормасымен сай келмейді, бірақ бұл қосымша құн түсінігін дөрекі экономикалық тәсілмен "өзгертуге" негіз бола алмайды. Мазмұн формаға сай келмейді, сондықтан да теорияның бастапқы нүктесін "өзгерту" керек емес, оның орнына қайшылықты К.Маркс сияқты түсініп және рационалды тұрғыдан шешу керек.

Бірақ бұдан формальды логиканың қайшылық заңы ешқандай нақты мазмұны жоқ заң деген түсінік туындамауы тиіс. Қарама-қарсылықтардың бірлігі мен күресінің диалектикалық заңының қайшылықты болдырмау сынды формальды-логикалық заңымен арақатынасын түсіну үшін анықтылық неден тұратынын, қайшылыққа тыйым салу заңының мазмұнын ашу керек. Диалектикалық әдістемеге сүйенсек, құбылыстың табиғатын, нақты мазмұнын түсіну үшін оны пайда болу барысында, дамуында, бұдан кейінгі даму тенденциясында қарастыру керек. Есімізге түсірейік, формальды логиканың қайшылыққа тыйым салу заңы түсініктің икемділігін нұсқаған, бірақ оның анықтылығын терістеген суфизмге қарсы күрес барысында қалыптасқан.

Өзінің мазмұны жағынан қайшылыққа тыйым салу заңының мазмұны құбылыс заңы болуға талпынбайды, ол тек қана ойдың формасына жатқызылады. Ол бірдей уақытта және бірдей қатынаста бір-біріне қайшы келетін анықтамалар жасамайды. Қайшылық заңы софистермен күресу, логикаға келмейтін ойлар нәтижесі ретіндегі субъективті қайшылықтармен күресуде маңызды орын алады. Шынымен де мұндай субъективті қайшылықтарға шынайы ойлау барысында жол берілмес. Бірақ, жоғарыда атап өтілгендей, ойдағы қайшылық кей кездерде заттардың өздерінің ішкі мәндерінде бар нақты, объективті қайшылықтарды көрсетеді. Диалектикалық қайшылықты "өзгертіп", оны қайшылық мүмкін емес деген заңмен сәйкестендіргісі келгенде қасақана шынайы ойлауда шынымен де жол берілмейтін қайшылықтар пайда болады.

Осылайша, қайшылықтың болуы мүмкін еместігі туралы заңның қарама-қарсылықтардың бірлігі мен күресі заңына қатынасын ғылыми тұрғыдан шешу үшін, алдымен, олардың қолдану шегін анықтау керек. Бұл жағдайда, қарама-қарсылықтың бірлігі мен күрес заңы мен қайшылықтың формальды-логикалық заңының арасындағы қайшылық диалектикалық және формальды логиканың арасындағы қайшылық ретінде көрінеді. Формальды логика арқылы мәнді ашуға болмайды, өйткені ол бір жақты, сондықтан да ол қайшылығы жоқ логика; ол ойлау формасын, олардың органикалық байланыстағы түсінігін, олардың бір формадан екіншісіне өтуін, қарама-қарсылықты диалектикалық тұтастықта қарастыра алмайды. Формальды логикада ойдағы кез келген қайшылыққа тыйым салынады. Диалектикалық логика болмыстың объективті қайшылығын көрсететін ойдағы қайшылыққа жол береді. Формасында заттардың және құбылыстардың мәні көрсетілген түсінік-ұғым нақты түсінік-ұғым болып табылады. Болмыстағы нақтылық диалектикалық-материалистік логикадағы нақты түсінік формасында көрініс табады. Нақты ұғымда теріс пен дұрыстың тұтастығы қамтылған. Терісті қарастыра отырып, диалектикалық логика одан оң, дұрысты табуды талап етеді. Тұжырымнан терістеуге және одан терістеуді терістеуге өту - түсініктің диалектикалық мәні, міне, осында. Мұнсыз заттар және құбылыстарды тануда оларды жансыздандыратын, жалаң, бекер бос метафизиканың терістеуімен істес болар едік.

Егер де метафизикалық ойлау терістеуді оң, дұрыс жағынан тыс деңгейде қарастырса немесе керісінше жасаса, онда ол метафизикалық ойлаудың шарасыздығын көрсетеді. Мысалы, шексіздік пен шектілік туралы абстрактылы-жалпы түсіну абстрактылы теңдік принципіне негізделген, мұнда шексіздік өзінің құрамынан шектілікті шығарып тастағандай елестетіледі. Бірақ шексіздік пен шектілікті бұлай түсіну логикалық үдеріс үшін маңызды болғанымен, бірақ шынайы емес, өз бойында ол сөздің жоғарғы мағынасындағы түсінікті қамтымайды. Шексіздіктің шынайы түсінігі шексіздікті шектілікпен бірлікте қарастырады.

Ендеше, шектілік шексіздіктен бөлек қарастырылмайды, ол шексіздікте соның бір сәті, мезеті ретінде берілген.

Өзара қатынастағы құбылыстардың жалпы тізбегінде метафизика біреулерін тек себеп ретінде, басқаларын тек қана әрекет ретінде қарастырады. Шын мәнінде бұл құбылыстардың біреулері себеп ретінде, басқалары - әрекет ретінде болады, бірақ олардың рөлі бір жақты байланысқа бейімделмейді және олардың әрқайсысы өзінің қарама-қарсылығынсыз ойға келмейді. Әрекетті анықтау үшін оны себеппен байланыссыз қарастыру мүмкін емес. Себеп және әрекет - екі әр түрлі түсінік емес, ол тек қана диалектикалық, нақты түсініктің сәті, нақты бір қыры.

Түсініктегі қайшылық оның қайшылығы болмысты бұрмалағанда ғана заңсыз болып табылады. Ол заттың нақты диалектикалық қайшылығын дұрыс көрсеткен жағдайда түсініктің қайшылығы заңды. Шынайы құбылыстарға абстрактылы, формальды тұрғыдан келгенде ғана қайшылықты түсінік әрқашанда заңсыз және субъективті.

Егер де ұғымдарды абстрактылы тұрғыдан қарастыру ұғымның бір жағын екіншісіне қарама-қарсы қойса, онда диалектикалық, нақты түсіну осы бір абстракті анықтылықта тоқтап тұрып қалмайды, ол қарама-қарсы жақтарды диалектикалық тұтастықта алады. Диалектикалық логикада ішкі және сыртқы дүние бір-біріне абстрактылы түрде қарама-қарсы қойылмайды, олардың диалектикалық тұтастығында қарастырылады. Диалектикалық логика әр түрлі анықтылықтың көрінісі болғандықтан да ішкі мен сыртқының айырмашылығын мойындайды. Бұл орайда олар бір-біріне қарама-қарсы: ішкі ішкі болады, сыртқы сыртқы болады. Бұл дұрыс, бірақ толық дұрыс емес. Егер бұл анықтаманы сөзсіз қабылдасақ, онда ол дұрыстан бұрысқа айналады.

Формальды логика осындай анықтылыққа дейін жетеді, бірақ ол әрі қарай жүрмей қалады. Ол ішкі мен сыртқыны тұтастықта қарастыруға шамасыз болғандықтан біреуінің басқасына өтуін бақылай алмайды, біздің жағдайда - ішкінің сыртқыға және керісінше, сыртқының ішкіге өтуін бақылай алмайды. Бұлай қарастыру тек диалектикалық логиканың ғана қолынан келетін іс. Әлде біреуді - тек ішкі ретінде, басқасын - тек сыртқы ретінде қарастыру тек қана белгілі бір шектелген салада ғана манызды болар, себебі біз бір құбылысты басқалардан оқшаулап тастаймыз. Барлық құбылыс барлығымен байланыста болғандықтан да, әрбір құбылысты әрі ішкі ретінде де, әрі сыртқы ретінде де көрсетуге болады. Егер де қандай да бір тұтастық болатын болса, ол тұтастық ішкі мен сыртқының бірлігі болмақ. Ішкісіз сыртқы жоқ, және де керісінше. Сыртқыдан ішкі анықталады, ал ішкі тек сыртқы арқылы ғана өмір сүреді. Ішкіні ғана маңызды деп, ал сыртқыны маңызсыз ретінде қарастыру - қате. Ғылым үшін, таным үшін сыртқы қалай маңызды болса ішкі де солай манызды, яғни ішкі мен сыртқының тұтастығы маңызды.

Өзінің эволюциялық дамуында ағза сыртқы әлеммен тұтастықта болады. Бір жақтың (ағза немесе ортаның) рөлін абстрактылы асыра көтеру теориялық жағынан дұрыс емес, ол автогенетикалық немесе эктогенетикалық қателікке алып келеді. Ағзаның немесе ортаның басымдылығы туралы сұрақты абстрактылы қоюға болмайды, оны тек нақты қарастыру керек. Ағзаның немесе ортаның рөлі абстрактылы көтерілген жағдайда шешілмейтін қайшылықтар пайда болады. Сыртқы орта жағдайының басымдылығын шексіз жақтаушылар неге оның кез келген ағзаны, кез келген бағытта еркінше өзгеріске ұшырата алмайтындығын түсіндіре алмайды. Сыртқы ортаның жағдайы ғана белгілі бірізділікте алынған ағзаның дифференциациялану үдерісін түсіндіре алмайды. Мысалы, ағзаның қозғалыс амалының оның ішкі дифференциясына және сыртқы формасына ықпалы бар екендігі жалпыға мәлім. Бұл орайда ағзаға шүбәсіз артықшылық берушілердің тұтастай алғандағы органикалық эволюция ағымын түсіндіруге шамасы жоқ. Мысалы, су ортасы өзінің біркелкі климаттық, ландшафтық жағдайымен және ауаға кедейлігімен балықтың әрі қарай органикалық эволюциялануына жағдай туғызбайды. Тек жердегі жағдай ғана өзінің оттегіге байлығымен, климаттық және ландшафтық құбылыстарының әр алуандығымен және лабилділігімен жануар әлемінің әрі қарай эволюциясына қажетті жағдай жасайды және сүтқоректілердің ең жоғарғы формасының пайда болуына себепкер болады.

Сонымен, не ағзаның, не ортаның басымдығын ұйғарып, сұрақты абстрактылы қою барысында, тұтастай алғанда, органикалық эволюцияның ағымын түсінуге болмайды. Сұрақтың бұлай қойылуы өзінің негізінде кесірлі, себебі ол қашанда шешілмейтін қайшылықтарға әкеледі.

Өмір материяның белгілі даму сатысында пайда болды. Белоктық қосындылар өмірдің белгілі бір жағдай-шарттары негізінде мүмкін болды. Ағза мен ортаның тұтастығын нақты иеленуші болып табылатын нәрсе - белгілі биологиялық құрылымның, ортаның жағдайымен тұтастану нәтижесінде тарихи пайда болған зат алмасуы. Осылай органикалық материя пайда болады, оның ерекшелігі ағзаның өзін-өзі зат алмасу, ассимиляция және диссимилияция арқылы үздіксіз өндіріп отыруында жатыр. Ағзадағы өзгеріс оның зат алмасуға ықпалы болғандықтан эволюция факторы болып табылады. Өмір жағдайындағы өзгеріс зат алмасу барысындағы өзгерісті тудыратындықтан ағзаның эволюция факторы болып табылады.

Эволюция мәні жағынан зат алмасудың эволюциясы. Ағза және оның өмір сүрген жағдайының нақты қатынасы ретіндегі зат алмасудың қайшылығы шынында да органикалық әлем мен органикалық эволюцияның ішкі мәні, оның қайнар көз болып табылады. Демек, органикалық эволюциядағы ағза мен ортаның рөлі туралы сұрақ нақтыланады және сұрақ оның зат алмасудың өзгеруіндегі рөлі туралы қойылатын болады.

Зат алмасудың басты рөлін мойындау ағза әлде орта деген сұрақты күн тәртібінен алып тастайды, сөйтіп олардың шынайы тұтастығының басымдылығын көрсетеді. Бұлайша қарастыруда ешқандай эклектика жоқ, керісінше, ол зат алмасудың басты рөлін мойындап және зат алмасу эволюциясындағы ағзаның және ортаның ролін ашып, абстрактылы бұрынғы концепциялардың бір жақтылығын жеңуді ұйғарады.

Нақты ғалымдардан алынған мысалдар, абстрактылы-жалпының объективті нақтылықты әр алуандықтың тұтастығы ретінде көрсетуге шамасы жоқ екендігін куәландырады. Мысалы, абстрактылы амал жекелік жекелік емес, жалпылық деп нұсқайтын пайымдаудағы байланыстырушы табиғатын ескермейді. Бұл жағдайда жалпылықтың қайшылығы анық көрінеді. Нақты түсінік дегеніміз тепе-теңдік ор алуандықтан оларды жоғарғы синтезде жоқ қылу үшін өзгешеленеді деген түсінік. Бірақ "біртұтастық" сөзінің шектеулі екенін ескеру керек, өйткені, ол абстрактылы теңдікті көрсетеді деген пікір туындайды. Шынында, сөз өз ішінде қайшылықты нақты теңдік туралы болуда.

Диалектикалық нақты түсінік - танымның нәтижесі. Ол танымның тікелей практикадан абстракция арқылы ақиқатқа қозғалыс үдерісінен пайда болады. Мұны В.И.Ленин былай деп көрсетеді: "ақиқат үдеріс ретінде... өз дамуында (Entwicklung) үш сатыдан өтеді: 1) өмір; 2) адам практикасын және техниканы қоса алғандағы таным үдерісі; 3) абсолюттік идея сатысы (яғни, толық ақиқат)" . Әрі қарай: "Адамдар түсінігі өзінің абстрактылығы, оқшаулануы жағынан субъективті, бірақ жалпылама алғанда үдерісте, қорытындыда, тенденцияда, объективті, негізді".

Диалектикалық-материалистік логикада абстрактылы қарастырудың тар горизонтынан шығады. Сонымен, барлық абстрактылы қарама-қарсылықтар, мысалы, шексіздік пен шектілік, себеп және әрекет, ізгілік және зұлым және т.б. қайшылықтар сыртқы қосылу арқылы келетін мәні емес, олар өздігінен бірден екіншіге өтудің мәні. Әрбір категория өзінің қарама-қарсылығына өтеді, өйткені, ол олардың өздерінің ішінде бар. Оңды терістің ішінде ұстау, алғышартты оның нәтижесінде ұстау - міне, диалектикалық логиканың көзқарасы бойынша маңызды нәрсе осы. Оң және теріс дербес болған қарама-қарсылық жағының мәні. Олардың әрбіреуі ол және өзінің басқалары. Оң дегеніміз оң және теріс дегеніміз теріс, өйткені әрбір жақ өз ішінде өзінің басқасын ұстайды: оңда өзінің терісі бар, ал терісте - оңы бар. Тек абстрактылы ой ғана оларды байланыстан тыс қарастырады, өйткені ол оң туралы айтқанда терістен абстракцияланады, ал теріс туралы айтқанда, керісінше, оңнан абстракцияланады. Шынайы анықтама қарама-қарсылықты біртұтастықта ұстайды.

Мұны көрсету үшін Маркстің "Қасиетті отбасы" еңбегіне көңіл аударалық. Пролетариат және буржуазия - бұлар қарама-қарсылықтар. Осылай бола тұра, олар бүтін тұтастықты құрайды. Олардың екеуі де капиталистік өндіріс тәсілінен туындайды. Сөз осы екі элементтің қайшылықта қандай орын алатындығында болып отыр. Оларды бүтіндей тұтастықтың екі жағы деп хабарлау жеткіліксіз. Буржуазия өзінің байлығының монополисі ретінде өзінің өмір сүруін және өзінің қарама-қарсысы - пролетариаттың да өмір сүруін сақтап қалуға мүдделі. "Бұл - қанағаттанған және өзін жоятын жеке меншік, қайшылықтың жақсы жағы". Пролетариат оны пролетариат еткен, оған себепкер болған қарама-қарсылықты және өз-өзін жоюға мәжбүр емес. "Бұл қайшылықтың теріс жағы". Сонымен буржуазия консервативті жағы болса, пролетариат - талқандағыш жағы. Біріншіден қайшылықты сақтап қалуға бағытталған әрекет жүреді, екіншіден - оны жоюға бағытталған әрекет орын алады. Капиталистік коғам бір орында тұрмайды, ол оның дамуы мен капитализмнің негізгі қайшылығы, өндірістің коғамдық сипаты және меншіктің жеке -капиталистік формасы арасы ушыға түседі. "Шынында да жеке меншік өзінің экономикалық қозғалысында өз-өзін өзінің жойылуына итермелейді, бірақ ол оны оған тәуелсіз, бейсаналы жолмен, оның еркіне қарсы болып отырған және объектінің өзінің табиғатымен анықталатын даму жолымен жасайды, яғни тек қана пролетариат ретіндегі пролетариаттың пайда болуы жолымен, демек, өзінің рухани және физикалық кедейлігін түсінетін қайыршылықтың пайда болуы жолымен, өзінің адам кейпінен арылғандығын түсінетін және сондықтан да өзін жоюға тырысатын сұмдықтың пайда болуы жолымен жасайды. Жеке меншік пролетариатты тудыра отырып, өзіне-өзі шығарған үкімін пролетариат жүзеге асырады, дәл сол сияқты жалдамалы еңбек басқа байлықты және өзінің кедейшілігін өндіре отырып, өзіне-өзі үкім шығарады, оны пролетариат жүзеге асырады. Жеңіске жеткен пролетариат қоғамның абсолютті жағы болмайды, өйткені ол тек өз-өзін және өзінің қарама-қарсылығын жойғанда ғана жеңіске жетеді. Пролетариаттың жеңісімен пролетариаттың өзі де және оған себепкер болған қарама-қарсылық - жеке меншік те жойылады" .

Қарама-қарсылықтар абсолютті емес, олар даму үдерісінде бір-біріне айналып, орын ауыстырып отырады. Қазір кездейсоқтық деп қарастырып отырғанымыз өзінің қажетті жақтарын табуы мүмкін. Дәл осындай қатынастарды зерделі және зерделі емес категорияларынан да көруге болады. Рим империясының болғаны - шындық, бірақ оны ысырып тастаған империя да шындық болып табылады. 1789 жылға қарай Француз монархиясы шынайы болмады, оны ұлы француз революциясының жоюына тура келді.

Мұның барлығы объективті шындықта барлық нәрсе бір жағдайдан екіншісіне өтетінін әрі тікелей өзінің қарама-қарсылығына өтетіндігінің жиі кездесіп тұратындығын дәлелдейді. Метафизикалық ойлау бұл анықтамаларда шатасады және өздері қайшылыққа айналады. Гегельдің метафизикалық қарсыластарымен де жағдай солай болған еді. Формальды логика мен метафизиканың өкілдері әлі күнге дейін осылай ойлауда. Диалектикалық ойлаудың мәні тұтастың екіге бөлінуінде және оның қайшылықты бөліктерін тануда. Егер қайшылық түсіну мен абстрактылы амалдан жасырын болса, онда ол диалектикалық түсініктің формасында ашылады. Метафизика үшін оң және теріс дегеніміз абсолютті қарама-қарсылықтар, сондықтан да метафизика оңнан теріске өте алмайды.

Қайшылық - болмыстың жалпы формасы. Қайшылықты терістеу шындықтың өзін терістеу болып табылады, болмыстың бұрмалануы, қозғалысты терістеу, біздің ойымыздың болмыспен байланысын терістеу болып табылады.

Ойдың диалектикасы объективті диалектиканың көрінісі. Оның үстіне, ол оны фотографиялық нақ сурет түріндегі өлі күйінде емес, арнайы түрде көрсетеді. Бұл сұрақ туралы В.И. Ленин былай деп жазды: "Адам ойындағы көрініс табиғатын "өлі", "абстрактылы", қозғалыссыз, қайшылықсыз түсінуге болмайды, ал қайшылықтардың пайда болуы және оларды шешуді мәңгі қозғалыс үдерісінде түсіну керек'". Бірақ ойдың қайшылығының ерекшелігі олардың дербестігін көрсетпейді. Оймен құрастырылған қайшылықтардың ешқандай мағынасы жоқ, оларды ойдың еркін шығармасы ретінде ғылым және тарихи даму әділ түрде жоққа шығарады.

Объективті әлемде біздің тек қана қайшылықтармен емес, сонымен қатар, олардың шешілуімен де істес боламыз. Қайшылықты мойындап қою жеткіліксіз. Тек қана қайшылықты емес, сонымен қатар, олардың шешімін, бір жағдайдан екіншісіне ауысуын мойындайтын жан ғана диалектик болып табылады. Бұл сұраққа байланысты Ф.Энгельс былай деп жазды: "...біз алдымызда тарихи, фактілі тұрған бірінші және қарапайым қатынасқа сүйенеміз, демек, бүл жағдайда біз тапқан бірінші экономикалық жағдайға сүйенеміз. Сол қатынасты біз талдаймыз. Мұның қатынас болуының өзі факт, бұл онда бір-біріне қатынастағы екі жақтың бар екендігін көрсетеді. Әрбір жақты біз бөлек қарастырамыз; бұдан екі жақтың бір-біріне қатынасының сипаты, олардың өзара әрекеттері шығады. Сол кезде шешуді талап ететін қайшылық туындайды. Бірақ біз бұл жерде тек қана біздің басымызда бар абстрактылы ойлау үдерісін қарастырып отырған жоқпыз, кезінде аяқталған немесе әлі аяқталу үстіндегі шынайы үдерісті қарастыратын болғандықтан, ондағы қайшылықтар да тәжірибеде дамиды әрі, мүмкін, өздерінің шешімін де тапқан болуы керек. Олар қалай шешілгендігін біз бақылаймыз және ол жаңа қатынасты орнату арқылы қол жеткізілгенін табамыз, соның екі қарама-қарсы жақтарын біз дамытуымыз керек және тағы да басқа".

Қайшылықты оның шешімін түсінбей жатып мойындау дегеніміз сөздің өз мағынасында диалектика емес. Қайшылықты түсінуге дейін элеат мектебі жетті, атап айтқанда, Зенон жетті. Шешілмейтін қайшылықтарды мойындауға дейін Кант (өзінің антиномияларында) жетті. Бірақ бұл әлі де диалектика емес еді, өйткені қайшылық қарама-қарсылықтың тұтастығында қарастырылмаған болатын.

Біз қазіргі философияға сүйенгенде нақты диалектиканың ауызша, формальды диалектикадан айырмашылығы ерекше таң қалдырады. Бұл орайда француз экзистенционалисі Мерло-Понтидтің "Диалектиканың басынан кешірген оқиғасы" деген еңбегі сай келеді, онда терістеуді терістеу туралы диалектикалық ілім жоққа шығарылады. Неогегелшілдердің концепциясы антидиалектикалық және механикалық концепция, себебі олар бір-біріне қосылмайтын күштерді, диалектикалық қайшылықты антогонизмге біріктіреді. Гегель болса, керісінше, диалектиканың толық еместігі туралы қайшылықты шешуге дейін жетпеген, қарама-қарсылықтың ескі диалектикалық тұтастығын терістеу және оның басқа қарама-қарсылық тұтастығына өту туралы айтады.

Гегельдің қайшылықты шешу туралы ілімі диалектиканың терістеуді терістеу заңының көрінісі болып табылады, ол қарама-қарсылық пен бірлік күресінің диалектикалық заңы, диалектикалық қайшылықтың даму формасы және қосымшасы ретінде қарастырылады.

Кез келген диалектикалық қайшылықтың екі тенденциясы, екі жағы бар екені белгілі: оң және теріс жақтары. Қарама-қарсылықтың күресі мен сіңісуі диалектикалық екі жақтың өзара әрекеті. Ал терістеуді терістеу алдындағы сатылардың оң мазмұнының синтезі, оларды шешу, олардың сәтке айналуы қайшылықтың шынайы диалектикалық шешімі.

Мысалы бастапқыда сан сапаны терістеу ретінде болды. Сан категорияның анықтауының әрі қарай дамуы санның сапалық табиғатын ашады. Сапа санды терістейді.

Гегель бұны басқаша көрсетеді: "...сапа өзін санға ауысушы ретінде корсетті'". Керісінше, сан өзінің ақиқатында өзін сапа жағынан көрсетті, қайтадан санға ауысты. Осы екі категорияның: сан мен сапа категорияларының диалектикасы арқылы неге қол жеткізуге болады, олардың өзара ауысуы арқылы не нәтиже аламыз: сапа санға және сан сапаға айнала ма? Бұл екі категорияның мазмұнының шынайы да толық ашылуына қол жеткізуге болады деп жауап береді бұл сұраққа Гегель, сонымен қатар, сан мен сапа анықтылығының ғылыми дұрыс түсінілуіне, олардың объективті материалдық әлемнің заттарында, объективтіліктің өзінде және материалдық табиғатта қол жеткізіледі.

Сапалық анықтықты сандық заттарға қарсы қоятын ақыл олардың байланысын, сан мен сапаның шынайы түсінігін, түсініктің бүтіндігін бермейді. Ақыл "екі тенденцияны" көрсетеді, қайшылықты көрсетеді және мәселе осымен аяқталады. Ақыл, Гегель бойынша, заттың не екендігін түсіну деңгейіне көтерілмейді, "сапалы анықталған сан" немесе "сандық анықталған сапа" деген түсінікке жетпейді. Мысалы, пайым сан мен сапаның бірлігінен тұратын "мөлшер" түсінігіне дейін жетпейді. Мысалы, Кант дейді Гегель, "мөлшер" категориясын қалыптастыруға дейін жетпеген, "түсініктің бүтіндігіне дейін" жетпеген".

Теңдікті өзгешелікке және оңды теріске абстрактылы қарсы қою дұрыс емес. Тек қана оң ғана емес, сонымен катар, теріс те маңызды, өйткені олар бір-бірінен бөлек өмір сүрмейді. Қайшылықты және оны шешу жолдарын ашу, диалектикалық логикада басты мәселе болып табылады, ол бұл сұрақта күресті екі майданда бірдей жүргізеді: бір жағынан, шындықта қайшылықты жоққа шығарушылардың барлығына қарсы, екінші жағынан, шындықта қайшылықты жоққа шығармайтындарға қарсы, бірақ нақты қайшылықты көрсететін ойлардың қайшылығын жоққа шығарады, олар біздің ойымыз қайшылық туралы ой, сондықтан да ол қайшылықта болмау керек дегенге сілтеме жасайды. Бірінші көзқарасты диалектиканың барлық метафизикалық көзқарастағы қарсыластары айтады, екіншісін - формальды логиканың бірқатар өкілдері айтады.

Екі көзқарас та дұрыс емес, өйткені нақты түсінік теориясы таным тарихы мен қазіргі ғылымның дамуымен дәлелденеді. Қазіргі жаратылыстанудың қарқынды дамуы, диалектикалық логика категорияларының шынайылығын дәлелдейтін фактілерді көптеп көрсетуде. Тепе-теңдіктің, қайшылықтың және т.б. формальды-логикалық заңдар әмбебап емес, олар қарама-қарсылықтың тұтастығы заңының көрінісі ретінде ғана мағыналы болады. Ойдың қайшылығын формальды логикалық терістеу тек бағынышты мағынаға ие. Егер ойдың қайшылығы объективті қайшылықты көрсетсе, онда ол ойдың қатесі емес, ол біздің түсінігіміздің шынайы өмірмен сай келуі.

Категорияларды диалектикалық-материалистік қарастырудың үлгісін Маркс өндіріс пен тұтынуды талдау барысында көрсетіп берді. Оның өндіріс пен тұтынуды талдауының оларды экономистердің бір-біріне метафизикалық тұрғыдан қарсы қоюынан елеулі айырмашылығы бар, олар өндірісті бастапқы нүкте деп, тұтынуды соңғы нүкте деп, бөліп-тарату мен айырбасты ортаңғы нүкте ретінде көрсетеді. Карл Маркс былай деп жазады: "Бұл, әрине, байланыс түрі, бірақ үстірт байланыс түрі". Оның өндіріс пен тұтынуды талдауы өндіріс пен тұтынуды абстрактылы түрде бір-біріне қарсы қоюмен шектелмейді.

Диалектика тұрғысынан өндіріс дегеніміз - өндіріс, сол мезеттің өзінде ол тұтыну, тұтыну дегеніміз - тұтыну, бірақ ол, табиғатта химиялық заттарды "тұтыну" (ассимиляция) өсімдіктің өндірісі болатыны сияқты, өндіріс те болып табылады. Өндіріс пен тұтыну диалектикалық байланыста, өндіріссіз тұтыну жоқ, тұтынусыз өндіріс жоқ. Өндіріс тұтынуды мүмкін етеді, ол үшін материал жасайды, бұнсыз тұтыну да объект болмас еді. Бірақ тұтыну өндірісті мүмкін етеді, өйткені ол өнімге ол үшін өнім болып табылатын субъектіні үшін жасайды. Ішінде адам тұрмайтын үй-үй болып табылмайды. "Сонымен, өндіріс тікелей тұтыну, тұтыну тікелей өндіріс. Әрбіреуі тікелей өзінің қарама-қарсылығы болып табылады".

Әрі қарай Маркс, өндіріс пен тұтынудың диалектикалық байланысын, арақатынасын әбден талдады. Тұтыну өндірісті құрайды: а) тек тұтынуда ғана өнім нақты өнім болады; б) тұтыну жаңа өндірісте қажеттілік тудырады, ол идеалды бастау, өндірістің алғы шарты; тұтыну ішкі образ ретінде, қажеттілік ретінде, талаптану ретінде және мақсат ретінде өндірістің затын идеалды көрсетеді. Өз кезегінде өндіріс тұтыну затын береді, өйткені затсыз тұтыну да жоқ. Өндіріс тек қана тұтыну затын бермейді, сонымен қатар, оның тәсілін, сипатын анықтайды. Өндіріс тұтынуды жасайды. Өндіріс тек қана тұтыну затын жасамайды, сонымен қатар зат үшін субъект. Музыка музыканы түсінетін құлақты тәрбиелейді. Сонымен өндіріс тек өндіріс емес, ол тұтыну; тұтынусыз өндіріс жоқ. Тұтыну ол тұтыну, әрі ол, сонымен қатар, өндіріс те.

Бұл диалектикалық анықтамалардың негізінде қарама-қарсылықтың бірлігі заңы жатыр. Олардың әрбіреуі оның өзі және сол уақытта өзінен басқа да. Формальды логика тұрғысынан бір-бірімен басы бірікпейтін өндіріс пен тұтынудың нақты ұғымдары, формальды логика заңдары оған жүрмейді. Формальды логика заңдары негізінде тек мынаны айтуға ғана болады: өндіріс дегеніміз өндіріс, сондықтан да ол тұтыну емес, керісінше де солай. Ал өндірістің және тұтынудың диалектикалық табиғаты, мәні тек қана диалектикалық логикада табиғаттың, қоғамның және ойдың жалпыға ортақ заңында, яғни қарама-қайшылықтардың бірлігі заңында ғана ашылады.

Терең диалектикалық талдау негізінде Маркс өндіріс пен тұтынудың табиғатын келесідей суреттеп, ашып береді: "Олардың әрқайсысы тікелей басқалық қана емес және басқаны негіздеп қана қоймайды, олардың әрқайсысы өзінің болуы барысында басқаны жасайды, өзін басқа ретінде жасайды. Тұтыну, ең алдымен, өндіріс актін бітіреді, өнімді өнім ретінде тәмамдайды, оны жалмай отырып, оның дербес-заттық формасын құрта отырып солай етеді... Басқа жағынан алғанда, өндіріс тұтынуды туындатады, ол тұтынудың белгілі бір жолын жасайды және содан кейін тұтынуға деген ниетті құрайды, тұтыну қабілетінің өзін тұтынудың өзі қылады".

Біз тұтыну мен өндірудің ажырамас байланысы туралы идеяны атап айтқанда өндіріс пен тұтынуды теңдестіреміз деп отырған жоқпыз. Бұлай деуге тек абстракты пайым ғана бара алады. Мысалы, экономист Сэй, өндіріс пен тұтынуды теңдестірген Сэй, солай дей алады. Сондай Сэй ғылым дәлелдеп қойған өте бір маңызды нәрсені көзден таса қылып алған. Ол нәрсе - халықтың да өз өнімін толығымен тұтынбайтындығы туралы, халықтың да өндіріс құралдарын жасайтындығы туралы, негізгі капиталды және т.б. құрайтындығы туралы мәселе назарға алынбайды. Осыдан, біз өндіріс дегеніміз тұтыну дегенде, біз олардың арасына теңдік белгісін қоямыз деген түсінік туындамаса керек. Бұл анықтамада қарама-қайшылықтардың бірлігі көрініс тапқан: өндіріс дегеніміз тұтыныс, бірақ сөйте тұра, ол бәрібір өндіріс; өндіріс дегеніміз өндіру мен тұтынудың бірлігі. Бұл жерде тұтыну өндірістің бір мезеті ретінде көрінеді.

Категориялардың диалектикалық қарастырылуының үлгісі - Маркстің "Капиталы". Капитал категорияларының мәнін аша отырып, Маркс былай деп жазған: "Капитал, айналым үдерісінде және одан тысқары жерде туындайды." Осы жердегі бірін-бірі жоққа шығаратын екі пайымдаулар нақты капиталдың кереғарлық мәнін көрсетеді. Бұл құбылыс қарама-қайшылықтарды біртұтастықта ұстайтын пайымдық ойлау үшін түсініксіз абстракты түрде қарастыру үшін капитал не өндірісте, не айналымда пайда болады. Тек қана Маркс капитал мен капитализмнің құпиясын диалектикалық анализ негізінде аша білді. Маркс пайымдық ойлаудың қозғалыссыз категориялары мен кереғарлықты болдырмайтын заңы объективті үдерістің мәнін ашып бере алмайтындығын көрсетті.

Шынайы ғылыми, нақты ұғымдар іштей кереғар осы ұғымдардың кереғарлығы ойлаудың жалпы заңы болып табылады. Ол заң объективті материалдық шындықтың кереғар мәнін көрсетеді. Ғылыми ұғымдар мен категориялардың кереғарлығы метафизиктер ойлағандай ойлаудың әлсіздігіне әлде логикалық кемелсіздігіне куәлік етпесе керек. Өйткені метафизиктер бір ғана логиканы - формальды логиканы біледі. Керісінше, ол объективтілікті, заттар мәнін және үдерістерді танытудың адекваттылығын, ойлау мен болмыс заңдарының бірлігін көрсетеді.

Проблема начала в теоретическом познании.





- Алма-Ата: Наука, 1967. Гл IV. - С. 172-252.

ТАНЫМДАҒЫ ӨНІМДІ КҮМӘННІҢ РӨЛІ КҮМӘН ТҮСІНІГІН ДИАЛЕКТИКАЛЫҚ-МАТЕРИАЛИСТІК ТАЛДАУ

Грета СОЛОВЬЕВА

.. Таным тарихында - догматизмде де, скептицизмде де, диалектикалық материализмде де - күмән міндетті түрде қайшылықтан туындайды. Мұның себебі, біріншіден, пайда болған күмән - әрқашанда қайшылық. Сондықтан антикалық скептиктер қайшылықты танымнан бөліп алып қарау мүмкін емес екенін дәлелдей отырып, асып-сасқан күйге түседі. Екіншіден, күмәннің бағыты мен іс-әрекеті қайшылық категориясының мәні мен мағынасын бағалауға байланысты анықталады. Міне осының бәрінен күмәннің қайшылыққа тікелей қатысты екеніне көз жеткізуге болады. Бірақ күмәнді түсінікті, логикалы деңгейге көтеру үшін ең алдымен оның нақты тегін дәлелдеу керек. Әйтпесе бұл логика аясына жатқызуға болмайтын тек психологиялық феномен ғана.

Күмәннің объективті қайнар көзін тағы да оның түзілу тарихына, танымның жанды үдерісіне үңіле отырып анықтауға тура келеді. Мифологиядан рационалистік санаға, философияға өту, заттардың жағдайлармен, дәстүрлермен емес, олардың тұрақты заттай тұрмысына сай бағаланатын дүниені танудың алғашқы теориялық формасы сияқты антикалық философияда жеке құдіреттің, пәктіктің қиялында болатын догматизммен аяқталды. Софистер алғашқылардың бірі болып осы қиялды бұзды. Әрбіреуінде шындыққа келетін бір зат туралы бірнеше пікір, серіктес-пікір болады екен. Мұндай диалектика бір жақты даусыз және жалпыға жатқызатын әр түрлі қатынастарын айқындаумен ғана, заттың өзінің мазмұнын ашпайды. Бірақ бұл жерде алғаш рет күмәннің объективті тегі алға қойылып отыр.

Скептицизм философиясында осы ойдың дамуы түсінікті болмаса да, мынаны байқауға болады. Антикалық скептик үшін күмән әлбетте өз еркінен тыс, бір сәттік қыңырлық. "Белгілі бір нақты адам күмәндануы керек пе, — белгілі бір нақты адам сферикалық үшбұрыштың ауданын есептей ала ма деген сұрақ математикті қалай қызықтырмаса, бұл скептик-философ үшін де қызықты емес" . Күмәннің мәжбүрлігі, даусыздығы қисынды, мақсатты скептикалық аргументпен дәлелденеді. Философ-скептик қанша субъективті болғысы келсе де, логикалық құрылымдардың ырқына көнбейтін тәуелді осы әдістемелі және жүйелі күмәннан асып кете алмайды. Танымда күмән бұлтартпастан тайталасатын болғандықтан күмән пайда болады және ол қажетті де, қисынды, ал заттар туралы қарсы пікір ол өз алдына. Күмән танымның өзінде пікірлермен, қарама-қайшылықпен бірге пайда болады.

Дегенмен де күмәннің объективті қайнар көзін танымдағы қайшылық, күмән заттай қайшылықтың бейнесі ретінде айтылатын тек диалектикалық материализм тұрғысынан ғана табу мүмкін. Кез келген негіз өз алдына қарама-қайшы, соңғысы өзінің жеке догматизмін ішкі болымсыздығымен өзі шешеді. Ағымдық сәтте заттың қатаң айқындығын жеңу, нақты қайшылықтың дәлелі танымда зат туралы қарама-қарсы пікірлердің күмәні түрінде көрінеді. Осы қарама-қарсы пікірлер, яғни нақты қарама-қайшылықпен тікелей байланысты серіктес-пікір күмәннің феноменін жеңеді. Сондықтан да соңғысы, біздің байқауымызша, нақты қайшылықта объективті негізге, заттай мазмұнға ие, бірақ онымен тікелей байланысты.

Сонымен бірге күмәннің объективті қайнар көзіне біртұтастың екіге бөлінген сәті, объектіге қатысты ішкі болымсыздықты жүзеге асыру, өзіңнің өзгесінің өзіндік болымсыздығы жатады. Жеке алғанда күмәннің тегі антиномикалықтан шығады. Скептицизмінде бұл жағдай абсолюттелінеді. Бұл жерде қайшылыққа тек субъективті сала жататын болғандықтан, ол тек ең басында ор түрлі мәндердің антиномиясы, қарама-қарсы қоюы ретінде ғана түсіндіріледі. Қарама-қарсылық түсінігінде полярлық қарама-қарсылықтың ең бастысы - қозғалмайтын, қатып қалған антиномияны рухтандырып қана тұратын шешімді тасада қалдыруға әкеліп соқтырады. Скептицизмнің күмәні сананың азапты жарылуынан жеңілдеуге күші жоқ логикалы антиномияға сай келеді. Бұл пайымдаушы күмән.

Диалектикалық материализмде қайшылық категориясының заттық шығу тегі белгіленеді. Бұл антиномикалықты жеңетін ақиқатты диалектикалық түсінікпен шартталады. Қайшылықтың өзі біртұтастың екіге бөлінуі, бір негізден шығады. Сондықтан да оның қозғалу мүмкіндігі, өсуі, шешімі бар, барлық мәні - қозғалыс үдерісінің нақ өзі болатын нақты, жанды қайшылық сияқты түсінікті болуы мүмкін. Антиномия - бұл қозғалыста тек алғашқы қадам ғана. Бұл жерде қарама-қарсы қоюдың күші ырыққа көнбей арта береді. Бірақ, егерде қарама-қайшылықты шешімге ұмтылдырса, егерде өз еркімен тек антиномияға бас салса, қарама-қайшылық жоғалады: антиномияда ол әлі жоқ. Егерде тек шешімді ғана алып қарайтын болса, бұл жерде қарама-қайшылық жоқ: қарама-қарсылық күші алынып тасталынған. Тек антиномия бірлігі мен шешім қарама-қарсылықтың өзінің мәнін ұстай алады. Қарама-қарсылықтағы ең бастысы өзіндік қозғалыс-шешім құпиясының кілтін табу.

Осындай түсінікке сай қайшылық күмән - қозғалыс үдерісі болып та айтылады. Жеке алғанда объективті антиномиядан шыққан күмән күмәннің тек алғашқы қадамы ғана. Екіншісі де, сондай қажетті - шешім, жеңу. Тек жеке күмәннің біртұтастығы логикалық антиномия мен оның шешімі сияқты күмәнға нақты диалектикалық көзқарас береді. Білу -бұл жеңу, күмәнді шешу. Диалектикалық күмән қажетті, маңызы ортақ. Заттың объективті логика, объективті қайшылық танылатын субъектіні тіпті оның еркінен тыс күмәнға итермелейді. Әйтпесе күмән әдістемелік сипатқа ие болмаған болар еді, өйткені әдіс жеке субъектіге амалдарын бағындыратын субъективті әлде бір нәрсе емес.

Бірақ күмән түсінігінің объективті пайда болуын анықтау оның логикалы мәртебесін бекітуге әлі жеткіліксіз. Диалектикалық рефлексияның бір түрі ретінде бұл түсініктің субъективті мағынасын талдау қажет.

...Рефлексияның бастапқы және анықтаушы мәні - заттың өз-өзіне айналуы, объективті рефлексивтілік. Зат өз алдына мәннің тек мүмкіндігі ғана. Оның оқшауланған, мүшелерге бөлінген тарихи айқындығы болып табылатын тек белгілі бір тұтастыққа енгені мәннің мүмкіндігін жүзеге асырады, яғни зат өзін өзінде түсінеді, рефлектілейді. Заттар белгілі бір кызметті атқаратын барынша үлкен ұйымдарда мән тек дәнекер болып көрінеді. Жеке робинзон болатын адам тек биологиялық мақұлық қана, өз мәнінің мүмкіндігі. Түп-туралықты жою, рефлексия адамның мәнін көрсететін әлеуметтік болмыста, қоғамдық қатынастардың жиынтығында жүзеге асады. "Ішкі, маңызды сыртқыға қарағанда қатынаста ғана тіршілік етуге ие болады, тікелей емеске, бірақ рефлектілі болмысқа, өзінде өзі болған болмысқа ие'".

Рефлексияның бастапқы, заттай түсінігінен субъектінің өзіне айналуы, өз-өзін ойлаумен түсіну сияқты түсіндіру болады. Әлі теориялық форманы қабылдамаған рефлексияның алғашқы тарихи және барынша өнімді сатысы - сана-сезім, адамның өзінің "менің" мәнін ұғынуы. Бұдан әрі қарай адам өз іс-әрекеттері мен оның заңдарын, сезімдік-заттай және революциялық, әлеуметтік қызметінің мазмұны мен формасын танып біледі.

Қоғамдық-дамыған адамның рефлектілік белсенділігі таным үдерісінің өзіне бағытталады. Гносеологияның барлығы істің мән-жайы бойынша рефлексивті, білімнің бар екенін қадағалайды. Тіпті Платон және "Теэтет" бұл мәселені - білімнің өзіне ойлану, оның мәні мен өлшемдерін анықтауды алға қойды. Логика да өз алдына рефлексивті, түсінік туралы түсінік, пікір туралы түсінік және т.б шығара отырып, танымның өзіне бағытталған. Танымның шығу тегін, оның дұрыстығын, қабілеттілігі мен мүмкіндіктерін, танымның ең жоғарғы рефлексиясын ақылмен зерттеуді, Энгельс парасатты ойлауға тән белгілердің бірі ретінде атайды. Кантқа қарағанда ақыл қабілеттіліктерін зерттеу диалектикалық материализмде танымды шектеу мен бағындыру үшін емес, оның құдіреттілігін бекіту үшін.

Диалектикалық материализм барлық бұдан бұрынғы логика мен гносеологияның жеңілістерін білімнің өзінің шамасында, білімнің мәнін ұстап қалуға ұмтыла отырып, сол және басқасы танымның өзінің рефлексиясымен шектелгенімен түсіндіреді. Бірақ танымның өзін қанша рефлектілесең де, ойласаң да мұның бәрі жауапсыз қиналатын сұрақ болып қала береді. Сондықтан да "Теэтет", білімнің не екендігін мүдделі түрде талқыланған жерде бәрібір мәселені шешпеді. Сондықтан канттық гносеология суға түспей-ақ тек жүзуді үйренуге талпынып қана қою болып қалды. Тек жиынтықты коғамдық тәжірибені тарту, практиканың тарихи үдерісін тану ғана логиканың құпиясын ашады. "Рефлексия ақырында мәдениеттің заттай әлемі практикасын тану болып табылады. Осы мағынада рефлексия анықтаудың тәсілі мен философия әдісі, ал диалектика - ақылдың рефлексиясы".

Диалектикалық материализм монополиядағы жалғыз субъектіге рефлексияға қарсы болады, күмәнді рақаттануда рефлектілеу рефлексияны қоғамдық-дамыған адамның қызметі ретінде түсінеді. Мұндай мағынада бұл ұйымдаспаған емес, нақты жұмыс істейтін категория, ойдың екіге бөлінуі мен шығармашылық әлсіздік емес, іс-әрекетке артқан қабілеттіліктің күші мен даналығын тудыру.

Күмән сана-сезімнің, рефлексияның сөзсіз формаларының бірі болып табылады. Бұл форма басында саналы түрде қолданылмады. Тіпті күмән түсінігі пайда болмаған да, оның шығу тегі де анықталмаған. Декарт бірінші болып күмәннің бәрінен де бұрын түсте емес, өзіне арналған рефлексия формасы, ой формасы екенін байқады. Дегенмен де ол таным үдерісінің өзін рефлектілей отырып, күмән түсінігін құрайды, бұл осы түсініктің объективті тамырын жоғалтады, оған тек субъективті феномен ретінде ғана қарауға мәжбүр етеді.

Күмән расында да объективті рефлектіліктің тікелей бейнесі болып табылмайды. Ол таным үдерісінің өзін рефлексиялау барысында құрылады. Бірақ істің бәрі осы үдерісті қалай түсінуде. Декарт үшін, барлық пайымдап, ойлау үшін танымның өз аясында танымды талдауға ұмтылу тон. Диалектикалық материализм танымды осы шектеулі саладан шығарады, практиканы ойлаудың субстанциясы ретінде анықтайды. Мұндай жағдайда күмән түсінігі тек білім үдерісін рефлексиялау барысында ғана құрылады, шындыққа байланысты жеткен күмәннің объективті, заттай мазмұны анықталады.

Біздің байқауымызша, күмәннің ерекшелігі диалектикалық рефлексияның басқа формаларына қарағанда оның үнемі өзінің танымына субъектінің қатынасын білдірумен (ал сонымен бірге объектіге бейімделген) немесе объектіге тікелей қатынасымен, сондай-ақ жеке қағидаттарға қатынасымен тұжырымдалады.

Ие болған материалдың заттану формасы болатын күмән қарсылық мүмкіндігі ретінде сипатталуы мүмкін. В.И.Ленин қарсылық әртүрлі құрылымның, алаңдаушылықтың, қозғалыстың негізі деп атап көрсетті. Күмән қарсылықтың мүмкіндігі ретінде ойдың қозғалысын, жаңаға өтуді қамтамасыз етеді. Күмәннің осы сипаты оның өзіндік ерекшелігін белгілеуге мүмкіндік береді: іздеудің, сынақтың, тұрақсыздықтың логикалық формасы. Бұрынғы нәтиже алғашқыда қарсылық емес, таңдау мүмкіндігі бар күмәнға душар болады. Сондықтан да күмән іздеудің, ғылыми материалды іс-әрекетті, ынталы игерудің жанды үдерісі. "Теориялықты қабылдап, игеру үшін, жалпы әр түрлі мәдени мұраны керексіз нәтижелердің шығармашылықпен тастап кеткен үйіндісіне айналдырмай, жылт еткізбей, жанды үдеріс ретінде қабылдау үшін, онда догманың жиынтығын емес, мәселелердің ашық жүйесін көре білу керек" , яғни күмән мәселелерін іздеуміз қажет.

Егерде ғалым "ең жақсысын" ала отырып, ізденудің осы қиын да, ауыр жолынан қашқысы келсе, онда қарсылық болмайды, күмән де туғызбайды, ол өзін ерікті түрде ғылымнан тыс қалдырады. Қиындыққа, танымның қайшылығына көзді жұмып қарайтын мұндай жасқаншақ парасаттылықты және сондықтан да қарсылық мүмкіндігі ретінде күмәннан ауытқуды, Маркс "ғылымның көрі" деп атады. Дөрекі саяси экономияның өкілдері педант-эклетиктерді қатаң сынға ала отырып, ол былай деп жазды: "Бұл - олардың жанды жерлерін жан-жағынан жұлмалап, барлық жүйені жою және көшіруге арналған жалпы дәптерде бір-бірімен бейбіт болуға көнуі".

Диалектикалық рефлексияның формасы ретіндегі күмәннің екінші ерекшелігі - логикалық және психологиялық сәттердің органикалық, алшақтамайтын тұтасуы. Егерде психология саласындағы оның тең қатарын ескермей, оны қатаң логикалы түрде анықтауға ұмтылар болсақ, күмәннің сезімтал өзіндік ерекшелігін ұстау мүмкін емес. Затта табылған таңғаларлық жай (парадокс) күмәнді тудырса да, әрбір субъект өзінің психологиялық ерекшеліктеріне қарай өзінше күмәнді басынан кешеді. Әлдебіреулер үшін бұл күмәнға итермелейтін әрекет, ал басқалары ойдың тартысын оңай, әрі тез шешеді.

Психологияда күмән тәлкек, таңғалу сияқты танымдық интеллектуалды сезімдердің бірі болып саналады. "Интеллектуалды сезімдердің болуы - Платонның айтуынша әр түрлі таным, әуесқұмарлық, білуге әуестік, пайымдаудағы күмән мен сенімділікті сезінудің ж.т.б. басы болатын таңғалу - интеллектуалды және эмоционалды сәттердің өзара енуі болып табылады'". Ойдың екіге бөліну жағдайы іштей келіспеушілікке, сасқалақтауға, кейде торығуға, абыржуға, өкінуге, сақтануға, түңілуге алып келеді. Осыдан барып, күмән құрты, күмән жойылды, шаншыды, алады, қинайды, азапқа салады деген жай-күйлер пайда болады .

Ғылыми ізденуге нақты дайындық бола отырып, психологиялық күмәнда осындай қиын мәселелер туындайды. Ғылыми шығармашылықты оңтайлы ету принциптерінің біріне -психологиялық көзқарас бойынша танымның елестету мен күмәнға қабілеттілігін қамтамасыз ететін ойлау еркі, принципі (ғалым жаңа білімді тыйымдар мен заңдардың шегінен тыс алады), - деп Е.С.Жариков дұрыс айтады .

Күмәннің ерекшелігі оның логикалық қайшылық, мақұлдау мен қарсылықтың бірлігі екендігінде. Күмәндағы күмән осы ұғымға сүйеніп, күмәнді мақұлдайды. Күмәнда ойдың қарсылығы бар, бірақ та осы қарсылықтың өзінде күмәнді, яғни ойды мақұлдау бар.

Күмән біздің ойымызша субъектінің, диалектикалық рефлексиясының формасы ретінде оның теориялық іс-әрекеті сәттерінің бірі. Аяқталған үзіндіге қатысты бекітілген білімде күмән жойылады. Бірақ таным үдерісінде, шығармашылықтың ағымында қажетті алғы шарттарын, сынақтың, ізденістің, жаңалықтың маңызды формасын ұсына отырып, күмән болады. Сонымен бірге күмән теориялық іс-әрекеттің сәті болып табылады. Субъект белгілі бір мақсатты көздейтін, құралдардың нақты жүйесін талдайтын практикалық әрекетте күмән болмайды. Бірақ ең алдымен мақсатты қойып, құрылымды, іс-әрекет жоспарын идеалды түрде дамыту үшін адам материалды теориялық түрде ойлайды, күмәнданады, іздейді.

Теориялық іс-әрекетте іздеу формасын ұсына отырып, күмән жалпы мақсатты әрекеттің жүйесіне енеді. Пайымдаушы рефлексия емес, диалектикалық форма бола отырып, практикалық әрекетке қарсы тұрмайды. Диалектикалық күмәнді жақтау - материалды шығармашылықпен ойлау, іс-әрекетті жүзеге асыру үшін нақты айқындаманы табу.

Біздің көзқарасымызша, күмәннің логикалық табиғатын айқындау осы ұғымды ор түрлі деңгейде қарастыруға мүмкіндік береді: кәдімгі түсінік деңгейінде, ғылыми таным деңгейінде. Күнделікті өмірде әрбір адам аса маңызы жоқ жайттарда де, терең саяси, әлеуметтік, адамгершілік тартыстар мен қақтығыстарда да скептик болмаса да күмәндана береді. Керісінше күмән жекеліктің түзілуіндегі, тұлғаның қалыптасуындағы қашып құтыла алмайтын жол. Бірақ белгілі бір әлеуметтік жағдайларда, әсіресе бетбұрыстарда, тоқырау дәуірлерінде күмән өзіндік мақсатқа, ойдың көңіл-күйі мен тәртіптің белгілі бір түрі ретінде скепсиске айналуы мүмкін. Өзінің әлсіздігіндегі өркөкірек, мүсәпір осы күңкілдек скепсис адамды жемісті іс-әрекетке деген қабілеттіліктен айырады, оның сезімі мен еркін зақымдайды. Ылғи да скепсис азаматтық енжарлықты, практикалық күрестен алшақтауға деген ұмтылысты көрсетеді.

Күнделікті сана деңгейінде күмән негізінен еріктен тыс, саналы, әдісті қолданбайды. Ол логикалық мәртебеге дейін, жалпылық пен қажеттілік дәрежесіне дейін көтерілмейді, ерекше психологиялық сипатқа ие.

Кәдімгі сананың скептицизмі философиялыққа қарағанда өзінің жағдайын логикалық түрде негіздемейді, таным табиғатын игеруге жетелемейді. Бірақ оның құрылымының негізінде объективті шындыққа жету мүмкіндігінде түсінбеген күмән бар.

Ғылыми танымда күмәнді эмпириялық және теориялық деңгейде қарастыруға болады. Эмпириялық таным бұл шындыққа тікелей қатысты, болмыс категориясы бар білім, сондықтан да ол тікелей жүзеге асады. Бұл жерде күмән негізінде эксперимент мәліметтерінде, жеке фактілерде болады, ол теория негіздерінің өте терең фундаменталды қағидаттарына жетпейді.

Теориялық ұғыну осы объективті тұп-туралықты, ішкіге, нақтыға сыртқыны жарып өтуі; заттың өзінің, затқа көңіл бөлген объективті нақты жүйеде, тұтастықта көрінетін рефлектілі анықталғандардың, ортаға бейімделуін ұғыну.Теорияның ішкі фундаменталды қайшылықтары бар теориялық деңгейінде, күмән негізінен жалпыға бірдей маңызды, логикалық сипатқа ие болады. Бұл жерде оның белсенді танымдық қызметі барынша толық және нық көрінеді.

...Күмән субъектінің теориялық әрекеттерінің қажетті формаларының бірі, бұрынғы жинақталған ғылыми материалдың ескіргенін сынау формасы және сонымен бірге ізденістің дүниеге келуі, жаңа білімнің ашылуы болып табылады. Бұл - өзінің қайнар көзі ретінде объективті қайшылығы бар және маңызды мәселе ретінде объективті қайшылықты түсіну құралын ұсынатын логикалы антиномия.

Біздің көзқарасымыз бойынша, бұл жерде күмән екі эвристикалық қызметті атқарады. Біріншіден, бұл зат немесе теорияны зерттеу барысында пайда болған қайшылықтардан туған алғашқы күмән. Қиыншылықтың тууы зерттеліп отырған субъектіні оның еркінен тыс күмәнге итермелейді. Сондықтан осы мағынада алғашқы күмәнды еріксіз, скептикалық деп атауға болады. Одан құтылуға тырысқысы келген оның эврикалылығы -қанағаттанбаған азапты күмән, міне сондықтан да Декарт оны жетілмеген деп есептеді. Бірақ бұдан құтылудың жолы ғылыми ізденудегі таным үдерісінде. Демек, күмән уайымсыздық пен тыныштықтың біткенін білдіреді, зерттеуді, бұрынғы айқындаманы сынды түрде қайта қарауды тудырады.

Екіншіден, күмәннің ең маңызды қызметі - әдістемелік. Субъект саналы, мақсатты түрде күмәнді өзгермейтін деп есептеліп келген дәстүрлі жағдайларға қарсы қояды. Скептикалық күмәнге себеп болатын қайшылық терең, жан-жақты талдауға душар болды. Әдістемелік күмәннің мақсаты - күмәнсыз болып көрінетін барлық бұрынғы жағдайлардың ақиқаттығын тексеру, қайшылық объективті қайшылық теориясына әсер ете ме немесе ол логикалық ұқыпсыздықтың нәтижесінде пайда болды ма, міне осыларды анықтау. Әдістемелік күмән күмәнсызды іздеудің бір реттік әдісімен бірге, танымға деген үнемі, белсенді, әрекетті ұмтылысты да білдіреді; сыннан күмән мазмұнды логикалық сұраққа - жаңа білімнің кристалдануының алғашқы формасына айналады.

Егер де скептикалық күмән сынға итермелеу болса, онда әдістемелік күмән - барысында диалектикалық логикаға сәйкес жаңа теория туындайтын сын құралдарының бірі. Скептикалық күмән да, әдістемелік күмән да тек сынның қаруы, өз мәні бойынша заттану, ретроспективті ғана емес, сапалы жаңа білімнің туу формасы бола отырып, ілгері бағытталған өнімді күмәннің сәттері болып табылады. Күмән бір мезетте шексіз қозғалысты, ғылымның шығармашылық қарқынын көрсете отырып, талқандағыш, қарсы және құрушы, құрастырушы жұмысты атқарады.

2. КҮМӘНДІ ЖЕҢЕ ОТЫРЫП, ШЫНДЫҚТЫ БЕКІТУ

Ғылыми танымдағы күмәннің шамасы туралы

Жаратылыстану ғылымдарына өнімді күмәннің маркстік қағидаттары қалай әсер етеді? Мұны шартты арнайы теорияны құру мысалында түсініп көрелік.

Диалектиканың логикадан бөлініп шығуы және логиканың әдіс ретінде қолдануы бұған дейінгі белгілі болған философия мен ғылым тарихына тән. Ежелгі Грецияда диалектикалық идеялар әлі ғылыми ойлаудың каноны болған емес. Осындай канон Аристотельдің логикасы болды. Осы заңдылық жаңа уақытқа да сипатты: "Классикалық физиканың барлық дамулары, өткен ғасырдың басында пайда болған Гегельдің диалектикасына және одан әрі қарай материалистік диалектиканың құрылуына қарамастан екі ғасыр бойы бэконовтық "Органонның" жемісті идеялары мен қағидаттарымен сусындап келді" .

Тек XX ғасырдағы ғылым диалектикадан алшақ жатқан логикалық органонмен қанағаттана алмайды. "Диалектикалық логика қазіргі заманғы ғылыми білімде жан-жақты болып табылады. Құрылымның қағидаты мен логикасы бойынша көптеген жаңа заманғы теориялар шоғырланған түрде теорияның маркстік әдістемесі қолданылған "Капиталдың" логикасына жақын . Ғылымның жетістіктері көбінде оның диалектика қағидаттарын логика мен таным теориясы сияқты қаншалықты жемісті қолданатынымен анықталады. Осы мағынада физика тарихында жаңалықтың ұлы авторы кім болатынын шешетін екі теориялық биографияны, екі қағидатты әдістемелік тәсілді салыстыру тиімді.

XIX ғасырдың аяғы XX ғасырдың басындағы физикадағы революция өткен революциялардың жалғасы бола отырып, ғылым дамуында сапалы өзге саты, шұғыл бетбұрыс жасағанын Б.М.Кедров шынайы атап көрсетті . Ньютон физикасының біртұтас негізгі қағидаттарына негізделген ғылыми танымға қатысты байсалды, орташа ырғақ дамуы толқынды, үзілгіш, ынталы өрлеу жылдамдығына ауысты. Бұл салауатты ой тұрғысынан ғана емес, сондай-ақ классикалық ғылым тұрғысынан қарағанда да күмәннің бұрынғы күйгелек, шаршаңқы, дәстүрлі көзқарастарын жаңа көзқарастармен ауыстыра отырып, күмәннің "ақылсыз" және "есалаң" көзқарастарға душар болатынын ғалымдардың таңғала тапқан кезеңі.

"Ғылымда барынша айқын революция дәл осы тармақта көрінеді: олар әрдайым біздің ойымыздың осындай кәдімгі заттар мен құбылыстар болған әдеттегі, түсініктіден бұрынғы елестерге ешбір сыймайтын әлдебір мүлде әдеттегідей емеске ауысуымен байланысты" . Ғылым өміріндегі осы шиеленісті, драмалы кезеңдерде сын формасы мен ғылыми ізденіс ретіндегі күмәннің рөлі арта түседі. Бірақ ең қымбат фундаменталды қағидаттардың өзін аямайтын күмән, ғылыми шығармашылықты кешеуілдететін және танымның күшті ұмтылысымен жаңалықты және ойдың батылдығын қамтамасыз ететін ғылымдағы скептицизмнің негізі болуы мүмкін. Күмәннің қалай бағаланатыны ғалымның философиялық тұрғысымен айқындалады.

...Сонымен, ғылыми зерттеудегі саналы күмәннің тиімді шамасы қандай? Қандай да бір ортақ мон табуға бола ма - күмәнға не душар болады? Біздің көзқарасымызша, күмән табиғатын түсіну және оның танымдағы рөлін талдау бұл оның ғылымдағы тиімді, рұқсат етілетін шамасын, оны қолдану шекарасын анықтаумен бірдей.

Айтылып кеткендей, күмән танымның жауы да және оның одақтасы да болуы мүмкін. Күмәннің шамасы скептецизмді зерттеушілердің бірі, XIX ғ. аяғындағы неміс философы Рауль Рихтер айтқандай мүлде санды анықталмайды. Оның ойынша, секптецизмді толық және жартылай жіктеуге болады. Толығы күмәнді білімнің барлық мүмкін мазмұнына алып келеді және күмәннің аясына пікірлердің формальды жағын тартады. Бұған ежелгі скепсис, Қайта өрлеу скепсисі және эмпириктер скепсисі (Юм) жатады. Жартылай скептицизм объектілердің шектелген аясындағы күмәнді - имманентті догматизммен бірігуіндегі канттық, трансцендентті скептицизмді қамтиды.

Сандық амалда күмәннің ең бастысы - мағына мен бағыттылығы ұмыт қалады. Рұқсат етілген мөлшерін көрсету үшін күмәнді дәріханалық өлшеудің ешқандай да мүмкіндігі жоқ. Күмәннің сандық шамасы, оның бағыттылығы және маңыздылығы философиялық жүйенің барлық мазмұнымен, сипатымен анықталады. Скептицизм таным әдісін құрмайды. Керісінше, ол объективтік шындық дәлелінің арнайы тәсілдерін жасауға ұмтылады. Толық скептицизм - бұл білімнің сол немесе басқа салаларын күмәнмен сандық қамту емес, ол объективті дүниенің өзіндегі шындықтың және объективті шындыққа жетудің күмәні. Бұл жерде күмәннің шамасы, шекарасы жоқ, ол өзіндік мақсат ретінде алға жылжиды және өзінің қарама-қайшылығына - атараксияға, заттардың мәніне енудегі тынымсыз ұмтылыстан бас тартуға айналады.

Диалектикалық материализм маркстік философияның өз мәнін анықтайтын күмәннің шамасын көрсетеді. Күмән объективті шындықты игеру мақсатына жету жолындағы құралдардың бірі ретінде үнемі жаңғыртылатын және танымды жеңу сәті ретінде қабылданады. Сонымен бірге танымның тәуелсіз субъектісі - өзінің тарихи қалыптасуындағы қоғам қоғамдық-тарихи практика үдерісінде скептицизм білімнің мықты негізін құрайды. Диалек- тикалық материализм жағдайы, жеке ғылымдардың барынша жалпы заңдары практикамен дәлелденіп, негізделген, оның қорытындысы, өзіндік тұжырымы болып табылады және адамзаттың интеллектуалдық байлығын құрайды, сол шығармашылық қор ғылымнан алға қарай жылжи алады. Осы жағдайлардағы күмән барлық қазіргі заманғы жаратылыстануға, ғылымға қорлық болар еді, - деп атап көрсетті В.И.Ленин .

Ғылымдағы күмән шамасы бәрінен де бұрын әрбір ғалымның дүниетану көзқарастарымен анықталады. Егерде ол диалектикалық материализм айқындамасында нық тұратын болса, объективтік дүние шындығында күмәнді, объективті шындықтың мүмкіндіктерін, скептицизмді болдырмайды. Бұл өз кезегінде, ғылыми танымның өзіндегі күмәннің бөлшекті, тиімді шамасын барынша анықтауға мүмкіндік береді; бұл жерде де белгілі шектеулер бар. Ғылымның барлық жетістіктерін қамтитын сынды, скептикалық пәрмен инерцияға, догматизмге айналуы мүмкін. Ғылым тарихында мұндай бұрын да, көбінесе физикадағы орасан зор революция кезеңінде де болған. "Электродинамиканы қажетсіз механикалық бейнелерден тазарта отырып, оны маңызды түрде алға жылжытқан скептикалық сана, бір мезгілде жылу туралы ілімді дамытуды кешеуілдетті. Бұдан кейін физиктер механикаға негіз болмайтын теорияның анық және толық бола алатынын түсінді, олар физиканың барлық салаларында механикалық теориядан бас тартты" , - деп атап көрсетті А.Эйнштейн. Мұндай жағдайларда күмәннің өзі аяқталмайтын әдетке, кейбір кейіпке, тұқымсыз орынсыз сыншылға айналады.

"Әрбір ғылымда оның әдістемелік қызметін атқаратын, оның барлық құрылымдарының негізінде жататын заңдар бар. Осы ғылымның, дұрыстығы практикада дәлелденген жалпы ғылыми теориялардың барынша жалпы заңдары осы рөлді атқарады" , яғни күмәнға ұшырамауы мүмкін. Физикада бұл рөлді сақталу заңдары атқарады, әрбір ірі қадам жаңа сақталған көлемнің ашылуымен байланысты. Практика барысында дәлелденген қоғамдық-тарихи субъектінің дәл осындай жағдайы енді күмәнға жатпайды, нақтырақ айтқанда күмәннің әрекет ету аясын шектейді.

Осы шектеулер туралы айта отырып, біз ғылымның филогеникалық тұрғысын, қоғамдық, жиындықты өнім ретіндегі тұтас ғылым туралы айтамыз. Егерде онтогенездің жазықтығын, яғни ғалымның жеке шығармашылығын қарастырар болсақ, онда бұл жерде жағдай біршама өзгереді. Практиканың тарихи үдерісімен бекіген қоғамдық субъект үшін күмәнсызды жеке ғалым үнемі бірден сөзсіз қабылдай алмайды. Маркстің үндеуінің ізімен, әдістемелік күмәнға барлық ережелер мен қағидаттарды қолдана отырып, ғалым өзінің феноменологиялық дамуындағы адамзаттың өткен жолын, ізденудің қиын жолы, күмәнді жеңу, яғни диалектикалық материализм әдісін игереді. Күмәнді осындай маркстік жан-жақты түсінудің мақсаты толығымен анықталған - қоғамдық сана көзқарасы тұрғысынан алғандағы даусыз іргетасы жеке ғалым үшін ең тиянақты, идеялы қарсыласпен тартыста терең көзқараспен, дәлелді және аргументті түрде қорғана білу керек.

"Ақылдың түпкілікті дамуының алғашқы кезеңі - бізге ақиқатты алып келетін шыншылдықтағы күмән. Онда, күмәнда, сондай-ақ өзіндік жеке күшпен бөтеннің көзқарасын тексеру әрекетінде ойлаудың өзіндігі пайда болады. Егерде тексеру оң нәтижелер берген болса, онда бөтеннің көзқарасы өзінің жекесі болып қалады; егерде кері нәтижелер берсе, онда осы көзқараста интеллектуалды қақтығыс, іздену және қарсы аргументті алға шығару басталады" .

Күмәнға қабілеттілікті осылай тәрбиелейді: жеке сананы құрметтей отырып, өнімді күмәндану үшін, бастамалы, өзіндік, жаңаша ойлау, саналы күмәннің шамасын өзіңше анықтау, қоғамдық практиканың барлық барысында бекітілген жағдайларға күмәнданбауды үйрену қажет. Күмән қабілеттілігін тәрбиелеуді ең алдымен ойдың патологиясына - скептицизмге түсіп кетпеу қаупінен, күмәнді өзіндік мақсатқа айналдырудан сақтандыратын, оның сана шегінің танымы деп түсіну.

Өнімді күмәндана алу адамзаттың интеллектуалды тарихын практикалық игеруді ғана емес, өзіндік идеяға, ойға, қабілеттерге сын көзбен қарауды білдіреді. Қарсыластың қарсылығын күтпей-ақ - барлық қарсы аргументтерді (дәлелдерді) өзіңше ойлап табу, оларды саралап, талдау, жеке айқындамаңмен қақтығыстыру. Диалектикалық ойлау сананың шиеленіскен, ішкі әңгімелесуі ретінде қарастыруға болады.

Бірақ бұл жерде де күмәннен зақымдану мүмкіндігінен сақтайтын саналы шама керек. Эйнштейн өзінің досы белгілі физик Паул Эренфесті еске ала отырып, былай дейді: "Ол үнемі өзінің сынды қабілеттері конструктивті қабілеттерін озып кеткендігінен қиналды" . Егерде осылай айтуға болатын болса, сынды сезім жеке ақылдың жаратуға деген махаббатын тіпті ол тумай тұрып, ерте ұрлады". Шамадан тыс өзіндік сыншылдық, күмән әлі қанаты қатаймаған жаңа туған ойларды жаншып тастайды.

Ғалым күмәнді қолданудың шекарасын анықтағаннан кейін қандай жағдайлар күмәнға душар еткізеді? Бұл сұраққа зерттеуші алдыңғы теорияларды сынды түрде игеру барысында және нақты эксперименталды материалдармен жауап бере алуы мүмкін. Шығармашылық интуицияға, елестетуге бай қиындықтарды талдау күмәнға жетелейді, сынды іс-әрекет бағытын көрсетеді. Және сол немесе өзге жағдайларда, теорияларда күмәннің қажеттілігі тарихи дайындалады. Ньютон бағдарламасы өз уақытында тіпті күмәннің шетін де туғызбастан келешегі бар, жемісті болды. Бірақ ғылымның дамуы күн тәртібіне классикалық физиканың негізін, оның іргетасындағы күмәнді қайта қарау міндетін қойды. Ғалымның міндеті - жағдайды шығармашылықпен ойлау, ең әлсіз жерлерді байқап көру, оған күмәндану. Күмән - бұл ғылыми шығармашылықтағы апат (стихия), қозғалыстағы ой, шындықты талмай іздеудің мәңгілік формасы. Ғылыми теория ешқашанда кесімді аяқталмайтын, үнемі талас-тартыстар мен күмән тудыратын "ақиқатты қажырлы еңбек үдерісінің... нәтижесі" .

Жаңа заманғы буржуазиялық философияның өкілдері диалектикалық материализммен негізделген білімнің түпнұсқалы ғылыми теориясына көңіл аудармауға тырысады. Тіпті олар ғылымның барлық негіздері күмәнді болып қалатын "философиядағы жанжал" деген арнайы термин де шығарды. Бұл шынында да жанжал, бірақ әлі де болса мыңжылдық тәжірибемен санасқысы келмейтін тек идеалистік философиядағы ғана.

О роли сомнения в познании.

- Алма-Ата: Наука, 1976. - С. 92-96, 98-104,

119-122, 136-140.

АНАЛИЗ БЕН СИНТЕЗ

Татьяна ЛЕШКЕВИЧ,

Әбдімәлік НЫСАНБАЕВ,

Геннадий ШЛЯХИН

Әдіснамалық және теориялық - танымдық әдебиеттер арасынан анализ және синтез мәселесін қандай да бір дәрежеде болсын қарастырылмайтын қайнарды таба қою қиын және бұл кездейсоқ емес, өйткені В.И.Лениннің анықтауы бойынша "синтез бен анализді біріктіру" - диалектикалық тәсіл элементтерінің бірі. Бұл мәселенің көптеген зерттеушілері қарастырып отырған әдістерге түсініктеме беруге келгенде көбінесе этимологиялық тұрғыдан анықтайды ("анализ" гректің analysis - мүшелеу, ажырату, талдау, ал "синтез" болса synthesis - біріктіру, топтау, тіркестіру деген сөздерінен шыққан). Осылайша анализ және синтез тәсілдеріне жеткілікті түрде толық әрі жан-жақты талдау жасалынған. Олардың Платоннан бастау алатын бірнеше ғасырлық тарихы бар. "Федр" және "Софист" диалогтарында философиялық тәсіл мәселесін талқылай отырып, Платон екі табиғи қабілеттіліктің - synagoge (біріктіру) және diairesis (бөлшектеу) - бары туралы айтады. Біріншісі - "бұл барлығын бірден қамти отырып, айрықшаланғандардың барлығын біртұтас идеяға ұштастырып келтіру қабілеті; екіншісі - бұл керісінше, барлық нәрсені түрлерге, табиғи құрамды бөлшектерге бөліп тастау қабілеті. Бірақ, бұл кезде олардың біреуінің де тас-талқанын шығарып алмауға тырысу керек...."2 бұл жерде мүшелеп бөлуге қабілеттілік басты жағы болып табылады. Оның арқасында жаңа бір тұтастық жасалады. Диалектиканы сипаттай отырып Платон оны, диалектиканы, "бір ғана нәрсені басқалай қабылдамаудың және барлық нәрсені тек бойынша айыру шеберлігі деп кездейсоқ атамаған" және синтез, біріктіру жайлы еш нәрсе айтпайды. Синтез, осылайша, Платонда аналитикалық болып шығады. Аналитикалық ақыл тектерді түрлерге ажыратып бөледі және бір түрді басқаларынан анық ажыратады. Әңгіме күрделірек объектілер жайлы болған күннің өзінде сол процедура қолданылады. Біз түрлі ерекшеліктер жайлы түсінікті, кәдуілгі білімді пайдалана отырып, жиынтықты бөліктерге ажыратып бөлеміз. Платонда сюнагогені қолданудың ерекшеліктері оның ең жоғары текті, жалпылықты белгілі бір шамада о бастан білетіндей болуымен байланысты. Бұдан соң ол осы жоғары текке, жалпылыққа көп түрлілікті сәйкестендіруге тырысады. Сюнагогенің негізі бастапқы тұтастықты беріп тұратын таным әрекетіндегі ойлаудың интуитивті актісі болып табылатындай әсер қалады. Бұл бастапқы тұтастықты толығырақ етіп көрсету және негіздеп беру диереза әрекеті кезінде іске асырылады. Платон концепциясындағы бұл белгілі бір дәрежеге дейін өз қалауымен әрекет етуі сынға ұшырап отырады. Аристотельдің көрсетуі бойынша Платонда жалпылық қажетті түрде негізделмеген, ол жай ғана постулат ретінде қабылданады. Аристотельдің пікірі бойынша нақ осы нәрсе негіз бойынша шығарылу керек. Осы жердің өзінде-ақ бөлшектеп - жинақтау процедурасының негізгі қиындығы көрініп тұр: (генерировать) жасаушы - негіз болып табылатын идеядан, жүйе құрушы принциптен мүшелеу және біріктірудің абстракциялық (тілі) операциялары табысқа әкеле алмайды. Күрделі, тұтас объектілердің спецификасы олардың қарапайым және бөлшектерінің қасиетімен түсіндіріле алмайды. Дәл осылайша көптеген жағдайларда синтез кезінде де объектінің жай құрамды бөлшектерін біріктіру өмір сүрудің заңдылықтарын анықтамайды және оның даму перспективаларын көрсетпейді. Объектінің даму үдерісінде бөліктерді біртұтастыққа бағындырудың формалары мен дәрежесі өзгеріссіз қалмайды. Біртұтастықтың элементтері мен жақтарының өзара әрекеттесу қарқындылығы әр түрлі болуы мүмкін. Бөліктер арасындағы байланыс әлсіз болған жағдайларда бұл байланысқа көңіл аудармауға болмайды.

Бұлай түсінілген анализ әдісі есептеу және өлшеу операцияларының жан-жақты әсерінде қалып, объектінің мәнін ашып көрсетуге талап қоя алмайды (бұл органикалық емес табиғаттың құбылыстарына қатысты). Мұндай жүйелер ыдырайды. Басқа жағдайларда бөлек те, біртұтас органикалық бірліктің мүшесі ретінде алынған бөліктер жиынтығы да бұл біртұтастықтың қызмет ету принципі мен заңын ашып шығуға және оның ықтимал өзгерістерінің спектрін анықтауға шама көрсете алмайды. Бұл жерде мүшелеуге емес, тұрақты түрде қатарын толықтырып отыруға және максималды жалпылыққа ие ерекше субстраттық құрылымдық бірліктерді іздеп тауып, оларды бөліп алуға бағыттайтын принципиалды өзге бағдар пайда болады. Сондықтан жаңа дәуірдің өзінде-ақ этималогиялық дәстүрдегі оппозицияның пайда болғаны кездейсоқ емес. Мысалы, Локк ажыратып болу процедурасының белгісіздігін айналып өтуге тырыса отырып, ол ажыратып бөлуден айырмауды айрықшалап алады. Локк айырмалауды заттардың арасындағы табиғи айырмашылықты қабылдау деп, екіншісін - ажыратып бөлуді - ол әлі орындалмаған кездегі өткізілетін бөлуге арналған біздің оз іс-әрекетіміз деп есептеді . Ол былай деп түйіндеді: егер өз жөнімен қолданбайтын болса, ажыратып болу тек ақылды шырмауға салып, ойранын шығаруға ғана қызмет етеді. (Егер заттардың қиқымы шығып майдаланса, оларды тәртіпке келтірудің немесе тәртіпке келтіріп жатқандай түр көрсетудің және қандай да бір анықтылықты күтудің пайдасы жоқ) .

Аналитиканы мүшелеуді әдіс ретінде қалай болса, солай қолданудың жағымсыз салдарлары туралы Кант та айтқан болатын: аналитиканы жай, жөнсіз қолдана салудан бұлыңғыр жалған логика пайда болады. Себебі, бір логикалық форма бойынша ақиқат білімнің бұлыңғыр - жалған көрінісі ғана жасалады. Гегель анализді этимологиялық түсінудің шегі бар екенін көрсетеді: ол танудың емес, бар болғаны танысудың деңгейімен байланысты. Гегель анализді ыдырату, мүшелеу ретінде түсінуді екі етпей сынға алады. Ол мұндай анализдің таным үдерісіне ешқандай қатысы жоқ екенін айтады: "затты анализдеу - оны ерекше біздің санамыз бойынша бар болуы мүмкін-түсініктерге ыдырату емес; мұндай тектес ыдырату және оның сырын ашу - танымға еш қатысы жоқ, тек бар болғаны толығырақ танысуға ғана қатысы бар нәрсе" . Этимологиялық сипаттама күрделі таным үдерісінің маңызы болса да, бірақ бір жақ қырын ғана қамтиды. Ол бұл әдістердің мүмкін мағыналарының тек біреуін ғана, мұның өзінде де онша маңызды емесін ғана ашып көрсете алады. Энгельс былай деп жазады: "Пікірлесу іс-әрекетінің барлық түрлері біз бен жануарларға ортақ: индукция, дедукция, демек, сондай-ақ абстракциялау... белгісіз болып келген заттарды анализдеу, (жаңғақты сындырып шашудың өзі-ақ анализдің бастауы), синтез (жануарлардың қулық іс-әрекеттері жағдайы) және олардың қосындысы, эксперимент (жаңа кедергілер жағдайы)'". Бұл жерде әңгіме пікірлесу деңгейі жайлы, адамға да, жоғары дамыған жануарларға да тән пікірлесу іс-әрекеті жайлы болып отыр. Адам үшін мүшелеп бөлу мен біріктіру операцияларының арғы жағында басқа бір терең нәрсе түр, ал бұл операциялардың өздері - бар болғаны көзге ілінетін (феноменологиялық) сырттай анық байқалатын белгі, ал берілген әдістердің мәні емес. Сондай-ақ кемшілік анализ бен синтездің айырықшалайтын белгілер негізінде түсіндірілуінде емес, бұл белгілердің арғы жағындағы берілген үдерістердің негізгі принципі мен көлемін көрмеуде. Анализ бен синтездің ерекшелігін көрсететін жаңа сәттер пікірлесу деңгейінде емес, ақыл-парасат деңгейінде пайда болады.

В.И.Ленин анализдегі басты нәрсені жоғарыдағыдай мағынадағы мүшелеп бөлумен емес, керісінше құбылыстағы барлық қайшылықты ашып көрсетумен байланыстырады. Ленин "философиялық дәптерлерінде диалектика туралы мәселеге" бөлімінде былай деп жазады: "анализ бүл қарапайым құбылыста (буржуазиялық қоғамның кішкене клеткасында) қазіргі қоғамның барлық қарама-қайшылықтарын ашып көрсетеді" .

Осылайша, анализ бен синтездің мәні тек мүшелеп болу мен біріктіруде ғана емес. Күрделі жүйелік құрылымдардың ұйымдастырылуын да зерттеудің қажеттілі, олардың көптеген компоненттерінің әрекетін және олардың әр түрлі қызмет ету параметрлерін есепке алу жай ғана мүшелеп бөлуді емес, олардағы ең басты, негізгі ядроны бөліп алуды алдын ала қажет етеді, және ізденіске не ішкі тәуелділіктер мен сыртқы себепшілерді (детерминаты-анықтаушы) өзара байланыстыратын, негіз салушы жүйе құрушы принципті құруға қарай бұл бетбұрыс әдіснама дамуының дамушы құбылысқа сәттік көзқарас мүмкіндігін толығырақ қамтамасыз ететін қазіргі заманғы этаптың спецификалық ерекшелігі болып табылады.

Көптеген кеңес авторларының анализ және синтез әдістерін қалыптасқан дәстүр бойынша талдауымен келісе отырып, соған қарамастан талқыға салу кезінде олардың оны -традициялық талдауды - жиі артқа тастап отыруын атап өткен маңызды. "Анализдің гносеологиялық рөлі шын әлем құбылыстарының тұтас байланысын логикалық түрде мүшелеп бөлуде, ал құбылыстарды бір-бірінен бөліп алып, әрқайсысын жеке-жеке қарастыруда" деп атай отырып, ары қарай бұл проблеманы ол басқа принципиалды жолмен шешеді. "Диалектикалық анализдің негізгі танымдық мәселесі - заттың барлық жақтары мен қасиеттерін біртүтас бірлікке байланыстырып тұратын негізді тауып, және осы негізден дамушы тұтастықтың заңдылықтарын шығаруда" , - деп көрсетеді автор. Біз бүл жерде бізді қызықтырып отырған шын әлемді танып білу әдістерін жай ғана танымның операционалды құралдары ретінде ғана емес, сонымен қатар ойлаудың белгілі бір байланыста, өзара байланыстылықта - мазмұн формамен емес мазмұндық ерекшелікпен байланысатынын зерттеліп отырған тұтастықтың даму логикасына сәйкес келетін өрбу тәсілдері ретінде де түсінуге тырысамыз. Бұл жерде форма, мазмұн деген ұғымдарды классикалық түсінуден бас тарту керек. Сонда ғана бір нәрсе алуға болады.

Анализ бен синтезді бұрынғы қалыпта этимологиялық түсіндірудің жеткіліксіздігі қазіргі кезде одан сайын көзге ұрынып тұр. В.Л.Алтуховтың пікірі бойынша "Әр түрлі кластар теорияларының тарихы бір тұтасты бөліктерге қанша жерден қандай айламен мүшелесуде және ол бөліктерді қайтадан жаңа бір тұтастыққа синтез десең де, ақыр соңында бәрібір талданып жатқан тұтастықтың маңызды да әрі ең терең соның ішінде оның-тұтастықтың -қарама-қарсы бірін-бірі жоққа шығаратын даму тенденциялары әрқашанда одан әрі берілген тәсілмен бөлінбейтін, ыдырамайтын дерлік жақтары қалдық ретінде қалып қоятынын көрсетеді" . Бұл автор белгілі бір шеңбердегі проблемалық сұрақ тудырып отыр: "мүше-мүшеге бөлініп жатқан біртұтастың мәні де бөлшектерден құрала ма?" Енді осы жерде екі ғасыр бұрын ұлы Гетенің "Фауст" трагедиясында айтқан сөздерін қалайша еске түсірмеуге болады: "оның, түсінікті танымға жету үшін тірі затты зерттеп білуге тілек білдіргенде ғалым алдымен жанын шығарып, содан соң оны бөліктерге мүшелеп тастайды. Сөйтіп, оларға қарап тұрсаңыз олардың - бөліктердің - арасындағы рухани байланыс тіптен жоғалып кетіпті" .

Шынында да, көп мағыналықты көңілге алмай, берілген әдістердің этимологиялық талдау аймағында кептеліп қалу қиын нәрсе. Кейде бұл көп мағыналықты анализ бен синтез белгілі бір принциптері бар деген сияқты мағынада ойлап жүр. В.Г.Афанасьев болса зерттеу, бір жағдайда, біртұтастың әр түрлі компоненттерінің генетикалық байланысын, екінші жағдайда, біртұтастың бөліктерінің субординациясы мен координациясын, үшінші жағдайда, бұл біртұтастың басқа тұтас құрылымдарымен өзара әрекетін ашуға ұмытылады, деген принциптері келіп шығады .

Қарама-қарсы бағытталған процедуралар бойынша осы әдістерді сипаттайтын этимологиялық түсіну мүшелеп бөлу және біріктіру детерминациясының (принципінің) негізі туралы, бұл операциялардың зерттеліп отырған тұтастықтың ерекшеліктері мен құрылымына сәйкес келу туралы мәселені ашық қалдырады. Процедураның өзі не күтілмеген нәтижелерге әкеліп соғуы мүмкін болатын белгілі бір анықсыздық ретінде шығады, не көптеген факторларға тәуелді айнымалы, яғни берілген көптеген шектеулерге тәуелді айнымалы ретінде шығады (бастапқы таным жағдайына, субъектің белсенділігіне, ең жай құрамды бөлшекті іздеп табуға, бағдар алуына, негізгі, алғашқы себепшіге). С.Л.Рубейнштейннің "синтез арқылы анализ" деген сөзі нақ осы жағдайды - анализдің қол жетуге тиіс мақсат тұрғысынан іске асыралатын жағдайын көрсетеді.

Неопозитивизм, аналитикалық философия бұлар анализді білімнің концептуализациясымен байланысқан қандай да бір формалармен шектелмеген таза техника ретінде қарастырады. Маркстік философия анализ бен синтезге мұндай бір жақты, таза инструменталды түсінікпен келісе алмайды және оны - бұл түсінікті - жеткіліксіз деп санайды. Бір құбылыстың анализі мен синтезінің техникасын екінші бір құбылысқа формальды түрде ауыстыра салу көңілдегі нәтижелерге жеткізе алмайды. Объектің ерекшелігін елемеуге, принципиалды ор түрлі жүйелердің ыңғайын ортақ өлшемдермен табуға болмайды.

Берілген әдістердің операционалдылығын еске ала отырып, марксистік философия оларды бәрінен бұрын ойлаудың объектінің мазмұндық табиғатын ашу жолындағы қозғалуының тәсілдері ретінде, әрекеттің объектінің белгілі бір табиғатына бет алатын, осы табиғаттың спецификасымен қатал сәйкестікте дамитын ережелері мен реттеуіштері ретінде қарастырады. Анализ және синтез дамудың диалектикалық әдісінің құрамында көрінеді. Олар өздерінің қарама-қайшы бағыттағы өз әрекетінің диалектикалық әдістің - шын әлемді революциялық өзгерту әдісінің ішкі даму көзін анықтайды. Ойлаудың берілген мазмұнның құрылымы арқылы өрбуі, берілген мазмұнның тұтасқан жасырын қатынастары арқылы өрбуі, қозғалуы және белгілі болған, ашылған тұтастықтың құрылымының қасиеттерін білу мазмұнды (оның мәнін, белгісіз қатынастарын) үдерістер, объектілер, құбылыстар болмысының белгілі формаларын өзін түсіндіруі үшін қажет етпейтін басқа әр түрлі бейнелермен жан-жақты ашып көрсетудің негізі.

Анализ және синтез әдістерін этимологиялық түсіну жалғыз жол болып табылмайды. Аристотельдің "Никомахова этикасында" кездесетін "анализ" терминінің ертеректегі қолдануының бірі танымның алғашқы себепке қарай қозғалуымен байланысты, бірақ ешқандай бүтінді бөлікке ыдыратумен байланысты болмаған1.

Анализ және синтез әдістерінің пайда болуы, дамуы, философиялық және математикалық зерттеулер негізінде іс жүзіне асырылып келді. Сондықтан бүл белгілі бір шамада оларды интерпретациялау ерекшеліктерін тудырды. Ертедегі грек математикасында анализ бен синтезді геометриялық фигуралар құру немесе теорияны дәлелдеу үдерісіндегі ойдың қозғалыс бағыты бойынша ажыратқан (айырмашылықтарын анықтаған). Анализ кезінде дәлелденуі тиіс ережелерге сүйенген және осы ережелердің салдары ақиқат ретінде қабылданған ережелермен сүйенген, сөйтіп бұл ережелердің салдары дәлелденуі керек, ережелерге келтіретінін көрсетіп отырған.

Бұл жерде осы екі әдістің екеуі де тек бар болғаны белгілі нәрсені дәлелдеуге ғана мүмкіндік беретіндері айдан анық болып тұр: олардың көмегімен жаңа ақиқаттарға жетуге болмайды. Аналитикалық әдіс аралық көмекші ережелердің ақиқаттығы жайлы еш нәрсе айтып жатпайды. Ал синтетикалық әдісті қолдану кезінде жағдай басқаша болып өзгереді: ақиқаттылығы талас тудырмайтын бастапқы тармақты дұрыс таңдап алып, біз одан сондай-ақ бірқатар даусыз ережелер шығарамыз. Бұл соңғы даусыз ережелердің ең соңғысы дәлелдеу әрекетінің мақсаты болып табылады. Аналитикалық әдіспен жүргізілген дәлелдеу кері байланысқа түскен жағдайда, яғни, ол синтетикалық әдіспен ауыстырыла алған жағдайда ғана күшіне ене алады. Сондықтан анализ синтезге қарағанда жарамсыз болды.

Анализ бен синтезді бұлай "венторлық" түсіну Евклидтің "Бастамаларында" кездеседі. Алайда, бұл әдістерді ертедегі бізге келіп жеткен грек суреттеулерінің ішінен ең ауқымды, кең көлемдегі суреттеу Паппа Александрийскийдікі. Ол бұдан басқа теоремалар мен мәселелерді айыру аналогиясы бойынша теориялық және мәселелелік анализдерді ажыратқан болатын. Алғашқыларының мақсаты таным болса, кейінгілерінің мақсаты - бір нәрсе тындыру. Теориялық анализдің мақсаты - ақиқатты дәлелдеу, ал проблематикалық анализдің мақсаты - алдындағы тұрған нәрсені (берілген нәрсені) шешіп беру. Проблематикалық анализдеу біз істелуге, жасалуға тиісті нәрсені істелген, жасалған деп қарастырамыз, сөйтіп, бұдан туатын салдарлар бойынша белгілі бір нәрсеге жетуге тырысамыз. Егер бұл нәрсе мүмкін және орындалатын болса, ол геометриялармен берілген деп аталады. Онда ұсынылған нәрсе де (шешуге) берілген болады және дәлелдеу анализге кері тәртіпте болады .

Геометриялық анализ және синтез әдісі біртіндеп физикалық және астрономиялық объектілерді зерттеуге де қолданылды. Анализ деп салдардан себепке, құбылыстан мәнге қарай апаратын жолды іздеуді түсіне бастады. Ал синтез деп осы айтылғандарға қарама-қарсы ойдың қозғалысын түсінді. Бұлай талдау орта ғасырларда күшіне еніп тұрды. Тек Кант ғана, аналитикалық және синтетикалық пікірлер ұғымын енгізе отырып, алғашқы мұндай "классикалық" түсініктерден бас тартатыны туралы мәлімдеді. Ол өзі енгізген ұғымдарға қатысты анализ және синтез терминдерін қолданбауды, прогрессивті және регрессивті әдістер жайлы сөйлеуді ұсынды .

Ертедегі гректердің математикалық практикасында анализ және синтез әдістерін басқаша кескіндеу қалыптасты. Бұл талдау "венторлық түсініктерден" толығымен бас тартпаса да, бірақ бірінші кезекте ол талдау негізгі мәселені берілген әдісте геометриялық құрылыстар пайдалана ма әлде жоқ - па деген сұрақты шешуге бұрумен байланысты болды. Анализ бұрыннан беріліп қойған нәрсенің, дайын конструкцияның немесе фигураның қасиеттерін қарастырумен байланыстырылды, ал синтез болса қосымша құрылыстар, объектілер енгізумен байланыстырылады. Бұл көзқарасқа сай, егер дәлелдеу үдерісінде шартқа қарағанда қорытындысында көбірек объектілер қарастырылатындай етіп қосымша геометриялық құрылыстар жүргізілетін болса, онда бұл жерде синтез жүріп жатыр. Бұған қарама-қарсы жағдайда дәлелдеу үдерісі аналитикалық сипатта болады.

Мұндай талдауды Я.Хинтикка және У.Ремес дамытқан . Онда да олар антикалық геометрлардың нағыз, шын текстері "бағыттылық" интерпретациясына сай емес деп есептейді. Бұл кезде көптеген ғасырлық даму барысында антикалық "анализ" және "синтез" ұғымдары мәнінің түбірлі өзгерістері еленбейді деген ой келеді. Анализ бен синтезді екі түрлі мәнде анықтауға болады: "Бағыты бойынша" және "құрылыстарды пайдалану бойынша". Алғашқы жағдайда анализ сөйлемдер арасындағы дедуктивті қатынастардың терминдері арқылы талданса, екінші жағдайда анализ "фигураларды анализдеу" ретінде, яғни, геометриялық объектілер арасындағы қатынастарды зерттеу ретінде қарастырылады.

Антикалық геометрлер қолданған әдістің тек қана математика тарихында ғана мәні болып қойған жоқ. Бұл әдіс қазіргі заман ғылымының пионерлері - Ньютон мен Галилейдің әдіснамалық принциптерінің қалыптасуы кезінде концептуалды модель бола алды. Дәл осы Галилей алғашқылардың бірі болып математика мен физика арасындағы тығыз байланысты орнатты. Математика арқылы эксперименталды ғылымға ертегілердің геометриялық анализ және синтез туралы түсініктері енді. Сондай-ақ Ньютон да қайта-қайта математикалық әдістеме мен табиғи ғылымдар әдістемесі арасындағы ұқсастықты атап отырды. "Оптикаға" қорытынды коментариясында ол былай деп жазады: "Математикада да, натуралды философияда да қиын нәрселерді синтез әдісінен бұрын анализ әдісімен зерттеу бірінші болу керек".

Ньютонда анализдің ауқымына эксперименттер мен бақылаулар жүргізу олардан индукция жолымен жалпы мәліметтер алу кірді. Мұндай қорытындылар алынған кезде оларды дедуктивті түрде жаңа эмпириялық жағдайларға қолдануға болатын болды. Бірақ бұл жаңа эмпириялық жағдайлар жалпы ережелер шығарылған алғашқы эмпириялық жағдайларға қарағанда жиілеу күрделірек болатын.

Э.Кассирер геометриялық анализ әдісімен жаңа дәуірдің алғашқы ірі ғалымдарының әдістерінің арасында салыстыру жүргізгенде, ол берілген физикалық конфигурацияны эксперименталды анализдеу мен геометриялық фигураның түрлі бөліктерінің арасындағы арақатынастарды анализдеу арасындағы аналогияны - Ньютон және Галилей секілді ғалымдардың негізгі әдіснамалық идеяларының бірі болған аналогияны көрсетті.

Соңында, соңғы кезде қалыптасқан анализ және синтез әдістерінің тағы бір талдауын атап өту керек. Ол қазіргі заман адамы өміріндегі жасанды ортаның рөлінің артуына өзіндік "әдіснамалық" жауап ретінде пайда болды. Бұл бағыттың өкілдерінің бірі Г.Саймон анализ деп жаратылыстануда іске асатын табиғи құбылыстарды зерттеу үдерісін, ал синтездеп инженерлік қызмет саласындағы жасанды объектілер құру бойынша өтетін конструктивті үдерістерді түсінеді. Г.Саймон "егер ғылым анализбен айналысса, сонымен катар, біз инженерлік салаға "синтез" мәселелерін жатқызамыз", - дейді .

Белгілі бір шамада бұл позицияға кейбір кеңес зерттеушілерінің де пікірі жақын. И.Н.Бродский жаратылыстанудың әр түрлі бөлімдерінің мәселесі - материалдық объектілердің қозғалыс заңдылықтары, олардың структуралық құрылымдары, себептік байланыстары, қасиеттері туралы ақпарат алу деген қорытындыға келеді. Техникалық білім жаңалық ашуға емес, бір нәрсе жасауға, құрастыруға, анализге емес, синтезге бағытталған .

Кейде анализ және синтез ұғымдарына жалпы қабылданғаннан айрықша мағына беруге тырысу қарсылық кездестіруде В.П.Кузьмин Саймонның кескіндемесін қарастыра отырып, кемшілік ретінде зерттелінген ұғымдардың дәстүрден тыс, тым ауытқыған, кең түрдегі мәнін көрсетеді. Оның пікірі бойынша, анализ бен синтезге қатысты кәдімгі түсінікті дәстүрлік емес түсінікпен алмастыруға болмайды. Анализ бен синтезді дәстүрлік емес талдаулардың пайда болуы мен даму тарихына жасалған осы қысқа экскурсия олардың жалпылық, фундаменталды сипатын көрсетіп тұр. Анализ бен синтездің ерекшеліктерін зерттеуде ешқандай жағдайда да олардың мұндай мағыналарын есепке алып отыруға құнсыздық танытуға болмайды.

Тарихи-ғылыми, тарихи-философиялық материалдарды зерттеу бізге анализ және синтез әдістерін түсінудегі негізгі нәрсе әрқашан мүшелеу және біріктіру процедураларынан, бір жағынан, о бастан беріліп қойғанның қасиеттерін ашу процедураларына, екінші жағынан әлі күнге дейін болмаған жоқ нәрсені жасау процедураларына қарай жылжып отырғанын көрсетеді. Этимологиялық интерпретациядан бас тартқанның өзінде де мүшелеу операциясын жүзеге асыра отырып, бізге бұрын беріліп қойған, дайын тұтастықпен істес болатынымызды және оның ішкі әлеуеттерін шығарып, оның жасырын ұсталған жақтарын ашатынымызды көруге болады. Байланыстыру, біріктіру жағдайында біз жаңа объект жасаймыз. Анализ және синтездің мән мағынасын қарастыруда бұл сипаттамалар анағүрлым маңызды болып табылады. Бұл әдістерді осылайша түсіну қалған барлық талдау түрлерін жеке жақтар ретінде өзіне қамтып алады.

Анализ және синтез әр түрлі логикалық процедуралар мен операциялар жиынтығынан тұратын зерттеудің күрделі теориялық әдістері ғылыми анализ нәтижесінде тұтастықта имплицитно бар болатын (жасырын бар) сипаттамалар белгілі болатын (адам байқайтын деңгейде сыртқа шығатын) ойлаудың және іс-әрекеттің қозғалыс тәсілі. Анализ кезінде біз өзекті немесе әлеуетті, бірақ жасырын бар нәрсені іздейміз. Бұл жағдайда анализді жаңалық ашу ретінде түсінуіміз дұрыс. Анализ - бұл зерттелген заттың ерекшеліктерін, сипаттарын, қасиеттерін ғалым жасанды немесе табиғи ортамен істес болады ма, әлде жоқ па, оған қатыссыз ашу. Дәл осы себептен ғылыми анализ тек қана мүшелеп болу жолымен емес (объектіні), сондай-ақ бақылау, эксперимент, тәжірибеден индуктивті салдарлар шығару жолымен де іс жүзіне асады.

Синтетикалық әдіс берілген жүйені басқа жүйеге түрлендірудің құралы болып табылады. Ол әдіс (дәл қазір) нақты бір мазмұндық негізден тыс шығуды, әрекет етуді, нақты бар тұтастық шеңберінде әлі пайда болмаған сапалық тұрғыдан жаңа элементтерді тудыруды, шығаруды қажет етеді. Синтез зерттеушіні заттың өз ісін атқаруының ерекшеліктері мен мәнін сырттай анықтап тұратындай детерминаттарды (оның мәнін анықтап тұратын элементтерді) тауып, пайдаға асыруға бағыттайды. Синтетикалық әдіс кең көлемдегі, әр түрлі өзара әрекеттесу жүйесіне сүйене отырып, объектіні қайта қалпына келтіруге мүмкіндік береді.

Ерекше атап өтерлік нәрсе ол: синтез-анализ кезінде алынған элементтерді біртұтас қылып біріктірумен байланысқан тек қана ойлау операциясы ғана емес, сонымен қатар, затты жасау, құру және осы жағы басымырақ. Ол альтернативаларды таңдау жолымен іс жүзіне асады.

Анализ және синтез үдерістерін шын әлемді (қоршаған ортаны, ішкі әлемді) игерудің логикалық формалары деп қана қою, осылай есептеу дұрыс болмаған болар еді. Анализ және синтез материалдық іс-әрекеттердің практикалық қолданымды принциптері болады. Оларды осылай түсіну таным тәсілдерінің олардың генетикалық негізімен байланысын анығырақ етеді. Анализ бен синтезді іс-әрекетінің реттеуіштері (регулятив) ретінде ұғыну олардың қоғамдық дамудың дүниені революциялық, жедел түрлендірумен байланысқан қазіргі кезеңдегі барған сайын өсіп келе жатқан өзектілік мәнін түсінуге мүмкіндік береді. Мүшелеп болу немесе біріктіру бойынша атқарылған әрбір кез келген әрекетті алынған заттар мен құбылыстардың анализі мен синтез деп мойындауға болмайды. Көптеген кәдуілгі бөліктеу мен біріктіруге бағытталған процедуралар ғылыми анализ бен көздеген мақсатынан тым алыста жатыр. Алайда анализ бен синтезді эксперименталды және теориялық зерттеулерді әбден ысылған әдістемеге сүйенетін іс-әрекеттің практикалық приемдары ретінде адамның біріктіру және ажырату бойынша басқа іс-әрекеттерінен айыру қажет. Әдетте, әдебиеттерде мұндай айыру әрқашан бола бермейді. Сондай-ақ әрбір біріктіру мен болу әрекетінің анализ және синтез бола алмайтыны, бұл әдістердің өздері мазмұны бойынша жай қарапайым мүшелеу мен біріктіруге қарағанда мағынасы әлдеқайда терең жатқаны куә.

Анализ бен синтезді осылай түсінетін болсақ, онда кең түрде етек алған анализ бен аналитикалықты, синтез бен синтетикалықты тепе-теңдестірудің негізі түсінікті бола бастайды. "Синтетикалық" деген ұғымның өзі әңгіме адам іс-әрекетінің нәтижесі туралы, жасалып, бітіп, қойған нәрсе туралы екенін білдіріп тұратын сыңайда болады.

Аналитикалық тарихи-философиялық дәстүрге сай түсіндіруші ретінде, ал "синтетикалық", кеңейтуші, құрастырушы ретінде түсініледі. Әр түрлі нәрселерді санамен ұғынып, олардың қасиеттерін тіркеу, жасырын, белгісіз жатқан нәрсені ашу – аналитикалықтың мәні осы, жаңа объект жасау, жаңа объектіні құрастыру жолымен заңдылықтарға сай әрекеттерді көрсету - синтетикалықтың мәні осы.

Аналитикалық" және "синтетикалық" ұғымдары философиялық және жаратылыстану ғылымдарында кеңінен пайдаланылады. Нақты ғылыми, формальды-логикалық зерттеулер саласында аналитикалық және синтетикалық проблематикасы тәуелсіз, бөлек мәртебеге не болады. Бұл жерде олар ақиқаттардың, пікірлердің, сөйлемдердің сипаттамалары ретінде талданады. Нақты-логикалық жақындық бәрінен бұрын осы ұғымдарды білдіретін терминдерді ары қарай ашып, түсіндірумен байланысты. Кейде уақыты келгенде пікірлерді және бұл топтастырудың өзінің орындылығы жайлы өткір пікірталастар болып жатады. Аналитикалық және синтетикалық деп мәселені қоюдың логикалық мәнінде маңыздылығын ескере отырып, сонымен бірге талқыға түсіп отырған ұғымдардың мазмұндық көлемін таза бір тілдің құрылымын зерттеудің тәсілі және құралы ретінде пайдаланумен келісе салуға болмайды.

Жалпы философиялық тұрғыдан қарайтын болсақ мағынасы бар нәрсе - ол - бұл екі қос ұғымдардың "үдеріс-нәтиже" типі бойынша арақатынасы. Аналитикалық және синтетикалық анализ және синтездің нәтижелерінде алынған нәрсені білдіріп тұрады. Қарастырылып отырған арақатынас "үдеріс-нәтиже" басымдылыққа ие. Бұл басымдықтың артықшылығы мынада: үдеріс сипаттамалары нәтижеге көшіріледі. Анализ және синтез әдістерінің мазмұндық айырмашылығы не аналитикалық нәтиженің, не синтетикалық нәтиженің сипаттамасында жасырын түрде болады. Байланыстың мұндай типі оның екі құрамдасының бір-бірінен бөлектігін, бір-бірінен ерекшелігін анықтайды, көрсетеді: анализ және синтез әдістерінің операцияналдылығы, олардың сырт дүниеге тәуелділігі, аналитикалық немесе синтетикалық нәтижесінің субстанцияналдылығы, ол арқылы алынған құрылымының спецификасының бейнеленуі.

Аналитикалық" және "синтетикалық" ұғымдары, осы ұғымдарға жету әдістерінің, анализ бен синтездің, сипаттамаларын өздеріне жинақтай отырып, тұтастық дамуының заңдылықтары мен смецификасының анықтамасының өздерінің мазмұндық көлеміне, яғни құрамдарына қосып алады, бірақ оларға, әдістерге бағынышты болып қалмайды. Аналитикалық және синтетикалықты бір-біріне қарама-қарсы қойып айырудың негізіне тұтас жүйелердің әр түрлі даму тәсілдері салынған. Дәл осы сәт өте маңызды.

Зерттелінген проблеманың мұндай қыры неғұрлым кеңірек зерттегенді көздейді. Осылай болғанда әдістің де, оның нәтижесінің де детерминациясының негізі туралы мәселе шешілуі мүмкін; аналитикалық және синтетикалық зерттеу приемдарының типологиясының объективті өлшемдері шығарылуы мүмкін.

Қимыл-әрекеттері өз ішінен реттелінетін, ешқандай ауытқусыз алдағы болатын өзгерістерге әкеліп соғатын күйі бар, жеке өзіндік дамудың нәтижесі болып табылатын жүйелер өздерінің заңдылықтарын олардың бойында жасырын түрде бар нәрселерді ашып-анықтау жолымен зерттеуді қажет етеді.

Мұндай зерттеу аналитикалық болады, себебі ол негізінде жабық түрде сақталған нәрсені ашық қылып көрсетеді. (Шамамен былай түсінуге болады: (шексіздік... көзге ілінбейтін мәнді құбылысқа айналдырып көрсетіп, бұл құбылысты адамның қабылдау деңгейіне дейін (ақылмен т.б.) жасанды түрде шығару... шексіздік) Өзіндік және дамудың нәтижесі болып табылатын басқа типтегі тұтастық пайда болып одан ары қарай жетілудің басқа жолын - синтетикалық жолын қажет етеді. Синтетикалық даму тәсілі табиғи объектілерге ішкі және дамудың нәтижесінде пайда бола алмайтын қасиеттерді береді. Дамушы құбылыстың бойындағы оның алдағы болатын өзгерістерінің (келешек күйлерінің) формалары дайын түрде сақталмайды, бұл формаларды ол сырттан (адам әрекеті нәтижесінде) алады. Олар одан іс-әрекетінің нәтижелері ретінде өндіріледі. Бұл жерде Гегельдің мына бір ескертуінің мәні бар: "аналитикалық" және "синтетикалық әдістерді қолдану біздің еркімізге емес, ал танымдағы заттардың өздерінің формасына тәуелді'". Табиғи-тарихи даму үдерісі, бар жағынан, имманентті түрде өзін-өзі жетілдіру ретінде, негізінде жасырын бар нәрсені ашып кең түрде көрсету ретінде, әлі жетілмеген фазадан жетілген күйге қарай өту ретінде түсінілуі мүмкін, екінші жағынан бастапқы материалдық конструктивті (басқамен біртұтас болып бірігіп) түр өзгерісіне түсуі ретінде, қазіргі күйдің шегіне шығу, табиғатта аналогы жоқ объектілерді жасау ретінде түсінуі мүмкін. Маркс пен Энгельс бойында әзірше жетілмеген түрде болып, бірақ кейін жаңа тұтастыққа айнала алатын нәрсені сақтамайтын қозғалыстың бар екенін көрсетті. Әрбір жүйе оған қарағанда жалпы қозғалыстың бар екенін көрсетті.

Әрбір жүйе оған қарағанда жалпырақ, кең жүйенің ішіндегі кішкентай жүйе болса да және жүйенің элементі жүйелік позициядан қаралса да, бәрібір салыстырмалы түрде де, абсолютті түрде де кейбір жүйеден тыс сипаттар жайлы айтудың мәні бар. Бұл берілген жүйенің тыс сипаттар жайлы айтудың мәні бар. Бұл берілген жүйенің ішінде шешімін таппайтын, оған қатысты сыртқы мәселелердің приципиалды түрде шешілмейтін және негізді толық алмастыру мүмкіндігін білдіреді.

Мұны мысалмен түсіндірейік. Әрқашан берілген формальды жүйеге қатысты сыртқы контексті болып табылатын мәселелер бар. Берілген жағдайда әңгіме формальды әдістердің аксиомаларды немесе формальды ережелерді ашуға немесе таңдауға қолданылуы жайында, сондай-ақ негізгі фундаменталды ұғымдарға (мысалы: жиынтық-множество) қолданылмауы жайында болып отыр.

Анализ және синтезді этимологиялық түсіну элементаризм мен тұтастықты, редукционизм мен ағзаны ажыратудың негізінде жатыр. Бұл ұғымдарды дәстүрден тыс (традициялық емес) талдау басқа әдіснамалық бағдарларды ашуға мүмкіндік береді. Бұлардың біріншісі мынау: жүйе құрушы тетіктер, жүйенің үзілісі, жалғасуы және оның тұрақтылық эпицентрі. Мұндай тектес жүйелік тұтастық өзінің ішкі потенцияларын дамыту арқылы біртіндеп дамиды. Мұндай жүйеге тән нәрселер: ол жүйенің толықтығы, бұл алдыңғы күйлердің формалары келесі формалардың негізін салуда көрінеді, осылайша дамудың бағытын көрсетеді. Сыртқы жағдайларда жүйеге әсерін тигізеді, бірақ екінші дәрежеде онша маңызды болмайды.

Екінші әдіснамалық бағдар үшін негізгі нәрсе ол жүйеден тыс құрылымдарға бағыт алу. Алғашқы кезеңге қазіргі күйді жетілдіріп тұрған жоқ, керісінше типологиялық ауыстыру тұрады. Бұл жерде белгілі бір тұтастықтың орнына басқа жаңа тұтастықтар келе бастайды. Тұтастықты сақтау үшін варианттардың көзін жою керек. Ал жаңарту, жаңалық енгізу баламаларсыз мүмкін емес. Алғашқы жағдайда жаңарту жүйеде о бастан сақталған күйлерді өзіндік дамыту арқылы жүреді. Екінші жағдайда, таңдау жасау үшін қажетті нәрселер тұтастықтан, яғни, жүйеден тыс жатады. Сөйтіп, таңдау тұтастыққа, жеке жүйеге негізделе алмайды. Сырттан қажет болады. Сондықтан, мұндай тұтастық келешек өзгерістердің формаларын сырттан алады.

Конструктивті үдерістердің жоғарылап бара жатқан рөлі, адамның барған сайын табиғи заңдылықтардың барынша көптен араласуы, конструкциялау, қосылу, біріктіру, тіркестіру логикасы деп түсінген синтез логикасының мәніне қайта ой жіберіп қарауды талап етеді.

Әдіснамалық тұрғыдан алғанда бұл синтез объектіні бұдан да кеңірек себепші факторлардың жүйесіне қосуды көздейді. Сонда объект өзін өзара әрекетке түсетін жақтарды будандастырудың нәтижесі, нәтижесі ретінде көрсете бастайды. Және олардың бір-бірімен жаңа құрылымдарға келтіретін ұйысып, трансформациялануының нәтижесі ретінде көрсете бастайды. Ғылыми анализ бен синтездің спецификасын көрсететін келесі бір сатысы не берілген құрылымның принциптерін ашып, оның мәнін анықтаумен байланысқан, не танымның нәрсесі болатын жаңа теориялық объектіні құрып жасап, оны ары қарай жылжытумен байланысқан. Кант болса осы ойды мынаған қатысты айтады. Оның "Пролегомены" зерттеудің аналитикалық тәсілін пайдалану арқылы жазылды. Себебі ол одан бұрын жазылған еңбекке - "жалаң ақыл-ойға сын" - сүйенді дейді. Ал бұл жұмысты ол синтетикалық әдіспен жазған. "Пролегомены" үшін жоспар "таза ақыл-ойды сынаудан" кейін жасалды. Жоспар болса аналитикалық әдіс бойынша құрылды. Ал еңбек болса сол кезде синтетикалық тәсілмен жазылу керек еді. Кант аналитикалықты өзінің ішінен оған тиіс сәттерді дамытып шығаратын тұтастықтың қалыптасып қалған көлемімен байланыстырады, ал синтетикалықты жаңа, бұрын болмаған объекті жасаумен байланыстырады. Осы жерде ол танымдық әрекеттегі ойлаудың активтілігін жаңа объектімен байланыстырады. "Бірігуді біз бір беріліп қойған нәрсе ретінде қабылдай алмаймыз, егер біз бір нәрсені бірігулі ретінде көргіміз келсе, онда біз алдымен біріктіруіміз қажет"- осылай дейді Кант .

Таным үдерісіндегі синтетикалық ыңғай - әдіс. Әрбір нақты жағдайда соңғы мақсаттың моделін, тұтас образын құра білуді көздейді. Аналитикалық болса аралық этаптарды, соңғы мақсаты жеке, өзара бағындырылған сәттерді бөліп алуды талап етеді. Аналитикалық әдіс объектінің ішкі тенденцияларымен мүмкіндіктерін ашуға бағытталған. Маркс ғылыми анализ даму үдерісінің дайын нәтижелеріне сүйенеді деп атап көрсетеді. Энгельс болса "Анализ бір полюсті екінші полюсте бар сияқты етіп ашады деп атап көрсетеді .

Анализді қолданудың қажетті шарты ол әлемнің, оқиғалардың белгілі бір фрагментін беріліп қойған нәрсе ретінде қырқып алу, бөліп алу. Жоғары дәлдіктегі ғылымдар саласында қандай да бір шектеуліктерді қабылдау беріліп қойған нәрсе ретінде қандай да бір фрагментті бөліп алу қажеттілігінің де, зерттеуге тиісті жүйенің шекарасын тікелей көрсетіп тұратын, яғни шектеп тұратын белгілі бір шарттарды қабылдау тәсілінде күрделі де ықшамсыз математикалық негізделулерінің пайда болуына жол ашады. Мұндай процедуралар кейде аналитикалық әдіске теріс баға берілуінің себебі болып жатады.

Алайда, бұл көрсетілген аналитикалық әдістің белгілері оның жетіспеушілігі емес керісінше ерекшелігі болар. Ойлаудың абстракциялық іс-әрекетінің нәтижесінде өзгеріске түскен емес, нағыз реалды үдерісті зерттеу үшін бөліп алынған құрылым арқылы элементтердің иерархиясы мен өзара бағыныштылығын сақтау керек. Сондықтан зерттеудің аналитикалық тәсілі ретінде жүйе элементтері арасындағы байланыстарды орнатуда бір мағыналылық принципі өте маңызды.

Аналитикалық әдісті былай теріс бағалау басқа да жағдайларға байланысты. Олардың бірі біздің көзқарасымыз бойынша, позитивизмнің философиялық доктринасынан орын алған аналитикалықты тавтологиялық, таза ақыл ретінде түсіндіруге сын білдіру. Аналитикалық қатаң түрде және екі етусіз ақиқатқа жетуде тілде бекітілген логикалық терминдердің тегінен шықпауға бет алдымен байланыстырылады және ол теоритикалық білімнің онтологиялық пайдасыздығы туралы түсінікке айналдырылған. Алайда аналитикалық пен синтетикалықтың ара жігін ажырату қажетті түрде тілдің өзі білдіріп отырған нәрсеге қатынасын білдіріп отырады. Аналитикалық та, синтетикалық та нақты дүниенің қатынастарын қарастырумен байланысты. Куйан және Уайттың, сондай-ақ бір қатар кеңес зерттеушілерінің аналитикалық және синтетикалықтың дихотомиясын сынауы аналитикалықты тек логикалықпен, ал синтетикалықты тек эмперикалықпен, практикалық әрекет етумен байланыстыратын пікірге қарсы бағытталғанында дұрыс болып табылады. Куайн аналитикалық сөйлемдердің эмперикалық білімге тәуелсіздігін қорғап жатқан бағдар ұмтылысты жалған деп санайды. Ол бойынша, ешқандай сөйлемдердің тәжірибеге қарсы тұруға қабілеті жоқ, сондықтан аналитикалық сөйлемдерді берілген принцип бойынша, яғни тәуелсіздік принципі бойынша бөліп алу шын мәнінде логикалық позитивизмнің догмаларының бірі болып табылады ...

А.Вагнердің "Саяси-экономияның оқулығы" атты кітабына берген ескерту сындарында Маркс былай дейді: "Менің әдісім аналитикалық". Мұны тура мағынасында түсіну керек пе? Кеңестік - философиялық әдебиеттерде бұған жарытылған жауап жоқ. Бір жағынан, Маркс "анализ әдісі" деген ұғымды жалпы теориялық әдіс ретінде қолданды деген пікір бар , "meine analitische Method" деген фразаны екі түрлі аударуға болады: "менің аналитикалық әдісім" ретінде және "менің анализ әдісім" ретінде. Біздің пікірімізше, Маркс бұл атауды өзімнің жеке әдісім деп қолдануы мүмкін. Тәжірибеге, фактілі материалдарға сүйеніп, оларды жан-жақты зерттеп, манызды қасиеттері мен қатынастарын ашу аналитикалық әдістің жағымды жақтары болып табылады. Бұл диалектикалық әдіске сай келеді. Маркстің көптеген замандастары, соның ішінде, Ланге де Маркстің эмпириялық материалдарды еркін жол таба алатынына таң қалған. Осы жерде Маркстің Лангеге айтқан сөзін келтіруге болады: "Ланге мені эмпириялық материалдарды сирек жол табады деп қатты аңқаулықпен айтады. Ал менің "эмпириялық материалда еркін қозғалатынын" материалды зерттеудің белгілі бір әдісінің - атап айтқанда диалектикалық әдістің арқасы, көшірмесі екені оның басына да келмейді" . Бірқатар кеңес зерттеушілері Маркс аналитикалықтың ақиқат мәнін лайықты бағалай отырып, өзінің әдісін аналитикалық деп атайтынын айтады. В.В.Агудов келесі қорытындыға келеді: "К.Маркс кейде өзінің абстрактылықтан нақтылыққа қарай өрлеу әдісін ол зерттеулі объектілерге жан-жақты анализ жасауға мүмкіндік береді деп есептеп, оны "аналитикалық" деп атаған" . В.И.Мальцев, керісінше, Маркс оның әдісін аналитикалық деп атағанда бұған келіспеушілік білдіргенін айтады.

...Маркс үшін аналитикалық ыңғай жасау - демек, экономикалық берілген қоғамдық кезеңді, ішкі байланысты зерттеу (сынмен мүшелеу)...

Істің мәнін ұғынуға мұндай ыңғай жасау берілген үдеріс үшін сырт болып табылатын басқа да факторлардың араласуымен байланысқан факторлардың бар кешенін зерттеуді қажет етпейді. Белгілі бір бастапқы берілген нәрсені анықтап алу және тұтастыққа жасырын тән сипаттарды ашуға бағытталу - аналитикалық әдістің мәні. Маркс еңбектерінде ол өте жақсы қолданылған. Ақшаның шығу үдерістері, ақшаның капиталға айналуы, Маркста объективті ретінде, мемлекет пен құқықтан тыс, тәуелсіз болып жатқан нәрсе ретінде зерттеледі...

Сонымен қатар, Маркс зерттелінген құбылысқа қатысты сыртқы, әсер етуші факторлардың жиынтығын да қарастырады. Маркс табиғи-тарихи даму үдерісінің белгілі бір кезеңдеріндегі ал сыртқы факторлардың үлкен мәнін атап өтеді. Сөйтіп, алғашқы капитал жинау үдерістерін зерттей отырып, ол алдыңғы феодалдық құрылыстың ыдырау және жаңа қоғамдық ағзаның қалыптасу үдерісінде экономикалық емес, сыртқы факторлар - мемлекеттік күшпен мәжбүрлеу факторларының анықтаушы, басты орынға ие болғанын көрсетті. Осылайша, арнайы зерттеу пәні нәрсесі ретінде "экономикалық берілген қоғамдық кезеңді", капиталистік формацияны, оның пайда болуы, даму, қызмет атқару заңдылықтарын алған Маркс ұлы аналитик болып көрінді. Ол өзінің зерттеген нәрсесінің "ішіне" еніп, мәнін ашып, анализ арқылы оның "талқанын" шығартып, ол ағзаның қозғалыс көздері мен қызмет атқару ерекшеліктерін ашып берді. Сонда да Маркс имманетті анализбен (объектінің өзіндік, тәуелсіз (сыртқа (мәнін ашып көрсетумен) шектелген жоқ. Ол "бастапқы негіздің шегінен асып шығуды'" жүзеге асыра отырып, принципиалды басқа құрылымның құрылуын және анық басқалай қызмет атқаруын көрсете отырып, "қазіргі күйді жойып отыратын" дамудың басқа да тәсілін көрсетті.

Маркстік әдіснамада синтетикалық, конструктивтік тенденциялар басым. Алғашқы проблемалық құжатта - коммунистік партияның манифестінде қоғамды социалистік түрлендіру идеясы атап көрсетілді. Маркс айтқандай "философтар әлемді әр түрлі түсіндірді, бірақ істің дамуына практикалық-шығармашылық қатынастың қажеттігін көрсетеді" . B.C. Швырев айтқандай, "марксизм қоғамға қатысты ғылыми ойлаудың қазіргі заманғы проективті-конструктивті стилінің алғашқы тарихи үлгісі болды деп толық құқығымызбен айтуға болады" . Марксизмнің ұлы жеңісі - тарихты материалистік түсіну -синтетикалық, концептуалдық қозғалыс болды. Қоғамдық даму заңдылықтарын сапалық тұрғыдан жаңа және теоретикалық дұрыс бейнелеу - осы қозғалыстың нәтижесі. Әдіснаманың конструктивті - синтетикалық тенденцияларының мәні объективті қоғамдық-тарихи заңдылықтарға сай келе отырып, адамның әлеммен қазіргі практикалық өзара әрекетін басып озатын теориялық моделдер мен концепциялар жасауда. Маркс жаңалыққа қарай қозғалысты философтардың, тарихшылардың идеяларын анализдеумен шектеліп қана түсіндіруге, негіздеуге болмайтынын көрсетті. Шын әлемнің өзіне сүйену керек. Ондағы шын қозғалыс себептерін табу керек. Бәрінен бұрын, сананың коғамдық болмыстың ықпалымен дамитынын түсіну керек.

Дәл осы позициялар жағынан Маркс таным үшін сананы негіз ететін классикалық рационализмге басқа әдісті қарсы қояды. Бұл әдіс бойынша сананың формаларын зерттеу центрді, негізгі сананың шеберінен, шегінен тыс шығаруды көздейді. Ол берілген тұтастықтың шегінде тұрып, біз оның табиғатын, заңдылықтарын тани алмайтынымызды көрсетеді. Маркс пен Энгельстің позициясы сананың шеңберінен шығуды, бұл феномендерді олардың өздерінен емес, қоғамдық болмысқа, заттық-практикалық іс-әрекетке сүйене отырып түсіндіруді талап ететін логикаға негізделеді. Гегельдің құқық формасын зерттеу Маркске мына нәтижеге жетуге мүмкіндік берді: "құқықтық қатынастар олардың өздеріне сүйену арқылы да адамзат рухының жалпы дамуына да сүйену арқылы түсіндіріле алмайды, керісінше, олар материалдық, өмірлі қатынастарға сүйенеді". (Кіші гегеляндықтардың фантазиясына сай, адамдардың барлық қатынастары, барлық олардың әрекеттері, жүріс-тұрыстары сананың жемістері - туындылары болып табылады). Берілген құрылымның шеңберінен шығу және бұл құрылымға жүйенің қимыл-әрекетін анықтап отыратын сыртқы құрылымдарды тіркеу - Маркс әдістерінің маңызды сипаты. Марксизмнің іргелі ережесі - болмыс сананы билейді - әдіснамалық тұрғыдан алғанда ол сананың мәнін ашып көрсету үшін ол мәнді сананың шегінен тыс жерден іздеу керек деген фактінің бейнесі іспеттес. Бұлар мұнан басқа теориялық білімнің құрамына заттық-практикалық істерді де қосу қажеттігін корсетті. Олар ақылдық контрукциядан тыс бар болатын, берілген жүйені анықтап, түрлендіріп отыратын себептер мен тәуелділіктерді іздеп тауып, зерттеу керек екеніне жиі көңіл аударып отырды. Сыни сынаудың ойлау приемдары мен тәсілдерін талдай отырып "Святое семейство" деген еңбектерінде Маркс пен Энгельс былай дейді:

"Абсолюттік ойлаудың өзін бар реалдылық мына менмін деп есептейтініндей сыни сынау да өзін дүние де мен ғана бармын деп есептейді'"... Сондықтан, ол өзінен тыс басқа еш нәрсені мойындамайды.

Марксизмнің негізін салушылар шын, нақты заттардың ерекшелігін жоққа шығаратын спекулятивті философтарды сынады. Олар мистикалық спекуляцияның құпиясын ашты. Сыни сынаушылар шығарған абстрактылы түсініктер, мысалы, "жалпы жеміс" жеке заттардың олардың тыс өмір сүретін мәнді субстанциясы болады делінеді. Бірақ спекулятивті ойлаудың мың құбылған мистикалық түрленулері мұнымен бітпейді. Спекулятивті философтардың басты мәселесі - белгілі бір дәрежеде жалған болып табылатын жалпы ұғымдардың (пікірлеу мәндерінен) (алдымен жалпы идеялық деңгейдегі (дүниежүзілік ақыл), кейін логикалық тіл деңгейіндегі жалпы мәндік ұғымдардан) нақты, жеке заттардың, объективті заттардың, табиғаттың өмір сүруін шығару. Әр түрлі нақты заттарды зерттемей, білмей жатып, қалайша "жалпы жеміс" деген абстракциядан нақты әр түрлі алма, алмұрт, шие деген заттарға көшуге болады. Сынаушылардың көзқарасы бойынша, олардың нақты заттардың барына сезімдер арқылы өзіне қолдау табатын "соңғы пайымдау" болады. Сонымен бірге сезімдік - эмпириялықты қалыптастырады. Сонымен, бұл сұраққа жауап өте қарапайым. Ол үшін мына төмендегі нәрсені қабылдау керек: "Жалпы жеміс" - бұл сеніп қалған, айырмашылығы жоқ, тыныштықтағы мән емес, ал ол қозғалыстағы, тірі өзіне-өзі айырма беріп отыратын мән" .

Мұндай пайымдау амалдар Прудонға да тән. Прудонда өзінше тәуелсіз бар болатын, ішкі даму көзіне не ол - экономикалық категория. Ол шын экономикалық қатынастар бар болғаны абстракциялардың экономикалық категориялардың көрінісі дегенді айтады. Қазіргі заманғы проблемалардың шешімі қоғамдық әрекеттерде емес, о бастағы болып жатқан диалектикалық айналымда. Прудон үшін дәл осы категориялар қозғаушы күш болып табылады.

Бұлай ойлаудың кемшілігі көрініп тұр. Заттың даму үдерісі бойынша із кесе отырып, мұны - үдерісті ұғымдар арқылы бейнелеу бір нәрсе де, ұғымға өз бетінше "жүйе құрушылық принципінің" рөлін тану және бұл ұғымда нақты бар заттардың көп түрлілігі мен дамуының көзін көру басқа нәрсе. Бұл бойынша Энгельс "негізгі бастың ішінен емес, бастың көмегімен сырттан, шын әлемнен іздеу керек" деп жазды.

Маркс ойлау үдерісі кезіндегі тікелей сезіммен қабылдаудың рөлін азайтпайды. Ол былай атап көрсетеді: "нақтының сезімдік бардың өзі - шын, бастапқы негіз осы, және, осының салдарынан, сондай-ақ меңзеу мен түсініктің бастапқы негізі". Маркс реалды нақтылық біздің көз алдымыздан "үнемі шықпауы керек" - деп атап көрсетеді.

Алайда, объектінің мәнін тікелей эмпириялық жолмен түсінуге болмайды, бұл түсінік теориялық ойлау арқылы шығарылуы керек дейді. Бұл тәсіл - абстрактылықтан нақтылыққа қарай өрлеу тәсілі-танымның аналитикалық және синтетикалық сәттерінің диалектикалық бірлігі . Маркс нақты тұтастық ой тұтастығы ретінде, ойға айналдырылған нақтылық ретінде ешқандай жағдайда да өзін-өзі тудыратын және сезімдік қабылдаудан тыс ой қозғайтын ұғымның жемісі, туындысы емес, ал сезімдік қабылдауларды ұғымдарға өңдеп айналдыру, яғни, тіке айтқанда сезім тілінен ұғым тіліне ауыстыру болып табылады. Бұл сезімдік қабылдауларды ұғымға көшіру, өз кезегінде, ойдың аналитикалық та, синтетикалық та, барысын қажет етеді. Аналитикалық сәттер бастапқыда берілген элементтерді толығырақ ашып көрсетумен байланысқан. Объектінің сипаттары мен маңызды қасиеттерін бөліп алып, анықтау - затты одан ары қарай концептуалды ұғынудың қажетті шарты. Әлемнің бұрын белгісіз болып келген құбылыстарының мүмкін ықпалына ашықтығы, оның үнемі байып отыруы. Маркс әдісінің конструктивті-синтетикалық жағының ерекшелігі.

Сөйтіп, Маркс әдісі тек қана нақты, берілген зерттеу нысанының қасиеттері мен ерекшеліктерін ашуды ғана емес, тағы да бар негіздің шегінен шығу, сыртқы себепші факторларға сүйенуді, сапалық тұрғыдан жаңа тұтас құрылымдарды жасауды көздейді деп қорытынды жасауға болады. Осы тұрғыдан алғанда Маркстің диалектикалық әдісі қаншалықты синтетикалық болса, соншалықты аналитикалық та болады. Анализ бен синтездің бірлігі Маркстік зерттеу әдісінің негізгі принциптерінің бірі болып табылады.

Анализ және синтез диалектикалық әдістің маңызды құрамды бөліктері. Ленин анализдің тиімділігі мен әсерлілігін оның нақты бар практикалық тәжірибелерді зерттеуге бағытталғандығымен "ғылымның бізге беріп қойған нәрсесін" зерттеуге бағытталғандығымен байланыстырды . Синтез - бұл жаңа нәтиже, жаңадан анализдің көзіне айналатын сөйлем. Синтезді анықтау барысында оның ерекше жағы ол - берілген негізден тыс жүзеге асады (яғни, бұрыннан бар мәнді ашпайды, ол жаңалықтар енгізе отырып іске асады) .

Диалектикалық әдістің құрамды бөліктері ретінде анализ бен синтез ғылыми танымның даму үдерісіндегі қарама-қарсы, бірақ бір-бірінің болуын қажет ететін екі диалектикалық кезеңді өздері арқылы көрсетіп отырады. Қазіргі гносеология арқылы даму толысқан теорияның бастапқы негізгі ережелерін одан ары қарай өрбітудің негізінде аналитикалық тип бойынша жүретін және негізінде жасырын түрде сақталған нәрсенің имманентті дамуы ретінде көрінетін облыстар анықталуда. Бір қалыптылықтың, сатылықтың үзілетін облыстары да анықталуда. Бұл иеліктегі бар білімнің шегінен шығу. Мұндай жағдайда жаңа теория қалыптасып кеткен ескі логикалық іздерді төңкере отырып, принциалды өзге конструктивті негізде қалыптасады. Конструктивті өзгертулер, жаңа идеализацияларды қажет қылу, дайын түрде кездеспейтін жаңа өзге ғылыми зерттеу нысандарын жасау, қоршаған әлемді игеру формаларын интегративті қиыстыру - ғылыми білімді дамытудың синтетикалық тәсілінің ерекшеліктері міне осындай. Практикалық немесе теориялық -танымдық проблеманың шешілуіне әкеп соғатын революциялық ашылулар, әдеттегідей, бірімен-бірі байланысы жоқ болып көрінгенде ғылымдардың түйіскен жерінде болып жатады. Осыған байланысты жаңа синтетикалық білім бұдан да үлкен мәнге ие болады.

...Келешек сұлбасын және әдеттегісінше, жүйенің өзгермелі негізін концептуалды ұғыну, зерттелу үдерісі стратегиясының тәсілдері операциясын жасау объектінің құрылымына бойлай ену құралдарын белсенді және конструктивті пайдалану және олардың арсеналын кеңейту - міне осылармен диалектикалық әдістің синтетикалық функциясы байланысқан мұндай тектес тәуелділіктерді гносеологиядан басқа жерлерде де ұштастыруға болады. Тұтас жүйе ретіндегі мәдениеттің функция атқаруын жалпы теориялық ұғыну бірі-бірімен диалектикалық арақатынаста тұрған оны - мәдениетті - трансляциялаудың екі тәсілін бөліп алуға мүмкіндік береді. Бір жағынан, мәдениеттің нақты жиынтық әлеуетін сақтау мен көшіріп алу әрбір келесі күй одан алдыңғы күйге бағынышты болатын, сол арқылы түсіндірілетін жалғастық логикасын керек етеді. Бұл жерде бір мақсат көзделіп отыр: кейінгі ұрпақтарды алдыңғы ұрпақтардың тәжірибесіне жанастыру арқылы бар табылып қойған нәрсені келешектік формаларға өткізу (алдыңғы мәдениеттің келер ұрпақ мәдениетіне әсері, осы мәдениет күйін анықтау). Нақты - тарихи жеке адам қалыптасқан және оның іс-әрекетін анықтайтын білім, дағды прием, тәсілдердің жиынтығын меңгереді. Бұлар оған қоршаған ортада бағдар табуға, заттарға қалыптасып кеткен дәстүрлі жолмен әрекет жасауға мүмкіндік береді. Бұл бізге оқыту және ағарту үдерісінде жақсы көрінеді. Осылайша, аналитикалық тип үшін ерекшелік белгі ол - қабылданған нормаларды көшіріп берумен байланысқан қарым-қатынастың дәстүрлі тәсілін жүзеге асыру. Басқа жағынан, мәдениетті тасымалдаудың басқа тәсілі де көрініп тұр. Бұл тәсіл жиналған тәжірибені "қайта айналымға" шығарумен ғана шектелмейді, ол мұраға қалған мәдениетке біраз жаңа шығармашылық нәтижелерін де тіркейді, сондай-ақ жеке жақты, әлемге қатысты жеке түсінікті де ескеріп отырады. Мәдениетті тасымалдаудың синтетикалық тәсілі жаңа тәсілдер мен өлшемдерді тіркестіріп жинаумен байланысқан. Бұлар индивидтің іс-әрекеттік қабілеттерінің әмбебаптығының арқасында мүмкін болады. Сөйтіп, синтетикалық тәсіл қоршаған ортаны өзгерту, адамның барынша жасанды түрде әсер етуіне септігін тигізеді. Бұл тәсіл әлемді адамзаттың өз қалауы бойынша игеру мүмкіндігімен байланысты динамикалық (активті) компоненттерге иек артады. Синтетикалық әдістің нәтижесі - жаңа нәрсені, мықты нәрсені жасау.

Аналитикалық және синтетикалық тәсілдерді бұл екеуін екі жаққа қарай айыратын -бұлардың негізгі құрылымы. Аналитикалық тип дамудың бағытын бұрыннан, о бастан беріліп қойған тұтастықтың анықтап отыруын керек етеді. Бұл жерде, (сыртқы әсер етуші күштердің бар болғандарына қарамастан) ішкі өзіндік даму принципі басымдық танытады. Аналитикалық тип сондай-ақ кейбір инновациялық жағдайларды да ескереді, бірақ бұл жаңалықтар қалыптасқан жағдайды (стереотипті, негізді) өзгерте алмайды. Тек синтетикалық қозғалыс қана жаңа теориялық мәндердің, жаңа типтердің, нақтылықтан жаңа қырларының ашылуына мүмкіндік береді. Синтетикалық - бұл сапалық тұрғыдан алдыңғыға қарағанда бөлек, жаңа негізді жасау. Қалыптасып бітпеген әлі қалыптасып жатқан теория; Маркстің бейнелі сөзімен айтқанда, фундаменті әлі жоқ үйдің жеке қабаттарын салуға ұқсатуға болады . Анализ өзінің қозғалуы арқылы берілген бұрыннан бар жүйенің бұрын белгілі болмаған, бірақ берілген құрылымның қарамағында болатын жаңа элементтерді ашады. Бірақ бұларды принципиалды жаңа элементтер емес екені көрініп тұр. Осыған байланысты, Галилейдің бейнелеп айтқан бір сөзі еске оралады: "Сіз бұл нәрсені білетініңізді әлі өзіңіз білмейсіз, алайда біз қазір сіздің бұл біліміңізді сыртқа суырып шығарып оны логикалық түрде қайта қалыпқа салып береміз'".

Бұл аналитикалық жаңа нәрсенің өзіне сай сипаты кеңестік философиялық әдебиеттерде атап көрсетілген. А.Ф.Лосев былай атап өтеді. "Аналитикалық терістеудің бар жаңалығы оның белгілі бір тектегі өзгерісті, ауытқуды көрсетіп тұруында және бұл өзгеріс қаншалықты аз, нөлге жақын болса да. Бірақ аналитикалық терістеу бәрібір тұрақты шаманың өзгерісін көрсетіп тұрса, онда ол бұл тұрақты шамаға өсімше, қосымша жайлы да бізге бір нәрсе айтып бере алады" .

Жаңа білімге ие болудың аналитикалық формасын адамның практикалық іс-әрекетінің қарамағындағы, құрамындағы заттардың жаңа байланыстары мен қатынастары анықтайды. Бұл форма дедуктивті қорытындылау және бұл қорытындыдан алынған салдарларды қарастырумен тығыз байланысты. Білімді аналитикалық өсірудің мысалдарының бірі ол - Д.И.Менделеевтің кестесінің шеңберінде жаңа химиялық элементтерді алдын ала болжау.

Синтетикалық ыңғай белгілі бір өмір сүру жағдайында қалыптасқан байланыстар мен тәуелділіктер жүйесінен объекті бөліп алып, содан соң оны қайта құрумен байланысты. Синтетикалық тәсіл кезінде негіз болатын нәрсе екі облысты қамтиды. Алғашқы, бұрынғы негіздің ішкі мүмкіншілігін әлеует дамуындағы үздіксіз жалғастық желісінен басқа белгілі бір мақсаттарды қоюмен байланысқан сфера, субъективтіліктің конструктивті рөлін ашумен байланысқан сфера және келешектегі жүйенің құрамдары мен құралдарының жиынтығы ретіндегі материалдық аймақ. Логикалық-әдіснамалық тұрғыдан синтетикалық заттың мәнін тікелей өз ішінен анықтауды теріске шығару ретінде түсініледі және бұл затты немесе бұрынғы жүйені бұрынғыдан да кеңірек эсер етуші факторлардың астына алу ретінде түсініледі. Біздің көзқарасымыз бойынша, әр түрлі мәселелерді зерттеудің мұндай бағыттылығы категориялық ойлау қатарындағы жалпы диалектикалық әдістің екі ең басты бөліктері - аналитикалық пен синтетикалыққа бағынады.

Сондықтан аналитикалық және синтетикалық, біздің көзқарасымыз бойынша, білім дамуының теориялық та, эмпириялық та деңгейлерінің маңызды сәттерін өздері арқылы көрсетіп отырады. Басқаша айтқанда, теориялық та, эмпириялық та әрекеттер аналитикалық не синтетикалық ыңғайлар бойынша іс жүзіне аса алады.

Ғылыми теорияларды танымдық анализдеу кезінде маркстік зерттеулерде аса зор рөл атқарған және оның жүйелік әдісінің әдіснамалық ерекшелігі болатын қосарлылық феноменін ескеру маңызды "кітабымыздағы ең жақсысы - деп жазды, К.Маркс, - бірінші бөлімде атап өтілген тұтыну құны арқылы көрініс бере ме немесе айырбас құны арқылы көрініс бере ме осыларға байланысты еңбектің қосарлы сипаты.

Эмпириялық зерттеу егер ол тек бастапқы алынған концептуалды негізді эмпириялық -сезімдік материалға қолдану бойынша әрекет ретінде іс жүзіне асып жатса, осы жағдайда ғана ол аналитикалық сызба бойынша жүреді. Яғни белгілі бір бар концептуалды модель эмпириялық зерттеудің жалпы бағдары болып көрінеді (барлық уақыттың өлшемдегі -өткендегі, қазіргі, келешектегі және кері бағыттағы эмпириялық фактілерді бір жерге ойыстырып сығу). Ол өзі арқылы шамамен іздеу жүретін аумақты жалпылай көрсетіп береді. Ол - концептуалды модель - манызды фактілерді іріктеп алуға реттеушілік, ұйымдастырушылық әсер етеді. Экспериментатор - ғалым алынған деректерді белгілі бір тәртіппен бастапқы негіз ретінде қабылданған концептуалды идеямен ережеге сай орналастырады. Сонымен бірге, эмпириялық зерттеудің генетикалық алғашқы деген талассыз фактіні анықтау (барлық білім атаулы тәжірибеден түйсінген, қабылдаудан) эмпирияның теорияға салыстырмалы тәуелсіздігін көрсетеді және басқа эмпириялық зерттеудің синтетикалық типін ұғынуға бағыттайды. Белгілі бір шегі бар кең мағынада эмпирия әлемді тікелей сезімдік-практикалық игерудің нәтижесі мен үдерісі түрінде болады.

Эмпириялық деңгей танымдық үдерісті объекті сезімдік-бейнелі зерттеудің басымдығы жағынан, сондай-ақ білім мен дағдының бірлігі түріндегі осындай өзара әрекеттің нәтижесі ретінде сипаттайды. Эмпириялық зерттеудегі синтетикалық ыңғай кезінде фактіні қалыптан тыс кеткені баса көрсетіледі. Бұл фактіні ұғынып, кескіндеу бұрынғы білімнің мазмұнына сай келмейді және оның шеңберінен тыс ауытқып шығады. Осы секілді теориялық деңгейде де теорияның бастапқы принциптерін бүге-шігесіне дейін нақтылаудың арқасында және "концептуалды ядро" делініп жүрген нәрседен салдарлардың өрбіту, шығарудың арқасында өзгерістер болуы мүмкін. Осы арқылы аналитикалық даму тәсілі көрініс табады. Синтетикалық қозғалыс теорияны радикалды өзгертумен байланысты, оның негізгі принциптері мен ережелерін қайта қарастырумен байланысты. Бұл қайткен күнде де қазіргі нақты мазмұндық облыс пен бұрын мұның сыртында қосылмай қалып қойған фактілер арасындағы не жаңа теориялық объектілер -концептуалды ойлау құрылымдары арасындағы арақатынастың болуын керек етеді.

Жаңа білімді алуды Канттың сызбасы мұндай процедураны "сырттан таңып алу" ретінде ашықтан-ашық ақиқатқа айналдырды. Кант бөлініп тасталған құрылымдар мен үдерістерді біріктіру мүмкіндігін көрсете отырып, сырт жақтан келіп қосылудың маңыздылығын көрсетті. Гегель синтезді былай түсінгені үшін Кантты сынға алды. Ол түсінікті сыртқы бірлік жайлы ұғым деп есептеді. "Синтез" деген сөздің өзі, - деп атап көрсетеді Гегель, - кейбір сыртқы бірлік тұтастық туралы және өздіктерінен бөлек -бөлінген сәттерді жай біріктіре, тіркестіре салу туралы түсінікке тағы да оп-оңай алып келеді'. Бірақ қазіргі даму жағдайында ғылыми салалар кешенін қамтыған интегралды ағымдар дәл осы бөлшектеніп кеткен, салыстырмалы тәуелсіз өмір сүретін бірліктерді спецификалық қызметке ие болатын біртүтас құрылымдарға тіркестірудің тәсілдерін үйрену туралы бастапқы стратегиялық қағиданы ескеріп отыруға итермелейді. Ал бұл әркелкі элементтердің мақсатқа сай біріктірілуі жаңа құрылымдар пайда болуының көздерінің бірі болып шығады дегенді білдіреді. Сондықтан, біздіңше, Канттың "сырттан қосып алуы" жүйесінің өзі арқылы реттеліп отыратын құбылыстарды зерттеу регулятивті деуге болады.

Гегельдің әдіснамасы арқылы таным үдерісінің заттың шығу жолымен құру тәсілдерінен көңілді бұра отырып, тек бір мақсатты көздейтін қырлары - ол туралы жоғары дәрежедегі толымды білім алу мақсатын көздейтін қырлары игерілген. Гегель үшін аналитикалық және синтетикалық заттың көптеген әр түрлі қажеттері мен жақтарына айырма әрекеттерін жүргізбейтін, тек берілгендігін, барлығын бөліп алатын, жай қармап алудан әр түрлі ағымдармен күштердің бай спектрін ұғынуға қарай құрылған ойлау әрекетінің иерархиясы. Олар барлығын тудырушы ұғымның логикасы арқылы фактілі түрде беріліп қойған бір тұтастықтың қатынастары мен қажеттерінің бай спектрін ашады. Гегельде барлық жаңа нәрселер - барлығын қамтитын, өз-өзінен, өз ішінен дамитын ұғымның салдары.

Анализ и синтез

// Диалектическая логика: Формы и методы познания.

- Алма-Ата: Наука, 1987, - С. 209-246.

ИНДУКЦИЯ ЖӘНЕ ДЕДУКЦИЯ

Сергей МАРЕЕВ

Индукция және дедукцияның "әдіснамалық ассимметриясы". Индукция және дедукцияға қатысты қалыптасқан түсінік жалпылама мен ерекшелікті (немесе жекеге, өйткені диалектикалық емес философия ерекшелікті арнайы қарастырмайды) пайымдау дәстүріне негізделген. Индукция жекеден жалпыға қозғалысты, дедукция болса, керісінше, -жалпыдан жекеге қозғалысты қарастырады. Бұл екі қозғалыс, сонымен, бір-біріне қарсы бағытталған. Әдебиетте дедукцияны жалпыдан жекеге бағытталған қозғалысты қарастыру шарт емес деген дәйекті тұжырым, ал индукцияны - жорамалды тұжырым дейтін көзқарас та бар.

Соңғы түсінік кей жағдайларда дұрыс болса да, бірақ біздің мақсаттар үшін анау айтарлық маңызды емес. Біздер үшін индуктивті және дедуктивті қозғалыстардың арасында қарама-қарсылықтың сақталуы қай жағдайда болмасын маңызды. Бірінші жағдайда бұл қарама-қарсылық бағыт бойынша, ал екіншіде - сапа бойынша екені айғақ: болжамды және дәлелді білім - білімнің қарама-қарсы сапалары.

Индуктивті және дедуктивті қозғалыстың қарама-қарсылығы басқа формада - бұл қарама-қарсылықтың қайшылыққа алмасатын формасында көрсетілуі мүмкін. Олай дейтініміз, кез келген формальды дедуктивті жүйе аксиома немесе постулат деп аталатын көбіне дәлелдене бермейтін қағидалар жүйесінің кейбір сандарын да қамтиды. Оның үстіне олар жалпы сипатта болуы, басқаша айтқанда, шексіз күйлерге дұрыс тетік болуы шарт, ал кез келген индукция жағдайлардың тек соңғы санымен шектелінеді. Сонымен Б. Рассел ескерткендей, "индукция проблемасын тек жай санаумен осы күнге дейін шешілмей келеді". Индукция арқылы жалпы және қажетті тұжырымды (Кант айтпақшы, аподиктикалы дәлелді) алуға болатын проблеманы индуктивистер қойғанымен, бұл проблема мәңгі двигатель "проблемасындай" түбегейлі шешіле берілмейді. Өйткені шексіз күйлердің қатарын түгел қамту мүмкін емес, сондай-ақ күш-қуат жұмсамайтын жұмыста болмайды. Ойды қайырып айтсақ, индукция тікелей өзінің қарама-қарсы жағына - дедукцияға өте алмайды. Бұған қандай да бір дәнекер буындар керек.

Қалай демелік, индукция және дедукция проблемасы көрсетілген қарама-қарсылықтың бір жағын "қалқып" алумен немесе оның бір жағын жойып жіберетін формальды мағына енгізумен, шын мәнінде, шешіле берілмейді. Өйткені индукцияның мәнісі дедукциямен қарама-қарсылықта, және керісінше бағытта білінеді. Мұндай тоқтам логиктер мен философтардың көпғасырлық әрекеттерінің тәжірибесінен туындады. Олардың саналы түрде бірде индукцияны (Ф. Бэкон мен кейінгі индуктивистердің) немесе дедукцияны (Р. Декарт пен кейінгі метафизикалық рационалистердің) қолдаулары әр уақытта екінші жағынан қарама-қарсы бағдар мен көзқарастырды тудырды. Тілге тиек болған қарама-қарсылықтан қайшылықтың және оның мазмұнының терең көріністерін саналы түрде талдаған философиялық дәстүрде бұл проблеманың шешім табуы тегін емес еді. Бұл шешім алдымен қайшылықтың шешілуін және оны жүзеге асыратын тетікті іздестірумен байланысты. Бұл проблема әрбір тірі таным актісінде, әрі айқын мазмұн негізінде үнемі пайда болды және әрдайым шешімін тапты.

Осы проблеманы тікелей талдау алдында индукция және дедукция диалектикасының сипатын айқындауға жәрдем беретін тағы да бір дайындық ойына тоқталық. Ғылыми әдебиетте К. Маркстіц "Капитал" еңбегінде индукция мен дедукция бірлігінің логикасы ашып берілгені қанша мәрте жазылды. Бірақ та бұл бірлікті түсінуде кейбір "өлшем" жиі назардан тыс қалып қойды. Бұл көзқарастардағы ұйғарым бойынша, Маркске дейінгі теоретиктерде не индукция немесе дедукция басым болғандай, ал Маркс болса, ананы да, мынаны да ұмытпады да, екеуіне бірдей сәтті үйлесім тапқандай. Сонымен мәселе сапаға лайықты айырмашылыққа емес, оның дәрежесіне тіреледі. Онда, біріншіден, индукция және дедукцияның бірлігі туралы мәселе маркстік логика мен әдіснаманың теориялық мәселесі болмай, Маркстің жеке басы шығармашылығына жатпақ. Екіншіден, диалектика мұндай түсінікте: шектен шықпа, әр нәрседе өлшемді сақта, деп кең таралған даналыққа баланбақ. Мұндағы өлшем деп отырғанымыз (ертедегілер бұл категорияны түсінгендей) заң емес, қосынды, дәреже, "ұстамдылық" ретінде қабылданады.

Қарама-қарсылықты қажетті және заңды байланыстың сипаты деп қарастырғанда, онда "біразы солтүстік және біразы оңтүстік полюс", "біразы жағымды электрлік те, біразы теріс зарядты" деп айтқанмен пара-пар болмақ. Өлшем мұнда сандық тұрғыдан талқыланды да, қарқындатуда орын алатынды айырған кезде, ол жаңа сапа беретін дәреже сатында (музыканың жоғары және төменгі дыбыстарынан жаңа сапа туындайтын оның үйлестігі) қабылданды. Бірақ та соңғы қарама-қарсы да, тіпті жоғары және төменгі дыбыстар тудыратын сапалық айырмашылық та емес, ол тек сандық айырмашылықты білдіреді. Егер де индукция мен дедукцияның өлшемін сандық тұрғысынан түсінсек, онда мұндай "өлшемде" екі жақта ештемеге айналады да, сол ештемеге оң және теріс электрдің өлшеміне айналған болар еді де, бір жағы екіншісін жоққа шығармақ.

Егер индукция мен дедукция бірлігін осылайша түсінгенде, бірі екіншісіз болмайды, ал ғылым екеуін де пайдалануы керек, онда мұндай түсінікте диалектиканың ешқандай ерекшелігі болмағандықтан, ондай бірлікті дұрыс ойлаушы кез келген адам мойындайды. Мысалы, А. Пуанкаренің бірлік туралы өзінше түсінігі танымның теориясы мен логикасы болатын диалектикадан тіптен бөлек. Ол былай дейді: "Математикадағы ой-тұжырымның табиғаты қандай? Әншейінде айтатындай, ол шынымен-ақ дедуктивті ме? Тереңірек талдай түссек, ол мұндай емес екен, кейбір жағдайда оның табиғатына индуктивті ой-тұжырым да тән, содан ол нәтижелі келеді де" . Пуанкаренің ұйғарымынша, математикада индукция да, дедукция да қолданылады.

Индукция мен дедукция бірлігі туралы маркстік әдебиеттен екеуіне қатысты формальды және дәстүрлі түсініктердің бір жақтылығын жеңе алмаған еңбектерді жиі кездестіруге болады.

Егер Марксте (және Гегельде) индукция мен дедукция бірлігі туралы әңгіме болса, онда өлшем басқаша, заң ретінде, осы бірлікті жүзеге асыратын тетік ретінде түсіндірілуі керек, сонда мұндай өлшем индукция мен дедукцияны түбегейлі өзгертеді. К. Маркс соңғылардың бірлігі туралы әңгімені қозғағанда, оны формальды индукция мен формальды дедукция ретінде қарастырмайды, өзіндік қозғалыстың заңы аясында мазмұндық дедукция тұрғысынан талқылайды. Бұл бір мазмұнның басқа мазмұнға өтуінің (Аристотель ой-тұжырымының силлогистикалық ережелеріне ұқсас) сыртқы ережесі емес, сол мазмұнды ұйымдастырудың заңы.

Дедукцияның бұл сапасы индукция мен дедукцияның бірлігінен туындайды. Егер де олардың бірлігін ескі формальды мағынаға келтірмек болсақ, одан ештеңе өнбейді. Өйткені олар бірін-бірі теріске шығарады. Сондықтан алдымен қарапайым индукцияны қарастырып, соңынан дедукцияны қарастырсақ, немесе, керісінше, олардың бірлігін қарастыруды дәстүрге айналдырсақ деген ниет бір қарағанда жеңіл және жүзеге асыруға оңай көрінсе де, бұл тақырыптың осы үлгісін іске асыру мүмкін емес. Талдау бірден олардың ең жалпы және абстрактылы формасынан - екеуінің абстрактылы тепе-теңдігінен басталуы керек.

Индукция мен дедукцияны (әрқайсысы дара) олардың бірлігін қарастырғаннан кейін ғана түсінуге болады, ал индукция мен дедукцияны жіктеу тарихи және логикалық қозғалыстың алғы шарты емес, оның нәтижесі ғана. Ф. Энгельстің пікірінше, ой тұжырым ғана индукция және дедукцияға жіктелінеді . Осыдан жіктелуге дейінгі ой тұжырымның не екенін түсіну және жіктелу үдерісін талдау керек.

"Маркстің "Капиталын", әсіресе оның I тарауын, Гегельдің "Логикасын" түгел саралап талдамай дұрыс түсінуге болмайды" . Бұл шындық индукция мен дедукцияның диалектикасын түсінуге де қатысты. Индукция мен дедукция туралы дәстүрлі көзқарастар жалпылық пен ерекшелік туралы қалыптасқан қарапайым түсінікке негізделгенін айттық. Мұндай түсінікті алғаш Гегель ұсынды. Осы ұстанымға сүйене отырып, ол индукция мен дедукцияның қарама-қарсылығын ажыратып бере алды.

Гегельдің талдауы бойынша, егер "біртұтас принциптің қажеттілігі танылғанда" философиялық ілімдер бір жақты болады, өйткені "мұндай принцип біздің алдымызда формальды және абстрактылы тұрғыдан қабылданады да, одан ерекшелік туралы дедукция арқылы қорытынды жасалынбайды, ал жалпыны ерекшелікке қана қолданады және оны қолдану ережелерін іздестіреді... Идея түгелдей нақты болу үшін, одан нақтылықты дамыту абзал" . Яғни біз нақты білімді формальды дедукция жолымен жеке жағдайларды принциптен шығарудан емес, тек біртұтас принципті дамыту барысында ғана аламыз.

Гегельдің айтқанына құлақ түрелік: "Ерекшелікті жалпыламаға балаудың өзі басқа қатынасты құрайтындықтан, олар бір-бірінен бөлек нәрсеге жатады. Мұндай жағдайда жалпылама тек қайсыбір формальды принципке жатады, ал ондайда философия бір жақтылықты ғана ұстанады. Шын мәнінде, осы екі операцияны — ерекшелікті идеядан дамыту және ерекшелікті жалпыға балай білу, шынайы міндетті құрайды" .

Байыбына барсақ, бұл міндетті (ерекшеліктің даму үдерісін "идеямен" жалғастыру және ерекшелікті жалпыға жақындату үдерісімен ұштастыру) К. Маркс "Капиталда" атқарып шықты. Осындай жалғастырудың барысында көзге көрінген қайшылық қалқып алынады. Маркс бірде "жалпылама абстрактылы анықтамалар" зерттеудің бастауына алынуы керек десе, енді бірде, керісінше: "оқырман жалпы менің ойыма қосылмақ болса, ол жекеден жалпыға көтерілуге бейім болуға тиіс" , дейді.

Гегельдің ойынша, индукция мен дедукция формальды тұрғыдан әрдайым қарама-қарсылыққа бағытталынса да, бір-біріне сәйкес келеді. Олардың негізіне жалпы қасиеті бар ерекшелік алынғанда ғана бұл екеуі бір-біріне сәйкес келеді; сондықтан мұндай ерекшелік формальды-жалпы сияқты жай индукция жолымен, санап шығумен алынбайды. Ол формальды дедукция жолымен де алына бермейді, өйткені ол кез келген кеңейтілген логикалық қарастырудың негізін құрау керек. Қиыншылықты шешудің мұндай жолдары индукция мен дедукция проблемасының негізгі мазмұнын құрайды.

Индукция мен дедукция диалектикасы абстрактылық пен нақтылық диалектикасының сәтін, яғни білімсіздіктен білімге қарай қозғалудың бар жолын құрайды. Егер оның өзі осы тұтастықтың құрамында түсіндірілсе, онда тұтастық абстрактылықтан қарай өрлеу бір-біріне бағынышты және қандай да бір тәртіппен ұйымдастырылған "бөліктердің" қатарлары ретінде қабылданылады. Мұнда, бір жағынан, нақты-жалпының сипатын жалпы түсіндіру орынды, екінші жағынан - индукция мен дедукция диалектикасының дамуы абстрактылық пен нақтылық диалектикасының тек ерекше сәтіне ғана емес, жеке көрінісіне де айналады. Сондықтан диалектика соңғыны жалпы тұрғыдан білуді қажет тұтады және әрі бұл білімді нақтылайды.

Жалпы көптеген "жағдайлардың" тек ұқсастығы болғанда, осындайда жалпы мен ерекшеліктің сәйкестенуі сол жалпы мен ерекшеліктің абстрактылы тепе-теңдігін білдіреді. Мысалға, жай тауар айналысы актісі дамығанырақ нақтылық - капитал негізінің мағынасына жетпесе, онда ол адамдар арасындағы қатынастың жаппай тараған түріне жатса да, қарапайым ерекше түрін құрайды. Тауардың бұл жалпылама сипаты тек абстрактылы немесе формальды-жалпылама ғана, сондай-ақ ол бір мезетте тауар саудасының ерекше айқындылығымен тепе-тең де және соңғыға талдаусыз да. Балшықтың бір бөлігі оның тұтас күйін толық жеткізе алады. Шын мәнісінде, абстрактылы көптік абстрактылы жекелікпен сондай тепе-тең келеді.

Жалпылық пен ерекшеліктің бұл абстрактылы тепе-теңдігінде ерекшелік кейбір абстрактылы көптіктің, "кластың", "жиынның" және т.б. жеке көрінісі болатынын Гегель талқылап берді. "Арыстан, піл және т.б., - дейді ол, - төрт аяқты жануарлардың түріне жатады; айырмашылық сол, дәл бір мазмұн бір жағдайда жекеліктің арқауын, енді бірде -жалпылықты құрайды деу, форманы немкетерлікпен анықтау деген сөз, мұнда көлемнің теңдігін формальды ой тұжырымның нәтижесі деу, оны рефлективті ой тұжырымға жатқызу - немқұрайлық" .

Бұл айырмашылық формальды, өйткені ол төрт аяқты мысалдарда көрсетілгендей, төрт аяқтының тағы біреуін білгеннен жалпы "төрт аяқтылар" туралы жалпылама білімге ешқандай жаңа білім қосылмайды, сондай-ақ жеке Каяның өлімі туралы дерек - "адамның өлетіндігін" тағы да бір еске салғанымен, ол туралы жалпы білімге ештеңе қоспайды.

Энгельстің мына бір мысалында ерекшеліктің абстрактылы жалпылама формасына деген немқұрайлық фактісі былайша көрсетіледі: "Бумен жүретін машина жылылықтан механикалық қозғалысты алуға болатынның нақты дәлелі болып табылады. Бұл фактіден 100000 бу машиналары бір машинадан ештеңені артық көрсете алмайды, олар тек физиктерді осыны түсіндіруге мәжбүр етті" .

Абстрактылы-жалпы дегеніміз көптеген жағдайды қысқартудың тек түрі ғана. Мұндай қысқартулар танымның кейбір нәтижесі болса да, танымдық қызметтің формальды жағдайларын немесе негізін құрайды. Бірақ әңгіме алдымен танымның ішкі қозғалысын эмпириялық тәжірибенің қарапайым ауызшасынан, яғни ғылыми танымның ерекшелігін құрамайтын көріністен ажырату туралы болады.

Абстрактылы-жалпы мен абстрактылы-жекенің мазмұны бірдей болғандықтан, осы тұрғыдан олардың мазмұнын талдағанда жалпы мен ерекше арасындағы айырмашылық тіптен жойылады. Жалпылық пен ерекшеліктегі мұндай абстрактылы және немқұрайлы тепе-теңдігі индукция мен дедукцияның дәл сондай абстрактылы тепе-теңдігіне ұйытқы болады.

Индукция мен дедукцияның абстрактылы тепе-теңдігі. Танымның ерекше мазмұннан өзінің абстрактылы-жалпылама форма- сына, оған бей-жай ерекшеліктің басқа мазмұнына өтуін дедукция арқылы да, индукция арқылы да формальды тұрғыда жеткізу мүмкін емес. Өйткені индукция да, дедукция да жалпылық пен ерекшелікті, абстрактылы жалпылық пен абстрактылы жекелікті, "класты", "индивидті" формальды тұрғыдан жүргізуді қажетсінеді.

Мұндай өзгерісті үйлесімді танымдық үдеріс тұрғысынан қарастырсақ, ондай қозғалыс мүмкін емес, ол екі мазмұнның арасындағы қайсыбір байланысты тек кездейсоқ ұстап қалуы ықтимал. Ол бәрібір өтетіндіктен, логикалықтың кез келген формальды тұғырнамасы оған мүлдем түсініксіз қабілетті, әрі мәңгі антагомисті - "интуицияны" өзімен қатар болуды болжайды. Өйткені оның өзі ой тұжырымның, формальды дедукция мен формальды индукцияның да жалаң ережелерінің тар да тығыз шеңберлеріне ешқашан сиыспаса да, оның өзіндік ішкі қажетіне жарап жатты.

Егер де бұл қозғалысты ерекше мазмұнның абстрактылы-жалпы жағынан қарастырсақ, онда танымдық қозғалыстың негізі болатын ерекше мазмұн оның абстрактылы-жалпы жағында сипаттай алады. Сонымен, мысалға, К. Маркс тауарды капитал қозғалысының негізі, яғни оның ерекше мазмұны ретінде қарастырса, капиталды формальды жағынан сипаттайды: "тек капиталистік өндірістің алғашқы бастамасында ғана тауар байлықтың қарапайым жай түрі ретінде қабылданады". Өндірістің капиталистік түріне дейінгі еңбек нәтижесін анықтайтын ерекшелік капиталды тың жағынан (оның үстіне оның ерекшелігі анықталуға тиіс) сипаттайды. Бірақ бұл абстрактылы-жалпы анықтама (абстрактылы-жалпы деуіміз ол тек сипаттайды, оған арнайы тон емес) тауардан капиталға қатысты қозғалысқа мүмкіндікті бұған тіпті қажеттілік болмаса да ашады. Өйткені капиталға тауарлы форма ғана емес, сондай-ақ оның басқа да ерекшеліктері, атап айтсақ, машиналық өндіріс, дамыған несие және т.б. тән.

Осы тұрғыдан алсақ, қозғалыс жалпыдан жекеге өтуден құралады: капитал өзінің тауарлық формасы арқылы оның жеке түрі болып табылады. Осы тұрғыдан қарастырсақ, танымдық бұл қозғалыс дедукцияға жатады.

Бірақ та оны дәл солай индукция ретінде де қарастыруға болады, өйткені капиталдың тауарлы формасы оның жеке анықтамасы болып табылады. Егер де тауардың капиталға айналымын тауардың жалпылама анықтамасы тұрғысынан алсақ, онда ол формальды тұрғыдан дедукцияға жатады, егер де капиталдың жеке анықтамасын оның жалпылама анықтамасы тұрғысынан алсақ, онда ол формальды жағынан индукцияны құрайды.

Өкінішке орай, тауар, капитал, ақша және т.б. материя логикалық өтулер мен айналымды түсіндіру үшін оңтайлы емес, жарай да бермейді. Егер де мұның қолайлы үлгісін іздестіретін болсақ, мысал ретінде адамзаттың пайда болуы туралы әйгілі інжіл сюжетін келтіруге болады. Пайымдай түссек, бұл сюжет адам "идеясы" туындауының логикалық үлгісін құрайтындай.

Інжіл бойынша, құдай адамды өз бейнесіне және өзіне ұқсата жасаған. Бірақ оны бір дана күйінде - Адам ретінде, көне еврей тілінде "адам" ретінде жасайды. Мұнда жеке индивидтің атауы мен Адам тегінің атауы ұқсас келеді. Адам деген дыбыс қана емес, олардың мәні де үйлеседі. Адам жеке индивид ғана емес, ол адамзат түріне ерекше бастау болатын, өзінше дара адам. Сондықтан әр бала әкесінің тегімен толық аталынғандай, адамзат ұрпағы да соның атауымен аталады.

Мұндай жағдайда тағы да бір маңызды жайға назар аударған абзал: біз бұл жағдайда жалпы мен ерекшелік, ру мен бастау түрі тепе-теңдігінің жалпылама үлгісімен істеспіз. Десекте тағы да бір пікірді ескерген жөн: інжіл сюжеті бойынша, құдай адамда айқын идеяны, адам идеясын тірілтті. Бұл идеяның мәнісі неде десек, онымыз басқа мәселеге жатады. Бірақ бұл идея, басқа идеялардай жалпыны, жалпыламаны анықтайды десек, онымыз маңызды. Осы тұрғыдан қарастырсақ, Адам жалпылық пен ерекшеліктің тепе-теңдігін білдіреді.

Егер де біз айтылған ойларды бетке ұстап, Адамнан басқа адамдарға өту үдерісін қарастырсақ, онда бұл қозғалыс дедукцияны да, индукцияны да қамтиды. Егер бұл қозғалысты Адамда тұрақтаған жалпы идеядан (құдайда болған) жеке адамға алмасу деп ұқсақ, мұнымыз анықтама бойынша дедукцияға жатады. Ал жеке Адамнан адамзаттың жалпы түріне алмасу идеясы индукциялық желіні құрайды. Бірақ бұл тұтас бір қозғалыстың абстрактылы көріністері ғана. Ерекшеліктен, мына жағдайда, Адамның ерекшелігінен бас тартқан кезде абстрактылы көріністер жеке-жеке және бір-біріне үйлеспейтін қозғалыс түрлеріне айналады. Ал жалпыламаны Адам болмысындағы нақты идеядай емес, абстрактылы-жалпылама түсінік формасы ретінде қабылдасақ, оның әрбір түрлерінен басқа мазмұнды таппаймыз.

Энгельстің пайымдауынша, жекені ерекшелікке, ерекшелікті жалпыға көтермелегенде кез келген таным тұтастанады. Шындығында, таным әрдайым абстрактылы-жекелік пен абстрактылы-жалпыламаны өзіне ұштастыратын ерекшелікті тануға бағытталған. Сондықтан формальды индукцияны формальды дедукциядан бөле-жара қарауға оларды қарама-қарсы қою және, мұнда пайда болатын үйлестік проблемасы - мұның бәрі де, бір қарағанда, жасанды және артық көрінеді. Бұл қадам, шын мәнінде, теориялық талдаудың талабын білдіреді; формальды индукция мен формальды дедукцияны жіктеу қажеті оларды байланыстыратын, мазмұнды дедукцияға айналдыратын немесе нақтылыққа көтермелейтін ерекшелікті болу қажетінен туындайды.





Бұл ойды Маркстің экономикалық мәтіндері де растай түседі. Мысалға Маркс, капиталды неден бастау керек, неден шығару керек проблемасын шешу үшін алдын ала индуктивті талдау жүргізеді. Талдау барысында мынандай қорытындыға келеді: Капитал ұғымын дамыту үшін еңбекті емес, құнды, оның үстіне айналым қозғалысында жетілген айырбас құнын бетке ұстау керек. Адамдар нәсілдерінің айырмашылығынан бірден банкирге өту немесе табиғаттан - бу машинасына өту қалайша мүмкін болмаса, еңбектен де бірден капиталға өту соншалықты мүмкін емес". Маркс еңбек табиғатын зерттей отырып, тоқтамға келеді: еңбектен тікелей капиталға өтуге болмайды, өйткені "еңбек үдерісі оның жалпылама формасы тұрғысынан ешқандай ерекше экономикалық айқындылыққа жатпайды. Онда адамдар қоғамдық өмірінде өндіріске енетін ешқандай тарихи (қоғамдық) өндірістік қатынас анық көрсетілмеген, керісінше, онда еңбек ретінде әрекеттенетін және еңбекке бөлінетін өндірістің қоғамдық тәсілдерінің барлығын қамтитын жалпылама форма мен жалпылама элементтер қамтылады" .

Сонымен, еңбектің өзін алсақ, ол таза экономикалық категорияның өзіне жатпайды: айқын қоғамдық форма жағынан алсақ, еңбек оның мазмұнынан емес, қоғамдық экономикалық формасынан тәуелді. "Капитал, - дейді К. Маркс, - өндірістің қарапайым үдерісі, еңбек үдерісінің заттық жағы ретінде қарастырылды. Десек те форманы анықтау тұрғысынан алсақ, бұл үдеріс құнның өзін-өзі өсіру үдерісі болып табылады" . Сонымен капитал еңбектен жасалынбаған, бірақ еңбектің қайсы бір формасы, атап айтқанда, жалданбалы еңбек капиталдан туындаған. Капиталдың өзін жалпы еңбек емес, айырбастау құндылығын жасайтын еңбектің нақты тарихи түрі, яғни қарапайым тауарлы өндіріс жағдайындағы еңбек жасайды. Капиталдың субъектісін еңбек емес, құн құрайды. "Ол (құн-С.М.) форма жағынан өзгеріске ұшырайды, сол үдерісте өзін сақтайды да, оның субъектісі болады. Бұл формалардың алмасуы сол үдерістің өзіндей көрінеді, басқаша айтқанда, мұнда көрсетілген үдерісінің субъектісін жасайтын құн болып шығады" .

Субстанция ретінде ғана емес, субъект ретінде де түсінілген құн - құн туралы маркстік теорияның өте айрықша ерекшелігін құрайды. Оның рикардтың құн туралы еңбек теориясынан айырмашылығы да осында. Мазмұнды дедукция дәл осындай бастаманы, яғни зерттеліп отырған нақтылықтың өзін-өзі тудыру және өзін-өзі анықтау үдерісін қадағалап ұсынуы мүмкін. Осындай қозғалыс жағдайындағы индуктивті үдеріс жалпыны, бірдейлікті салыстыру жолымен оны болу үдерісі емес, керісінше, ерекшелікті айқындау.

Субстанция мен тұтас үдерістің субъектісін құрайтын мұндай ерекшелік шынайы жалпылыққа жатады. Сондықтан дамыған нақтылықты тұтас күйінде өзінің жеке қарапайым көріністерінен жаңғырту сырт формасы жағынан индукцияға жатса да, шын мәнінде дедукцияны құрайды. Өйткені егер ерекшелік дамыған жалпылама деп түсіндірілсе, онда жалпылама өзінен басқа ерекше анықтамаларды тудыру жолында ол жалпыламаға айналады, мұндайда үдерістің бәрі жекеден жалпыға алмасу болып көрінеді. Содан құбылыстардың сыртқы көріністерінде капиталдың құндық анықтамасы оның жеке анықтамасының бір түрі болып қалады. "Біз, - дейді Маркс, - тауарды буржуазиялық қоғамның сыртқы көрінісіндей, буржуазиялық байлықтың элементі, оның қарапайым экономикалық қатынасы ретінде қарастырдық" .

Бұл ерекше анықтама сыртқы көріністі елестететін формальды дедукцияның өзгеріс ережесі принципінде емес, өзінен басқа ерекше анықтамаларды, оның үстіне өзіндік имманенттілікті тудыратын үдерісте жалпылама күйді иемденеді. Сондықтан бұл үдерісті толығымен мазмұнды дедукция деп атауға болады.

Мазмұнды дедукция нақтылықты танитын субъектінің дағдысынан іздемей, оны өзіндік анықтау және өзіндік жіктеу үдерісінен ықшамдап (субъектінің мұнда болу фактісі, керісінше, барынша білінбейді), соны саралайтын ой желісі деп сипатталынады. Ескі және Жаңа дәуірде ғылыми танымның тәсілін дәл осылай түсінуге қарсы көптеген сыни ескертпелер айтылды. Олардың ең негізгісі - таным субъектісін таным пәніне ықпал ететін құрал-сайманнан ажыратты да, оны болып жатқан үдерістерді тек сырттай пайымдаумен шектеді. Мұндай кінәлау, біріншіден, объективті немесе имманентті тәсілмен (Гегельдің айтуынша) тек жеткілікті негізде таныспағандықтан болды дерлік. Мұндай тәсіл танитын субъектінің объектіге бағытталған белсенділігін ғана емес, субъективизм мен еріксіздікке қарсы бағытталған белсенділікті де талап етеді. Сонда субъектінің пайымдау түрі заттың өзін анықтаумен баламаланбайды. Екіншіден, бұл үдеріс тек мазмұнның ғана емес, форманың да, яғни танитын ойлау қозғалысының формасы сол заттың өзімен, сол мазмұнның формасымен сәйкес келетін үдерістің нәтижесі болып табылады. Осыған орай Маркс былай дейді: "Формальды тұрғыдан алсақ, баяндау тәсілі, әрине, зерттеу тәсілінен бөлек бола алмайды. Зерттеу материалды нақты игеруі, оның дамуының түрлі формаларын терең талдауы, олардың ішкі байланысын анықтауы қажет. Осы жұмыс біткеннен кейін ғана, нақты қозғалыс толығымен бейнеленуі мүмкін. Бұл ізденіс жүзеге асып және материалдың көрінісі тұтас идеалды бейнеленгесін, бізге содан кейін априорлы тіркес елеңдей қалады" .

Сырт көзқарас Маркстің ойын былайша түсіндіруі ықтимал: баяндау "тәсілі" - "зерттеу" тәсілінің өзі ғана. Десек те міндет - шынайы қозғалыстың өзін көрсетуде. Егер зерттеу "тәсілі" өзінің өзгеру формасы бойынша іздестіретін нақтылықтың шын қозғалысы формасынан бөлек болса, онда оны үйлестіре жеткізуді елестету тіптен күрделі болмақ. Сондықтан Маркс мән жағынан емес, "форма тұрғысындағы" айырмашылықты айтады. Шын мәнісінде, танитын ойдың өзгерісі пайымды мақсаттан (шын қозғалысты көрсетпек) және өзінше жіктелінген тұтастықтан тәуелді. Яғни "зерттеу тәсілі" формалық тұрғыдан "баяндау тәсілінен" өзге болса, бұл айырмашылықты жай бөлектік деп қана емес, қарама-қарсылық деп түсінген абзал. Сонда ғана олардың арасындағы қажетті және заңды байланыс анықталады: "баяндау әдісі" "зерттеу әдісінің" мейлінше үйлес көрінісіне жете алады. Маркс затты зерттеген кезде, сол туралы ізденістің нәтижесін баяндап қана қоймай, әрдайым сол нәрсенің даму өрісі бойынша қозғалды.

"Ақшаны капиталдың айырбас құнын анықтауға жеткізетін алғашқы форма деп түсіндіріп" , сондай-ақ капитал көрінісінің тарихи алғашқы формасы бола тұрса да, ол құн қозғалысының А-Т-А формасында өзінің қарапайым тауар айналымындағы Т-А-Т формасын теріске шығарады. "Алдымен, - дейді Маркс, - біз капиталды тікелей бақылауға ыңғайлы формасында қарастырдық. Бірақ та құнның А-Т-А формасы тағы да айналымға түскенде, онда сақталып және көбейгенде, бұл форма ақшаның, тауардың, құнның және тіпті айналымның өзімен тіптен үйлесе бермейтінін аңғару қиын емес" .

"Болып көрінеді" - тікелей бақыланатын факт болғандықтан, онда көп нәрсе үйлеседі. Бірақ мұнда қарама-қарсылық шындықты емес шырпаулыны білдіріп қоймайды. Жалпылама мен ерекшеліктің формальды, парықсыз тепе-тендігі тауардан капиталға қозғалысты танудың формальды жағдайы болатынын біз ұққандаймыз. Енді құндылық қозғалысының ерекше формасы А-Т-А өзінің жалпылама формасын терістейтінін аңғарамыз. Егерде ол мұндай болмаса, онда қозғалыс таза формальды болмақ: шын мәнінде "жалпы" орындықтан, осы формальды абстракциядан айқын нақты орындыққа шынымен алмасуы туралы айтуға болмас еді. Мұндай алмасуды жалпыны ерекшеліктей, басқа да ерекше формалармен катар өмір сүретіндей қабылдасақ, сонда ғана ол орын алмақ. Мұндай қарама-қарсылыққа алмасу, басқаша айтқанда жалпылықты ерекшеліктің формасы деу, оның көрінісінің талдаусыз, жеке формасы бола қалса, ондайға, яғни тауар капиталға айналған жағдайда тауарлы форманың ерекшелігі іс-әрекет мәніне ешқандай қатысы бола қоймайды.

Формальды жағынан капитал (А-Т-А формада капитал формальды капитал ғана) тауарға, оның Т-А-Т қозғалысының жалпы формасына қайшы келеді. Сондықтан тауардың капиталға алмасуы оның өзінің қарама-қарсылығына алмасу болып табылады. Онда ол өзінің қарапайым жалпылама анықтамасын сақтайды. Мұның өзі алмасудың тек формальды негізіне жарайды. Сондықтан да мазмұнды дедукция қарапайым формальды дедукцияның ешбір түріне жатпайды, ол соңғыны формальды алғышарт ретінде қабылдаса да, оны терістейді .

Бұл қарама-қарсылыққа алмасатын ерекше белгісі бар диалектикалық қозғалыстың (Гегель терістеу деп атағанның) өзі болып табылады. Оның негізінде істің мәнісіне сай, мазмұнның өз формасына сәйкес келетін жанама түрдегі форманың болуы осы қозғалыстың басқа белгісіне жатады. Сондықтан бұл қозғалыста алдымен формальды қарама-қарсылық пен формальды қайшылық түрдегі қайшылық ретінде көрінсе де, шынтуайтқа келсек мазмұндағы қарама-қарсылық пен қайшылық ажыратылады.

Диалектикалық логикада тәрбиеленген ақыл-ой формальды қайшылықтың түпнегізін субъективті адасудан емес, істің шын мәнінен іздейді. Сондықтан ол, Маркс айтқандай, "vera rerum vocabula (заттың дұрыс атауларын) жалған сөз арқылы қайшылықты өзгертуге талпынбай, қайта өз күш-қуатын мазмұнның өзінен қайшылықты жүзеге асыру және шешу түрлерін табуға бағыттайды . Шынайы қайшылықтар, керісінше, өз атауымен аталынатын заттарда қалыптасады және анықталады.

Маркс шынайы қайшылықтарды шешу тәсілін ұсынды. Ол бұл тәсілді логикалық-әдіснамалық пайымдауларда да, сондай-ақ (бұл өте манызды) буржуазиялық коғамның экономикалық заңдылықтарын зерттейтін нақты ғылыми практикада қолданды. Маркс, мысалға, "Капиталда" былай деп жазады: "Біз тауар айналымында бір-біріне теріске және бірін-бірі жоққа шығаратын қатынастардың болатынын анықтадық. Тауардың дамуы бұл қайшылықтарды ығыстырып тастамайды, бірақ олардың қозғалысына арна табады. Шынайы қайшылықтарды шешудің ыңғайлы тәсілі, міне осында. Мысалға, бір дене үнемі басқа денеге құласа, ол одан үнемі алыстайды, қайшылық міне осында. Эллип - қозғалыстың бір формасы болса да, онда бұл қайшылық бірден жүзеге асады және шешіледі".

Қайшылықтардың теориялық шешімі әсте заттардың шынайы қайшылықтарын қалай шешетін тәсілге сәйкес келеді. Егер екі материалды дененің бір-бірінен салыстырмалы құлау және алшақтау қайшылығы эллипс шеңберінде шешілсе, онда мұндай қайшылықты шешу тәсілін көрсетудің әдісі формальды болуы мүмкін және тиісті (атап айтқанда, математикалық әдіс-айлалар) болса да, сондай өзгеріс формасының парасатты, салиқалы көрінісі болып табылады. Бірақ та танымның тәсілін көріністің формальды әдістерімен және таным қозғалысының формальды жағдайларымен (оған арнайы математикалық амал-әдіс пен өзіндік формасы бар адамның қарапайым тілі жатады) шатыстыруға болмайды. Олардың арасындағы шекараның айқын болмауынан ойлаудың мазмұнды формасы не деген пікірталас дұрыс шешіле қоймады.

Қарапайым тауар айналымы Т-А-Т формасы мен капитал формасы А-Т-А арасындағы қайшылықты шешудің формасы қандай болмақ? Мұндай форманы қарама-қарсы буындарды бір тізбекке ендіретін Т-А-Т-А-Т-А ерекше тауар - жұмысшы күші құрастырмақ. Бұл осы қайшылықты шешуге жарар бірден-бір форма, сондықтан ол қайшылықты сәйкес көрсете және шеше алатын ойдың бірден-бір мүмкін формасына жатады. Сыртқы рефлексияның ешқандай формасы мұнда жәрдем бере алмайды, сондықтан ол өзінің негізінде өзіндік қозғалыстың - қайшылықсыздық заңына бағынады.

Десек те, ерекше қиыншылық онда емес, мұнда: заттың өзіндік формасы, өзіндік мазмұнның имманентті заңы анық болғанда ғана, сонда ғана танымның ойлау қозғалысының формасына айнала алады. Бірақ та форма айқындылығы оның өзіндік мазмұнымен бірге, яғни сол мазмұнның формасымен қатар мәлім болады. Мұның өзі қайшылықты құрайды. Өйткені диалектикалық қозғалыс әрдайым өз қозғалысының формальды жағдайларын өзінен бөледі және өзіне қайтадан басқа және қарама-қарсы қатынаста болатын формальды жағдайларды тартады. Егер де формальды өзгеріс диалектикалық қозғалыстың бөлінген сәті реті қабылданбаса, онда ол осы қозғалыстың бей жай немесе өшпелі күйі ретінде қарастырылады. Проблема мынада. Формальды және диалектикалық қозғалыстың сыртқы қарама-қарсылығын диалектикалық қозғалыстың ішкі қайшылығының көрінісі ретінде, бұл қарама-қарсылықтың өзіндік негізі бар форма ретінде түсіну керек.

Саралай берсек мәселені түсінудің тағы күрделілігі бар. Диалектикалық қозғалысты мазмұннан мазмұнға қозғалыс деп ұққанда ғана сәйкестік орнығады және ізденістің формальды жағын арнайы логикалық талдау арқылы ғана жіктеу мүмкін болады. Мысалы, "тауар-капитал" айналымында капиталдың қарызға бөлетін құнын көбейту үшін жүмысшы күшін сататын және сатып алатын тауардың ерекше табиғатынан назарды аударып және оны формалдық тұрғыдан қарастырсақ, мұның бәрін формальды дедукцияға жатқызуға болады. Бұл үдеріс тауардың жалпылама белгілерін оның жеке түріне (арнайы жеке түріне, өйткені бұл тауардың ерекше табиғаты оның абстрактылы-жалпылама табиғатын теріске шығарады) тікелей алмастыру құсап көрінеді: кез келген тауар өзінің құны бойынша сатылады дейміз, сондықтан тауар-жұмысшы күші өз құны бойынша сатылуы керек. Мұның өзі таза формальды (формальды-дедуктивті) ой тұжырым болып табылады, оның өзі Марксте мұндай ашық түрде еш жерде кезікпейді. Өйткені бұл ой тұжырым тауардың анықтамасын формальды тұрғыдан жаңғыртады. Сол сияқты "барлық адам өледі, Қай - адам, олай болса, Қай өледі" деген ой тұжырым Адам анықтамасына қатыстыны тек формальды тұрғыдан жаңғыртады. Егер де осы формальды өзгерістің барысында анықтамада жоқ бір нәрсе алынса, онда "барлық" деген түйін дұрыс болмас еді: "барлық адамдар өледі" деген ой тұжырым тек адам болмайтын және сондай-ақ өлмейтін Кая табылса ғана деген болжам аясында ғана дұрыс бола алады.

Капиталисті тауардың ерекше табиғаты - жүмысшы күші ғана қызықтырады. Жұмысшы күші тауардың жалпы абстрактылы-жалпылама табиғатынан туындамайды, сондықтан одан формалды тұрғыдан шығарыла бермейді, сондай-ақ адамның абстрактылы-жалпылама табиғатынан Каяның ерекше табиғаты шығара бермейді. Кая табиғаты адамның абстрактылы-жалпылама табиғатын теріске шығарады.

К.Маркс қосымша құн өндіру үдерісін түсіндіргесін: "бұл үдеріс тауарлар эквивалент ретінде, яғни олардың айырбастау құнымен айырбасталады деп алдын ала болжанған заңға, тауарлардың айырбасталуына лайықты заңға қайшы келмей ме?'", - деп мәселе қояды. Оған былай жауап береді: "Ол оған екі себеппен қайшы келмейді. Біріншіден, ақша тауар ретіндегі бұл арнайы затын, тірі жұмысшы күшін нарықта, айналымда табады. Екіншіден, осы тауардың ерекше табиғатынан туындайды" .

Жұмысшы күшінің тауар ретіндегі арнайы табиғаты, Маркс ескерткендей, жұмысшы күші тұтыну құнының "өзі айырбастау құнды рет-ретімен жасайтын еңбек, субстанцнядан құралады" . Сондықтан "бұл жай тауар айналу заңына ешқандай қайшылыққа келмейді. Жұмысшы күшінің нағыз тұтынуы, оны тұтыну құны ретінде пайдалану айырбастау құнынан артық еңбекті тудырады, ондағы заттанған еңбектің көптеген санында көрініс табады" .

Осы тауарды қарапайым тауар айналымы аясынан тыста тұтынғанда тасымалдайтын құндылық көбейе түседі, сондықтан қосымша құн заңы құндылық заңына - тауар айналымы заңына қайшы келмейді. Сонымен қатар ол бұл заңға қайшы келеді, өйткені қосымша құн өзін айналымда ғана тауарға айналдырады: қосымша өнім құны бойынша өтуі керек. Капиталист "жаңа тауарды құнынан жоғары сатқандықтан ғана ұтпайды, ол тауарды құны бойынша сата отырып, бүкіл құнды ақшаға айналдырғандықтан ғана ұтады". Кейде бұл жағдайда қайшылық жоқ, себебі "түрлі қатынастарда" болады деп те жатады. Дегенмен, біріншіден, егер мәселеге формальды жақтан (егер "жұмысшы күші" тауарының ерекшелігін ескермесек, яғни оны жай тауар деп қарастырсақ), онда "бірақ қатынастағы" қайшылық болып шығады. Екіншіден, егер мәселені мән жағынан талқыласақ, онда жағдай "әр түрлі қатынастарда" жүмысшы күшінің - арнайы тауар ретіндегі ішкі қайшылығынан, яғни "бір қатынастағы" қайшылықтан туындайды; сыртқы қайшылық ішкі қайшылықтан туындайды және соңғы арқылы түсіндіріледі.

Сондықтан Маркс айтады: "Бұл үдерістің қарапайымдылығы соншалықты, оны осы уақытқа дейін түсінгендер де аз. Экономистер қосымша құнды еш уақытта өздері анықтаған эквивалент заңымен үйлестіре алмады. Социалистер осы тауардың, жүмысшы күшінің арнайы табиғатын, оның айналым құнын жасайтын қызметін талдаудың орнына, әрдайым осы қайшылыққа қадала берді және үнемі соған оралды" .

Оның үстіне тауар-капитал қозғалысын формальды жағынан алсақ, оны индукция ретінде қарастыруға болады, өйткені тауарлық анықтама капиталдың жеке бір белгілері ретінде қабылданады, бұл белгі оған бағынышты қатынастардың жүйесіне жатады. Бірақ та бұл тауар мен капиталдың нағыз байланысының шын көрінісіне және формальды дедукцияға, формальды және бейжай көзқараста қалатыны соншалықты, ол қажетті байланыс ашылғанға және көрсетілгенге дейін ықпалын қалдырады. Бұл қарама-қарсы екі қозғалыстардың толық тепе-теңдігін білдіреді.

Осыған орай Э.В. Ильенков былай дейді: "Материалистік диалектикада дедукция мен индукцияның көне қарама-қарсылығы парасатты түрде "қалқып алынған". Дедукция ұғымындағы a priori қабылданған анықтамалар формальды шығару тәсіліне жата бермейді де, фактілердің қозғалысы туралы білімдердің шынайы дамуының тәсіліне айналады. Мұндай дедукция табиғи түрде эмпириялық кезеңді өзіне үйлесімді тартады да, ол эмпириялық фактілерді қатаң талдап, индукция арқылы дәл жүзеге асады. Бірақ мұндай жағдайда "дедукция" және "индукция" атауы материалистік диалектика тәсілінің пайымдау логикасы тәсілдерімен үйлестігін сырттай, формальды тұрғыдан білдіреді" .

Шын мәнінде бұл индукция да, дедукция да емес, екеуінен де "қалқып алған" кезеңдерден құралған басқа бір бөтен үшінші нәрсе сияқты. Керісінше, дәстүрлі индукция мен дәстүрлі дедукция даралығын олардың бірлігі, "үшінші" нәрседегі синтез туралы көзқарас арқылы, яғни ғылыми тәсіл көрінісінің жоғарғы формасы арқылы түсіндіруге болады.

Индукция мен дедукцияның осы тікелей келістігін Гегель ой-пікірдің формальды құрамынан тапқан еді. Ой-пікір өзінің сыртқы формасы жағынан абстрактылы жалпыламаны абстрактылы даралыққа телуді "қосалқы байыту" емес . "Сондықтан "жекенің жалпылығы" сөйлемі алдымен жағымды ой-пікірдің таза көрінісі болады" . Бірақ та өзінің ерекше анықтамалары жағынан алсақ жалпылама "жеке болу үшін айқындалынады" . "Мұндай айқындалу өзінің көрінісін басқа "жалпылама жекелі" деген сөйлемнен табады" . Бұл енді субъектке кейбір абстрактылы-жалпылама белгінің кейбір жекелігін телу емес, қайта субъектінің тұтас анықтамаларын айқындау еді де, мұнда субъектке осы тұтастықтың тек бір сәтін тіркеп қою еді. "Мысалға, - дейді Гегель, -"Раушан иісті" деген сөйлемде предикат раушанның көптеген белгілерінің біреуін ғана білдіреді; ол зат қурай бастағанда оған тән алуан белгілерден ажырап, өзіндік материяға айналатындай, субъектіде басқа белгілермен тұтасып кеткен бұл белгіні ажыратады" .

Бұл қарама-қарсы екі формалар "бірыңғай қатынастағы" қарама-қарсылыққа жатпайды. Оны Гегель былайша ескертеді: "Аталынған екі сөйлемнің біреуі - "жалпылама жекелі" деп предикаттағы даралау анықтаманың мазмұнын жеткізетін ой-пікірді, ал субъекті де -анықтаманың тұтастығын көрсетеді; басқа сөйлем - "Жекелік жалпылама" дегенде, сөйлемнің өзіне тікелей көрсетілген форманы білдіреді" . Бұл маңызды жай. Әйтсе де Гегель бір маңызды жайтты ескермеді. Атап айтсақ, егер де "жалпылама жекелі" деген сөйлемде оның мазмұнын білдіретін ой-пікір айқын десек, онда бұл жағдайда эмпириялық мазмұнды көздеу керек.

"Раушан иісті" деген ой-пікір мазмұны жағынан раушанның тұтас белгілері құрамынан біреуін ғана, онда да тікелей бақылауға болатынын білдіреді. Сондай-ақ "Иван адам" деген ой-пікір мазмұны жағынан Homo sapiens тегінің тек сыртқы эмпириялық белгілері ғана бейнеленуі мүмкін. Олай болмаса бұл ой-пікір нақты болмыстың тікелей оң пікірі емес, рефлексияның нәтижесі болар еді. Рефлексия арқылы "адам болу" предикаты "Иванға", оны ерекше "Иван" деп анықтайтын кейбір субъектіге телінеді.

"Жекелік жалпы" деген сөйлем заттың тек сыртқы, эмпириялық формасын, келбетін, мына нәрседе (Иванда) оның кейбір жалпылама анықтамасын (адам болуын) көрсете алады. Әйтпесе, егер бүл ой-пікір Адамның табиғатын терең түсінуден туындамаса, ол нақты болмыстың жағымды жақтарын тікелей білдіретін пікір болмайды.

Гегель тұғырнамасында нақты болмыс туралы ой-пікірдің мазмұны мен формасы эмпириялық негіз құрайды. Бұл жағдайда ішкі мазмұн мен ішкі форма сол мазмұнның өмір сүру тәсілінен туындайды да, оны тек имманентті дедукция арқылы түсіндіруге болады. Гегельдің пайымдауынша, имманентті дедукция мазмұнның шығу тегін өз ішінде ұстайды.

Нақты болмыс туралы қарапайым жағымды пікірде мазмұн мен форма, жеке пен жалпы шеткері полюстерде, олардың арасында "бос кеңістік" созылыңқырап көрсетіледі. Бұл байланыс әлі ерекше анықтама арқылы жанама түрге бөлінбестен, ол тек сырттай және формальды болады. Ерекше анықтамада жалпы мен жекенің бұл сыртқы қарама-қарсылығы білінбейді. Жеке "Иван" ерекше анықтама арқылы өзінде жалпы адамзаттық мазмұнды жаңғыртады, қайта оралады, сөйтіп "негіздегі рефлексияны" құрайды. Осындай екінші рефлексияда ғана негіздеу нағыз негіздеу болып қалыптасады. Егер "Иван" қалай "ұста болу", "суретші болу", "философ болу" сияқты және т.б. ерекше анықтамаларға ие болса, онда адам жеке "Ивандардың", "Петрлардың" және т.б. арасындағы салыстыру жолымен бөлінген жалпы абстракт емес, ол адамдық қабілеттің ерекше айқындылығы болмақ. Егер капитал нақты болмыс туралы жағымды пікір болса, "капитал - тауар" бұл жалпылама анықтамаға талдаусыз қалар еді. Ал бұл жалпылама анықтамада капитал тауарлы форманы кеңістікте кеңейткенде ғана тауарды айналымға тартады, оны кең көлемде өзінің негіздеуі ретінде қабылдайды. Маркс ескерткендей, "тек капиталистік өндірісте тауарлы өндіріс өте ауқымды көлемге таралады деген дұрыс, яғни мұндай өзіндік тұтынуды өндіру бір жақты жойылады, ал өндірістің элементтерін, тіпті жер өңдеуде, бұрынғыдан бетер тек тауар ретінде өндіретін үдеріске араласады".

Капитал бұл үдеріске өзінің ерекше анықтамасы, өзі өндіретін ерекше тауар - жұмысшы күші арқылы араласады. Бұл ерекше анықтамада тауардың капиталдың абстрактылы-жалпы сипаттамасына, сондай-ақ кез келген басқа тауар сияқты абстрактылы жеке капиталдың жалпы тауардың жекеше түріне тікелей қарама-қарсы қою ашық жүргізілмейді. Бұл ерекше анықтамада жүмысшы күші - тауардың сипаттамасы ретінде сатып алынатын және сатылатын жайға ұшырайды. Өйткені капитал тек осы ерекше тауар арқылы аванстық құнды көбейтеді, яғни капиталға айналады.

Дәстүрлі түсініктер бойынша, дедукция мен индукция диалектикасында формальды дедукция (оған дедукция туралы дәстүрлі түсініктер жатқызылады және қажеттіліктен туындаған тоқтам ретінде анықталады) мұнда тек проблемалық шартты мағына алады, ал формальды жағынан тек болжамды немесе проблемалық тұжырым болатын индукция болса, ол қажетті тоқтамның мағынасын икемдейді. Мысалға алсақ, тауардан капиталға қозғалыс абстрактылы-жалпылама анықтаудан жеке жағдайға өзгеріс және бұл анықтаманы жеке жағдайға тікелей алмастыру капитал өзінің тарихи және логикалық негізін құрайтын қарапайым тауарлы өндірістің шынайы және қажетті байланысын анықтайтын жағдайды құрайды. Капиталдың бұл қозғалыста проблемалы болу дерегі оның өзіндік жеке анықтамасы "жалпы" өндірістің жеке жағдайы, еңбек құралы және жинақталған еңбек ретінде көрініс табады.

Тауар тек "негіздегі рефлексия" арқылы ғана капиталға қатысты оның нағыз негіздемесі бола алады. Сондықтан формальды дедукцияның шартты сипаты тек жалпы қозғалыс барысында алынады. Бірақ бұдан формальды дедуктивті тұжырым өзіне қажет емес деген ой тумайды. Ол формальды ереже тұрғысынан қажет, әрі мазмұн жағынан мүмкін. Формальды дедукция кез келген мазмұнның абстракциясы ретінде алынған кезде (мұның өзі формальды логикада істелетіндей), бұл айырмашылық бар мағынасынан арылады, мұндай кезде дедукцияны проблемалық тоқтам деп айту тіптен қисынсыз, құлаққа кірмейді. Формальды дұрыстық пен мазмұнды ақиқаттың арасындағы айырмашылық шамамен айтқанда форма жағынан дұрыстық пен мән-мазмұн дұрыстықтың арасындағы айырмашылыққа ұқсас.

Сондай-ақ, тек проблемалық сипаттағы жекеден жалпыға қозғалыстың формасы іспеттес келетін индукцияны формальды жағынан қарастырсақ, ол имманентті дедукцияның анықталынбақ мазмұнының (анықталатын мазмұнның) қажетті құнарына бөленеді. Бірақ бұл әлбетте формальды мағынадағы логикалық қажеттілік емес, өзінше іштей жіктелініп тұтасталынған қажетті байланыстың өзі...

Ал егерде жалпылық тұтастық, яғни сапалық тұрғыдан анықталса, онда шексіз регресс қарапайым формальды индукциядағы ауыстырудың арнайы анықтамасымен шектелінеді...

Дәстүрлі логикада қалыптасқан, логикалық мүмкіндік (кең мағынадағы) физикалық мүмкіндіктен кең, ал логикалық қажеттілік кез келген физикалық қажеттіліктен тар деп айтылып жүрген факт, логикалық мүмкіндік әрдайым логикалық қажеттілік шеңберінен шыға бермейтіндігін білдіреді. Ал мұның өзі соңғы мен "физикалық" нәрсені қолдану арасындағы кейбір ассимметрияның бар екендігін мойындатқызады. Әйтсе де, мұның өзі логика өзінің кез келген "физикалық" байланысқа деген экспансиясын шексіз кеңейтетін, ол үшін аталынған ассимметрияны ғана емес, сондай-ақ қарама-қарсылықты және формальды мен мазмұнды дедукцияның арасындағы қайшылықты мойындатқызатын түсінікке кедергі бола алмайды.

Дәстүрлі түсінік бойынша, индукция әрқашан дедукцияға қарағанда бірінші деп қабылданған. Жалпылама дедукцияның қолданатын аясы. Бірақ оны анықтау индуктивті жолмен ғана мүмкін болмақ. Егер де индукция мен дедукцияны ешқандай айқын мазмұнмен ерекшеленбеген абстракциялар, пайымдаудың құралдары мен әдістері ретінде қарастырылса, онда олардың сондай болатыны даусыз. Диалектикалық қозғалыста бұл рөлдер бір жағына ауыстырылады: егер бұл қозғалыстың өзі тек формальды жағынан алынса, онда дедукция сол формальды жағынан индуктивтілік жайына айналады.

Бұл тек формальды жағынан алғанда. Шын мәнісінде, диалектикалық қозғалыс мазмұннан мазмұнға, бұлыңғыр абстрактылықтан нақтылыққа және байлыққа қарай қозғалғанда орын алады, ол дегеніміз - абстрактылықтан нақтылыққа қарап өрлеу. Бұл алға қарай қозғалысты Гегель өзінің "Логика ғылымы" еңбегінде... Бұл қозғалыс алдымен қарапайым анықтамалардан басталады да, соңына мазмұндана және нақтылана түседі. Өйткені нәтиже өзінің бастамасынан нор алады, ал бұл бастаманың қозғалысы оны жаңа анықтамамен толықтырды. Жалпылама негіз құрайды; сондықтан алға қарай қозғалысты бөтен бір нәрседен бөтен бөлек нәрсеге өтетін үдеріс деп қабылдауға болмайды. Абсолюттік тәсілде ұғым өзінің бөлек болмысында, жалпылама - өзінің жіктелуінде, ой-пікірі мен реалдылықта сақталынады; жалпылама әрбір сатыдағы кейінгі анықтауда бұрынғы мазмұнды толығымен жаңғыртады және өзінің алға тартар диалектикалық қозғалысынан дәнеңені де жоймайды, ештеңені артқа қалдырмайды, десек те қалыптасқанның бәрін жұмылдырады, әрі іштей кеңейеді және тұнықталады"'.

К. Маркстің "Капиталында" индукция мен дедукцияның бірлігі А. Смит индуктивизмі мен Д. Рикардо дедуктивизмі сияқты оның теориялық із ашардың (диалектикалық бірлікті жалпы бұлай түсінуге болмайды) қайсы бір "орташа арифметикасы" емес. Ол өзіне қарама-қарсылық пен қайшылық негізінде өзара толықтыруды қамтиды. Бұл индукция мен дедукцияның қалыптасқан сыңайын - жіктелінген қарама-қарсылығын (бұл өте маңызды) қоса отырып, тіптен жаңа сапаны жеткізеді. Логикадағы осы бөлінудің қажеттілігі ғылым және әдіснама тарихындағы осы бөлінуді түсінуге кілт тауып беруден білінеді және бұл ең манызды мәселеге жатады. Маркс тәсіліне сүйене отырып, А. Смит іліміндегі индуктивті тәсілдің басымдылығын және Д. Рикардо іліміндегі дедуктивті тәсілдің басымдылығын толық түсіндіріп беруге болады, керісінше, түсіндіру мүмкін емес. Маркстің мазмұнды дедукциясын А. Смиттің индуктивизмі мен Д. Рикардоның дедуктивизмінің қосындысы деп толық түсінуге болмайды. Мазмұнды дедукция екеуінің жай қосындысынан анағұрлым жоғары және өте күрделі.

Мұндай жағдайда қарама-қарсылықты ішкі қайшылықтан түсіндіруге болатынын, ал керісінше, талпынушылық ретсіз екендігін естен шығаруға болмайды. Мұндағы қиыншылық мынада: индукция мен дедукция тарихи тұрғыдан қарама-қарсылық ретінде жіктелінуі, олардың бір-біріне өзінше бөлек "тәсілдер" мен "әдіснамалық" ретінде және тарихи кейінірек пайда болуына орай орнықпақ. Гегель де, Маркс те диалектиканы әдіснама ретінде "ойлап тапқан" жоқ. Диалектиканы саналы басшылыққа алатын ғылыми таным - бұл толық мағынасына дейін дамытылған жалпы таным.

Сондықтан да саналы диалектикалық қозғалыста тікелей үйлестірілген және бір тұтастықтың кезеңдеріндей диалектикалық тұрғыдан түсіндірілген танымдық сәттер алдымен қатар-қатар қойылған қарапайым элементтер және ойлаудың алғашқы талдауының нәтижесі ретінде көрінеді. Алғашқы талдау қашан да жіктеу, жеке элементтерді болу және оларды қалай "жинау" керектігін білмейді. Мұнда саяси экономия ғылымы дамуының "екі жолы" туралы кезінде Маркс айтқандай ұқсастықты аңғарамыз: "Бірінші жол - саяси экономия өзінің тарихи қалыптасуында ұстанған дәстүр. Мысалға, XVII ғ. экономистер әрқашан тірі тұтастықтан, халықтан, ұлттан, мемлекеттен, бірнеше мемлекеттерден және т.б. бастайды, десекте олар кейбір абстрактылы, жалпылама басым қатынастарды - еңбектің жіктелуін, ақшаны, құнды және т.б. талдаумен әрдайым аяқтайды. Осы жеке кезеңдер әйтеуір белгіленіп және абстрактылы деңгейге жеткізілгеннен кейін қарапайым еңбектен, еңбектің бөлінуінен, қажеттіліктен, айырбас құннан және т.б. басталып, мемлекетке, халықаралық айырбасқа және дүниежүзілік нарыққа жұмылдыратын экономикалық жүйелер пайда бола бастады'".

Әдіснама да тұтастықты жеке қарапайым абстракцияға бөлетін тарихи жолдан міндетті түрде өтуі керек болды. Оған бір жақты талдаушылық пен индуктивизм, содан кейін тұтастықты синтездеудің жоғарғы жолы, іштей жіктелінген нақтылықты алғашқы жолда бөлінген қарапайым абстракциялардан өрлеу арқылы тұтастықты қайта синтездеуге қатысты. Мұнда екі маңызды жайды атаған абзал. Біріншіден, нақтылықты өзінде жіктейтін тұтастық, әр түрліліктің бірлестігін танитын ойлаудың логикасында осы тұтастықтың әрбір кезеңдері, тұтас жүйеден болашақ бөліну, абстрактілеу сәтіндегі өзінің мағынасын даусыз жояды. Тұтастықты парасаттылықпен жаңғырту барысы түбегейлі абстракциялардың қарапайым механикалық қосындысы бола алмайды. Абстракциялар түбегейлі өңделуі керек, оның үстіне бұл өңделу алдын ала жүргізілмей, синтездеу үдерісінің өзінде жалғастырылады. Сондықтан бұл жол күрделілеу келеді, тарихи және логикалық тұрғыдан алсақ, сапасы жағынан танымның жоғарғы дәрежесін құрайды. Екіншіден, тұтастық жолы ғылыми қозғалыстың өзімен тікелей байланысты; тәсілдің синтезі болуы үшін ғылымда синтездің болуы шарт. Басқа сөзбен айтқанда, тәсілдің синтезі тек жетілген ғылымның құнарында жүзеге аса алады, өйткені ол анықталған мазмұн ішкі формасының өзгерісімен қажеттілікпен байланысты.

Сондықтан білімнің арнайы саласында, мысалға, саяси экономияда теоретиктер түсініктерінің жетілмеуі әдіснамалық олқылықтан десек, ал әдіснамалық тұйықтаушылық ғылымның жетілмеуінен деп түсіндірілуі керек. Осы тұрғыдан алсақ, Гегель өзінің тәсілдерін синтездеу идеясымен оз уақытынан озық тұрды және өз заманының ғалымдары мен жаратылыстанушылары арасында тіпті түсініксіз қалып қойды.

Осыған орай Энгельстің Маркске 1873 жылы 30 мамырдағы "Табиғат диалектикасы" (дәлірек айтсақ - жаратылыстану диалектикасы) туралы бөліскен ой-толғанысына тоқталық. Энгельс механика мен физикадан кейін химияны қарастыруды жоспарлайды: "Химия. Қозғалыстың жоғарыда аталынған түрлерін (механикалық және физикалық -С.М.) қарастырғанда оны тірі немесе тірі емес заттар өндірді ме, онысы бәрібір еді. Тірі емес заттар қайта бұл құбылыстарды тазарақ көрсетті. Керісінше, химия маңызды денелердің химиялық табиғатын өмір үдерісі шеңберінде тануға болатынына ерекше мән береді; осы тіріге ұқсас заттарды жасанды түрде дайындау - химияның ең басты міндетіне айналуда. Ол (химия - С.М.) ағза туралы ғылымға өтуді қалыптастырды, тек химия осындай нақты алмасудың тетігін тапқанда немесе соған жақындай түскенде диалектикалық ауысуды ауқымдатуы ықтимал еді" .

Осы мәтіннің бүйір жағында немістің химик-органик ғалымы Карл Шорлеммердің ескертпесі қалған. Маркс өз хатында соған назар аударуды өтінеді: "Бәрінің мәнісі, осында" - дейді . Энгельстің: "ағза - мұнда мен әзірге ешқандай диалектикаға жүгінбеймін" деген сөзінің қасына Шорлеммер де: "Мен де" деп толықтырады .

Ізденістің мәнісі тіптен айқын: күрделі өту мен алмасуды ғылым айқындамай бірде-бір күрделі алмасуды диалектикалық тұрғыдан бейнелеу мүмкін емес (бұл ойға пайымшыл диалектикте және пайымшыл химикте қосылады). Бұдан ғылымның "құйрығында" диалектиканың үлесіндегі мәңгі құбылыс деген ой туа ма? Бұған тек теріс жауап беруге болады. Диалектика ғылымнан оза да және оған анағүрлым баса ықпал ете де алады. Мұндай тарихи жайлар тек диалектиканы жалпы тәсіл ретінде қарағанда жүзеге асып жатты. Мұндай жағдайда диалектиканың пәні қозғалыстың бір-ақ формасы - ойлану, тану болмақ.

Тәсіл синтезі қашан және қай жайда орын алмасын, оның жеке "құрамдастарын" түсіндіру, тіпті олар тарихи тұтастан бұрын болса да, тек тұтасты түсіну негізінде қол жетпек. Бұл индукция мен дедукцияға да қатысты.

А. Смиттің индукциясы және Д. Рикардоның дедукциясы. "Адам Смит байлықты жасайтын іс-әрекеттің кез келген айқындылығын назарға алмады; онда мануфактуралық та, коммерциялық та, жер өңдейтін де еңбек түрі емес, олардың бәрін қамтитын жай еңбек алынады. Бұл Адам Смиттің үлкен жетістігі еді", - дейді Маркс.

Байлық жасайтын іс-әрекеттің абстрактылы жалпыламалығымен бірге байлық деп аталынатын заттың жалпыламалығы да қабылданады; бұл жалпы нәтиже немесе тағы да жалпы еңбек, бірақ бұрын болған, затталынған еңбек. Бұл алмасу қандай қиын және ұлық болғанын А. Смиттің ауық-ауық физиократиялық жүйеге ауытқып, шегініп кеткенінен аңғарамыз" .

Нақты еңбектің түрлі формаларында болатын жалпы, тіпті бірдей еңбек капитал пайда болғанға дейін таза индуктивті жолмен - салыстыру және қарсы қою жолымен бөлектенген еңбек қызметінің абстрактылы-жалпылама мазмұны бола алды және болды да. Бұл universalia ante rem емес, нақты және формальды universalia post rem болды. Еңбек жалпы немесе абстрактылы еңбек ешқандай байлық жасамайды; байлықты жасаған нақты еңбек, өйткені қоғамдардың байлығын, әсіресе, оның негізін капиталистік емес, басқа өндіріс тәсілі құрса, ондай байлық натуральды формада, тұтыну құнының формасында болды. Оларды жалпы еңбек емес, нақты еңбек жасады. Жалпы еңбектің, абстрактылы еңбектің экономикалық маңызы капиталға негізделген, айырбас құнды жасайтын өндірістік тәсілде қалыптасты. Мұнда жалпы еңбек немесе абстрактылы еңбек universalia ante rem, яғни жалпыламаға айналды. Соңғы, бір жағынан, затты өзі жасайды және жасады, екінші жағынан, өзін-өзі затталған формада, капитал формасында жасады.

Маркс ескерткендей, "еңбектің ерекше мазмұнына деген немқұрайлылық капиталды жүзеге асыратын және капиталдың сипаттамасына ерекше назар аударатын абстракция ғана емес" .

Еңбектің нақты абстракциясы жалпы еңбектің экономикалық мағынасы ашылатын өндіріс тәсілі пайда болғанда ғана мүмкіндікке және шындыққа айналды. Бірақ теоретиктің басында бөлінген және ұсталынған бұл абстракция тек потенциалды, "өзіне" ғана нақты, ал біз үшін формальды болады. Ол "жалпы орындық", "жалпы жануар" сияқты кез келген абстракцияның түрінен артық та, кем де емес. Ол біз үшін нақты абстракциядан зерттелінбек нақтылық парасатпен ұлғайтылғанда және жаңғыртылғанда ғана нақты абстракция бола алады . Сондықтан Маркс абстракция түсінігіне адам басындағы және шындықта бар нәрсені, тағы да тірі өзара байланыстан тыс өмір сүретін және басқалармен қатар өмір сүретін кез келген теориялық анықтамаларды түсінуді де ендіреді. Абстракция өздігінен "формальды" немесе "нақты" деген атауға ие бола алмайды, бұл айырмашылық бүкіл дамыған нақтылықты теорияда жаңғыртатын немесе жаңғырта алмайтын негізде анықталады. Абстракцияның жаңғыруы тек мазмұнды дедукция арқылы мүмкін. Ал кез келген абстракция бізге тікелей абстракция, яғни формальды абстракция болатындықтан, дедукцияның бірінші талпынысы дамыған нақтылықтан басқа анықтамаларды айқындайтын формальды дедукция болуы керек. Давид Рикардо капитализм саяси экономиясының категориясын осындай дедукция арқылы тиянақты және соңына дейін жүзеге асыруға алғаш кіріскеннің бірі.

Теория дайын күйінде бірден туындамайды, өзінің қалыптасу жолынан өтеді. Содан мазмұнды дедукцияның немесе диалектикалық қозғалыстың өздігінен формальды индукция мен формальды дедукцияға жіктелуі тарихи және логикалық ұрғыдан алғанда табиғи, сондай-ақ олардың дамудағы нақтылықты кейін толық көрсету үшін біртіндеп синтезге баруы да даусыз.

Осындай түсініктің маңызды мағынасын мынадан аңғарамыз: индукция мен дедукция бірлігінің диалектикалық принципі таным "материясының" өзіне қарсы принцип ретінде мүмкін емес, ол белгілі бір затта, белгілі бір мазмұнда тек танитын ойлаудың қозғалысында жүзеге асады. Кез келген танымға дейін тәсілді синтездеуге болмайды. Бірақ та бұл синтезді түсіну танымның алдын алуы керек, онсыз кез келген принцип тек формальды принцип ретінде түсіндіріледі. Осы антиномия аясында Гегель диалектикасымен таныса отырып "Капиталды" жазған Маркс үшін, оның өшпес мағынасы білінеді. Бірақ та алдыңғы теориялық жетістіктерді алдымен игеретін дамыған кәсіптік, жетілген кәсіби мәдениет болмай ешқандай диалектика ізденіске жәрдем бере алмайды. Ғылымды ешқашан жалғыз адам, тіпті диалектиканы жақсы меңгерсе де жасай алмайды: Рикардо мен Смит болмай, тіпті Гегельсіз Маркстің Маркс болуы мүмкін емес еді.

Индукция мен дедукцияның бірлігі қаншалықты диалектикалық қозғалыстың қажетті сәттеріне айналса, соншалық олар бір-бірінен бөлек өмір сүре алмайды. Қайырып айтсақ, индукция мен дедукцияны диалектика арқылы түсіндіруге болады, ал диалектиканы олар арқылы түсіндіруге болмайды.

Рикардо үлгісі бір ғылыми жекелік пен адалдық материалға жақындау қозғалыс жолындағы қиыншылықты түсіндіруге тіптен жеткіліксіз екенін көрсетті. Диалектиканы саналы игерген жағдайда ғана қиыншылықты жеңу мүмкін екендігіне күмән қалмады.

Рикардоның ғылыми ізденіс табиғатына деген түсінігі көп жағдайда спинозалық көзқарасты еске салады. Рикардо көзқарасында да сол кемшілік орын алады: ол негізді (субстанция) нақты негіздеу ретінде, шығару сипатын - формальды, "геометриялық" деп түсіндіреді. Гегель Спинозаны осы түсінігі үшін сынайды. Бұл сын жалпы формализмге қатысты болғандықтан, ол Маркстың Рикардо әдіснамасын түсіндіруіне тікелей қатысты. Осы жайға ерекше тоқталудың жөні бар.

"Заттардың тәртібі мен байланысы қандай болса, идеялардың тәртібі мен байланысы сондай". Спиноза таным теориясы мен логикасының негізгі принципі, міне осы. Бұдан ізденістің мән жайын көрсететін тәсілдің логикалық сипатына қатысты не нәрсе туындауы керек? Егер субстанцияны causa sui, яғни субъект деп себепті өзінен іздейтін болса, онда оны философиялық суреттеудің әдісі субстанцияның өзіндік анықтамаларын іштей жетілдіру болып табылады. Спинозаның "геометриялық әдісінде" бұл беталыс орнықпады. "Спинозизм, - дейді Гегель, - қанағаттандырмайтын философия, өйткені рефлексия мен анықтаудың түрлі үдерісі (онда) сырттай ойлау ғана". Одан сол кейін ол былай дейді: "...сыртқы рефлексия шектілікке жегетін және оны шығаратын, атрибут айқындылығы мен модусін, тіптен жалпы өзін де субстанциядан шығара бермейтін таным, бұл таным пайымдаудан бастамай, анықтамаларды дайын күйінде қабылдайтын және оларды абсолютке теңестіретін сыртқы пайымдау күйінде қалады" . "...Абсолют ұғымы бір нәрседен құрылуға тиісті басқа ұғымды қажетсінбейді" .

Аналогия бойынша Энгельстің Дюрингке берген жауабы бірден еске түседі. Егер болмыс біртүтас және абсолютті болса, онда оның ұғымы басқа нәрсенің ұғымын қажетсінбейді. Оның бірлесу себебі өзінде, оның материалдылығында ғана. Болмыстың материалдылығы "екі ауыз сиқырлы созбен емес, философия мен жаратылыстанудың ұзақ та және қиын дамуында дәлелденеді" . Егер субстанция анықтау бойынша causa sui делінсе, бұдан бәрі де айқын: "Осы абсолютте ұсталынбаған және онда ерімеген айқындылық болмады" . Абсолюттік анықтаманы емес, өзінің өмір сүруіне жөн ашатын ерекше анықтаманы негіздеуі керек болды. Спинозаның субстанцияға берген анықтамасы, - дейді Гегель, -"қаншалықты терең де, дұрыс болмасын, ғылымда о бастан тікелей қабылдаған дефиниция мәні. Математика және басқа бағынышты ғылымдар олардың стихиясы мен жағымды негізін құраған алғышарттардан басталуы керек болды. Бірақ абсолют бірінші, тікелей бола алмайды, шын мәнінде ол өзінше (өзінің) нәтижесі".

Мұның ең қызығы мынада: Гегель спинозизмге қарсы шыға отырып, шындығында рационализмнің негізгі принципіне, болмыс пен ойлау тепе-теңдігі принципіне ("заттардың тәртібі мен байланысы қандай болса, идеялардың тәртібі ен байланысы да сондай") қарсы шықты. Гегель формаға қарсы шықты; Спиноза философиясының ұғымдарын ол терең және дұрыс деп есептеді, бірақ олар өз көрінісінің формасы жағынан ақиқат емес. Субстанция өзіндік қозғалыстан арылса, толық субстанция бола алмайды. Егер де субстанцияны субъект деп ұғынса, онда мұндай түсінікті өзін-өзі тудыруды, өзіндік анықтамаларды жоруды, оны іске асыру жағдайларын ойда пайымдаумен балайды.

Рикардо құнды капитал субстанциясы ретінде түсінуге жақындады. Бірақ та дедукция Рикардо ілімінде формальды сипатта болды. Формальды сипат басқа пайымдау болмағандықтан ғана емес, Рикардо ғылымның өзінде субстанцияны субстратты тұрғыдан түсіндіруден ұзамағандықтан туындады.

Нақты историзм индукция мен дедукция "әдіснамалық ассимметриясын" шешудің қажетті шарты. "Егер ақша алмасуға қатыста дербестік алатын (байлықты құрғанда орын алатындай) айырбас құны болып қана қоймай, онда өзін сақтаса, онда бұл ақша емес, өйткені ақша өздігінен теріс анықтаманың шегінен - капиталдан шықпайды. Сондықтан ақша айырбас құнымен капиталды анықтауға жеткізетін алғашқы форма болмақ; ақша капитал көрінісінің тарихи бірінші формасы бола отырып, соңына капиталдың өзімен араласады".

Мазмұнды дедукция үдерісі нақты тарихи үдеріспен үйлеседі. Мұның өзі оның басқа формальды формаларынан алшақтата түседі. Бірақ та бүл жағдай ізденістің бар мән-жайын ашып берсе, онда маркстік тарихилық туралы түсінік тіптен қарапайым болар еді. Шын мәнінде, мәселе одан анағүрлым күрделі. Бұл күрделілік қандай жайда біліне алады? Егер де капиталдың тарихи бірінші формалары - сауда капиталы мен пайызбен пайда әкелетін капитал "капитал туралы әншейін түсінікке бәрінен де жақындау", капиталдың алдымен ерекше формалары болса, онда "капитал туралы әңгіме тіптен еске алына бермей, кейінірек капиталдың тәуелді екінші формалары ретінде зерттелуі керек".

Егер эмпириялық деңгейде анықталатын осы қарама-қарсылықты не "айнымалылық", не "тарихилық пен логикалықтың жартылай сәйкестенбеуі" деп түсіндірілсе, онда проблема бір жақты шатысады. Маркс ұсынған тәсіл бойынша, эмпириялық деңгейде айқындалған кез келген қарама-қарсылық өзінен терең және маңызды негіздемеге - заттың мәнісіне лайықты қайшылыққа үйлесуі керек. Заттың өзін тереңірек қарастырғанда, зат логикалық тұрғыдан ғана емес, нақты-тарихи тұрғыдан алсақ, зат өзіндік негіздемені пайда болғаннан кейінірек алатынын растайды. Бұл зерттеліп отырған нақтылық қалыптасуының күрделі диалектикасы көптеген қиыншылықтар мен оны теориялық тұжырымдаудың кедергілерін тудырады. Бұл қиыншылықтарды шешетін тәсілді логикалық пен тарихилықтың диалектикасы деп аталады. Бұл маркстік тарихилықтың мәнісін құрайды. Сондықтан маркстік тарихилық нақтылау, оның өзі іштей айқын жіктелінген нақтылықты құрады. Енді логикалық пен тарихилық диалектика қалайша индукция мен дедукция диалектикасымен қажетті түрде байланысты екенін көрсету қалды.

Индукция мен дедукцияның абстрактылы қарама-қарсылығы ерекшелік пен жалпылықтың абстрактылы қарама-қарсылығына негізделетіні және бұл абстракция жалпылама деп түсінетін ерекшелікте ширатылатыны бұрын еске салынды. Бірақ та формальды тұрғыдан ерекшелік абстрактылы-жекеліктен де, абстрактылы- жалпыламадан да шығарылмайды, оны нағыз тарихтан табады. Нақты тарихилық, осылайша, индукция мен дедукция "әдіснамалық ассимметриясын" шешудің құралына айналады.

Біз қалай ерекшелікке деген көзқарасты қабылдасақ, біз солғұрлым материалдың өзіндік "ритміне", оның ішкі логикасына - даму логикасына орай ілгерілей аламыз. Сондықтан, Энгельс ескерткендей, ағзаларды сараптау, мысалға, "даму теориясының табыстарына орай индукциядан алшақтатылды және дедукцияға "телінді", шығу тегі туралы ілім -қайсы бір түр басқадан оның шығу тегін орнықтыру жолымен шығарылады, ал даму теориясын тек жалғыз индукция жәрдемімен дәлелдеу мүмкін емес, ол болса түгелімен антииндуктивті".

Бірақ та абстрактылы-жалпылама - ерекшелікті анықтаудың басты шарты. Ол формальды болса да, қажетті жағдайды құрады. Ал абстрактылы-жалпылама анықтаулар абстрактылы-жекелікті салыстыру және бірдей болу жолымен жай индуктивті тұжырым арқылы алуға болатын еді. Гегельдің сөзі бойынша, мұны "алдымен рефлексия деп сандырақтады". Мазмұндық дедукция тарихилықтан арылса да, формальды және абстрактылы кезеңдерге - формальды дедукция мен формальды индукцияға қажетті түрде бөлінеді. Индукция және дедукция бірлігі логикалық желінің тарихи негізінде жүргізілсе, осы бірлікті тарихи тұрғыдан жүзеге асыру ғылымды қалыптастыратын тарихи үдеріс. Ғылым қалыптасуының тарихи сипатын түсіндіретін кілтті логикадан табамыз. Гегель ғылым тарихын философия тарихы деп, оны логикалық идеяны жүзеге асыру деп түсінуі кездейсоқ емес. Бірақ нақты тарих бір жай, ал оны теориялық тұрғыдан талдау басқа шара. Осы мистификацияның түбірін Маркс ашып берді.

Сонымен анализ бен синтез, индукция мен дедукция танымның тәсілдері ретінде эксперимент пен модельдеу үдерістерінің жаңа астарларын ашып береді.

Индукция и дедукция // Диалектическая логика:

Формы и методы познания.

- Алма-Ата: Наука, 1987. - С. 247-281.

МОДЕЛЬ

Рүстем ҚАДЫРЖАНОВ,

Әбдімәлік НЫСАНБАЕВ

Модель тақырыбын қарастыру диалектикалық логиканың маңызды мәселесі. Қоғамның танымдық және практикалық қызметіне үйлестіре модельдердің жалпылама заңдылықтарын, олардың орны мен рөлін зерттеу модельдің ішкі логикасы мен диалектикасын тереңірек және дәлірек түсінуге мүмкіндікті ұлғайтады.

Философиялық әдебиетте модель ұғымын зерттеу дәстүрі қалыптасқан. Бұл дәстүрде модельді ғылыми танымның тәсілі ретінде қарастыратын гносеологиялық көзқарас айқын. Осы танымдық тұғыр шеңберінде модельдің функциялары, оларды сараптау, эксперимент, гипотеза (болжам), теория және т.б. ғылыми танымның формаларымен байланысы қарастырылады.

Бірақ та бұл дәстүрдің жеткіліксіз және шектеулі екендігі ескеріле бермейді. Біріншіден, модельдің танымдық мағынасын ғана ескеріп, оны модельдейтін объект туралы ақпарат алу үшін қолданады деуге болмайды. Екіншіден, танымды тек таным арқылы түсіндіру мүмкін емес. Бұл маңызды қағида. Өйткені модельді түсіну үшін қоғамдық-практикалық іс-әрекеттің, қызметтің аясына шығу керек. Модельді тек қоғамдық-тарихи практиканың кең де тұтас мәтіндік арқауында ғана дұрыс түсінуге де, түсіндіруге де болады.

"Модель" терминінің мағынасы алуан. Осыған қарамастан оны танымдық қызметте басқа объектінің дәнекері, "түпнұсқасы" ретінде қарастыратын гносеологиялық көзқарас қалыптасты. Модель мен "түпнұсқаның" қатынасын білімді біріншіден екіншісіне, "түпнұсқаға" ауыстыру мүмкіндігін арттыратын аналогия, ұқсастық қатынасына балаушылық айқын. Мысалға, В.А. Глинский былай дейді: "Біз модельдеу үдерісінде модель мен түпнұсқаның бір элементтері арасындағы ұқсастық қатынастарын орнықтырудан түпнұсқа мен модельдің басқа элементтерінің арасындағы ұқсастық қатынастарын айқындауға көшеміз".

Мұнда ұқсастық қатынасының өзі нақты қарастырылады және қасиеттерді бір объекттен басқа объектіге тасымалдау амалы талданады. Бұл талдау изоморфизм және гомоморфизм терминдері арқылы, яғни объектілердің түрлері мен құрылымының ұқсастығын, үйлестігін логикалық-алгебралық айқындау арқылы жүргізіледі .

Сонымен модель ұғымын талдауда формальдандыру бағдарын аңғарамыз. Талдаудың сипаты абстрактылы-жалпы сипатта болғандықтан, ұқсастықтың мұндай талдауы мүмкін болады. Осы негізде модель ұғымына анықтау, сараптау сияқты т.б. формалды-логикалық операцияны қолдануға болады. Сараптаудың мақсатына - модельдің мүмкін күллі түрлері мен типтерін оның әр түрлі субстратын, функциясын және т.б. түрлі белгілерін қамту жатады. Жіктеу жолымен модель ұғымын анықтамақ талпыныс байқалады.

Формальды-логикалық талдау - тар танымдық көзқарас. Ол арқылы модельдің түрлі анықтамасын беруге болады, бірақ абстрактылы-жалпы белгілер арқылы модельдің түрлі типтерінің мәнісін ашудың реті келмейді. Осыған орай В.К. Лукашевич: "Модель ұғымын феномен ретінде "жан-жақты" кең қарастырған анықтамаларды талдау барысында ауызға аларлық нәтижелерге қол жетті. Әйтсе де олардың ешқайсысы да модельдің сыры мол мәнін ашып беруге жеткіліксіз" .

Модель ұғымының мәнісіне жетуге басқа көзқарас - іс-әрекеттік, қызметтік тұғырнамаға негізделген диалектикалық-логикалық принцип керек. Диалектикалық-логикалық көзқарас модельді адамның табиғатқа белсенді қатынасының қоғамдық-практикалық түрі ретінде анықтауға назар аударады. Модельдің осы тұрғыдан анықталған мән-жайы оның ғылыми танымдағы логикалық функциясын анықтаудың бастамасы болады.

Модельдің іс-әрекеттік табиғаты. Модельдің қазіргі қоғамның танымдық және практикалық қызметтерінің түрлі аясында кең және белсенді қолданатынын ешкім де күмәнданбайды. Бұдан модель ұғымының жалпылама және қажетті логикалық негізі қалыптасты дей аламыз ба? Ойды басқаша қайырсақ, модель ұғымының жалпы мағынасы оның логикалық мәртебесін бекітуге және мәнін анықтауға жеткілікті ме? Диалектикалық логика тұрғысынан бұл дәреже жеткіліксіз.

Модель ұғымының жалпы мағынасы, әрине, оның жалпылама көрсеткішіне лайықты. Базы, ұғымды логикалық категориялар арқылы заттық қызметтің мәтініне орай қарастырғанда ғана жалпылықтың жеткілікті негізін айқындай аламыз.

Сонымен, модель ұғымының мәнісін оны заттық қызмет пен материалды өндіріс жүйесінің элементі ретінде қарастырғанда ғана түсінуге болады. Заттық қызметте материалды нәрсе идеалдылыққа және, керісінше, идеалдылық материалдық түрге үнемі қайта өрбітетіндіктен, ұғым оның маңызды сипатын білдіреді. Ойлаудың болмысқа, материалдылықтың идеалдыққа қатынасы нағыз жалпы қатынасты қалыптастырады. "Жалпылама адамның дүниеге (өз объектісін меңгерудің түрлері) қатынасының барлық түрлерін қамтитындықтан, - дейді Ж.М. Әбділдин мен Қ. Әбішев, ол әлеуметтік сипатқа иемденеді, өйткені басқа бірде-бір ғылым практиканың жалпы заңдары, олардың ішкі тетіктері қалайша идеалдылықтың, ойлаудың және сананың түрлерін, олардың ішкі құрылымдарының, логикалық категорияларының және т.б. туындайтынын қарастырмайды" .

Сонымен, модель ұғымын материалдық пен идеалдылық қатынасының құрылымын олардың бір-біріне алмасудың қажетті ішкі тетігі ретінде қарастырғанда ғана, оның логикалық мәртебесін анықтай аламыз. Осыдан әлгі тетіктің мазмұнын, ол қалайша материалдықты идеалдылыққа түрлендіре алатынын айқындау - маңызды міндетке жатады...

Материяның диалектикалық-материалистік түсінігін табиғатпен де, тіпті жалпы заттылықпен де теңестіруге болмайды. Материяны тек объект деп қарастырғанда осындай теңестірушілік орын алады. Мұндай түсінік қызметтік, қоғамдық-практикалық сипатқа және оның жалпылама, нақты мазмұны материя қозғалысының әлеуметтік түрінің деңгейінде ғана айқындалады. "Материя қозғалысы мен дамуының әлеуметтік түрінде ғана, - дейді Ж. Әбділдин мен Қ. Әбішев, - объективті үдерістің өзіндік форма құруын, өзіндік қозғалысы мен өзіндік жасампаздығын ашып беруге алдымен мүмкіндік ашылды" . Материалдылықтың диалектикалық-материалистік, қызметтік түсінігіне негізделген көзқарас, оның қарама-қарсы жағына - идеалдылыққа ұшыратты, өйткені материяның өзіндік қозғалысы, әлеуметтік түрі міндетті түрді идеалдылықты қажет етеді. Идеалдылық материалдық өндірістің барысында субъект қажетінің ішкі жағы, жасалынбақ объектінің бейнесі ретінде пайда болады. "Егер өндіріс заттың сыртқы түрін тұтынуға айқын жеткізеді десек, - дейді К. Маркс, - онда тұтыну өндірістің затын идеалды түрде, ішкі бейне, қажеттілік, әуестік және мақсат ретінде соншалықты құптайды" .

Қоғамдық-практикалық өндірісте пайда болатын және қалыптасқан идеалдылық та, материалдық та қызметтілік аясында, яғни өндірістің белсенді-шығармашыл жағы ретінде түсіндірілуі керек. "Идеалдылық заттың түрі сияқты, - дейді Э.В. Ильенков, - адамда, оның белсенді қызметінде көрініс табатын адам өмірі белсенділігінің қоғамдық-айқын формасы" .

Материалдылық пен идеалдылыққа деген осындай түсінік ғана олардың диалектикасын, бір-біріне алмасуын түсінуге кілт табады. Бұл өтпелілік адамзат қоғамындағы ұзақ тарихи даму үдерісінің барысында қоғамдық-тарихи практиканың арқауындағы формалар ретінде жүзеге асады. Бұл үдерісте идеалдылықты модель арқылы өрбітудің маңызы анағұрлым арта түседі.

Материалдылықтың идеалдылыққа алмасуының логикалық тетігін анықтауда (егер "материалдылық адам басына орналастырып, онда түрлендірілген" деген Маркс сөзін тілге тиек етсек), Э.В. Ильенков былай дейді: "Материалдылық, расында, индивид денесі мүшесінің бір миына емес, адам басына, егер ол, біріншіден, тілдің тікелей жалпы мағыналық формаларында (сызықтардың, үлгілердің, модельдердің және т.б. тілі ретінде кең мағынада қабылданғанда), және, екіншіден, адам қызметінің нақты заттармен белсенді формасы ретінде толықтырылғанда ғана "орналасады" .

Автор бұл келтірілген ойында "модельді" "сызықтардан, үлгілерден" бөле-жара қарап, шамасы, макеттерге, үлгі-өнегелерге, эталондарға балайды, сөйтіп модельдерді сараптауда оны әдебиетте кең таралған "материалдылыққа" жатқызады. Біз модель ұғымын кең мағынада, яғни "сызықтарды", "үлгілерді" және т.б. (соңғылар әдебиет сараптауында "идеалдылыққа" жатқызылады") қамтитын түсінікте қолданамыз.

Бұл заттардың бәрі - модельдер адам қатынасы мен коммуникациясында қоғамдық тұрғыдан жасалынған тәсілдер арқылы өндіріс объектісін жасауды мақсат тұтады. Модель идеалдылықты заттық-денелік тұрғыдан объективтілеу, объекті бейнелеу арқылы жасалынады.

Объектінің идеалды бейнесі субъект қажетін құрайтын оның қасиеттері арқылы анықталады. Сондықтан модель осы объектінің бейнесіне сәйкес таңдалады және құрастырылады. Бұл қажеттіліктен тыс модельдің басқа қатынасы жоқ. Сонымен, модельде заттың формасы, оның өзінен тыс жайда объективтендіріледі. Модель белгілі бір кезеңде идеалдылықты, объект бейнесін, оның тұтастығын өндіретін осы бейнені заттандырудың кезіне жатады.

Модельден адамның табиғатқа, объектіге деген белсенді қатынасы білінеді. Адам өндірісте өз қажетін өтейтін заттар жасайды, олар табиғатта жоқ қана емес, әрі оны толықтыра түседі. Модельдерді қолдану ғана емес, оны жасау да табиғатты толықтырудың қажетті сәті ретінде оның құрамына енеді.

Мысалға, сәулеткер үйді салудан бұрын, оның жобасын құрайды. Бұл жоба үйді салу үдерісінің оңтайлы сипатын анықтайды. Қызметтің бұл түрі туралы К. Маркс: "ең жаман сәулеткердің бас арадан айырмашылығы сол, ол үйді салардан бұрын оның бейнесін алдымен басында жасап алады" , - дейді.

Үйдің жоба-жоспарынсыз ол туралы түпкі ойды жүзеге асыру мүмкін емес. Үйді салудың жоспары оның моделі болып табылады .

Тұтастықты жаңғыртатын қызметтің қай түрі болмасын аралық кезеңдерді, кейбір жағдайды қамтиды. Модельдерді пайдалану - адамның саналы, мақсаткер қызметін жануарлардың инстинктивті мінез-құлығынан ажырататын differentia specifica-ның бір түрі.

Идеалдылық - түсінік, не объектің бейнесі ғана емес, ең бастысы, ол осы объектіні қалыптастыратын заттық қызметтің желісі. Қызметтің бұл желісі өндірістің акырғы, аяқталған, дайын нәтижесіне айналғанға дейін сызықтардың, графиктердің макеттердің, карталардың және т.б. материалдық күйіне енеді. Мысалға, сызықнама үйдің кеңістік формалары мен конструктивті құрамын ғана көрсетіп қоймайды, шын мәнінде, онда үйді салатын құрылысшылардың іс-әрекетінің бағдары көрсетілген.

Модель идеалдылықтың материалды объективтілейтін формасы ретінде субъект пен объект бірлестігін қалыптастыратын әдіске жарайды. Субъект модельді табиғаттан дайын күйде таппайды. Модельді объектке үйлестіре жасау керек. Бірақ модельдің үйлестігі айырмашылықты жоққа шығармайтын диалектикалық үдеріске ұқсайды.

Өндірістің әр сатысында пайдаланылмақ заттардың мәнісін, өмір сүру заңдарын сол деңгейде жаңғыртатын түрлі модельдер жасалынады. Бұл модельдерге нақты игермек объектінің түрлі деңгейлері сәйкес келуі шарт. Мысалға, үйдің үлгісі оның макетінен анағүрлым абстрактылы келеді.

Объект пен модельдің түріне, кеңістік қатынастарына, функцияларына, құрылымына іштей үйлестік тән. Олардың кеңістік қатынастарын және формаларын жаңғырту қарапайымдау және кең таралған. "Жаңғырудың бұл түрінің ғылым мен техника тарихында алғаш таралуы тегін емес", - дейді В.А. Глинский'.

Модельдер объектінің функциясын, әрекеттегі принципін, құрылымын практикалық қызметте жаңғыртқан кезде жоғары деңгейде, нақты мазмұнда қолданылады. Осы мәселеге орай В.К. Лукашевич былай дейді: "Техникалық жүйелерде қолданылатын модельдер (адамның көзбен қабылдау тетігінің кейбір жақтарын жаңғыртатын перцептрон, оптикалық реле және т.б. деңгейлері) түпнұсқамен функционалды ұқсастықпен қатар, әрекеттік принциппен, ақырында құрылымдық ұқсастықта болады".

Адамның заттық қызметін модельдеудің белсенді-шығармашыл сипатын түсіну, ондағы аналогияның, ұқсастықтың мағынасын ұғынуға мүмкіндік ашады. Объектілерді белгілі бір қатынаста үйлестіру жаңғыртудың сыртқы, заттық формасына жатады. Шын мәнінде, жаңғырту заттық қатынас мәтінінде материалдықтың идеалдылыққа және керісінше алмасу кезі ретінде көрініс алады. Егер де модель мен объектіні затты өндірудің аяқталған, қызметтің дайын нәтижесі ретінде қарастырсақ, онда олардың арасындағы қатынас аналогия, ұқсастық ретінде танылады. Сонымен, аналогия объектілердің айқын қатынастарын білдіреді. Бірақ та қатынастың бұл формасы материалдық өндірісте жаңғыратын бас қатынастан тәуелді келеді.

Жоғарыда айтылғандай, үйлестік қатынасынан және одан туындаған аналогия туралы тоқтам-түйіннен модельге деген тар гносеологиялық көзқарас қалыптасты. Бұл көзқарас модель ұғымын тек құбылыс, көрініс деңгейінде ғана қарастырады.

Мұндай жағдайда, модель, әрине, модельдейтін объектінің орынбасары, көшірмесі ретінде қабылданады да, оның функ- ционалды аясы тарылады. Б. А.Глинский ескерткендей: "Модель мұндай көшірмелік ролді, яғни материалдық объектіні зерттеуде оның бізді қызықтыратын мәліметтерін (яғни бейнелерін) тікелей алуға мүмкіндік болмағанда ғана орындай алады. Басқа сөзбен айтқанда, объект жақтарының бейнесі болмаған кезде ғана, модельдің көмегіне жүгінуге мәжбүрміз" .

Материалдық, идеалдылық, жаңғыру қатынасы категорияларын заттық, пайымдаулық тұрғыдан түсіну, бұл қатынастарды аналогия, ұқсастық аясындағы тар түсінікке ұшыратады. Тар түсінік жаңғыру қатынасының жалпылама сипатын терістейді. Мұның өзі модельдің практикалық қызметтегі объектінің идеалды бейнесін материалды объективтілейтін жалпылама тәсілі ретіндегі қолданысын тарылтады.

Осыған орай, модельдерді "идеалды" және "материалды" деп саралайтын әдебиетте кең таралған көзқарастарға тоқталық. Мысалға В.А. Штофф, "идеалды модельге" сызықтарды, карталарды, графиктерді, химиялық формулаларды жатқызады. Ал "материалық модельдерге" ол макеттерді, заттардың көшірмелерін, кибернетикалық құрылымды, есептегіш машиналарды және т.б. жатқызады ...

"Идеалды модельдер" дегеніміз не? "Идеалды модельдер, керісінше, адамдар қызметінде ғана өмір сүреді және логиканың (формальды-авторлар) заңдарына орай қызмет етеді. Идеалды модельдер тек мазмұны жағынан (реалды шындықтың заңдылықтарының бейнесі ретінде) объективті, бірақ формасы жағынан, субъективті қызметтен тыс өмір сүре алмайтындықтан субъективті болады" .

Мұнда материалдықты заттық тұрғыдан, ал идеалдылықты субъективті-психологиялық тұрғыдан түсінушілікті аңғарамыз. Сондықтан логикалық негізге сүйене модельдерді осылайша "материалдық" және "идеалдылыққа" болу дұрыс емес демекпіз. Олай деуімізге себеп, біріншіден, "идеалды" модельдер жалпы мағыналы (субъективті емес) сипаттағы, мысалға, тілдің, грамматиканың тәсілдері сияқты материалды, заттық формаларды нық көрсетеді. Екіншіден, "материалды" модельдердің табиғи болмысы болса да, олардың да идеалды сипаты болатынын жоққа шығаруға болмайды. "Материалды" (сол сияқты "идеалды) модельдің идеалдылығы оның өзін емес, басқа объектіні жаңғыртатынынан білінеді. Модель қандай өзіндік сипатта болмасын, модельдейтін объект функцияларына, анықтамаларына, маңызды белгілеріне үйлес болғандықтан, ол идеалды бейненің сыртқы көрінісі болып қала береді.

Логикалық тұрғыдан алсақ, бұл жағдай тауар айналымындағы құнның ақшалай формасына ұқсайды. Оны К. Маркс кезінде толық қарастырған болатын. Байыбына барсақ, ақшалар, алтын өздерінің табиғи, денелік-химиялық сапаларына қарамастан, басқа нәрсенің - құнның өмір сүру формасына жататыны айқын. Сондықтан, алтынның "функциональды" болмысы, К.Маркстің пікірінше, толығымен оның "материалды болмысын" қамтиды .

Осындай ойдың мәні туралы оның өзінде ғана емес, жасайтын объекті де жаңғыратын қатынастар жүйесінде ашылатын моделі туралы да айтуға болады. Егер де модельді осы қатынастар жүйесінен тыс, бөле-жара қарайтын болсақ, онда ол өзіндік мағынадан арылады да, баз қалпы "табиғи болмысында" қалар еді. Сонымен, объектіні жаңғыртатын қатынастар жүйесінде ғана модель сол объектінің басқа болмысы болмақ және объектінің идеалды бейнесін объектілейтін материалдық тәсілдің рөлін атқармақ. Сондықтан, модельді құру модельдейтін объектіні зерттейтін және құрайтын ыңғайды қалыптастырады.

Таным тәсілі ретіндегі модельдің логикалық кызметі. Философиялық әдебиетте модель негізінде танымдық тұрғыдан, ғылыми танымның құралы ретінде қаралатынын еске салдық. Ғылымдағы модельдер және модельдеу тәсілі кең қолданылатын болғандықтан, осындай түсінік қалыптасты. Осыдан модель ұғымына қатысты мәселелер көбірек қордалануда.

Осы түрлі мәселелерден ғылыми танымдағы модельдің логикалық функциясын түсіндіруге ерекше назар аудару қажет. Мәселе модельді дамудың формасы ретінде оның мәнісін ашудан басталады, мұның өзі модельдің жалпылығын және қажеттілігін анықтаумен байланысты.

Ғылыми танымдағы модельдің логикалық функциясы туралы мәселені қою және шешу заттық-практикалық қызметтегі модельдің логикалық функциясымен байланысты. Бұл функцияның мазмұны өндіріс объектісін, оның идеалды бейнесін жаңғыртатын, сөйтіп адамзат қоғамында байланыс құралына жарап, кейіннен осы объектіні жасайтын материалды қызметке сүйене отырып субъект қабілетін жүзеге асыратын заттық аяны құрайды.

Идеалдық аяны жаңғыртудың табиғатын дұрыс пайымдау практика мен теория бірлігін, материалдық, идеалдық категорияларын диалектикалық-материалистік, іс-әрекеттік тұрғыдан түсінуден туындайды. Мұнда ғылымның теорияның әлеуметтік-практикалық табиғатын ұғынудың маңызы зор.

Ғылым, теория біртекті, тұтас заттық-практикалық қызметтің сәті ғана. Қоғамдық өндірістегі заттық іс-әрекеттің идеалды бейнесін ғылым ғана жасайды. Осыған орай М.Б.Туровский былай дейді: "Адам іс-әрекеті өзінің барлық даму сатысында заттың жалпылама сипаттамасын анықтауға мәжбүр, сөйтіп әрекеттің мақсатына біртіндеп идеалды ендіріледі... Теория практиканың тұжырымдалған формасына жатады" .

Теорияның мазмұны практиканың, дәлірек айтсақ, оның бүкіл жалпылық сипаттағы алынған нақты бір қырын көрсетеді. Теория - осы мазмұнды игерудің жинақталған идеалды формасы. Теория толастаған сайын оның практикамен байланысы бұрынғыдан күрделіленеді және қосалқыланады. Теория ұғымы жоғары деңгейге жеткен сайын, оның эмпириямен байланысы айқын және нақты бола бермейді.

Ғылымның алғашқы даму сатыларында оның ұғымдарының практикалық табиғаты интуициядан басалқы, сезімталдау келеді. Ұғымдар мазмұнданған сайын олардың объект мәніне енудегі практикалық мүмкіндігі мен өлшемдері күрделенеді. Содан кәсіби-ғалым теорияны "таза білімге" жиі саяды.

Ғылым өз объектісін жалпы формада құрады, жасайды. Теорияның жалпыламалығы объективті реалдылықтың қызметтегі жаппай мағынасын білдіреді. Теориядағы объектінің жалпылама мазмұны тек идеалды формада сақталады. Сондықтан жалпыны идеалды формада жаңғыртатын ғылым рухани өндірістің түріне жатады. Әйтсе де бұл идеалды материалдының бейнесіне жатады, сондықтан рухани өндірістің логикалық құрылымы материалды өндірістің логикалық құрылымына үйлес келеді. Осыдан, егер материалды өндірісте заттық іс-әрекеттегі бейнені жаңғырту үшін соған лайықты тәсіл, атап айтқанда, модель қажет болса, онда мұндай тәсілдерге рухани өндірісте де, яғни ғылыми танымда да сұраныс болады.

Сонымен, ғылым объектісін жаңғыртып қайта құру мақсаты ғылыми танымдағы модельдің логикалық функциясымен жүзеге асады. Ғылыми қызмет идеалдылық аясында рефлективті сипатта жүргізіледі. Осыдан модель ғылымдағы идеалды заттың идеалды бейнесінен идеалды заттың өзіне алмасудың қажетті кезеңін құрайды. Бірақ мұндай өту материалдылықтың идеалдылыққа және керісінше алмасудың логикасына бағынады.

Ғылым идеалды заттың бейнесін жаңғыртуда осы талапқа лайықты тәсілдерге мұқтаж. Ғылыми өндірісте мұндай тәсілдерге абстрактылы объектілер, идеалдау, математикалық аппарат, формулалар және т.б. жатады. Модельдерді құруда теориялық танымның осындай құралын ғылымда пайдаланбау мүмкін емес. Олар ғылымда таным субъектісінің жоғарғы белсенділігінде ғана дұрыс қолданылады.

Ғылыми танымдағы модельдің логикалық функциясы, модельді құру үдерісіндегі субъектінің белсенділігі, әсіресе, танымның эмпириялық деңгейінен теориялық деңгейіне өтуінде айқын, толығырақ білінеді.

Ғылыми теорияның қалыптасуы мен дамуы субъект-объект қатынасын, оның практикалық табиғатын алғаш маркстік философия шынайы ашып берген шеңберде өтеді. Ғалым қызметінде теорияның заттық аясын жіктеу, оның қалыптасуының маңызды кезеңі, ал ғылым дамуының эмпириялық деңгейінен теориялық деңгейге алмасуының шешуші шартын құрайды. "Теориялық таным объектіні міндетті түрде қажетті, оның жан-жақты қатынасына лайықты етіп көрсетеді" .

Заттық іс-әрекеттің нақты формасы ғылымның заттық аясын айқындайтын практикалық алғышарттарды құрайды. Сонымен шамаға, үйлестіру қызметіне орай субъект шын мәнісінде математиканың заттық аясына - дүниенің нақты сандық қатынастар аясына енеді.

Бірақ та адамның практикалық іс-әрекетінде табиғи бөліктер туралы қалыптасқан осындай білімдер о бастан-ақ эмпириялық сипатта болады. Бұл білімдер табиғатпен сезімдік-практикалық қарым-қатынастың - бақылаудың, эксперименттің, аналогия мен дұрыс мағынаға тәуелді пайымдаудың нәтижесінен туындайды. Осының барысында ғалымдар арасында бір-бірінен бөлек, тіпті өзара байланысты емес көптеген фактілер қордаланады да, ғылымның заттық аясын алғаш бұлыңғыр, абстрактылы түсінушілік таралады. Ғылым пәнін осылай түсінуге оның тәсілдері ашық ықпал етеді. Тәсілдер объектінің мәнінен, табиғатынан туындамайды, сондықтан ол пәнге сырт, қарама-қарсы күйде қалады.

Пән мен тәсілді жіктеу және қарама-қарсы қою, дейді М.И.Баканидзе, танымның теориялық емес, эмпириялық деңгейіне сәйкес келетін формальды әдіснаманың сыртқы рефлексиясын көрсететін көзқарас. Мұнда көптеген заттардың (құбылыстардың үдерістердің) ішкі байланысы мен бірлігі әлі ашылмағандықтан, таным тәсілі танитын субъектінің мақсатты, кейде ерікті ұстанымын "көзқарас" ретінде жүзеге асыратын, содан ізденіс әрекеті заттық қозғалыстың сыртқы, тіпті маңызды емес көрінісімен шектелетін, содан шынайы қозғалыстың заңдарына үйлесе бермейтін, кейде қарсы келетін оның кейбір сыртқы құралына ұқсайды .

Алуан эмпириялық, бірақ ұйымдастырылмаған фактілерді реттеу, жүйелеу мақсаты қойылғанда теоретиктер ғылым пәнінің шынайы қозғалыс заңдарын тану міндетін алға тартады. Мұндағы фактілерді жүйелеудің ерекшелігі сол, дейді Л.K. Науменко, "осы заңдылықтардан туындайтын және осы іштей байланысты жүйеге жатқызатын барлық қалған фактілерді, солардың ішінде көрнекі бейнелерді ғана қарастыруға қабылдайды" . Танымның эмпириялық және теориялық деңгейлері танымның заттық аясын игеру дәрежесі бойынша бір-бірінен айырмашылыққа ұшырайды. Эмпириялық деңгейге айқындылық, шекара нақтылығы, сәйкестілік жетіспейді. Содан эмпириялық бақылау тұрғысынан ұқсас фактілер, шын мәнісінде, тіптен түрлі ғылымдардың фактілері болуы әбден мүмкін. Мысалға, кеңістіктегі заттарды талдаудан туындаған заңдылықтар бір жағдайда физикалық сипатта, ал басқа жағдайда - геометриялық сипатта болуы ықтимал.

Танымның теориялық деңгейіне өту - теорияның заттық аясын бөлу, оның шеңберін анықтау және шектеу үдерісі. Теоретик өз қолындағы фактілерден бірден теорияны жасай алмайтынын мойындайды. Теорияның заттық аясының элементі емес объектілердің көпшілігі теория жасайтын фактілерге жатпайды.

Объект қозғалысының логикасын білдіретін теорияның заттық аясы оның таным ауқымын айғақтайтын басқа болмысты құрайды. Сондықтан теорияның заттық аясын танитын объектінің моделі ретінде қарастыруға болады. "Білімдерді теориялық жүйеге ұйымдастыру дүниедегі зерттейтін объектінің өкілі және орынбасары бола алатын ерекше идеалды модель жасауға мұқтаж және сөйтіп онтологиялық мағынаға сүйенуге болатынын меңзейді. Ол өзіне ұғымдарды және осы жүйедегі білімдердің ой-пікірлерін тартқанда ғана, заттық аяны айқындай түсетін сондай ой-пікірлердің мағынасын аша түседі".

Сонымен, теорияның заттық аясынан осы бөлік қамтитын құбылыс шеңберін түсіндіретін модель, тәсіл туындайды. Екінші жағынан, модель өзінің логикалық функциясына орай теорияның тек объектісін жаңғыртады, бірақ онымен теңеспейді. Модель мен теория объектісін былай түсіндіруде қайшылық жоқ па?

Егер де теорияның объектісі заттық, онтологиялық тұрғыдан, табиғи аталмыштың субъектісіне сырттай қарсы қойып түсіндірсек, онда модель мен объект ұғымдарының арасындағы қайшылық шиеленіспек: модель объектіні жаңғырта отырып, онымен теңесе бермейді. Диалектикалық-материалистік түсінік бойынша материалдықтың, оның терең мәндік негізін заттық емес, оның өзін қалыптастыратын, өзін өзгертетін тәсіл, яғни адамдардың заттық-практикалық қызметі және олардың осы қызметке деген көзқарасы құрайды.

Мұндай көзқараста ғылымның объектісі субъект белсенділігінің нәтижесінен құралатын арнайы шынайылық ретінде түсіндіріледі. Ғылым объектісі дегеніміз табиғаттың белгілі бір ауқымын өзгерту тәсілінің жалпылама формасы ретінде алынады. Басқаша айтқанда, ол, субъективті қызметке жатса да, қызмет пен қатынастардың түрлі формаларын бейнелейді.

Абзалы, математиканың объектісі дүниенің сандық жақтарын игеретін адамдардың өлшемдік, тепе-теңестіретін қызметі мен қатынастарын білдіреді. Бұл жағдай Ф. Энгельстің "Анти-Дюринг" еңбегінде берілген математиканың объектісін бейнелеуден табылады: "Таза математиканың объектісіне материалды дүниенің кеңістік формалары мен сандық қатынастары жатады". Категориялық формада жинақталынған бұл анықтама математиканың ғылым ретіндегі нышанын, материалды дүниенің объективті сипатын құрайтын математикалық аяның жалпылама деңгейі мен шегін бейнелейді.

Теоретиктің, кәсіби ғалымның ойында ғылым объектісі объективті шындықтың қыры, не қатынасы ретінде өзінің жалпылама мазмұнында кезікпейді. Теоретиктің қызметі затты көрсетудің арнайы ғылыми формасын, айқын тұжырымдаулы құрылымымен байланысты тікелей тануға бағытталған. Егер математика туралы сөз қозғалса, оның тұжырымдаулы құрылымын теңдеулер, функциялар, кеңістіктер, топтар, матрицалар және т.б. құрайды.

Ғылым объектісінің, пәнінің бұл нақты-тарихи, ерекше формасы оның моделі болып табылады. Модель ерекше тарихи-шектелген формада объект қозғалысының логикасын жаңғырта отырып, ғылым объектісін құрайды. "Кез келген физикалық объект, - дейді М.А. Марков, - объективті шындыққа дәлірек сәйкес келеді: физика объектісі - бүгінгі ғылымның бейнесі, қала берсе оның моделі" .

Ғылым пәнінің ерекше формалары оның ішкі қайшылықтарын шешудің жалпылама түрлерінен қалыптасатын нәтиже. Бұл қайшылық ғылымның дамуына ықпал етіп, оның мәнісін құрайды. Ғылым пәнінің жалпылама, диалектикалық, логикалық қайшылығы теоретик ізденісінің тікелей пәнін құрайды, әрі арнайы ғылымның ерекше, нақты-тарихи формасы тұрғысынан шешіледі. Ғалым өз ғылымы дамуының дағдарысты кезеңдерінде әрдайым осы қайшылықтың тұтас логикалық көлемімен кезігеді.

Энгельстің математика пәніне берген анықтамасы оның іштей дамуының қайнар көзін, жалпылама қайшылығын білдіреді. Шындығында, сандық қатынастар - сапа мен сан қайшылықтарын шешу нәтижесі. Бұл қайшылық сапаны бірыңғайландыратын және заттардың сандық айқындылығын бөлетін өлшеу, тепе-теңестіру қызметінде шешіледі. Нақты-тарихи сипаты бар бұл қызмет өзіндік тұжырымдаудың нақты-тарихи тәсілдерін анықтайды. Сондықтан ежелгі Грекия математикасының геометрия формасында, Жаңа дәуір математикасының - дифференциалды және интегралды есептеу формасында, қазіргі математиканың - абстрактылы құрылымдар мен алгебралық категориялар туралы ілімнің болуы тегін емес.

Мұндай анықтама механикаға да қатысты. Механикалық қозғалыс оның пәні, объектісі болып табылады. B.C. Библердің пікірінше, механикалық қозғалыстың жалпылама қайшылығын Зенонның апориясы білдіреді. "Механиканың (Архимедтен бүгінгі күнге дейінгі) дамуы, - дейді B.C. Библер, - элейлік Зенон алғаш тұжырымдаған реалды логикалық қайшылықтарды шешкен нұсқауына сүйенеді... Зенонның қиыншылыққа берген жауабы ғылыми ұғым, тіптен, проблемалық ырық, яғни қарама-қарсы анықтамалардың үйлестігі ретінде таралды, қозғалыстың дамыған теориясының сәті және түйіні болды. Қозғалыстың апориясына кіріспе механиканың шебімен аяқталмайды, ол әрбір ұғымға оны "ендіре", оны іштей түсінуге, ғылымның нақты қозғалысының барлық түйіндері мен өзгерістерін талқылауға мүмкіндік береді".

Ғылымның даму барысында дағдарысты жағдайлар әрдайым пайда болады және шешіліп тұрады. Қиындықты мұндай жеңу ғылым пәнінің жалпылама қайшылықтарын шешуден және оның ерекше жаңа формасын теорияның алдыңғы шебінде үйіруден басталады. Жоғарыда айтылғандай, соңғы тарихи дамудың жаңа кезеңінде ғылым объектісінің мәнінің жаңғыртатын моделі болып табылады. Сонымен, модель танымның эмпириялық деңгейден теориялық деңгейге өту кезіндегі ғылым дамуының тәсілі, сәті немесе антиномияларды, парадокстарды және т.б. ескі теориялар деңгейінде шешуге болмай жаңа теорияны жасау барысында шешілетіндіктен осы дамудың тәсілі, кезеңі болады.

Ғалым теориялық тұрғыдан қайсыбір құбылыстар шеңберін түсіндіріп жатқанда, ғылым объектісінің жалпылама қайшылығын шешетінін аңғармай да қалады. Оның көз алдында көптеген эмпириялық фактілерді реттеу және жүйелеу, олардың өлшемдері мен белгілерін таңдау, сөйтіп оларды осы құбылыстар шеңберінің біртүтас субстанциясы негізіне телу міндеті тікелей тұрады. Ғалым осы құбылыстар шеңберін пайымдайтын міндетті шешу үшін модельдерді жасау жолдарын іздестіреді.

Ғалым модельді жасамақ теориясының болашақ үлгісі ретінде түсінеді. Бірақ та ғалым ұсынып отырған объектінің моделі әр уақытта теорияның заттық аясының үйлесімі бола бермейді. Көптеген модельдер теория объектісінің қозғалыс логикасын толық емес, тек жартылай жаңғыртады. Мысалға, қазіргі физикада тартылыс құбылысын түсіндіруге арналған бірнеше ондаған модельдер бар. Бірақ та бұл модельдердің біреуі де физиктерді толық қанағаттандыра бермейді, өйткені сол модельдер тартылыс құбылыстарының түрлі қырлары мен жақтарын түсіндірсе де, олар осы қырлар мен жақтардың күллі түрлерін біртұтас негізден шығара алмайды.

Жалпы мұндай жағдай қазіргі жаратылыстануда кең таралған. Ол жай ғалымдар алдына нақты және күрделі проблеманы ұсынады: теориялардың бәрі де құбылыстардың белгілі бір тобын түсіндіруге арналғандықтан, осы түсініктен теорияның пәндік аясын кейіннен ажырату үшін қай теорияны, дәлірек айтсақ оның қай моделін таңдауға болады? Осы проблеманы шешу мақсатында ғалымдар баламалы теорияларды (модельдерді) таңдауда олардың "сұлулығы", "қарапайымдылығы", "іштей жетілгендігі" және т.б. өлшемдерін ұсынды.

Десекте, ұсынылған эмпириялық тәсілдер шын мәнінде теорияны дұрыс талдаудың, яғни оның ақиқаттылығының өлшемі, кепілдігі бола алмайды. Тек теорияның логикалық дәлелдігі, пәндік аяның айқындылығы, теориялық білімді бір түп негізден шығару жолы ғана ғалымға теорияның ақиқаттығына деген сенімін арттырады. Білім мен практика арасындағы байланыс пен сәйкестікті тұжырымдайтын теория логикалық тұрғыдан негізделген деуге және оны ақиқатқа жатқызуға болады. Бұл байланысты ғылыми білім аясында қарастырсақ, ол теорияның логикалық негізі мен соның арқауын ширатқан білім діңгегінің үйлестігі құсап көрінеді.

Ғылым объектісінің жалпылама қайшылығын дұрыс шешу теорияның өзіндік пәндік аясын бөлуге тіреп, объектінің жалпылама мазмұнын затсыздандыруға ұшыратады. Бұл затсыздандыру ғылым пәнінің жалпылама мазмұнын сипаттайтын категориялардың нақты-тарихи мазмұнын меңгеруді білдіреді. Ғалым осы мазмұнды затсыздандыру арқылы игеріп, оны теорияның заттық аясына айналдырады. Жалпы алғанда, ғылым объектісінің моделін жасайтын белсенді-шығармашылық үдерістің логикалық тетігі осындай болмақ.

Мұндай гносеологиялық жағдайда зерттеуші өздігінен нағыз объективті-тарихи субъектінің көзқарасын ұстанады. Сондықтан теоретиктің ойлауы шын мәнінде диалектикалық заңдылықтарға бағынады, диалектикалық тұрғыда өтеді. Объективті тұрғыдан диалектикалық логика теориялық ойлаудың логикасы ретінде оның жалпылама әдіснамасын құрайды. Теоретик диалектикалық тұрғыдан ойлана, сөйтіп диалектикалық логиканың талаптарына бағына отырып, өз ғылымы пәнінің қалыптасуы мен ұғынудың жалпылама принциптерін анықтайды. "Диалектикалық логика, - дейді М.Б. Туровский, -пәннің нақты-ғылыми анықтаудың өзіндік принциптерін айқындайды, тек соған сүйене отырып қана зерттеудің нақты тәсілдерін қалыптастыруға болады" .

Мұндай мысалдар жаратылыстану тарихында аз емес. Ғалымдар шығармашылық қызметінде өз ғылымы пәнінің жалпылама қайшылықтарын шеше отырып, бір мезетте теоретик те, әдіснамашы да рөлін атқарған. Классикалық, механикалық-математикалық жаратылыстанудың негізін қалаушылар - Галилей, Декарт, Паскаль, Ньютон, Лейбниц және т.б. ХVІІ ғ. аты шулы математиктері бола тұрып, сондай-ақ философиялық ойдың да классиктеріне жатты.

Жаңа математиканың қалыптасуы Р. Декартта бір жағы өзі жасаған гносеологиялық тұжырымды дамыту болды. Онда кеңістік созылмалы субстанция ретінде ерекше орын алды. Декарттың аналитикалық геометрияны жасау кезіндегі шығармашылығы модельді ғылыми объектінің жалпылама қайшылығын шешу тәсілі ретінде жасау қажеттілігі философияға, әдіснамаға назар аударуға мәжбүр етеді. Мұндай көзқарассыз теорияның мәніне ену мүмкін болмайды.

Өзінің философиялық жүйесінде, танымның күдіксіз және дәйекті бастауларын іздеу формасында, ұзындықты материяның мәні ретінде түсінуде Декарт, шын мәнінде, ХVІІ ғ. дүниетаным мен практиканың ортақ категориясы - санның мазмұнын талқылайды, затсыздандырады. "Ақыл-ой басшылыққа алу ережелерінде" ол бұл мазмұнды өлшеу қызметімен және математика пәнімен ұштастырады. Декарт былай дейді: "Біздің ізденісіміздің пәнін тек жалпы шамалар құрайды". Бұл еңбегінде Декарт өлшемді танымның бірден-бір принципі ретінде дәйекті қарастырып, алгебралық тәсілді жаңа ғылымға лайықты идеямен үйлестіреді.

Қозғалыстың кинематикалық бейнесі (нүктеден нүктеге) және алгебралық аппараты аналитикалық геометрияны жасаудың шешуші заттық-мазмұндық факторы, алғышарттары болды. Декарт өзінің "Геометрия" еңбегінде осы алғышарттарды жинастырып, олардың теориялық синтезін жасады. Бұл оның жаңа ғылымды жасаудағы керемет рөлі еді. Түзу сызық жүйесінің координаты арқылы геометриялық қисық сызықтарды және де қозғалысты математикамен зерттеу (модельдеу) осы синтездің формасын құрды.

Егер де қисық сызықты оның нүктелерінің жиынтығы десек, онда координат жүйесі арқылы осы нүктелерді жұп сандар қосындысы ретінде нөмірлеуге болатындай көрінді. Осы қисықты бір нүктенің орын алмастыру, сөйтіп қисықтың барлық нүктелерін біртіндеп өтетін траекториясы деп қабылдауға болады. Бұл жағдайда қисықты теңдеу ретінде көрсетуге сандар қосындысы шешімінің жиынтығы эсер ететін қисық нүктелерінің координаты болатын. Қисықтың теңдеуі нүктелердің қозғалысын сипаттай, құбылмалы көлемнің көрінісіне ұқсайды. Механикалық қозғалысты зерттеудің аталынған тәсілі ХVІІ-ХІХ ғғ. классикалық жаратылыстанудың басты объектісіне айналып, қозғалыстың механикалық моделі деген атауға ие болды. Бұл модельдегі қозғалысты кеңістік-уақыт координатындағы алмасу, объект қозғалысының траекториясы деп түсіндіріледі. Соңғыны қалқып алынған, өткенге ғана катысты уақыт дейтін идеализациялаудың қайсыбір салдарына жатқызу мүмкіндікке айналды, соның нәтижесінде қозғалыс өткен жолдағы кеңістік пен уақыттың тікелей тепе-теңдігі ретінде көрсетілді, ал уақыт кеңістікке толық араласып кетті. Қозғалыстың механикалық моделінің осы әдісінен механикалық қозғалыстың жалпылама қайшылықтары өзінің шешуін табады. Бұл қайшылық жоғарыда айтылғандай Зенонның апорийларынан көрініс тапты.

Қозғалысты айнымалы шама арқылы көрсету сапаны (механикалық) оның саны арқылы толық анықтауға әкелді, соның салдарынан теориялық механика математикаға жатқызылды. "Физикалық қозғалыс, - дейді К. Маркс, - механикалық немесе математикалық қозғалысқа құрбандық етілді; геометрия басты ғылым деп есептелді".

Мұндай "бағындыру" классикалық жаратылыстануды жаппай математикалаудың негізіне айналды. Классикалық жаратылыстанудың, қозғалыстың күрделі формаларын зерттейтін қазіргі жаратылыстанудан ерекшелігі соңғының жаппай математикалануы. Оның үстіне классикалық ғылымды математикаландыратын шексіз аздарды есептеудің негізгі ұғымдары - функциональды тәуелділік, туынды, дифференциал, интеграл, шек және т.б. өзгермелі шаманың заттық-танымдық мазмұнын тарату болып табылады.

Классикалық жаратылыстануды математикаландыру қозғалысты тануды сандық анықталғандықты өлшеумен ауыстыруға әкеледі. Кез келген қозғалысты, соның ішінде механикалық қозғалысты тану мына сұраққа: бұл қозғалыстың қалай болуы мүмкін, оның мәндік қайшылығын қалай айқындауға болады деуге жауап беруі керек. Классикалық жаратылыстану, оның механикалық моделі механика пәніне тиелі жалпылама мазмұнның өмір сүруінің ерекше формасы ретінде бұл талаптарға жауап бере алмайды. Ол механикалық қозғалысты сандық тұрғыдан талдау кезеңімен ғана шектеледі.

Сонымен, зерттейтін құбылысты механикалық деп қарастыру және түсіндіру, соңына оны дифференциалды теңдеулер арқылы мазмұндау қозғалыстың механикалық моделінің мағынасын құрайды. Бұл модель Жаңа дәуірдегі ғылымның маңызды танымдық тәсіліне айналды, өйткені оның математикаға деген бағдары дұрыс болжамдар жасауға мүмкіндік ашты.

Осы дәуірдің көптеген ғалымдары тек механикалық модель жасалғаннан кейін ғана кез келген құбылысты танып білуге болады деген сенімде болды. "Зерттелетін заттың механикалық моделін жасамай, мен ешқашан өз жұмысымнан қанағат таба алмаймын, -дейді XIX ғасырдың әйгілі физиктерінің бірі В. В. Томпсон Келвин. Егер мен оның механикалық моделін жасай алсам, онда сол затты түсінемін. Мен сол заттың механикалық моделін жасағанға дейін, осы уақыт кезеңінде оны түсінбеймін; менің электромагниттік теорияны түсінбейтін себебім де, міне осында" .

Механикалық модельдің артықшылығы оның көрнекілігінде, сезім мүшелеріне қолайлығында, өйткені бұл модельде кез келген мағыналас формасы орын алмастыру ретінде, - деп жазады М.А. Марков. "Мұндай түсінік тіптен заңды және тарихи тұрғыдан даусыз еді, өйткені біздің сезімдік мүшелеріміз сезімге күш-қуат беретін механикалық өзара әсерден басқа ешқандай қозғалысты "білмейді".

Әйтсе де қозғалыстың механикалық моделінің осы артықшылығында түбегейлі кемшілікте кезігеді, олай дейтініміз механикалық модель сандық анықтылықты зерттей отырып, шын мәнінде, оның сапа ерекшелігін елемейді. Қозғалыстың механикалық моделінде объективті шындық бірсапасы ретінде ғана қабылданады. Мұндай жағдайда өзгермелі шаманың қозғалысты танудың және түсінудің моделі, әдісі болуы әбден табиғи нәрсе.

XVII-ХVIII ғасырлардағы ғалымдардың көз алдында шындықтың өзі математикаланған болып көрінді. Олардың пайымдауынша, дүние математикалық заңға бағынады. Мұндай түсініктің әлеуметтік негізі бар, оның арқауы буржуазиялық қоғамдық қатынастардың дамуымен байланысты. Бұл қатынастардың негізін таза сандық тілмен жеткізілетін тауар айналымы құрайды. Жаңа дәуірдегі қызметтің формальды-заттық сипаты сол, ол жалпылама мағынасы бар кызметтің ерекше формасына - өлшеу іс-әрекетіне ұшырады.

Ғылым пайдалы қатынастардың жүйесіне тартылады да, онда прагматикалық бағдарды алға тартады. Ғылымның бұл бағытын қозғалыстың Жаңа дәуірдегі механикалық моделі ғылымның маңызды танымдық әдісі ретінде жүзеге асырылды. Десекте, классикалық жаратылыстанудың прагматикалық бағдары оны шектей түсті. Өйткені, объектінің тек бір - сандық жағын бөліп алып қарастыратын қозғалыстың механикалық моделі әлеуметтік-тарихи жағдайды ескермейді де, өздігінен тұйықталады.

Ғылымның мәдениет құрамындағы орны мен рөлі бірінші өндірістік революциядан кейін айқын өзгеріп, модельдердің жаңа түрлерінің пайда болуына, олардың ғылыми танымның әдістері ретінде қолдануына жедел ықпал етті. Капитал ірі машиналық өндірісте соған лайықты техникалық базисті, әрі капиталистік қатынастардың кеңеюін жаңғыртатын талпынысты табады, сөйтіп ғылымды өндірісте кеңінен қолданады.

Ғылымның өндіріспен бірігу үдерісінде ғылымның пәндік аясы анағұрлым кеңейеді. Өйткені классикалық жаратылыстанудың шеңберінен шығып (мысалға, будың серпінділігі), табиғи күштерді саналы түрде қолданатын өндірістің саны көбейді. XIX ғасырда ғана қозғалыстың физикалық формасының механикалық формасына ауыспайтындығы бір жақты мойындалды. Содан қозғалыстың механикалық моделі танымдағы өзінің жалпылама тәсілдік мағынасынан арыла түсті.

Материя қозғалысының физикалық формасынан соң химиялық және биологиялық формаларының сапалық ерекшеліктері анықталды. Біртекті классикалық жаратылыстанудың орнына жаңа, көп сапалы жаратылыстану қалыптасты. Мұның өзі жаңа ғылым объектілерінің тек сандық қатынастарымен шектелмей, оның сапалық табиғатын ескере алатын модельдердің жаңа типтерін қажет етті.

XIX ғасырдың ортасынан бастап физикада, химияда, биологияда біртіндеп механикалық модельдерден шегініс басталады. Мысалыға, биологияда 300 жыл бойы тірі ағзаны бір жақты техникалық тетікке балаған механикалық модель үстемдік етті. Биологияның кейбір құбылыстарын, мысалға, жүйке-бұлшық жүйесін белгілі бір шеңберде түсіндіруге бұл модельдің жағымды мағынасы болды.

Сонымен бірге тірі ағзалардың қоршаған ортамен өзара әсері аясындағы көптеген құбылыстар бұл модельде өзінің ғылыми, материалистік түсінігін тапқан жоқ. Е.В. Петушкованың ұйғарымынша, "механикалық модельде, базы бейненің белсенді сипаты, оның сыртқы ықпалдармен салыстырғандағы салыстырмалы дербестігі көрсетіле бермеді. Бейнелеу моделіне түйсік, қабылдау, сезім енбеді. Олар тек себептілік түсінікке де, экспериментальды талдауға да қатыссыз санамен басқарылады деген ұйғарым басым болды" .

Биологияның дамуы өзінің бас объектісін - тірі ағзаны тану үшін біртіндеп оның сапалы ерекшелігіне негізделу қажеттілігін алға тартты. Енді тірі ағзаның мәндік анықтамасын жаңғыртатын модельге деген сұраныс күшейді. Мұндай модель Ч.Дарвиннің эволюциялық теориясында ұсынылды. Табиғи таңдау моделі тірі ағзаның маңызды анықтамасын - мақсатқа сәйкестігін түсіндіретін кілтті тауып берді, көп түрлі тірінің бір негізден таралғанын түсінуге мүмкіндік ашып берді. Э. Майр ескерткендей, "жануарлар мен өсімдіктер дүниесі, тірі ағзалардың арасындағы ұқсастық пен айырмашылық, бөліну мен мінез-құлық, қарым-қатынас пен бейімделу сипатына - осы құбылыстардың бәріне эволюциялық теория белгілі бір тұтас мән енгізгенше, ізденушілер түрлі тұйыққа ұшырады" . Кейіннен Ч.Дарвиннің эволюциялық теориясы негізінде И.М. Сеченовтың рефлекторлық моделі, И.П. Павловтың шартты-рефлекторлы моделі, П.К. Анохиннің жүйелі-функциональды моделі және т.б. қалыптасты. Олар тірінің табиғатын зерттеуде үлкен қызмет атқарды.

Объектінің сапалық табиғатына негізделген модельдермен қатар, қазіргі ғылымда математикалық модельдер кең қолданылады. Ендігі кезде химия, биология, экономика, психология, техникалық ғылымдардың математикаға, математикалық модельге жиі-жиі назар аударуы тегін емес. Ол бір фактіні көрсетеді. Бұл ғылымдар өз сапасын зерттеу жолында дамудың жоғарғы деңгейіне жетті, енді олар сандық нақтылыққа деген сұранысты құштарлыққа айналдыруда.

Таным қоршаған дүние объектілерінің сапалық айқындылығын пайымдаумен шектелмейді, оны мақсат тұтпайды да. Әйтсе де, бұл жалпы ұстаным танымның бірінші, алғашқы кезеңі болып табылады да, оның орнына заттар мен құбылыстарды сандық талдаудың келуі заңды. Бұл сандық ізденіс объектілердің мәнісін түсінудің толықтау және терең кезеңіне жатады, сондықтан танымды тереңдете, нақтылай түседі.

Математикалық модельдерді батыл пайдалану электронды есеп машинасын қолдануға да байланысты. Математикалық модель, оның басқа түрі сияқты ғылым объектісін тану мақсатын қояды. Осыған орай қазіргі ғылымда қолданылып жүрген математикалық модельдердің бәрі бірдей объект мәнін жаңғырта бермейтінін де ескеруіміз керек. Сонымен, химиядағы, биологиядағы, әлеуметтік, техникалық ғылымдардағы, қазіргі физиканың кейбір бөлімдерінде математикалық модельдерді қолдану танымдағы жеке, бөлек, жалқы міндеттерді шешуге әкеп соқты. Мұнда математикалық модельдерді қолдану, шын мәнінде, танымның эмпириялық деңгейіне сәйкес келеді.

Сондай-ақ механикада, физикалық пәндердің көпшілігінде математикалық модельдер тұтас міндеттерді шешуге, осы ғылымдардың іргелі заңдарын ашуға ұйытқы болды, кейін экспериментальды тәсілдер арқылы дәлелін тапқан көптеген жаңалықтар ашуға мүмкіндік тудырды. Мұндай жағдайда, математика осы ғылымдарды танудың сәйкес тәсіліне, ал математикалық модель - пәндік аяның үйлестігіне айналды. Ғылымдардың мұндай жоғары сатысында математикалық модельдер объектіні танудың жоғары теориялық деңгейінде қолданылды.

Сонымен, қазіргі физиканың кейбір салаларында, әсіресе, микродүние саласында көрнекі механикалық модельдер теория объектісін зерттеуде дәрменсіз, ол үшін "математика ғана танымның ең қажетті құралына айналады" . Бұл ғылымдардағы математикалық модельдердің қолданылуы кейде тіпті ойға сыймайтын қорытындыға да келтірді; бұл тұжырымдар математикалық теңдеудің негізін құрайтын физикалық түсініктерге де қайшы келетіндей сияқты. Бірақ та, егер "ойын тәртіптері сақталынса", яғни математикалық қателіктер жіберілмесе, математика "парасатты" болады, мұндай жағдайларда физиктер оған таңғалып қана қоймай, тәртіптерді құрметпен айтады" .

Айтылған ойды қысқаша тұжырымдасақ, біз модель ұғымын барлық көлемде және жан-жақты қарастыруды мақсат тұтпағанымызды еске салмақпыз. Бізге модельді таным тәсілі ретінде түсіну маңызды болды. Осы мақсат тұрғысынан модель заттық-практикалық іс-әрекеттің жалпылама аясында қарастырылды, субъектінің өндіріс объектісін, оның идеалды бейнесін жаңғыртатын және бұл бейнені заттандыратын қабілеті ретінде түсіндірілді. Модельдің заттық-практикалық іс-әрекеттегі орны мен рөлін осылайша түсіну модельдің ғылыми танымдағы логикалық функциясын, рөлі мен орнын анықтайды. Мұнда модельдің логикалық функциясы таным объектісін танитын субъектінің қабілетімен байланысты келеді. Модель ғылымда, теориялық танымда оның объектісінің жалпылама мазмұнының ерекше формасы ретінде суреттелінеді, объектінің жалпылама қайшылығын шешу әдісі ретінде қайта қаралады. Ғылымның тарихын қарастыру модель ұғымының дамуын танымның тәсілі ретінде, ғылыми танымдағы модельдің логикалық функциясын жүзеге асырудың тарихи формасы ретінде талдауға мүмкіндік ашты. Модель ұғымын диалектикалық-логикалық әдіснама негізінде әрмен жүргізілетін зерттеулер біздің қызмет пен танымның диалектикалық табиғаты туралы түсінігімізді тереңдете және кеңейте беруі әбден орынды.

Модель //Диалектическая логика:

Формы и методы познания.

- Алма-Ата: Наука, 1987. - С. 304-329.

ЭКСПЕРИМЕНТ

Владимир РУТА

Эксперимент таным формасы және сонымен бірге практикалық әрекет формасы ретінде үлкен маңызға ие болды әрі кең таралған. Бүгінгі күні эксперименталдық таным қандайда бір маңызға не болмайтын ғылымды дәл тауып айту екі талай. Эксперименттердің өте көптүрлі болатынын ескеретін болсақ, оған бірыңғай анықтама беру де өте қиын. Дегенменде диалектикалық логиканың мақсаты - эксперименталдық танымға және практика формасы ретіндегі экспериментке толық анықтама беру және ол дәл осындай. Мұндағы міндет эксперименттің жалпыға бірдей және қажетті мазмұнын анықтауда болып табылады. Мұны, ең алдымен, соңғыны іске асыру арқылы алатын білім табиғатын талдау жолымен жасауға болады. Эксперименттік жолмен алынған білім жалпыға бірдей сипатқа ие бола ма және қажетті білім бола ала ма немесе эксперимент тек жуықталған, ықтималды және басқа түрдегі білімді бере ме - осы мәселені зерттеудегі негізгі сұрақ, міне осыған келіп тіреледі.

Ғылым тарихы ғылыми таным дамуындағы эксперимент рөлінің үнемі артуына толық куә бола алады. В.А.Лекторский мен В.С.Швырев дөп басып айтқанындай, "тәжірибеге, экспериментке және бақылауға бет бүру, алайда, Жаңа дәуірдің жетістігі болып табылмайды - ол қандай болғанда да Аристотельдің заманынан бері белгілі" . Жаңа дәуірде эксперименттің маңызының артқаны соншалық, әуелі эксперимент жалпы ғылымның қайта өрлеу дәуірінде пайда болды дейтін жорамал қалыптасты. Гипотеза мен эксперимент жаратылыстанудағы танымның басты формасы болып табылды деуге XX ғасырда Ф.Энгельсте толық негіз болды . Қазіргі кезде, ғылымдағы теориялық білімнің үлес салмағының күрт өсуі жағдайында эксперименттің рөлі күшеюде. Мәселен, оны жасаушылардың бірауыздан мақұлданатын пікірі бойынша, зерттеуші көзге көрінбейтін объектілермен істес болатын квант механиканың өзінде де ғылым экспериментсіз бір қадам алға жүре алмайды. "... Біз, - деп жазады, мысалы, В.Гейзенберг, - жүйелі түрде эксперимент жүргізіп отырамыз және тек теория эксперимент барлық оның көріністерімен шын мәнісінде бейнелеген кезде ғана теорияны қабылдаймыз" .

Жалпы кез келген құбылыс ұғымы сияқты эксперименттің философиялық ұғымын формальды абстракция немесе таза эмпириялық ой қорыту жолымен алу мүмкін емес. Мұндай жағдайда бізге тек эксперимент дегеніміз не дегенге жауап бере алатын көптеген көзқарастар ғана қарсы тұра алатын, сырттай ұқсас және тіпті бір-біріне қарсы келетін таным тәсілдер ағынымен және практикалық әрекеттермен істес болуға тура келетін еді. Сондықтан осыған байланысты гипотезаны, кейінірек қажетті нәрсе ретінде экспликация жасауға болатын анықтаманы алдын ала болжаған дұрыс. Теориялық заңды анықтау тәсілі мен құралы ретіндегі эксперимент анықтамасы соңғы болатын еді. Экспериментке, байқағанымыздай, көптеген әр түрлі қасиеттер тон, дегенмен, ол объективті-жалпыға бірдей білімді орнықтыруға әкеледі, заң формасындағы білім - ол, мүмкін, эксперименттің субстанционалды қасиеті болып табылатын шығар. Осында, біз төменде көрсетуге тырысқанымыздай, жалпыға бірдей және бір мезгілде оның өзіндік ерекше мазмұны жатады.

Алайда эксперимент тек заңмен салыстырғандағы ғана құрал болып табылады, өйткені заң одан бұрын анықталған. Сонымен бірге, оның негізінде жататын, әдетте, гипотеза деп атайтын теорияға сәйкес жасалынатын бақылау және практикалық әрекет сияқты эксперимент дербес эвристикалық маңызға ие. Экспериментті зерттеу саласына сондықтан гипотезаны негіздеу, оны заңға айналдыру және заңның мәніне талдау жасау мәселелерін енгізу қажет, себебі, соңғысы эксперименттің жалпыға бірдей және қажетті нәтижесі ретінде көрініс табады.

Экспериментті зерттеуде таным формасы және әрекет формасы ретінде субъект пен объект қатынасы мәселесі шешуші маңызға ие болады. Теориялық зерттеуде "объектіні (затты) түсіну субъектінің нақты әрекетін талап етеді. Сондықтан зерттеудің пәндік саласын анықтауда зат (объект) пен субъектінің диалектикалық қатынасын ескеру қажет және мүмкіндігінше оны дәл құрастыру қажет"; объектіні тануда "алғашқы қадамнан бастап танушы субъектінің белсенділігі ерекше айтылады, оның мүддесі, оның объектіге деген нақты қатынасы ескеріледі", - деп жазады Ж.М.Әбділдин. Экспериментте, әсіресе, субъектінің өзі туралы, табиғат туралы және субъектінің оз таным мүмкіндіктері туралы түсінігі қандай екенін білу өте маңызды. Қандай нәтиже болады және оны қандай формада алуды жоспарлап отыр, эксперимент аяқталғаннан кейін бұл жоспар қаншалықты өзін-өзі ақтай алады, оның барысында субъектінің өз танымдық құралдары туралы түсінігі қалай өзгереді дейтін мәселелер тұрады.

Эксперименттегі субъект белсенділігі оның нақты белгілі бір танымдық әрекетке бағытталған ұстанымымен сипатталады. Эксперименттің стихиялы түрде жасалған тәжірибеден және саналы бағытты (енжар пассивті) қабылдаудан айырмашылығы болады. Эксперимент барысында зерттеуші объектіден өзіндегі жорамал түрінде және болжам немесе гипотеза түрінде болған жобаға тең келетін білім алуға үміт артады. "Кез келген физикалық тәжірибе, егер ол тыңғылықты болатын болса, онда ол дербес құндылыққа ие болады, - деп жазады С.И.Вавилов. - Бірақ жаңа, күтпеген ғажайып құбылыстарды іздестіруде тәжірибедегі оң нәтижелерге сене бермейді. Көп жағдайда тәжірибені белгілі бір теориялық түзілімнің дұрыс немесе бұрыстығы туралы ой толғау үшін жүргізеді" . Эксперимент барысында, әрине, өте терең жаңа білім жиі алынады, алайда өзінің ұғымдық тұрғысынан ол жаңа білім беруге бағытталмаған, керісінше, гипотезалық түрде болған "ескі" білімнің объективтілігін бекітуге бағытталады. Нақты "толықтыру", объективтілігін тексеру және гипотеза түрінде қалыптастырылған білімнің жалпыға бірдейлігі эксперименттегі субъектінің басты мақсатын құрайды.

Бірақ жалпыға бірдей маңызға ие болатын және сонымен бірге, объективті білім заң түрінде болатындықтан, эксперименталды таным субъекті заңды іздеуге бағдар алады деуге болады. Дәл сол соңғысы теориялық танымның идеалды мақсатын білдіреді. "Ғылым өзінің табиғаты жағынан алғанда ашылған жаңалықтың түсіндіруін мойындайтын болғандықтан да ол, - деп жазады Л.Б.Баженов пен П.Х.Смородинский, - тек заң түзілген кезде ғана жеткілікті болады, өйткені (ғылымның өзі қандайда бір уақытта өзі туралы ойламас үшін) оның әрбір практикалық қадамы нақты тәжірибеден тыс қозғалыс, сезімдегі түсінікті жеңдірмеуге ұмтылыс, эксперимент арқылы тапқанды эмпириялық бақылау болып табылады'".

Экспериментте субъект заңдарды тануға бағдарланады, алайда соңғысының әрекетінің өтімділігі соншалықты жоғары болуы мүмкін, яғни алдыңғы танымдық әрекеттің нәтижесінде субъектіге гипотеза формасындағы білім сияқты манызды нәтижені алуға мүмкіндік туады. Гипотезаны құру үдерісінде субъект белсенділігі, ең алдымен, мынадан көрінеді, яғни ол өз объектілерін әр түрлі қасиеттері мен белгілері арқылы сипаттаған түрдегі алдын ала жасалған таным формаларын қолданады. Табиғатты бақылаушы субъект дайын орнықты объектілерді тану формасын қолданады, ал оның ақиқаттығы ол үшін тек қасиеттердің немесе маңызды белгілердің жиынтығы түрінде ғана көрініс табуы мүмкін. Заттың белгілерін сипаттаумен айналыса отырып, субъект міндетті түрде олардың арасындағы қақтығыстар мен қайшылықтарды анықтауға және белгілеуге келіп тіреледі. Соның нәтижесінде ол өзекті мәселелерді көтереді және қайшылық арқылы көрініс табатын объектінің терең мәні туралы гипотезаларды құрастырады. Экспериментте субъект гипотезаны заңға айналдыра отырып, қарама-қарсылықтардың нақты синтезін жүзеге асырады.

Объектілерді суреттеуде белгілерін анықтау арқылы, мәселелерді қоя отырып және гипотезаларды құра отырып, заңдарды жасай отырып және оларды тексере отырып, субъект әр кезде жаңа сапада көріне бастайды, осыған сәйкес эксперименттік танымның объектісі өзгеріп отырады. Сонымен, егер қасиеттерді суреттеуде объект өзінің қасиеттері немесе белгілерінің жиынтығы ретінде көрініс табатын болса, ал гипотезада -"қайшылықтарға толы" (Маркс бойынша) және солармен игеріп алынған мән түрінде көрініс табады. Заң арқылы берілген объект өзінің жеке қасиетімен бірігеді және жалпыға бірдей болып табылады, оның бір жағында оған сол объектінің өзі қарсы тұрады, бірақ ендігі жерде ол жекелеген құбылыс ретінде болады. Сонымен, мысалы, "барлық физикалық дене өзіне электрондарды қамтиды" бір ғана объект, бір жағынан, жеке дара физикалық денені қамтитын болса, екінші жағынан, соңғысының жалпыға бірдей мәнін қамтиды, өйткені электрон - ол физикалық дененің жалпы немесе элементарлық формасы.

Объектіні ондағы белгілерді атап көрсету арқылы суреттеу. Субъект әрекетінің белсенді, мақсатты сипатын суреттеуде, ең алдымен, мыналар арқылы көрініс табады, яғни ол объектіге толық орныққан таным формаларын, қасиеттерді және белгілерді қолданады. Сонымен, егер сезімді тікелей қабылдауда формасы жағынан да, мазмұны жағынан да алғаш рет зат анықталатын болса және ол дайын форма ретінде тек қайта перцепция жағдайында ғана көрініс табатын болса, онда бақылау жағдайында суреттеу заттары бұрын қалыптасып үлгерген танымдық формаларға сәйкес белгілер жиынтығына ыдырайды.

Суреттеу мәндік тұрғыдан алғанда, талдауды білдіреді. Ол Гегельдің дәл анықтауы бойынша, "сол бір нақты заттың ыдырауында, оның айырмашылықтарының оқшаулануында және оларға абстрактылы жалпыға бірдейліктің хабарлануында" болып табылады. Суреттеу басым жағдайда талдамалы болып келеді, бірақ әрине, бұл жерде синтез толығымен болмайды дегенді білдірмейді. "Дегенмен осы бір соңғы, - деп атап көрсетеді Б.М.Кедров, - аналитикалық сатыда тәуелді сот ретінде көрініс табады, бірақ та ол барлық кезде болып отырады. Өзінің тәуелді сипатына сәйкес талдау сатысында синтез бүтін (зерттеу объекті) жайып салынған бөліктердің бір-бірімен сырттай қатар өмір сүру (байланыстылық) сипатына ие болады" . Синтез мұнда абстрактылы сипат алады да жай ғана белгілердің қатары ретінде, объект қасиеттерінің жиынтығын "көлденең" суреттеу қозғалысының қажеттілігі ретінде көрініс табады. Затты белгілерге жіктеу, бір мезгілде, олардың әрқайсысын абстрактылы жалпыға бірдей түрінде жекелеу болып табылады, сонымен бірге, суреттеумен айналысатын субъектінің синтездеуші және рефлективтік әрекеттері де көрініс табады.

Суреттеуде затты тұтастық ретінде, көптүрлі анықтамалардың (Маркс) дамыған тұтастығы ретінде игеру міндеті қойылмайды, объектінің бірыңғай мәнін тану мүмкіндігі әлі жоқ. Феноменологиялық теория суреттеудің нәтижесі болып табылады. Феноменология ұғымынан "бақылаудағы физикалық құбылыстарға қатысты суреттелетін құбылыстар байланысын, олардың негізінде жататын табиғаттың жалпы заңдарына біріктірмейтін, олар арқылы барлығы түсінікті болуға мүмкіндік алатын заңдылықтарды құрастыруды түсінеді" .

Алайда, ерте ме әлде кеш пе, құбылыстарды олардың анықтамаларының барлық тұтастығы тұрғысынан тану проблемасы өзекті болып күн тәртібіне қойылады - танымның имманентті мақсаты, оның "түпкі" міндеті осындай. Осыған байланысты заттың анықтамасын тікелей белгілер формасына тоғыстырып, біріктіруге мүмкін бе дейтін мәселе көтеріледі. Формальды логикада біртұтастық мәселесі маңызды және маңызды емес белгілерді бөліп көрсету арқылы шешіледі, бұл - мәселені шешкеннен гөрі оларды туындататын әдіс. Шындығында белгілерді не біріктіру жолымен, не жалпы деп аталатын белгілерді көрсету жолымен біртұтастыққа келтіруге болмайды. Э.В.Ильенков ақиқат жалпыға бірдей жалпы алғанда қандайда бір жалпы белгі болуы мүмкін еместігін өте нанымды түрде атап корсетті. "...Байланыстың әр түрлі индивидтерді қандайда бір "біреуге", жалпы көпке біріктіретін нақты (эмпириялық тұрғыда) жаратылысы, алайда абстрактіде - олар үшін жалпыға бірдей белгіде, оған да, бұған да тән болатын анықтамада көрініс таппайды. Ең алдымен, ондай тұтастық (немесе біртұтастық) бір индивидте болатын, ал екіншісінде - болмайтын белгілер арқылы жасалады" .

Өздігінше алынған белгі басқа белгілермен байланысты ешқашанда көрсетпейді, осы мағынада алғанда әрбір белгі абсолютті және өзгермейді. "Маңызды деп аталатын белгілер, - деп жазады Гегель, - тұрақталған анықтылықтың мәні, олар көрініс табатын және қарапайым маңызды анықтылық ретінде түсінілетін түрінде өз табиғатын құрайтындарды көрсетпейді, яғни қозғалыстың жоғалып кететін сәттері арқылы өзін өзіне қайта қабылдайды" . XVII-XVIII ғасырлардағы жаратылыстану материяны затпен теңестіре отырып, соңғысын кейбір "абсолютті" қасиеттер - атомаралық құрылым, атомның бөлінбейтіндігі, массаның өзгермейтіндігі және ұзын бойлық және т.б. арқылы сипаттады. XIX - XX ғасырлардың басындағы атомның бөлінуі, массаның және ұзын бойлықтың қозғалыс жылдамдығына тәуелділігіне негізделе отырып, дәл солай жалпыға бірдей объект - материяның осы бір маңызды қасиеттерінің салыстырмалылығын дәлелдеді. Белгілі болғанындай, қасиеттің абсолюттілігінің жоғалуымен бірге объектінің өзі де жоғалады-мыс дейтін қорытынды жасалған болатын...

Зат пен құбылыстың белгісі тікелей алғанда қайшылықты құбылыс: бір жағынан, белгі -жалпыға бірдей анықтылық, екінші жағынан, ол - заттың партикулярлық, шектеулі анықтылығы. Белгі, сонымен, ең алдымен, таным үшін "таңба" болып табылады. Алайда ол заттың өзіне анық болуы тиіс. Өйткені белгі заттың өзіне ғана тон өзіндік анықтамасы, себебі зат, ол қандайда бір ерекше және бір мезгілде жалпыға бірдей материя түрінде оған ие болатын жаратылыс. Сөйтіп, дененің жылы немесе суық бола алу сияқты маңызды белгісін бөліп көрсету өз кезінде ерекше жылулық материяның - теплородтың өмір сүруі туралы болжамға әкелді. Флогистон, электрлі материя, эфир және т.б. туралы көзқарастар жалпыға бірдей қасиеттен жалпыға бірдей болмысқа қарай ойысқан ой қорытындының негізінде пайда болады. Тағы да болса, ондай материяның байқалмайтындығына қарамастан, олар ұзақ уақыт қандайда бір толық нақтылық ретінде мойындалды.

Белгі орнықты және оқшауланған білім формасы ретінде белгінің өз ішінде қалыптастырылған жалпыға бірдей ажыратуға қатаң түрде бағынбайтын сезімдік құбылыстарды жіктеу жағдайындағы ішкі қайшылықтарды анықтайды. Бір құбылыстар екіншілерімен бірігіп отырады, оларды оқшауланған белгілер тұрғысынан түсіндіруге болмайды. Бірақ шекаралық жағдайдағы дәл сол ауысулар мен байланыстар жалпыға бірдейді құрайды. "Hard and fast lines, - деп жазады Ф.Энгельс, - даму теориясымен сыйымсыз нәрсе. Әуелі омыртқалы және омыртқасыз жан-жануарлардың арасындағы ажырату сызығының өзі шартты болмайды, балықтар мен амфибиялардың арасы да дәл сол сияқты; ал құстардың арасындағы шекаралар да күннен күнге жойылуда... Дәл сол сияқты hard and fast lines және сөзсіз болуды, барлық жерде жарамды "не ол - не бұл" дегенді білмейтін, қозғалыссыз метафизикалық айырмашылықтарды бір-біріне ауыстырып отыратын диалектика да керекті жағдайларда "не ол - не бұлмен" қатар сондай-ақ, "қалайда, сөйтіп және басқаларды" мойындайды және қарама-қарсылықты жанамалап отырады...".





Ғылымның дамуы белгі өздігінше емес, ал, керісінше, тек өзінің басқаларымен сәйкестігінде ғана және түптеп келгенде, өзінің қарама-қарсы жағымен сәйкестікте болуы арқылы ғана объективті ақиқатты бейнелеуге қабілетті болатынын көрсетіп отыр. Дәл сол ғылымға өзінде қарама-қарсы анықтамалардың бірлігін қамтитын таным формасын енгізу оның ұғымдарына жалпыға бірдейлік және қажетті мазмұн бере алады.

Таным объектілерінде зат субстанцияларының екі түрлі көріну формасы ретіндегі қарама-қарсы жақтардың бастапқы қарым-қатынасы атап көрсетіледі. Объектінің субстанционалды қарым-қатынасын бөліп көрсетуді Ф.Кумпф пен З.Оруджев эмпириялық танымнан теориялық танымға ауысу жолындағы аяқтаушы қадам ретінде әділ қарастырады. "Затты одан әрі қарай зерттеу, - деп жазады аталмыш авторлар - бастапқы қарама-қарсы жақтардың арасындағы байланыстарды, қарым-қатынастарды, заттың әуел бастан анықталған шеткі нүктелерін, шекараларын зерттеуде болып табылады" .

Оның мәні туралы анық немесе жасырын антиномиялық ой толғаулар түрінде зат бейнеленетін таным деңгейі мәні жағынан алғанда проблемалық болып табылады және зерттеудің пәндік саласына байланысты эксперименттік тексерісті талап етеді. Мысалы, корпускулярлы-толқынды дуализм мен қазіргі заман ғылымының басқа да көптеген мәселелерімен байланысты осындай жағдай қалыптасқан. Осыған орай, егер эксперимент көп жағдайда дилемманы шешу мақсатында қолданылатын болса, онда шындығында нәтиже әркезде көрсетілген межеден өзгеше болып отырады. Мұндай жағдайда эксперимент барысында тек қарама-қарсылықта болатын зат үшін бірдей мәнді болатын оқшаулық туралы көзқарастар ғана алынып тасталады және олар қандайда бір жаңа ұғымдар мен заңдар шеңберінде синтезделеді. Тараптардың дербестігі, олардың оқшау өмір сүруі экспериментте жойылады және олар жалпыға бірдейлік немесе заңның біртұтастығына дейін әкелінеді. Сөйтіп, ең алдымен, оң және теріс электр жүйесі жекелеген дербес денелермен байланыстырылды, алайда олар дәлелденіп бекітілді: зат (дене) жоғалды, электрдің бірыңғай саласындағы тек сәттер қарым-қатынасы ғана қалды.

Гипотеза - объективтік ақиқатты тану формасы. Белгілерді суреттеу (сипаттау) арқылы таным формасынан ұғымға және заң формасына ауысу өзінде терістеу сәтін және жалпы таным формасы ретіндегі белгіні алып тастауды қамтиды. Осының нәтижесінде белгісіздік жағдайы пайда болады, өйткені белгі, бір жағынан, әлі де болса заттың анықтылығын көрсетудің жалғыз формасы болу мағынасын сақтайды, ал екінші жағынан, оқшауланған анықтылық ретінде белгі өзі арқылы емес, керісінше, тек оны теріске шығаратын және оған қарама-қарсы белгісі бар басқалармен үйлесімділікте болу арқылы ғана мағынаға ие болады. Көрсетілген белгісіздіктің негізінде мәселе пайда болады.

Бұл терминнің "тар" философиялық мағынасындағы мәселе әлі аяқталмаған және сондықтан да бір жақты терістелген белгі формасының өз шекарасында көрініс табуы болып табылады. Өзінің жалпыға бірдей мазмұны бойынша мәселе қарама-қарсы белгілердің қайсысы шынайы белгі ретінде мойындалуы керектігін анықтауда емес, мәселе белгінің жалпы заттың субстанционалдық табиғатын көрсете алу қабілетіне күмән туғызылуында болып табылады. Таным енді құбылыстардағы субстанционалдықты білуге қажеттілікті бастан кешіруде, ал бұл қажеттіліктің танымдық құралдары ендігі жерде оны қанағаттандырмайды. Объектіні тануда әрбір ғылым абстрактылы мағынада болса да бұл жалпыға бірдейлікте міндетті түрде қиындықтарға тап болады. Мысалы, өз кезінде ағзаның сыртқы ортаға тәуелділігіне деген механикалық түсінікке және ондай ықпалдан еркіндікті механикалық тұрғыдан түсінуге байланысты биологияда мәселелер туындаған болатын. Бұл көзқарастың екеуі де, түптеп келгенде, диалектикалық тұрғыдағы органикалық мәніне сәйкес келмейді.

Мәселе туындаған жағдайда заттың белгілеріне негізделе отырып, заттың мәнін тану мүмкіндігіне күмәндану, алайда, әлі де болса жалпы белгі формасынан мүлдем бас тартуды білдірмейді. Көрсетілген формаларды мәселе шеңберінде танымның дербес сатысы ретінде жоққа шығару және дәлелдеп орнықтыру әлі де болса жекелеп бөлінбеген. Гегельдің пікірі бойынша, проблемалық пайымдау дегеніміз - ол ассерториялық пайымдау, өйткені соңғысы әрі оң, әрі теріс құбылыс ретінде алынуы керек. Сонымен бірге, ең алдымен, тек предикат аталмыш субъектпен байланысты болуы керек пе немесе жоқ па деген мәселе ғана проблемалы болып табылады1.

Проблема қайшылықтарымен бетпе-бет келуден пайда болатын зат белгілерін көрсету жолымен алда келе жатқан танымның "әбігерленуін" көрсетеді. Гипотеза, керісінше, эксперименттік тексеру арқылы қайшылықтарды шешуге бағытталған. Формальдық тұрғыдан алғанда гипотеза осы анықтаманың объектіге тән болуы немесе тән болмауы туралы бірін-бірі жоққа шығаратын ой толғауды тексеруге мұқтаж болады, яғни затқа предикат арқылы таңылатын оның мәнінің көрінуге болатындығы және көрінуге болмайтындығы туралы ой толғаулар. Сондықтан гипотезада белгі формасындағы танымға қайта оралуға деген талап бар болуы мүмкін. Алайда дәл сол білімді тексеруге деген қажеттілік зат белгілерін сипаттауда көрініс таппаған гипотезадағы жаңа мазмұн болып табылады.

Гипотеза-антиномияда қайшылықты шешу бір белгі объект мәніне қатысты, ал екіншісі оған қарама-қарсы - құбылысқа қатысты болатын форманы қабылдауы мүмкін. Өз антиномияларын мұндай жолмен шешуді, мысалы, И.Кант көрсеткен болатын. Осыған ұқсайтын нәрсе квант механикасындағы қайшылықтар туралы жалпы көзқарастарда орын алады. Квантмеханикалық ұғымдар мен классикалық физика тұрғысындағы көзқарастар арасындағы қайшылық материалдық әлемнің құрылымдық ұйымдастырылу деңгейлеріндегі айырмашылықтармен түсіндіріледі. Гипотеза маңызды эвристикалық мәнге ие болады. Гипотеза заңға айнала ма әлде жоқ па, оған қарамастан ол танымның дербес оң активін құрайды, өйткені гипотеза өзінде абсолютті ақиқат элементін қамтиды. Гипотеза өз субстанционалдық қасиеттерінің құпия немесе ашық қарама-қайшылық формасындағы құбылыстардың маңыздылығын бейнелейді...

Кейбір гипотезалар тікелей заңды анықтауға алып барады, ал басқалары тек атымен ғана сондай болып табылады. Мәселенің бәрі "гипотезада ойдың дамуы объективті мазмұнға қол жеткізу жолымен жүре ме немесе гипотезалардың өздері және олардың орын ауыстыруы оймен объектіні игеруден тыс бола ма дегенде", - деп жазады П.В.Копнин. Ол "қандайда бір анықтылығы дәлелденген білімнен айырылған гипотеза ғылыми құндылық болып табылмайды. Гипотеза болжам ретінде тек айқын анықталған бұрынғы біліммен және сол бір осыдан өрбитін ой түйіндермен байланысқа қойылған кезде ғана өз қызметін атқарады". "Айқын анықталған бұрынғы біліммен" байланыс дедукция мағынасында түсінілмейтін сияқты, олай болмағанда гипотеза гипотеза болмаған болар еді және ол эксперимент тексеріске мұқтаж болмас еді.

Бұл байланысты объективті және гипотезада анықталған заттың маңызды анықтамалары қарама-қарсылықтарының жалпыға бірдейлігі мағынасында түсіну қажет. Гипотеза объективті білім береді, бірақ бір мағыналы қажеттілік формасында емес, керісінше, проблемалық және гипотетикалық ой толғау формасында білім береді. Гипотетикалық ой толғау, Гегель атап өткендей, шын мәнісінде бір-біріне себепші болатын болмыстық құбылыстардың дербестігін және өзара байланыстығын теріске шығаруды көрсететіндігінде болып табылады. "...Гипотетикалық ой толғау А не болатынын немесе В не болатынын білдірмейді, ол тек егер оның біреуі бір нәрсе болатын болса, онда басқасы да болады дегенді ғана білдіреді; мон ретінде олардың өздері емес, керісінше, тек шеткі мүшелердің өзара байланысы ғана алынған". Гипотетикалық ой толғаудың белгісіздігі, сонымен, гипотезада араларындағы қажетті байланыс анықталған объектілердің өзі әуел бастан проблемалы болып келетіндігінде; олардың арасындағы қажетті байланыс туралы мәселе сияқты олардың өмір сүруі туралы мәселе де шешілген деп айтуға болмайды.

Сөйтіп, химиялық элементтердің салмағының өзгеру заңдылығының негізінде Д.И.Менделеев сол кезде белгісіз элементтердің өмір сүруі туралы болжам жасады. Жаңа элементтердің өмір сүруі заңдылықтардан, яғни олардың атомдары салмағы бойынша қажетті байланыстан туындайды, бірақ бұл өмір тіршілік гипотетикалық сипат алады. Соңғысы қалай объективті факт ретінде толық анықталған кезде ғана, оған әдетте эксперимент арқылы қол жеткізіледі, сөйтіп гипотеза заңға айналады. Жаңа жасанды элементтер мен материалдарды жасау бойынша жазылған еңбектерде гипотезаның мәні тым жақсы анықталған.

Сонымен, объектілер арасындағы қажетті байланыстар мөлшері гипотезалар ақиқаттылығының өлшемі қызметін атқарады, тіпті қарама-қарсылықтардың қарым-қатынасы қажеттіліктің аса терең формасы болып табылады. Гипотезаның болса "белгісіздігі", білімнің бұл формасының проблемалылығы қажетті байланыстағы объектілердің немесе олардың субстанционалдық қасиеттерінің объективті (тәуелсіз) өмір сүруінің дәлелденбеуінде болып отыр. Барлық жасанды, жұмыс істеп отырған және басқа гипотезалар сөздің шынайы мағынасындағы гипотезадан өзгеше болады, себебі алдыңғысында объектілердің қажетті байланыстары көрініс таппайды. Гипотеза дәлелденбеген жағдайда, яғни тексеріс кезінде сол бір объектілер немесе ықтималдылық ретінде өмір сүруі сол объектілердің қажетті байланыстарынан өрбитін қасиеттер объективті шындықта болмаған жағдайда, әдетте көрсетілген қажетті байланыстың ақиқаттылығы, логикалық тұрғыдан негізделуі тексеріледі. Алайда бұл үдеріс гипотезаның мәніне қатысы болмайды және ол тек тарихты немесе қандайда бір нақты зат саласын тану үдерісін ғана сипаттайды.

Эксперименталдық таным объектісін анықтау диалектикасы. Танымның дамуы өзінің кез келген формасында субъект пен объект арасындағы қатынас диалектикасы ретінде іске асырылады. Эксперименталдық таным барысында объект өзгеруші субъект үшін әр түрлі мағынаға ие болады. Субъект, ең алдымен, оған қасиет және белгі категорияларын қолдана отырып, берілген объектіні тікелей бақылайды. Объект көрсетілген категориялар арқылы байланыстырылады да енді белгілер мен қасиеттер жиынтығы ретінде анықталады. "Жиынтық" зат тұтастығының жетілмеген формасын, анализдің басым ықпалымен жүргізілген көптеген анықтамалардың синтезі - абстракты синтезді білдіреді. Біршама терең нақты синтезге ұмтылыс, ең алдымен, сол қасиеттер көптүрлілігінен маңызды белгілерді бөліп алу арқылы көрініс табады, олар қандайда бір қажеттілікпен бір-біріне қайшы келеді және бірін-бірі жоққа шығарады. Объектінің қасиетінің көптүрлілігі қарапайым анықтылыққа дейін, объектінің қарапайым субстанционалдық қатынасына "түсіріледі". Оның мәнінің қарама-қайшы қатынасы сәттері субъект үшін дербес объектілер немесе жақтарға ыдырайды. Сонымен бірге, бұл объектілердің өмір сүруі танушы субъект үшін проблемалы болып көрінеді. Егер сипаттамада объект тікелей берілген болса, онда енді әңгіме объектінің немесе объектілердің өмір сүруін дәлелдеу құралдарын іздеу туралы болады және дәл осындай дәлелдеу эксперименті көрсету үшін дүниеге келеді.

Олай болса, қажетті байланыс немесе қарама-қарсылықтардың бірлігі ретінде анықталған объект тікелей бақылауға болатын сапасын жоғалтады. Сөйтіп бақылаудың ең жетілген құралы бізге жарықты бір мезгілде толқын мен корпускулаларды қабылдау түрінде бере алмайды. Дегенмен объектідегі осы анықтамалардың дәл сол бірлігі туралы қазіргі заманғы теория айтуда, нақтырақ айтқанда, тек жарық қана емес, сонымен бірге, жалпы материяның қос формада өмір сүруі туралы гипотезаны айтуға болады. Квант механикасы объектілері тікелей бақылауға берілмейді, ал экспериментте болса, бақыланушы ортадағы сол объектілердің белсенділік көрсетуінің негізінде олардың өмір сүруі туралы ой толғаулар жасалынады.

"Теориялық жаратылыстанудың біршама дамыған салаларында, - деп әділ атап көрсетеді Л.Б.Баженов және П.Х.Смородинский, - дәл сол теориядан қандай жағдай не ол, не бұл нақты тәжірибенің объекті болу керектігі, тек теория ғана осы объектілердің қандай параметрлері өлшенуі керек және қандай жағдайда эксперимент жүруі керек, дәл теория ғана, түптеп келгенде, эксперимент арқылы алынуы мүмкін мағына шеңберін (ауқымын) айта алатыны айдан анық" . Теорияның сабақтастық ықпалы, дәлірек айтқанда - белгінің танымдық формасына қолданатын субъект ықпалы эксперименталдық танымда, келтірілген ойдан көрініп тұрғанындай, тікелей бақылауға алынған заттың абстрактылы-жалпыға бірдей анықтамалар жиынтығына ыдырауында көрініс табады және олардың әрқайсысы кейбір жалпыға бірдей заттың бейнеленуі ретінде, дербес идеалдандырылған объект түрінде қарастырылуы мүмкін. Сондықтан сезім арқылы қабылданатын, белгілері тұрғысынан қарастырылатын құбылыстар зерттеушіге абстрактылы-жалпыға бірдей жаратылыс немесе объект формасында болып көрінеді.

Бақылауға алынған біртұтас зат көптеген белгісіз объектілерге ыдырайды - бұл үдеріс бізге, түптеп келгенде, нақты біртұтастықты танумен аяқталуы керек сияқты болып көрінеді. Сондықтан біртұтас затты бақылау жай елес болмауы керек. "Биологиялық зерттеу объектісінің көпқырлылығы, - деп бұл тұрғыда жазады И.Н.Смирнов, - көптеген ғылым саласын дүниеге әкелді, ал олардың көзқарасы тұрғысынан алғанда ол объектінің әр түрлі жақтары мен заңдылықтары ғылыми талдауға жатады. Сонымен бірге, оның күрделілігі өмір туралы жалпы ғылым шеңберіндегі сол білім жағдайында алынатын, өзінің біртұтастығымен анықталатын интеграция ісіндегі алынбайтын кедергілер арқылы көрініс табады" . Әзірше көрсетілген біртұтастық игерілген жоқ, бұл орайда объектінің ерекшеліктерінен гөрі "биологиялық объектілердің көптүрлілігі" туралы баса айтқан жөн.

Таным формасы ретіндегі белгінің табиғаты туралы, оның объективті мазмұны туралы ой толғау біз белгілері арқылы жасайтын идеалданған объекті шын мәнісінде өмір сүре ме немесе ол ойлаудың өз ішінде тұйықталған өзіндік рефлексиясының өнімі, жалпыға бірдей қасиеттен жалпыға бірдей болмысқа ойысқан ой түйін болып табыла ма дейтін сұраққа әкеліп тірейді. Бұған соңғы кесімді жауапты тек байыппен жүргізілген эксперимент қана бере алады. Объектінің өмір сүруі туралы проблема ғылыми гипотеза ерекшелігін құрайды. Объект кездейсоқтық сипат алады, өйткені гипотезада көрсетілген түрінде ол өмір сүруі де, сондай-ақ, өмір сүрмеуі де мүмкін. Объектінің өмір сүруінің проблемалылығы жалпы объект болмысы фактісіне де қатысты болады, сондай-ақ, қарама-қарсы анықтамалардың біртұтастығы ретінде анықталған объект болмысы фактісіне де қатысты болады. Мұндай объект, мысалы, қазіргі заманғы кванттық механика куә болатынындай, тікелей бақылауға келмейді ғой. Алайда, физиканың өзінің төл бейорганикалық объектілерінің белгілі шектеуліктерін мүлдем объективті түрде анықтайтындығын мойындауымыз керек. Көрсетілген шектеуліктер биология және психология объектілерінде, адам психикасы заңдарында болмайды.

Бұл ғылым объектісі және одан да басым жағдайда социология, экономика және т.б. сияқты ғылымдар объектілері тікелей бақылаудың өзінде сезімдік объект ретінде өз мәнін қажетті байланыс және қарама-қарсы анықтамалардың біртұтастығы түрінде ашады. Мысалы, ағзадағы ішкі құбылыстың көрініс табуы ретіндегі сыртқыны анықтау немесе егер оларды бақылаудың негізіне диалектикалық-материалистік әдіснама алынатын болса, онда сыртқы шындықты түрлендіру әрекеті арқылы психикалықтың мәнін анықтау толық қажетті үдеріс болып табылады. Гипотезаның заңға айналу үдерісінде объектінің атқаратын роліне байланысты объект проблемасы өзіне ерекше қызығушылық туғызады. Бұл үдеріс, әдетте, эксперимент түрінде жүзеге асырылады, оның барысында объект маңызды өзгерістерге ұшырайды.

Эксперимент және гипотетикалық білімнің заңға айналуы. Жалпыға бірдей қағида болып табылатын гипотеза тек тексерудің және жекелеген фактілер немесе жекелеген объектілер арқылы дәлелдеудің негізінде ғана объективті-жалпыға бірдей заң бола алмайды дейтін көзқарас заңды жалпыға бірдей және қажетті байланыс ретінде түсіну жолындағы дәстүрлі кедергілер болып табылған және солай болып қала береді. Классикалық формада заңға қарсы мұндай келіспеушілік Юм тарапынан көрсетілген болатын, оның негізгі идеяларын қазіргі заманғы эмпиризм мен субъективті идеализм өкілдері үнемі жаңғыртып отырады. Юмның заң тәжірибеде берілмеген сондықтан да оның тәжірибе арқылы анықталуы мүмкін емес дейтін пікірімен Кант келісіп отырған. Алайда, заңды тек аналогия бойынша дәлелдеу немесе уақытша бір ізділікті себепке байланысты болатын бір ізділікпен теңестіретін адам дағдысы ретінде ғана қабылдай отырып, Кант заңға басқаша негіздеме береді.

Канттың заң формасын жалпыға бірдей және қажетті байланыс ретінде мойындауы маңызды нәрсе, алайда ол бұл байланысты априорлық деп жариялайды. Тәжірибені юмдық-канттық сынның негізінде, соңғысының (тәжірибенің) заңды беру мүмкіндігінен бас тартудың негізінде тәжірибені құбылыстарды стихиялы бақылау және сипаттау ретіндегі түсінік жатыр. Стихиялы тәжірибенің "сынсыздығын" сынай отырып, Кант шын мәнісінде алғышартын гипотеза құрайтын эксперимент мәнін түсінуге келіп жақындады. Алайда Кант үшін жанама түрде (біздің жағдайымызда тәжірибе арқылы) алынған (білім) мағынасыз, өйткені тәжірибеде қолданудың нәтижесінде теориялық ақылдың априорлық схемасы ешқандай жаңа сапаға ие болмайды, ал тәжірибенің өзі теорияны игеру арқылы байымайды. Шын мәнісінде, алайда, тәжірибе эксперимент түрінде объективті-жалпыға бірдей және қажетті заңдарды алуға әрі оларды негіздеуге әкеледі.

Гипотезаны және эксперимент қалыптастыру үдерісіндегі объектінің түрлендірілуі заңды түсіну кілті болып табылады. Объектіге тереңдеп бойлаған сайын оның осы бір ішкі мәнін тануда объектінің тікелей бақылау арқылы алынған образынан соғұрлым біз алшақтай түсеміз. Олай болса, қасиеттер жиынтығы ретіндегі затты тану бақылау үстінде қабылданатын кейбір бүтіннен ажырайтыны сияқты одан бөліне бастайды. Ішкі мәні ретіндегі заттың қарама-қайшылығын білуде, көрсетілген образдан біз одан да көбірек дәрежеде алшақтай түсеміз. Сондықтан бүл мәннің заттың алдыңғы образына сәйкес келуі туралы сұрақтың туындайтыны заңды құбылыс. Стихиялық-материалистік көзқарас, шынайы таным өзінің қозғалысында заттан бөлектенбейді және зат әр кезде дәл сол білімнің өзі болады дейтін қарапайым сенімділікте болып табылады. Бұл өте дұрыс тұжырым, алайда, ол дамудың белгілі бір деңгейінде дәлелдеуді қажет етеді. Соңғысы, түптеп келгенде, экспериментте алынады және объектінің жалпыға бірдей мәні мен оның объективті өмір сүруі мен бақылаудағы жаңа образы арасындағы сәйкестікті анықтауда болып табылады.

Экспериментте объект "таза" түрінде, яғни жалпыға бірдей формасында қарастырылады. Сондықтан жекелеген кездейсоқ құбылысты емес, керісінше, жалпыға бірдей объектіні тексерудің нәтижесінде гипотеза заң бола алады. Осыдан кейін заң "әмбебаптыққа" емес немесе Гегельдің терминологиясы бойынша, эмпирикалық жалпыға бірдейлікке емес, керісінше, аяқталған жалпыға бірдейлік формасына, объективті-жалпыға бірдей қажеттілік формасына ие болады. Объектінің жалпыға бірдейлігі зерттеушіні тәжірибені шексіз қайталау қажеттігінен арылтады. Егер қазіргі заман физикасы объектісіне үңілетін болсақ, онда атом, электрон сияқты объектілер және басқа элементар бөлшектер - тіпті де қарапайым жекелеген заттар болмайтындығын байқау қиын емес. Элементар бөлшектерді логикалық тұрғыда әр түрлі абстрактылы-жалпыға бірдей зат формаларына - электр тогына, өріске, заттарға, энергия және басқаларға - дискреттік принципін қолданудың нәтижесі ретінде қарастыруға болады.

Сондықтан көрсетілген идеалдандырылған объектілер егер де оларды объектілер гипотезасына қатысты жекелеген құбылыс деп атайтын болсақ, онда тек олардың жалпыға бірдейлікке қарағанда жанамалылығын ескере отырып қана айтуға болады, сондықтан олар жалпыға бірдей жекешелік болып табылады.

Зерттеу объектісін идеалдандыру тіпті гипотезаны қалыптастыру үдерісінің өзінде-ақ басталады, эксперимент барысында идеалдандыру объект жекешелігін жалпыға бірдей формаға келтірумен аяқталады. Эксперимент көмегімен құбылыстың өмір сүруінің "таза" жағдайы анықталады, ол қатаң есепке алу және бүкіл сол байланыстарды анықтау арқылы барлық байланыстардан соңғысын басқа құбылыстармен бірге абстракциялауды білдіреді. Объектіні "таза" түрінде алу - ол барлық басқалардан жай ғана зейінді бұрып кету емес: ол үшін жалпы объектіге не жатады, ал субъективті анықтамаларға не жататынын анықтау қажет.

Эксперимент тәжірибені қайталауға мүмкіндік береді; ол осы құбылыстармен байланыста болатын факторлардың осы теория шеңберінде және оның негізіндегі ықпалын анықтау хақындағы тәжірибенің "тазалығы" үшін қажет. Сонымен бірге, қайталану (потенциалды шексіз) мүмкіндігі жағдайында объект тіпті жалпыға бірдей формасына келтіріліп қояды. Алайда объектінің эксперимент барысында өзіндік себептілік элементтерге ыдырауы және сыртқы себептерге тәуелді болу өздігінен әлі заңды жасай алмайды. Сонымен әлі қажетті байланыс іске асырылуы тиіс болатын тек материал ғана бар. Егер объектінің өзіндік анықталу біртұтастығын және оның анықтылығын сырттай анықтауға болатын болса, тек сонда ғана эксперименттік материал заңды анықтауға әкеледі.

Сонымен, мысалы, органикалық әлем саласында: "сыртқы (жағдай) ішкінің көрініс табуы болып табылады" дейтін қағида маңызды заңдылық болып табылады.

А.Эйнштейн классикалық механика оны констатация жасағанын, бірақ ол ауыр және инертті массаның тепе-теңдігі туралы қағиданы "түсіндірмегендігін" атап өтеді: "Қанағаттанарлық түсіндірмені мынадай формада беруге болады: әр түрлі жағдайға байланысты дененің бір түрлі сапасы не "инерция" ретінде, не "ауырлық" ретінде көрініс табуы мүмкін" . Жер орталығына қатысты қатынас - ауырлық және дененің өзінің кейбір объективті қасиеті - инерция - олардың біртұтастығы тұрғысынан алғанда жаратылыстанудың маңызды заңын құрайды. Эксперимент құбылыстардың ішкі біртұтастығын анықтау формасы мен тәсілі болып табылады. Ол сезімдік бақылау үшін тәуелсіз және оқшауланған нәрсе болады, бірақ ол өзін экспериментте бар болғаны бірыңғай бүтіннің сәттері ретінде ғана анықтайды.

Эксперимент "әдетте ғалымның қандайда бір тәуелділіктің өмір сүруіне және оның қажетті сипатын анықтауға болатынына көзі жеткен кезде ғана жүргізіледі" , - деп И.З.Налетов өте әділ атап көрсетеді. Заң экспериментте объективтік сипатқа ие болады және дәл сол ғана оны заң етіп жасайды. Заңда мон мен құбылыстың, объектінің жекешелігі мен жалпыға бірдейлігінің қарама-қарсылығы, заң болмысының санадағы ой ретіндегі болмысының қарама-қарсылығы жойылады. Заң адам санасында өмір сүретін құбылыс ретінде идеалдылықтың формасы болып табылады, бірақ ол объектіден тыс болмайды.

Экспериментте тәжірибе салыстырмалы түрде аяқталған сипатқа ие болады, өйткені эксперименттің нәтижесі жалпыға бірдейліктің "аяқталған" формасы, "аяқталған шексіздік" (Г.Кантор) немесе заң болып табылады. Заңды түбегейлі анықтауға әкелетін эксперимент шешуші эксперимент болып табылады, өйткені соңғысында зерттеліп отырған объектінің алдын ала анықталған барлық байланыстары мен қатынастары толық бекітіледі. Барлық құбылыстар мен қатынастарды есепке алуға қатысты толық сенімділік пайда болғаннан бастап, эксперимент шешуші рөлге ие болады. "Эйнштейннің ықтималдылық теориясын жасау барысында Майкельсонның тәжірибесін шешуші эксперимент деп санауға болады" , - деп Ж.Әбділдин мен Ә.Нысанбаев әділ атап көрсетеді.

Әдетте шын мәнісінде экспериментте іске асырылатын гипотеза мен заңның қатынасы гипотезаны да, заңды да түсіну үшін шешуші құбылыс болып табылады. Танымның дамуындағы гипотеза мен заңның тікелей байланысына қатысты Ф.Энгельс: "Әрі қарай тәжірибелік материал гипотезаның тазаруына... әкеледі, олардың біреуін алып тастайды, қашан таза түріндегі заң анықталынбайынша басқаларын түзетіп отырады" , - деп нақты түрде атап көрсетеді. Бір жағынан, шынайы гипотезаны жасау және екінші жағынан, эксперимент вариациясын жүргізу "заң үшін таза күйінде материал дайын болғанға"3 дейін жалғасады. Сонымен, эксперимент объектінің "тазаруы", соңғыдан форма, жалпыға бірдейді және гипотезада болатын қажетті байланысты анықтау арқылы гипотезаның заңға айналуына себепші болады. Объектінің бұл формасы жалпыға бірдей форма болып табылады. Осы формада, яғни жалпыға бірдейге сәйкес және гипотеза арқылы берілген оның мәндік сәттерінің қажетті қатынасына қатысты алынған объектінің тепе-теңдігі заң мазмұнын құрайды. Объект заңды анықтау үшін дайын болу керек деп айтқан кезде, нәтижесінде объектінің гипотезаның теориялық мазмұнына тепе-тең келетіндей болып өзгеруі ескеріледі.

Тек идеалдандырылған жалпыға бірдей объектіге ғана жалпыға бірдей заңды қолдануға болады. Керісінше, объектіні жалпыға бірдей формаға келтіру, объектінің жалпыға бірдей және жекеше бір табиғаты арасындағы байланысын анықтау заңды орнықтыруға әкеледі. Мысалы, электронный ашылуын заңның анықталуы ретінде қарастыруға болады, өйткені жекешеліктен бастап жалпыға бірдейге дейінгі (өзінде электронды қамтитын барлық нәрсе атомдардан тұрады) тұжырымдар заңды құрастыру болып табылады. Осыған байланысты гипотеза ешқандай эксперименттен тыс заңға айнала ала ма деген сұрақ тууы мүмкін. Біздің пікірімізше, бұған тек жоқ деген ғана жауап берілуі тиіс, өйткені мұнда әңгіме табиғат құбылыстарының және коғамдық өмірдің материалдық құбылыстарының заңдары туралы болып отыр. Бұл мәселеде тіпті ойлау арқылы жасалынған эксперимент шынайы жасалынған эксперименті, материалдық объектілерді шынайы құрастыруды алмастыра алмайды.

Заңның гипотезадан сапалы түрде айырмашылығы бар және осы сапалы айырмашылықты жою формасы, осындайды жасау формасына тепе-тең болатын эксперимент болып табылады. Жалпыға бірдей ұғым және эксперименттің абсолютті мақсаты осында болып табылады. Көрсетілген сапалы айырмашылық (дәлірек айтқанда: жалпыға бірдейлік пен қажеттіліктің, заң мен гипотеза формасының арасындағы айырмашылық) сырттан қарағанда, егер гипотеза өзінің ұғымы бойынша, ол экспериментте душар болатын абсолютті тексеруді қажет ететін болса , онда дәл сол эксперименттік мәліметтермен бекітілген кезден бастап заң қайтып экспериментке зәру болмайды және одан кейінгі жерде тәуелсіз өмір сүреді, яғни өзінің жеке қалыптасуымен сыртқы көзге көрінбейтін байланыста болатын ғылыми танымның дербес нәтижесі ретінде өмір сүреді.

Кез келген ұсынысты дәлелдеуге қатысты осыған ұқсайтын ойды Б.Н.Пятницын: "...аталмыш ұсынысты эксперименттік тұрғыда дәлелдеуді аяқтағаннан кейін, яғни оны эмпириялық ақиқат ретінде дәлелдеу сол У жиынына тиесілі нәрсе екенін анықтаған сом, сол эксперименттік дәлелдеудің өзі ондағы қолданылған барлық алғышарттармен бірге дәлелденетін ұсыныстар үшін керексіз болады" , - деп айтқан еді. Жоғарыда айтылғанды одан да көп дәрежеде заңға қатысты қолдануға болады.

Эксперименттік жолмен анықталған заңда субъект пен объектінің орнықты тепе-теңдігіне қол жеткізіледі, сондықтан мұнда кванттық механикада аса бір шиеленіскен формада орын алатын проблема - объект туралы теориялық көзқарасында субъектінің қолданып отырған приборына түзетуге келмейтін "араласуы" туралы проблема - болмайды. Заң экспериментте қолданатын приборларға байланысты көрсетілген "араласуға" қатысты "жабық" орта болып қала береді және өз мазмұнында олар туралы ешқандай мәліметті қамтымайды. Н.Бор: "кванттық постулат бойынша, атомдық құбылысқа жасалынған кез келген бақылау соңғысының бақылау құралдарымен елемеуге болмайтын өзара ықпалын қамтиды. Осыған орай дербес шындықты әдеттегі физикалық мағынада не құбылысқа, не бақылау құралдарына жатқызу мүмкін емес" , - деп көрсетеді. Келтірілген көзқарас бойынша, физикалық шындық объект пен прибор "әрекетінің" кейбір синтезі болып табылады. Алайда В.А.Фок атап өткендей, кванттық механика "объектінің өзін прибордан (заряд, масса, спин, бөлшек, сондай-ақ, кванттық операторлар сипаттайтын басқа да қасиеттерден) тәуелсіз сипаттайтын өлшемді енгізуді ұйғарады, бірақ, сонымен бірге, объектіге әр түрлі көзқарастың болуына да жол береді; объект өзінің көрініс табуы прибордың құрылысы және ол жасайтын сыртқы жағдайларға байланыста болатын (мысалы, корпускулярлық немесе толқындық) жағымен де сипатталуы мүмкін" . Мұнда мәселе біреулері өзінің анықтылық формасы жағынан заң деңгейінде, екіншілері жалпылап қорытындыланбаған және шын мәнісінде белгі формасында қарастырылатын қасиеттердің шынайы маңызды айырмашылықтары туралы болуы мүмкін.

Бұл маңызды айырмашылыққа сондай-ақ, М.А.Марков та көңіл аударды: "Электронның көптеген сипаттамалары макроскопиялық приборлардың қандайда бір класына байланысты болмайды: электрон заряды, мысалы, оның массасы Бозе және басқаларға емес, Ферма статистикасына тәуелді. Бірақ электронный жағдайы және оның импульсы көрсетілген мағынада шын мәнісінде бір мағыналы анықтылыққа ие болмаған" . Импульс пен кеңістіктік жағдайдың байланысының белгісіз болуы, мүмкін, қозғалыстың осы бір сәттерінің біртұтастығының әліде болса көрініс таппағандығы туралы жағдайдан белгі беретін болар. Көрсетілген біртұтастық эксперименттік жолмен қажетті теориялық көрініс тапқан кезде олардың заңда көрініс тапқан сол бір қатынастарға "араласпағаны" сияқты приборлар "араласқанын" тоқтатады.

Субъектінің әдіснамалық әрекетінен басқа прибор өздігінен экспериментке ешқандай жаңалық енгізбейді. Прибор дегеніміз ол - танымның материалдандырылған әдісі. Прибор өзінің әдіснамалық мағынасы бойынша, суреттеудің логикалық схемасына толығымен жатқызылады. Дәл сол суреттеуде және таным формасы ретіндегі белгіде субъектінің өзіне не жатады және таным субъектісін басқадан ерекшелейтін белгіге не жатады дейтін дилемма шешілмеген.

Кванттық механика объектісінің айырмашылықтары туралы қызықты ойды Ю.Б.Молчанов айтқан болатын. Ол кванттық механиканың жаңаша сұрақтары мен "бірінші" және "екінші" сапалар туралы ескі философиялық сұрақтар арасында аналогия жүргізеді. "Алайда, - деп келтіреді ол, - квант физикасы саласында, ескі терминологиямен айтқанда, әңгіме енді объектінің "екінші" сапасы туралы емес, керісінше, әңгіме объектінің "бірінші" сапасы туралы, оның кеңістіктік-уақыттық және импульсты-энергетикалық сипаттамасы туралы болуда" . Алғашқы сапа заттардың өмір сүруінің жалпыға бірдей формасын көрсететініне қарамастан оны, әрине, заттың тек кеңістіктік-уақыттық сипаттамасымен байланыстырмау керек... Шын мәнісінде "бірінші" сапа заттың өз бойындағы болмысын білдіреді, ал "екінші" сапа ұғымы заттың сыртқы себепке тәуелділігін білдіреді. Танымдағы бұл дуализм заңның ашылуымен және оның орнығуымен жойылады. В.А.Лекторскийдің дұрыс атап өткеніндей, "объектіні жеке мақсат немесе әрекет етуші субъектінің міндетіне тәуелдендірілген түрінде емес, керісінше, оны ешқандай бөтен қоспасыз" көз алдыға елестету ғылыми танымның айрықша ерекшелігі болып табылады. Объективті білімді алу тұрғысындағы көрсетілген мақсат эксперименттер арқылы анықталатын теориялық заңдарда толығырақ іске асырылады.

Эксперимент //Диалектическая логика:

Формы и методы познания.

- Алма-Ата: Наука, 1987. - С. 282-303.





II. ТЕОРИЯЛЫҚ ТАНЫМНЫҢ НЕГІЗГІ КЕЗЕҢДЕРІ

АБСТРАКТЫЛЫҚТАН НАҚТЫЛЫҚҚА ҚАРАЙ ӨРЛЕУ

Жабайхан ӘБДІЛДИН

Абстрактылықтан нақтылыққа қарай өрлеу - диалектикалық логиканың әдісі, оның көмегімен шындық теориялық тұрғыдан жүйелі түрде және бүтіндей қайтадан жасалады. Сондықтан анализ және синтез, қорыту, индукция және дедукция, эксперимент, модельдеу сияқты логикалық әдістер мен құралдар теориялық білім барысында осы біртүтас әдістің кезеңі ретінде көрініс табады. Соңғысының маңызы туралы К. Маркс, ол "ғылыми тұрғыдан дұрысы болса керек", - деп жазды1.

Диалектикалық-материалистік логикада абстрактылық пен нақтылық, дәстүрлі философия мен логикада зерттелген болса да, олардың категорияларының диалектикасы терең әрі жан-жақты ашылады. Ескі логика бойынша, абстрактылық ойлаудың, саналының синонимі ретінде, ал нақтылық - сезімдік, көрнекі нәрсе ретінде қарастырылады. Бұдан заңды түрде абстрактылы ойлау кемел білімді адамға тән рухани қарекеттің күрделі формасы ретінде, ал көрнекі, нақты пікірлесу - бұл ақыл-ой еңбегіне бейімі жоқ адамға тон ойлаудың біршама қарапайым форма ретінде баяндалды. Дәлел ретінде әдетте өздерінің дамуында әзірше әлі абстрактылы ойлау дәрежесіне жетпеген балалар және жабайы адамдар мысалға алынатын еді.

Гегель абстрактылық пен нақтылықтың өзара қатынасын ескі логикаға қарағанда тіптен жаңаша түсінетін. Өзінің "Кім абстрактылы ойлайды" атты еңбегінде философ абстрактылық пен нақтылық категориялары тек сезімділік пен ойлаудың өзара қатынасын реттеп қана қоймай, сондай-ақ ойлаудың, ұғымның өзінің дамуына қатысы бар екендігін терең негіздеді. Гегельдің түсінігі бойынша, абстрактылық қандай да бір бір жақтылық, ал нақтылық - сан алуан анықтамалардың біртұтастығы, бүтіндігі, ойлаудың тотальдылығы. Сондықтан жеткілікті түрде дамымаған, затты жан-жақты байланыстылықта, тұтас қарастыруды әзірше әлі білмейтін адам абстрактылы түрде ойлайды. Нақты ойлау, керісінше - бұл затты тұтас, көп жақты қарастырудың синонимі.

Гегель өзінің философиясы мен логикасында абстрактылық пен нақтылық категорияларының өзара арақатысының сараптамасымен шектелген жоқ. Ол абстрактылықтан нақтылыққа өрлеу әдісін терең тұжырымдай отырып, оның көмегімен сана, pyx, тарих, құқық және т.б. дамуын пайымдауға тырысты. Бірақ, абстрактылықтан нақтылыққа өрлеу әдісін Гегель идеалистік тұрғыдан түсінді. Сол себептен абстрактылықтан нақтылыққа қарай ойдың қозғалысын ол шындықты жаңғыртудың теориялық әдісі ретінде емес, ойлаудың, ұғымның өзіндік дамуы, өзіндік қозғалысы барысында объективті нақтылықтың туындауы ретінде баяндады.

Гегельдің өрлеу әдісінің, оның ұғымның жасалу тәсілінің құпиясын Маркс өзінің "Әулие әулет" атты еңбегінде терең сараптады. Гегельдің өрлеу әдісінің бастапқы ұғымы, Маркстің пікірі бойынша, шынайы, нақты, ақырғы нәрселерден абстракцияланған. Мысалы, "ұрық" ұғымын ақырғы, шынайы, нақты жемістердің абстракцияларының көмегімен тұжырымдай отырып, Гегель бұл абстракцияны барлық нақты ерекше жемістерді теориялық пайымдаудың негізіне алады. Бірақ, алдын ала бастапқы жалпыға бірдей ұғымға қарекеттілік, өзіндік даму қабілетін береді.

Маркс өзінің философиясында Гегельге қарама-қарсы абстрактылықтан нақтылыққа өрлеу әдісін материалистік тұрғыдан негіздеді. Маркстің концепциясы бойынша, ойдың абстрактылықтан нақтылыққа қарай қозғалысы барысында ешқандай да объективті нақтылық туындамайды, ол тек рухани-теориялық тұрғыдан ойлау арқылы меңгеріледі және жаңғыртылады. Басқаша айтқанда, абстрактылықтан нақтылыққа өрлеу, Маркстің пікірінше, ол тек объективті нақтылық рухани-теориялық тұрғыдан ұғынылатын әдіс қана болып табылады. "Гегель... шындықты өз ішіндегі синтездеушінің нәтижесі, өзінің ішкі әлеміне тереңдей үңіліп, өзінің ішінен дамып шығатын ойдың нәтижесі ретінде ұғынып, қиялданып кетті, - деп жазды Маркс, - ал абстрактылықтан нақтылыққа өрлеу ретінде ой өзі нақтылықты меңгереді, оның рухани нақтылық ретінде жаңғыртады. Алайда бұл ешқандай да нақтылықтың өзінің пайда болу үдерісі емес".

Маркс материализм тұрғысынан, сондай-ақ, абстрактылық пен нақтылық категориясының логикалық табиғатына жан-жақты сараптама жасады. Осыған сәйкес, абстрактылық пен нақтылық - тек ойды анықтау ғана емес, олардың, ең алдымен, мәндік анықтамасы бар. Нақтылық дегеніміз - объективті шындықтың тарихи тұрғыдан дамып отырған мәнінің объективті өзара байланысы, сан алуан тараптарының, аспектілерінің және байланыстарының біртұтастығы. Біртұтастықтың диалектикалық-материалистік түсінігі, ескі, диалектикалық емес логиканың абстрактылы пара-парлығына нақты қарама-қайшылық. Мысалы, биологиялық түр, элементарлық бөлшектер, қазіргі заманғы дәуір -мұның бәрі өзінің ішінде мүшеленген, іштей байланысты жүйелер, олардың әр біреуі түрлі белгілердің жай ғана механикалық агрегаты емес, түрлі белгіліліктердің біртұтастығы.

Өзінің жаратылысы бойынша, қоғам да, адам да, ұлттар да және т.б. нақты құбылыс, күрделі түрде мүшеленген жүйе болып табылады. Бұл мәселеге қатысты Маркс былай деп жазды: "Нақтылық көптеген анықтамалардың қосындысы болғандықтан нақтылық болып табылады, демек, сан алуандықтың біртұтастығы деген сөз. Ол ой толғауда шынымен де бастапқы нүкте болып табылатындықтан, сол себептен де бақылаудың және елестетудің бастапқы нүктесі болғандығына қарамастан, бастапқы нүкте емес, синтез үдерісі, нәтиже ретінде көрініс тапқан".

Өз кезегінде, Маркс абстрактылықты объективті шындықтың мәндік сипаты ретінде де баяндайды. Нақтылық мәннің ішкі өзара байланысын, бүтіндігін сипаттайтын болса, абстрактылық - дамып келе жатқан нақты тұтастықтың тарапын, аспектін, кезеңін сипаттайды. Сондықтан, абстрактылық дегеніміз - рухани қарекеттің тек ақыл-ойының дерексіздігі, нәтижесі ғана емес, сондай-ақ, дамып келе жатқан жеке-дара, бөлек жүйенің ішіндегі өзіндік ерекшелігі бар қызметі. Демек, диалектикалық-материалистік логикада адам танымы белсенділігінің нәтижесі ретіндегі тек рухани абстракциялардың өмір сүруі ғана мойындалып қоймайды, сондай-ақ, объективті нақтылықтың өзіндік дамуының кезеңі болып табылатын шынайы абстракциялар да мойындалады. Мысалы, Маркс "Капиталында" абстрактылы еңбек туралы сөз қозғаған кезде, бұл жерде әңгіме шынайы абстрактылық, яғни адам еңбегі тауарлық-капиталистік өндіріс жағдайында қабылдайтын объективті форма туралы болып отыр.

К.Маркс абстрактылықтан нақтылыққа өрлеу әдісін жасаған кезде, ең алдымен, объективті материалдық шындық өздігінен нақты, ол көптеген байланыстар мен қатынастардың біртұтастығы болып табылады деген пікірді негізге алды. Ал танымның міндеті объективті нақтылықты, бүкіл оның байланыстары мен жанамаларын ескере отырып оны теориялық тұрғыдан жаңғыртуда болып табылады. Затты нақты тану үшін, яғни оның объективті шындықта болған күйінде тану үшін оның кейбір тараптарын анықтау жеткіліксіз, сонымен бірге, объектіні өзіндік тірі, нақты тұтастығы қалпында теориялық тұрғыдан жаңғырту керек. Мұндай таным диалектикалық тұрғыда ұдайы нақтылықтан абстрактылыққа, абстрактылықтан нақтылыққа айналу жүзеге асып отыратын күрделі диалектикалық үдеріс болып табылады.

Адамның қоғамдағы жүзеге асыратын кез келген білімі әлі пайымдалмаған, ой елегінен өткізіліп сарапталмаған, сезімдік нақтылықтан басталады. Объективті нақтылық практика мен таным үдерісінде атап көрсетілгендіктен, адамдар алғашқыда олар туралы жай ғана бір тұтас түсінікке ие болады.

Алайда, тұтастық туралы, қарастырылып отырған объект жайлы мұндай сезімдік-нақтылық түсінік, Маркстің пікірі бойынша, толық емес, өйткені ол әлі сарапталмаған, нақтылықтың маңызды аспектілері, элементтері, анықтылық белгілері әлі атап көрсетілмеген. Сондықтан объект туралы танымның бұл сатысында тұтас туралы тек үстірт, "ұйқы-тұйқы түсінік" бар. "Шындық пен нақтылықтан, шынайы алғышарттардан, мысалы, өндірістің бүкіл қоғамдық үдерісінің негізі және субъекті болып табылатын саяси экономиядан, халықтан бастаған жөн болар, - деп жазды Маркс, - Жақыннан қарастырған кезде бұл қате болып шығады. Халық - егер мен, мысалы, оны құрайтын таптарды назардан тыс қалдырсам, ол абстракция. Егер мен олардың, мысалы, жалдамалы еңбектің, капиталдың және т.б. негіздерін білмесем, бұл таптар бос сөз болып қалады. Бұл соңғылар айырбасты, еңбек бөлінісін, бағаларды және т.б. топшылайды". Сондықтан танымның сезімдік-нақтылықтан абстрактылыққа қозғалысы жүзеге асқан кезде, тек саяси экономия тарихында ғана емес, сондай-ақ, барлық басқа ғылымдардың тарихында эмпириялық деп атайтынымыз, бір жақты-сараптамалық кезең болады. Танымның мұндай қозғалысы адам танымының қажетті сатысы болып табылады. Осыған байланысты В.И.Ленин былай деп жазды: "Жанды бақылаудан абстрактылы ойлауға, одан барып практикаға бет алу -танымның диалектикалық жолы осындай..." .

Нақтылықтан абстрактылыққа қозғалу барысында адам танымының шынайы тереңге үңілуі, жалпыны бөлек нәрседен, ішкіні сыртқыдан, маңыздыны маңызсыздан ажырату жүзеге асады. Бұл кезеңде объективті нақтылықтың құрылымдық элементтері, аспектілері, кезеңдері атап көрсетілетін танымның, әсіресе, сараптамалық қарекеті үлкен маңызға ие болады. Танымның нақтылықтан абстрактылыққа қозғалысындағы маңызды нәрсе - жеке ұғымдардың, абстракциялардық заңдардың пайда болуы; нәтижесінде таным зерттеліп отырған нақтылықтың маңызды мазмұнына одан сайын тереңірек үңіледі. "Ұғымдардың (абстрактылы) пайда болуы және олармен жасалған операциялар, - деп жазды В.И.Ленин, - әлемнің объективті байланысының заңдылықтарын елестету, көзін жеткізу, зерделеуден тұрады" . Немесе: "Материя, табиғат заңы абстракциясы, баға абстракциясы және т.б. бір созбен айтқанда, бүкіл ғылыми (дұрыс, байсалды, қыңыр емес) абстракциялар табиғатты тереңірек, дұрысырақ, толығырақ бейнелейді" .

Танымның нақтылықтан абстрактылыққа қозғалысы барысында бастапқыда таным өз пәнінен алшақтап кеткен сияқты болады, алайда, шын мәнінде, мұнда адам танымының шындыққа тереңірек үңілуі жүзеге асып отырады. Бұған қатысты В.И.Ленин былай деген еді: "Елестету ойлаудан гөрі шындыққа жақындау ма? Әрі осылай, әрі осылай емес. Елестету қозғалысты тұтастай шап беріп ұстай алмайды, ...ал ой ұстап алады әрі ұстап алуы тиіс".

Танымның сараптамалық сатысы өзінің кемеліне жеткен кезде ғана, яғни элементтер, дамып келе жатқан нақтылықтың байланыстарының көбісі жеткілікті түрде атап көрсетілген кезде, шындықты теориялық тұрғыдан таным кезеңі, яғни абстрактылықтан нақтылыққа қозғалыс басталады. Танымның бұл кезеңінде атап көрсетілген анықтамалардың қосындысы жүзеге асады, яғни объективті нақтылық көптеген анықтылықтардың біртұтастығы ретінде нақты ойлау, нақты түсіну арқылы ұғынылады.

Абстрактылықтан нақтылыққа қарай өрлеудің нәтижесі болып табылатын ойлаудағы нақтылық ақиқаттың жүзеге асатын "табиғи формасы" болып табылады. Теориялық анықтылықтардың жүйесіне кіретін әрбір анықтама заттың бір жағын ғана шап беріп ұстайды: оқшаулау алынған анықтама абстрактылы болып табылады, ал олардың байланысы, қосындысы зат туралы біртұтас теориялық білімді құрайды. Ойлаудағы нақтылық, осылайша, абстрактылық арқылы жүзеге асады. Өз кезегінде абстрактылық басқа абстракциялармен байланысқа түсе отырып, өзінің абстрактылығын, бір жақтылығын жоғалтады.

Абстрактылықтан нақтылыққа қарай өрлеу үдерісінде жекелеп көрсетілген абстракциялар жай механикалық тұрғыда біріктіріліп қана қоймайды, керісінше, онда олардың синтезі жүріп отырады: алдымен, нақтылы бүтіннің бастамасы, бастапқы нүктесі болып табылатын осы жүйеде жалпыға бірдей маңызға ие болатын абстракциялар анықталады, ал сонан соң - зерттеліп отырған заттың біршама күрделі және нақты байланыстары мен анықтамалары анықталады.

Танымдық әрекет барысында нақтылықтан абстрактылыққа қозғалысы екі белгілі формада қызмет етеді. Бір жағынан, бұл абстрактылықтан нақтылыққа өрлеу әдісінің алдындағы саты, яғни негізінен эмпириялық білім сатысын еске түсіретін саты. Объектіні теориялық тұрғыдан тану бұл сатысыз мүмкін емес. Танымның нақтылықтан абстрактылыққа қозғалысының басқа да жағы бар, атап айтқанда: ол абстрактылықтан нақтылыққа өрлеу әдісінің өзінің органикалық кезеңі болып табылады. Шынында да, абстрактылықтан нақтылыққа өрлеу аталған абстракцияларды жай ғана, механикалық тұрғыдан бірлестіріп қоймайды, нақтылыққа теориялық тұрғыдан өрлеуді жүзеге асыруға мүмкіндік беретін жалпыға бірдей анықтаманы, жүйенің клеткасын айқындауға тырысады.

Нақтылықтан абстрактылыққа қозғалыстың алдыңғы сатысы шындықты эмпириялық танудың шеңберінде және сол кең мәтінде жүзеге асатын болғандықтан, бұл абстракцияларды зерттеліп отырған объектіні келешек тануда тіпті синтездеуге болмайды. Керісінше болған жағдайда танымның ерекше теориялық сатысына қажеттілік болмаған болар еді, өйткені мұндай теориялық таным шын мәнінде танымның эмпириялық, талдамалық әрекетіне ештеңе қоспайтын еді, ал оның орнына бұған дейін атап көрсетілген және талданған нәрселерді енжар, монотонды түрде өзара байланыстыратын еді, оларды синтездейтін еді.

Маркстің түсініктеме беруінде танымның теориялық сатысы - ол танымдық әрекеттің сапалы түрдегі жаңа сатысы, мұнда танымның алдыңғы деңгейінің қол жеткізген жетістіктерінің негізінде затты жанды әрі нақты тұтас бүтін ретінде жаңғырту міндеті қойылады. Сол себептен бұл жерде алдыңғы абстракцияларды жай бірлестіріп, синтездеп қана қоймайды, сонымен бірге, қайтадан, бірақ, қысқа жолмен, нақтылықтан абстрактылыққа қайта қозғалады. Бұл жағдайда нақтылықтан абстрактылыққа қозғалыс дербес маңызға не болмайды, ол небәрі абстрактылықтан нақтылыққа өрлеу принципінің кезеңі, аспекті болып табылады, оның мақсаты - тарихи тұрғыдан дамып отырған объектіні тұтас жаңғырту.

Сонымен, затты теориялық тану сатысында, яғни абстрактылықтан нақтылыққа өрлеу барысында тағы да кейбір талдамалық міндет, яғни бастапқы затты, пәндік саланы тағы да талдау қажеттілігі туындайды. Бірақ, бұл талдама шындықты теориялық тану сәті ретінде танымның эмпириялық сатысының құрамдас бөлігі болып табылатын эмпириялық талдамадан принципті түрде өзгеше болады. Егер эмпириялық талдама барысында зат қарапайым түрде мүшеленетін болса, міндет тек көбірек элементтер, абстракциялардың айқындалуына ғана тірелетін болса, онда абстрактылықтан нақтылыққа өрлеу принципінің кезеңі болып табылатын теориялық талдама барысында оу бастан-ақ заттың жалпыға бірдей анықтамасын, оның бастапқы нүктесін айқындау міндеті қойылады және тұтастықтың табиғаты ылғи ақылға оралып, жадыда сақталады. Басқаша айтқанда, эмпириялық талдамаға қарағанда зат бұл жерде қалауыңша емес, шектеулі түрде, осы, нақты тұтастықты теориялық тұрғыдан жаңғырту мүмкіншілігі бар бастапқы абстракцияларға сүйене отырып талданады.

Осы орайда К.Маркстің "Капиталы" өте жақсы мысал бола алады. Бұл еңбегінде Маркс абстрактылықтан нақтылыққа өрлеу әдісі арқылы капиталистік қоғамдық қатынас теориялық тұрғыдан қайта жаңғыртылды. Маркс бұл жерде бұрынғы саяси экономияның мәліметтерін бірлестіріп, жай синтездеп қана қойған жоқ, сонымен бірге, абстрактылықтан нақтылыққа өрлеу қозғалысын абстрактылықтан нақтылыққа өрлеу әдісінің сәті ретінде қайтадан жүзеге асырды.

К.Маркс "Капиталында" алдымен, өндірістік қатынастардың капиталистік жүйесін тұтастай қарастырады, содан кейін оған теориялық тұрғыдан талдама жасайды. Нәтижесінде ол осы тарихи тұрғыдан дамып келе жатқан тұтастықтың "клеткасын", барынша жалпыға бірдей, қарапайым анықтамаларын атап көрсетеді, бұдан капиталистік өндіріс әдісінің барынша нақты анықтамаларына ауысу мүмкіндігі пайда болады. Маркс бірден өндірістің аталған әдісінің жалпыға бірдей анықтамасын алға тартады: "Капиталистік өндіріс әдісі үстемдік құрған қоғамдардың байлығы, "тауарлардың аса ірі жиынтығы" ретінде көрініс табады, ал жеке тауар - осы байлықтың қарапайым формасы ретінде көрініс тапқан. Біздің зерттеуіміз сондықтан тауарды талдаудан басталады" .

Мұндай қорытынды (тауар буржуазиялық өндіріс әдісінің қарапайым нақтылығы, жалпыға бірдей анықтамасы болып табылады) капиталистік жүйеге терең теориялық талдама жасау нәтижесі, танымның нақтылықтан абстрактылыққа қозғалысының нәтижесі болып табылады. Нақ осы кезеңнен бастап, капиталистік жүйенің бастапқы абстракциясын анықтаудан бастап, буржуазиялық өндіріс әдісін теориялық тұрғыдан жаңғыртудың абстрактылықтан нақтылыққа өрлеу әдісін жүзеге асырудың шынайы мүмкіндігі туындайды.

Теориялық талдама әдісі басқа ғылымдарда да нақты тұтастықтың бастапқы нүктесін анықтау мақсатында жемісті қолданылды. Бастапқы негізді анықтау объективті шындықты теориялық тұрғыдан тануда іргелі маңызға ие. Абстрактылықтан нақтылыққа қарай өрлеу әдісі монистік теориялық әдіс болып табылады және сондықтан да заттың түрлі анықтамаларын эклектикалық тұрғыдан біріктіретін, шын мәнінде, осындай антидиалектикалық сияқты әдіспен ортақ ешнәрсесі жоқ.

Шын мәнінде, танымның мақсаты нақты затты, оның мәнін, ішкі байланыстарын теориялық тұрғыдан жаңғырту болып табылады. Заттың мәні абстрактылы-жалпы емес, факторлардың жиынтығы емес, ал керісінше, ол абстрактылықтан нақтылыққа өрлеу әдісі формасында рухани-теориялық тұрғыдан қайта жаңғыртылатын олардың өзара байланысы, дамып келе жатқан нақты тұтастық кең мәтіндегі олардың өзіндік үйлесімі екені белгілі.

Затты тану үдерісі әр түрлі факторларға, оның сыртқы анықтамаларының эклектикалық біріктірілуіне әкеліп тоғыстырылған кезде, заттың мәні, оның ішкі өзара байланысы зерттеушінің назарынан тыс қалады. Осының нәтижесінде нақты шындықты нақты тану дерексіз, абстрактылы эклектикалық ой толғаулармен алмастырылады. Бұған Лениннің кәсіподақтар туралы мәселеге Бухариннің эклектикалық көзқарасына сыны, яғни бұл мәселені жан-жақты қарастыруға үміттене отырып, ол туралы түрлі көзқарастарды эклектикалық тұрғыдан біріктіруге тырысуына байланысты: кәсіподақтар, бір жағынан, коммунизм мектебі, ал екінші жағынан - өндірісті басқару аппараты екендігін мәлімдеген көзқарасын сынға алуы мысал бола алады.

В.И.Ленин бухариндік ой толғаудың эклектикалық, абстрактылық сипатын ашып берді. Диалектика олардың нақты дамуындағы өзара үйлесімділігін жан-жақты есепке алуды талап етеді, ол бірін екіншісімен бір жақтылы байланыстырмайды. Бухариндік концепция бойынша, кәсіподақтар коммунизм мектебі ретінде және өндірісті басқару аппараты ретінде бір-бірімен қатар өмір сүреді. Ол бұл мәселенің ішкі қажетті байланыстарын ашпай-ақ, оларды жай ғана біріктіреді. Мұндай эклектикалық біріктіру үшін шындыққа нақты-ғылыми талдама жасау қажет емес. Ал бұл мәселені диалектикалық, нақтылық тұрғыдан қарастыру басқа мәселе. Лениннің пікірі бойынша, кәсіподақтар коммунизм мектебі болып табылады. Бұл жерде социализм орнату дәуіріндегі кәсіподаққа берілген анықтамалардың ішіндегі қалған басқа анықтамалардың жалпыға бірдей шарты, негізі болып табылатын анықтамасы атап көрсетіледі.

Абстрактылықтан нақтылыққа қарай өрлеу принципіне қарсы, марксистік монистік таным әдісіне қарсы коп жағдайда оның біржақтылығын, ескіргендігін дәлелдеуге тырысатын қазіргі заманғы буржуазиялық философия жиі қарсы пікір айтады. Осы көзқарастарға сәйкес, нақты шындықты нақты танудың марксистік монистік концепциясы зерттеліп отырған заттың бүкіл күрделілігін, көпжақтылығын және ондағы шатасуларды ескермейтін болса керек. Олардың пікірінше, күрделі, көпжақты құбылыстарды тану үшін заттың көптеген анықтамаларын зерттеліп отырған заттың біртұтас принципі, жалпыға бірдей негіз дейтін ұстаным негізінде қарастыратын монистік әдісті талап етудің өзі қолдануға болмайды-мыс.

Осыған байланысты К.Поппердің тарихи дамуды біресе ұлы адамдардың әрекетінің жемісі ретінде, біресе экономикалық үдерістердің нәтижесі ретінде, біресе діни сезімдердегі өзгерістердің салдары ретінде тұжырымдауға болады дейтін пікірі ерекше. Социометрияның негізін салушылардың бірі - Морено да Маркс пен Энгельсті олардың бір жақтылығы үшін айыптауға тырысады. Қосымша бағаның марксистік теориясы туралы сөз қозғай отырып, Морено онда көптеген факторлардың ескерілмейтінін жазады: 1) табиғи ресурстар - таулар, өзендер (олар еңбек пайда болмай тұрып-ақ болды; олар адамзат жойылып кеткен күннің өзінде бола бермек); 2) шығармашылық идея бүкіл техникалық және әлеуметтік өнертапқыштық бастауы ретінде; 3) кездейсоқтылық - табиғи ресурстар мен шығармашылық идеялар жанасқан кезде, дереу біздің қиялымызды қыздыратын, барлық жерде өмір сүретін пластикалық элемент. Бұл үш құбылыс, Мореноның пікірінше, еңбек үдерісінің алдында болады және оны шарттастырады. Олар ешқандай тапқа жатпайды, әмбебап болып табылады. Марксистік концепцияның өзінде "онсыз еңбек үдерісінің өзі жүзеге аса алмайтын тереңірек күштер" назардан тыс қалған десек те болады".

Бір қарағанда, Мореноның талабы тиімді жағдайдан тұрады, өйткені ол заттар мен құбылыстардың барлық байланысын есепке алуды жақтаушы болып табылады. Бірақ мұндай тәсілмен объектіні нақты түсіну мүмкін емес: өйткені кез келген құбылыс кез келген басқамен шексіз байланысты. Сол себепті қарастырудың көпжақтылығы әлі де болса бір нәрседен басталуы керек. Осы концепция диалектиканы жоққа шығаратын болғандықтан, ол теориялық таным негізін жай ғана ерікті түрде таңдайды.

Қоғамдық қатынастардың әрбір нақты жүйесі оған басқалар тәуелді болатын және оның негізінде басқа байланыстар мен қатынастар қалыптасатын белгілі бір субстанцияның негізінде пайда болады және оның негізінде ұдайы өздерін қайтадан жаңғыртады. Біздің мысалымызға келетін болсақ, бұл жерде әңгіме жалпы өндіріс өнімі туралы болып отырған жоқ, тауарлық-капиталистік қатынас формасы жағдайында өндірілетін өнім туралы болып отыр. Демек, капитализм дәуірінде өнімдердің мәнін түсіну үшін осы қоғамдық қатынастардың барлық сыртқы байланыстарын зерттеу міндетті емес. Керісінше, осы объектіні нақты ұғынудың басты шартына абстракция, оның сыртқы қатынастарынан саналы түрде алшақтату жатады.

Заттың қозғалысы барысында, оның тіршілік етуінің басты шарты ретінде ұдайы қайтадан жасалып отыратын байланыстары заттың ішкі байланысы болып табылады. Капитализм өзінің дамуында ұдайы қосымша құнды, жүмысшы күшін тауар ретінде елестетеді. Алайда, ол не табиғи ресурстарды, не шығармашылық идеяларды жасамайды. Капитализмнің табиғатын түсіну үшін, табиғи ресурстар мен шығармашылық идеяларына сараптама жасаудың қажеті жоқ. Табиғи ресурстар мен шығармашылық идеялар тек Маркстің талдама жасауды "ұмытып кеткен" терең күштері ғана емес, сондай-ақ капитализм дәуірінде өнімді түсіну үшін зерттеуі ештеңе бермейтін буржуазиялық қоғам үшін сыртқы байланыстар болып табылады.

Сонымен, затты танудың маркстік әдісінің заттар мен құбылыстардың барлық жақтарын, барлық байланыстарын тану қажеттілігі туралы абстрактылы пікірмен ешқандай байланысы жоқ. Абстрактылы тұрғыдан алғанда, әрбір зат барлығымен байланысты, яғни барша ғаламмен байланысты. Бірақ ешқандай ғылым, ешқандай таным заттар мен құбылыстардың бүкіл байланыстарын тани алмайды. Марксизм бұл мәселеде нақтылық пен диалектика ұстанымына сүйенеді. Басқаша айтқанда, нақты таным ең алдымен, заттардың барлық анықтамаларын, барлық байланыстарын абстрактылық тұрғыдан тану емес, затты белгілі нақты-тарихи тұтастық кең мәтінде қарастыру болып табылады.

Әрбір зат барлығымен тек байланысты болып қана қоймайды, сонымен қатар, дамып келе жатқан қоғамдық-тарихи тұтастықтың ішінде шынайы орны бар өзінің ішкі байланыстарына да ие болады. Осыған орай, ол тек тіршілік етіп және дамып қана қоймайды, сондай-ақ, өзінің тіршілігінің жалпыға бірдей шарттарын ұдайы жаңғыртып отырады. Мысалы, капиталистік өндірістік әдістің дамуы барысында оның тауар, тауар ретіндегі жүмысшы күші сияқты анықтамалары оның тек жалпыға бірдей шарттары ғана болып қоймайды, сонымен бірге, бір мезгілде шаруашылықтың буржуазиялық жүйесінің салдары болып табылады.

Көріп отырғанымыздай, бастаманы анықтау затты теориялық тұрғыдан тануда іргелі маңызға не болады. Алайда оның маңызын асыра сілтеуге болмайды. Бастама жүйенің бастамасы, "қарапайым клеткасы" деп аталады, өйткені ол теориялық білімді құруда жүйенің барынша абстрактылы, жұтаң анықтылығы болып табылады. Өзінің жүру барысында заттың теориясы қалыптасатын абстрактылықтан нақтылыққа өрлеу теориялық білімнің дамуы, тереңдеуі, бастапқы анықтамаларының форма жасалымы ретінде көрініс тапқан. Сондықтан затты теориялық тұрғыдан қайта жаңғыртудың келесі кезеңі туралы мәселе туындайды.

Бұл жерде әңгіме теорияның іргелі принциптерін негіздеу туралы болып отыр. Шынында да, егер объективті нақтылықтың бастапқы нүктесін анықтау және талдау нәтижесінде алғашқы қадам затты теориялық тұрғыдан қайта жаңғыртуда жасалса, онда теорияның жалпыға бірдей принципін негіздеу арқылы шындықты ғылыми-теориялық тануда келесі ірі қадам жасалынады. Ғылыми-теориялық танымның осы бір деңгейінде теорияның бүкіл міндеті шындықты теориялық тұрғыдан танудың іргелі принципін дұрыс түсіну және негіздеу мәселесінің айналасына шоғырланады. Мысалы, "Капиталда" Маркс тауарға, қарапайым тауар қатынастарына сараптама жасаудан бастады, бұл оған буржуазиялық өндіріс әдісінің жалпыға бірдей принципі, субстанциясы ұғымын анықтауға мүмкіншілік берді.

Бұл тұста, біз абстрактылықтан нақтылыққа логикалық өрлеу негізінің кейбір сәттерін назардан тыс қалдыра алмаймыз. Бұл жерде, осы кезеңде таным үнемі тереңге бойлайтын сияқты, шындықты бұдан кейін де теориялық тұрғыдан қайта жаңғыртудың алғышарты болып кейінірек қызмет етуі тиіс болатын барынша жоғары абстракцияларды анықтайды. Шындығында, абстрактылықтан нақтылыққа былайғы өрлеуі барысында зерттеліп отырған тұтастықтың бастапқы жалпыға бірдей түптегі, "қарапайым клеткасы" талдауға түседі, оның нәтижесінде осы теориялық саланың жалпыға бірдей принципі анықталады. Сонымен, танымның мұндай тереңдей түсуі, абстракция деңгейінің өсуі өзінше бір жеке мақсат емес, керісінше ол нақтыны адекватты түрде теориялық жаңғыртудың құралы болып табылады. Олай болса, абстрактылы тұжырым, негізді, жалпыға бірдей принципті анықтау нақтылыққа қызмет етеді, объективті нақтылыққа қол жеткізу үшін логикалық құрал болып табылады. Мәселенің осы жағын қозғай отырып, Ленин: "Жалпының маңызы қарама-қайшылық сипат алады: ол өлі, ол таза емес, толық емес, бірақ тек сол ғана нақтыны тануға алып баратын саты болып табылады, өйткені біз ешқашан нақтыны толық тани алмаймыз. Жалпы ұғымдардың, заңдардың т.б. шексіз жиынтығы нақтылықты өз мөлшерінде толық береді'", - деп жазды.

Сонымен, абстрактылықсыз нақтыны түсіну, оны рухани-теориялық тұрғыдан жаңғырту мүмкін емес. Оның үстіне нақтыны, объективті дамып келе жатқан затты теориялық қайта жаңғырту үдерісі жоғарыда атап өткендей, эмпириялық тұрғыдан ерекшеленген абстракцияларды қарапайым байланыстыру арқылы емес, тек абстрактылықтан нақтылыққа өрлеу әдісі бойынша ұғымдарды күрделі, диалектикалық тұрғыдан дамыту үдерісінде ғана мүмкін болады, оның барысындағы әр кезеңде шындықты теориялық тұрғыдан тану үдерісінде шешімін табатын қарама-қайшылықтар, проблемалық жағдайлар пайда болады.

Затты теориялық тұрғыдан танудың жалпыға бірдей принципін негіздеуде, сондай-ақ диалектикалық-логикалық принциптің теориялық білімді құрудың формальды және эмпириялық әдістерінен түбірлі айырмашылығы анық көрінеді. Шындығында да, егер материалистік диалектика позициясы тұрғысынан теорияның шын мәнінде жалпыға бірдей принципінің қалыптасуының жалпыға бірдей шарттары болып табылатын "субстанция" және "жалпыға бірдейлік", "ұғым", "даму" және т.б. іргелі категорияларын қолданбаса, теорияның жалпыға бірдей принципін тиімді және ұтымды негіздеу мүмкін емес. Бұл категорияларды формальды, бейдиалектикалық түсіну жағдайында дамып келе жатқан білім жолында едәуір қиындықтар туындайды. Мысалы, субстанция диалектикасын, теориялық танымдағы жалпыға бірдейлікті түсінбеудің салдарынан зерттеліп отырған затқа деген бірқатар бір жақты амалдар пайда болады. Біреулері затты жай ғана түсіну мақсатымен оның күрделі анықтамаларын сипаттаудың барынша қарапайым және абстрактылы көріну формаларына қарай қысаңдатып айтады, осылайша объектіні теориялық және нақты тануды едәуір қиындатады, басқалары теориялық қиыншылықтармен (қарама-қайшылықтармен) кездескен жағдайда жаңа форманы өз алдына дербес шындық, дербес объект деп жариялайды, ал шындығында ол олай емес. Сондықтан тек абстрактылықтан нақтылыққа өрлеу әдісі ғана шындығында танымда пайда болатын қиындықтарды, шиеленіскен жағдайларды жеңіп шығуға мүмкіндік жасайды, тек сол ғана тарихи дамушы нақты затты игерудің логикалық өнімді формасы болып табылады. Міне, сондықтан да Маркс пен Ленин осы әдістің әмбебаптығын ұдайы атап кетіп отырды.

Соңғысының әмбебап сипаты абстрактылықтан нақтылыққа диалектикалық тұрғыдан өрлеу принципінің сәті болып табылатын теорияның жалпыға бірдейлік принципін негіздеуде көрініс табады. Шындығында да, формальды әдістерге қарағанда, бұл жерде бастапқы принцип дамушы заттың барлық дамыған және мазмұнды формаларына қатысты абстрактылы-жалпы негіз ретінде қарастырылмайды, керісінше, басқа анықтамалармен салыстырғанда жалпыға бірдей, генетикалық тұрғыдан түпнегіз ретінде түсіндіріледі. Демек, нақты бүтіннің бұл бастапқы формалары, абстрактылы сипаттамасы, соңғылары абстрактылықтың дамуынан пайда болғанына қарамастан, күрделіден және нақты формалардан ертерек тіршілік етті деген сөз. Сондықтан теорияның жалпыға бірдей принципін Маркс нақтыдан абстракцияларға ауысу және жүйені мазмұнды анықтау нәтижесінде емес, жүйенің қарапайым формаларына мұқият сараптама жасау жағдайында қалыптастырды.

Тауарлық өндіріс капиталистік жүйеге дейін тіршілік еткені белгілі, ол жалпыға бірдейлік мәртебесіне жүмысшы күші тауар болатын кезде ғана ие болды. Капитализм дәуіріндегі барлық қатынастар тауарлық қатынас арқылы қалыптастырылған. Тауарлық қатынастардың жалпыға бірдей принциптерін жасау үшін, оның дамуынан тарихи тұрғыдағы капиталистік тауарлық өндірістер пайда болған қарапайым тауар айырбасына сараптама жасауға әбден болады. Мұндай түсінік тұрғысынан алғанда абстрактылықтан нақтылыққа өрлеу танымның жасанды тәсілі ретінде емес, осының өзінде нақты шындықтың қарапайымнан күрделіге қарай дамуының өзі рухани-теориялық тұрғыдан жаңғыртылатын логикалық формасы ретінде көрініс табады. Сол себептен ұғымдардың, заңдардың бір ізді қозғалысы мистикалық формаға ие болмайды, ал керісінше, тарихи даму үстіндегі заттың рухани-теориялық жаңғыруының сәті ретінде қызмет етеді.

Абстрактылықтан нақтылыққа қарай өрлеу әдісін, оның бастапқы ұғымын негіздеу барысында Маркс жалпыға бірдейлік, субстанция, даму және т.б. категориялардың диалектикалық-материалистік тұрғыдан түсінігін жүргізді. Істі тек осындай қарастыру ғана оған экономикалық фактілерді терең пайымдау, заттың объективті мәнін ашу және одан бұрынғылардың жолында кедергі болған қарама-қайшылықтар мен қиындықтарды шешу мүмкіндігін берді.

К.Маркс еңбек құны теориясын жасап, саяси экономияны ғылыми негізге қойған ағылшын саяси экономиясы классиктерінің еңбектеріне жоғары баға берді. Олардың түсінігі бойынша, еңбек құны оу бастан-ақ абстрактылы-жалпы емес, капиталистік экономикалық қатынастардың бүкіл жүйесін түсінуге мүмкіндік беретін жалпыға бірдейлік (субстанция) ретінде көрініс тапқан.

Ағылшын саяси экономиясының бастапқы идеялары мен Локк, Гоббс, Юмның теориялық-танымдық концепцияларының арасында түбірлі айырмашылық бар. Егер Локк пен Юм субстанция, себеп-салдарлық категорияларының қандай да бір объективті мазмұнын түгелдей терістеген болса, ал еңбек құны теориясында жалпының абстрактылы түсінігі емес, оның жалпыға бірдей, субстанция ретіндегі түсінігі орын алған. Олар мұндай терең түсініксіз саяси экономияның жалпыға бірдей принципін, іргелі ұғымын анықтай алмайтын еді. Сонымен, құнның ғылыми ұғымын жасап, жалпының, әдеттегі (эмпириялық) түсінігінен жоғары көтеріліп, ағылшын саяси экономиясының классиктері сол кездегі эмпириялық философия мен логикамен салыстырғанда өзінің теориялық ой толғауындағы үстемдігін көрсету мүмкіндігін алды. Олардың мықтылығы фактілерді сараптау, бастапқы принципке дәйектеме жасау барысында олардың жалпыны, жалпыға бірдейді, субстанцияны тереңірек түсінуге негізделгенінде болып табылады.

Алайда ағылшын саяси экономиясының классиктері өздерінің теориялық ой толғауларында олар әркезде бірізділікті көрсете алған жоқ, олардың концепцияларының теориялық әлсіздігі осыдан көрініс тапты. Мысалы, А.Смит пен Д.Рикардо, әркезде бірізділік таныта алмады, біріншіден, бастапқы принципке, жалпыға бірдейлікке қатысты өз түсініктерін қолданды, екіншіден, жалпыға бірдейлікке, субстанцияға қатысты диалектикалық емес, антита-рихи түсінікке жол берді. Сондықтан олар бастапқы идеядан жиі алшақтап, дәстүрлі логикаға жол берді.

Айтылғандар ең алдымен, жалпыға бірдейлік, субстанция туралы белгілі бір түсінікке негізделіп, өзінің еңбек құны теориясын негіздеген А.Смитке тән. Бірақ өзінің былайғы теориялық еңбектерінде ол бұл түсініктен алшақтап, оның соңғысының терең мойындалмағандығын көрсетеді.

А.Смитке қарағанда Д.Рикардо біршама бірізділік танытты. Ол теорияның бастапқы идеяларын принципиальды түрде жүргізді, экономикалық категорияларды талдау барысында құн принципі талаптарын қатаң түрде жетекшілікке алды, оның мазмұнының субстанционалдылығын саналы түрде түсінді. Алайда Рикардоның теориялық тұғырнамасында да кемшіліктер болды: ол жалпыға бірдей бастапқыны, субстанция категориясын метафизикалық тұрғыдан түсінді. Сол себептен ол қосымша құн нормасы мен кіріс нормасының арасында пайда болған қарама-қайшылықтарды шеше алмады.

Диалектикаға, жалпыға бірдейлікті, субстанцияны диалектикалық түсінуге және олардың ғылыми-теориялық танымындағы роліне негізделе отырып, бұрынғы саяси экономияның проблемалары мен қиыншылықтарының бәрін алғаш жан-жақты шешкен Маркс болды.

К.Маркс "Капиталында" мәселені, ең алдымен, оның құн туралы түсінігінің негізіне алынған жалпыға бірдейліктің, субстанцияның нақты түсінігінен келіп өрбітеді. Ол өзінің теориясында алдыңғы негізін салушылар жасаған сияқты буржуазиялық байлықтың түрлі формаларын кейбір біртұтас бастамаға жай ғана тоғыстырып қойған жоқ, керісінше ол оларды субстанцияның дамуынан әкеліп шығаруға тырысты. Бұл тұста буржуазиялық байлықтың түрлі формалары біртұтас субстанцияның өздігінен дамуы, өздігінен бөлінуі, формажасалымы ретінде көрініс табады. Әрбір формажасалым біртұтас субстанцияның даму сатысы бола отырып, сондай-ақ, бір мезгілде оның өз мәні бар, ол мән жалпыға бірдейлікке, субстанцияға қатысты абсолютті басқа емес, бірақ бұл оның тіршілік етуінің ерекше формасы болып табылады. Маркс өзінің теориялық жұмысында күрделіні абстрактылы көріну формасына әкеліп тірейтін және күрделіні, нақтыны шынайы даму ретінде әрі абстрактінің формажасалымы ретінде түсіне алмайтын редукционизмнің дәрменсіздігін көрсетті. "Бұл, - деп жазды Маркс, - біреудің табиғи денелер арасында ешқандай айырмашылық жоқ, ал қарама-қарсылықтар мен қайшылықтар тіпті жоқ, өйткені олар, мысалы, ауырлығын анықтауда, бәрінің ауырлығы бар, сондықтан олар бірдей; немесе олар бірдей, өйткені олар үш өлшем кеңістігінде тіршілік етеді деп айтқысы келгенімен ұқсас. Айырбас құнның өзін бұл жерде де оның қарапайым анықтылығы тұрғысынан белгіленеді, оның біршама дамыған антагонистік формасына қарама-қарсы қойылады'".

Көріп отырғанымыздай, редукция, нақтыны (күрделіні) абстрактылыққа тоғыстыру тұтастықтың объективті көрінісін бұзады. Осы бір мықты әдістемеге сүйене отырып, буржуазия апологеттері айырбас қатынасы саласында кейінірек ақшаның, капиталдың және т.б. көмегімен бұрмаланатын еркіндік пен теңдік үстемдік құрады деп дәлелдеуге тырысты.

Тауар өндірісін мұндай абстрактылы түрде баяндаудың ақиқатпен ешқандай қатысы жоқ. Қарама-қайшылықтар мен антиномиялар қарапайым тауар қатынастары саласының өзінде тіршілік етеді, олар бұдан былайғы даму барысында тек біршама дамыған формаға ғана ие болады. Буржуазиялық экономистерден Маркстің айырмашылығы сонда, ол қарапайым тауар айырбасына сараптама жасай отырып, капиталистік қоғамның бүкіл қарама-қайшылықтар мүмкіндігін ашып берді: "...Айырбас құны мен ақшаның қарапайым анықтамасында астарлы түрде еңбек ақысы мен капиталдың арасындағы және т.б. қарама-қайшылықтар болады. Сонымен, бұл (буржуазиялық апологеттер) даналығының бәрі дербес алынған таза абстракциялар болып табылатын қарапайым экономикалық қатынастардан шыға алмай қалуына келіп тіреледі., ал шын өмірде, керісінше, терең қарама-қайшылықтармен жанасады және бұл шындық қарама-қайшылықтарының күңгірт түске боялған жағын ғана бейнелейді'".

Нақты шындық тұрғысынан алғанда, күрделіні, нақтыны жай ғана абстрактылыққа әкеліп тоғыстыруға болмаса да, нақты шындығында абстрактылықтың дамуынан келіп пайда болады. Абстрактылы мен нақты бір-бірімен тығыз байланыста болғанына қарамастан, тіршілік ету шарттары тұрғысында олардың бір-бірінен түбірлі айырмашылығы бар. Сонымен, егер эквиваленттер айырбасы қарапайым тауар өндірісінің шарты болып табылатын болса, онда капиталистік тауар өндірісінің шарты - қосымша құн өндірісі болып табылады. Маркс мәселенің осы жағын қарастыра отырып былай деп жазды: "Егер мен капитал бағалардың жиынтығы болып табылады десем, онда мен капитал айырбас құнына тең дегенді ғана айтқан боламын. Бағалардың бүкіл жиынтығы белгілі айырбас құны болып табылады, кез келген айырбас құны қандай да бір бағалардың жиынтығы болып табылады. Қарапайым қосу арқылы мен айырбас құнынан капиталға келе алмаймын. Көріп отырғанымыздай, қарапайым ақша жинауда әлі капитализация қатынасы жоқ".

Шынында да, біршама күрделірек, нақтырақ бүтін біршама абстрактылы, қарапайым қатынастан өсіп шығады. Нақты тұтастықтың дамуынан пайда болатынына қарамастан, алайда ол қарапайым қатынастардың механикалық жиынтығы емес. Оған қоса, қарапайым формалардың таза күйінде тіршілік етуі күрделі және нақты формалардың тіршілік етуін талап ететіндігін де ұмытуға болмайды, олардың абстрактылық сипаты абстрактылық қатынастар болып табылады.

Теориялық танымның дамуында сондай-ақ, барша ғылыми-теориялық танымның бүкіл тұтас логикасын қамтитын абстрактылықтан нақтылыққа өрлеу әдісінің маңызды кезеңі болып табылатын теорияның негізгі ұғымының негізделуі іргелі маңыздылыққа ие болады. Мысалы, капитализмді зерттеу баға ұғымының негізделуімен аяқталмайды, керісінше, ол теориялық ойдың әрі қарайғы қозғалысын қажет етеді, яғни қосымша құн ұғымын қалыптастыруды, мәнді анықтауды, мәннің көрініс табу формаларымен байланысын айқындауды талап етеді. Теориялық ойдың тек осындай тұтас дамуы нәтижесінде ғана теория міндеті толық жүзеге асады, объект туралы біздің ойымыз барған сайын мазмұндырақ бола бастайды.

Тауарды қарастыруды және құнды ашуды ағылшын саяси экономиясының классиктері жүзеге асырғаны белгілі. К.Маркстің теориялық үлесі оның, бір жағынан, тауар, құн туралы түсінігінде өзінен бұрынғылардан әлдеқайда ілгері қадам жасауында, екінші жағынан - тікелей құннан туындамайтын қосымша құнның бастапқы категориясымен терең байланысын ашуында. Маркс "Капиталда" алдымен қосымша құнды таза күйінде зерттеді, яғни ерекше тауар - жұмысшы күшінің өмір сүретіндігін аша отырып, құн ұғымының қосымша құнға қарай дамитындығын негіздеді, ал содан кейін қосымша құн мен оның көрініс тапқан формалары арасындағы байланысын теориялық тұрғыдан көрсетті.

Маркстің баян етуінде, теориялық ойдың дамуы, абстрактылықтан нақтылыққа өрлеу заттың дамуының рухани формасы ретінде, дамушы шындықты мазмұнды тану ретінде көрініс табады. Сондықтан өзінің логикалық мазмұны бойынша оның ғылым дамуының белгілі сатысында, затты теориялық тұрғыдан пайымдау қажеттілігі туындаған кезде пайда болатын әдеттегі дедуктивті таным әдісінен түбірлі айырмашылығы бар. Өрлеу әдісінің дедукциядан принципиалды айырмашылығы ол өзінің ішінде индукция мен дедукцияны, талдап қорытуды, абстракциялауды және сол сияқтыларды өзінің сәттері ретінде қамтитын тұтас, мазмұнды теориялық әдіс болуында болып табылады.

Саяси экономия саласында Маркске дейін Д.Рикардоның үлкен теориялық жетістіктерге жеткені белгілі. Бүкіл экономикалық құбылыстарды ол біртүтас негізден - құнның еңбек теориясынан шығаруға ұмтылды. Ойдың мұндай дамуы алдыңғы саяси экономиямен салыстырғанда, шынымен де ірі жетістік болды, өйткені бұл жерде буржуазиялық байлықтың барлық формаларының құнның дамуынан келіп шығу идеясы жүйелі түрде жүргізілді. Өзінің логикалық мазмұны бойынша, Д.Рикардо әдісі абстрактылықтан нақтылыққа өрлеу принципінен гөрі, дәстүрлі дедукцияға көбірек сәйкес келді. Д.Рикардо А.Смит сияқты өндірістің буржуазиялық әдісіне қоғамдық қатынастардың мәңгі және табиғи формасы ретінде қарады. Ол оны дамып келе жатқан жүйе ретінде қабылдаған жоқ, сондықтан затты теориялық танудың дәстүрлі әдісінің қайта жаңғыртылуы қажеттілігін көре алған жоқ. Сондықтан ол өзінің экономикалық теориясын құруда дәстүрлі дедукциямен толық келісе отырып, бастапқы ұғымға, құнның еңбек теориясына назар аударады. Бүкіл әрі қарайғы дамуды ол жекешелік пен ерекшелікті осы бір затты жалпыға бірдей анықтауға қарапайым әкеліп саю деп түсінеді.

Алайда затқа деген мұндай түсінік, буржуазиялық өндіріс әдісінің нақты анықтамаларының бәрін құн ұғымынан шығаруға тырысуы көптеген теориялық қиыншылықтарға тап болды. Басқаша айтқанда, құн ұғымынан пайда, рента және сол сияқты күрделі экономикалық категорияларды шығару барысында мына қарама-қайшылықтар анықталды: бір қатынаста бұл күрделі экономикалық категорияларды құн ұғымына саюға болады, ал екіншісінде мұны жасау тіптен мүмкін емес.

Дәстүрлі дедукция бойынша, мұндай жағдай шынайы теорияда, теорияның бастапқы принципі оның салдарына қарама-қайшы болған кезде тіптен мүмкін емес. Д.Рикардоның қызметі оның қарама-қайшылықтардың бар екенін көріп тұрып және оны өзінің теориялық дұшпандары көрсетіп бергеніне қарамастан, ол бастапқы теориялық принципті түзеу жолымен жүрмегендігінде болды.

Д.Рикардоның шәкірттері теория қарама-қайшылықтарын оның дамуы барысында емес, теорияның бастапқы негізін формальды түрде түзеу арқылы шешті, Маркстің пікірі бойынша, олар күрделі экономикалық құбылыстардың теориялық түсінігін сызып тастады және заттың теориялық танымын принципсіз эклектикамен айырбастаған вульгарлық саяси экономияның негізін қалады.

Экономикалық құбылыстарды теориялық тұрғыдан тану барысында пайда болған қарама-қайшылықтар мен қиыншылықтарды К.Маркс абстрактылықтан нақтылыққа өрлеу әдісін жүйелі түрде қолдану барысында жан-жақты шешті. Заттың дамуын тек қана сырттай еске түсіретін Рикардоның дедукциясынан Маркстің өрлеу әдісінің айырмашылығы сонда, ол объектінің дамуының логикалық формасы болып табылады. Сондықтан Маркстің экономикалық теориясында кіріс, рента және басқалар сияқты күрделі экономикалық категориялар жай ғана баға ұғымына жатқызылмайды, керісінше, олар бастапқы принциптен, бастапқы қатынастардан шығарылады.

Маркс - материалист, сондықтан құн ұғымының дамуы үшін одан шынайы негіз табу мақсатымен ол тауарлық қатынастардың шынайы үдерісіне, даму үдерісіне қайта-қайта оралады.

Маркстің пікірі бойынша, құн ұғымы қарапайым тауар қатынастарының дамуының жалпыға бірдей шартын бейнелейді, оған эквиваленттер айырбасы тән сипат. Қосымша құнның пайда болуын дәлелдеу үшін, Маркс индуктивті әдіс арқылы тауарлық қатынастарға, олардың қарапайым формадан жұмысшы күшін тауар ретінде сату тон болатын капиталистік формаға қарай дамуына қайта оралады. Капиталистік тауар өндірісі, сондықтан, құн ұғымы дамуының жалпыға бірдей шарты, қосымша құнның пайда болуының себебі болып табылады.

Капитализм жағдайында барлығы құнмен сатылады және сатып алынады. Қосымша құн қайдан шығады деген сұрақ туындайды. Маркс капитализм жағдайында ерекше тауар -оны тұтыну бір мезгілде құнның жасалуы болып табылатын жұмысшы күшінің тіршілік ететіндігін аша отырып, бұл сұрақты жан-жақты негіздеді.

Рикардоға қарағанда, Маркс жалпы принциптен буржуазиялық қоғамның барынша нақты категорияларын жай шығарып қана қоймай, сонымен бірге, абстрактылықтан нақтылыққа өрлеу барысында жалпыға бірдей принциптің өзін, баға ұғымын жан-жақты және тереңірек дамытады. Маркске дейінгі экономистердің ешқайсысы қосымша құн ұғымын негіздей алмады, сондықтан капиталистік өндіріс әдісінің мән-мағынасын аша алмады.

Қосымша құн ұғымын жан-жақты негіздеу және одан капиталистік экономиканың барынша нақты категорияларына ауысу Маркстің "Капиталының" басты мазмұны болып табылады. Капиталистік экономиканы теориялық тұрғыдан түсінудегі басты істелген істі атай келе, К.Маркс: "бұл ең алдымен еңбектің екі жақты сипатының негізделуі және қосымша құнды өз көрініс табу формаларынан тәуелсіз қарастыру"', - деп жазды. К.Маркс шын мәнінде буржуазиялық өндіріс әдісінің мән-мағынасын тануға тереңірек үңілді. А.Смит пен Д.Рикардо құн ұғымын жасаумен және негіздеумен, одан тікелей пайданы, рентаны және басқаларды шығарып түсіндірумен шектелсе, Маркс өзінің зерттеуінде буржуазиялық өндірістің субстанционалды анықтамаларын ашты. Рикардо өзінің теориялық қызметінде капиталистік экономиканың мән-мағынасына талдау жасауға дейін жоғарылаған жоқ, қосымша құн ұғымын жасап негіздеген жоқ, өйткені ол теориялық таным барысында шешімі жоқ қиыншылықтарға тап болды. Маркс өзінің теориялық қызметінде басқаша әрекет етті. Ол құн ұғымын теориялық тұрғыдан қосымша құнға дейін дамыта отырып, теориялық тұрғыдан абстрактылықтан нақтылыққа өрлеудің шынайы мүмкіндігіне ие болды, нақты қызметті теориялық тұрғыдан тануда пайда болған барлық қарама-қайшылықтарды шешуге мүмкіндік алды.

Маркстен бұрынғылар қосымша құн ұғымын ерекше формалармен (кіріс, рента, пайыз) теңдестірді, өйткені мән туралы мәселеде олар эмпириялық, шектеулі түсініктерді негізге алды. Олардың түсінігі бойынша, мән - ол құбылыстың осы класына ұқсас қандай да бір нәрсе болып табылды. Сондықтан қосымша құн ұғымын жасау үшін олар не эмпириялық жалпыны негізге алды, не болмаса қандай да бір жеке форманы жай ғана сипаттады. Тіпті құн ұғымын олар ерекше абстрактылы-жалпы ретінде баяндады және одан ерекше, біршама дамыған формаларды тікелей шығаруға тырысты.

Маркс қосымша құн ұғымын негіздеу барысында мәннің принципі басқа түсінігін жүзеге асырды. Оның айтуынша, мон - бұл элемент емес, абстракт емес, керісінше, ол осы жүйеде жалпыға бірдей маңызы бар субстанция дамуының ерекше формасы. Маркстың түсінігінде, мән өзінің ішінде орналасқан бүкіл тіршілік иесінің қомақты үлесін анықтайтын ерекше "эфир" ретінде көрініс тапқан.

Мұндай түсінік бойынша, мән, әлбетте, жеке заттың эмпириялық құрылымында тұрақталмайды, керісінше, бұл заттың кейбір тұтастық ішінде ие болатын ерекше байланыстары мен қатынастарында шынайы тіршілік етеді.

Сонымен, қосымша құнның табиғатын айқындай отырып, осыған байланысты туындап отыратын қарама-қайшылықтарды шеше отырып, Маркс бүкіл тұтастық пен нақтылықты теориялық тұрғыдан пайымдау мүмкіндігіне ие болды, яғни ол қосымша құн ұғымынан кіріс, пайыз, рента және т.б. сияқты ерекше және түрлендірілген формаларға қарай өрлейді. Дегенмен, мұндай қосымша құн ұғымынан түрлендірілген формаларға өрлеудің теориялық үдерісі өрбітудің жеңіл, формальды процедуралары болып табылмады. Осы теориялық даму барысында, сондай-ақ, Маркс жемісті түрде шешімін тапқан қиыншылықтар, қарама-қайшылықтар пайда болып отырды. Мысалы, қосымша құн нормасы (жанды еңбек қаншалықты көп болса, қосымша құн да соншалықты жоғары болады дегенді мақұлдайтын) кіріс нормасына тікелей қайшы келеді, ол бойынша, өндірісте капиталдың органикалық құрамы неғұрлым жоғары болса, өндірістің кірісі соғұрлым жоғары болады, яғни жанды еңбектің ауқымды үлесі соншалықты төмен болады. Маркстің ұлылығы, оның қосымша құн мен кіріс нормасы арасындағы қарама-қайшылықтарды шешуінде және бүкіл экономикалық құбылыстарға теориялық және тиімді түсініктеме беруінде.

"Капиталдың" үшінші томы жарияланған соң, буржуазиялық экономистер Марксті, ол өзінің уәдесінде тұрмады деп айыптады, бірақ бұл "айыптаулар" оларда затты диалектикалық, теориялық тұрғыдан тану туралы ешқандай түсінік жоқ екендігіне куәгерлік етті. Алайда объектіні теориялық тұрғыдан тану барысында әрқашан шынайы қарама-қайшылық туындайды, оны тек теорияның шынайы дамуының көмегімен ғана шешуге болады.

Осыған байланысты Маркске теорияны жемісті дамытып, бұрынғы саяси экономия үшін ылғи кедергі болып келген қарама-қайшылықтарды шешуге қандай логикалық-теориялық шарттар (принциптер) мүмкіндік берді деген сұрақ туындайды? Бұған, біріншіден, даму ұғымын, мәннің тарихилығын, мән мен құбылыс диалектикасын жүйелі түрде жүргізудегі тереңнен түсіну жатады. Егер абстрактылық тұрғыдан қарастырғанда құбылыс мәнге жай ғана қарама-қарсы қойылатын болса, онда диалектикалық, нақты зерттеу оларды қарама-қайшылықтардың біртұтастығы ретінде баяндайды, олардың ішкі байланыстарын ашады. Жекелеген құбылыстар монмен тікелей сәйкес келмейді, одан алшақтауы мүмкін, алайда, нәтижесінде олар мәннің талабымен, бағытымен толық сәйкес келеді. Екіншіден, теорияның дамуы үдерісінде мәннің дамуын жемісті қадағалауға, оның көрініс табу формаларымен байланысын ашуға және объективті шындықтың тұтас, диалектикалық танымын жүзеге асыруға мүмкіндік берген мүмкіншілік пен шындық, ішкі және сыртқы, заң және заңдылық және теориялық білімнің маңызды диалектикалық-логикалық принциптері жан-жақты сарапталады және қолданылады. Шын мәнісінде, осы категорияларды нақты, диалектикалық тұрғыдан түсінбей жатып ғылыми теорияны аяқтау мүмкін емес. Үшіншіден, теорияны дамытуда және оның қарама-қайшылықтарын шешуде мон мен эмпириялық формалар арасындағы қарама-қайшылықтар шешілетін ерекше, жанама, аралық тізбегі ұғымына ерекше орын беріледі. Ғылыми танымда шынымен де эмпириялық фактілерді тікелей мәннен түсіну мүмкін болмайтын, ал оның орнына мәннің көрініс табу формаларымен байланысын анықтауға мүмкіндік беретін жанама, аралық тізбектерін айқындау қажет болатын жағдай туындайды. Тек осындай теориялық жұмыс қана эмпириялық формалар мәннің дамуының, оның формажасалымының пайда болуының меншікті формалары ретінде көрініс табатын заттың тұтас табиғатын қамтуға мүмкіндік береді.

Бұл орайда "Капитал" ғылыми теорияның классикалық формасы болып табылады. Бұл жерде барлық эмпириялық фактілер, ерекше формалар қосымша құнның дамуының меншікті формалары, оның тіршілік етуінің түр өзгертілген формалары ретінде тереңірек түсіндірілген. Мұндай теориялық әрекеттің нәтижесінде "Капитал" тауарлық-капиталистік өндірістің шынайы заңдылығы формасында бейнеленген, іштей байланысты ұғымдардың (категориялардың) біртұтастығы болып табылатын іштей аяқталған теория ретінде көрініс табады. Егер бірінші томда құн, қосымша құн ұғымы тереңірек сарапталған болса, бұл еңбектің кейінгі томдарында буржуазиялық өндіріс қатынастары өздерінің бүкіл күрделілігімен зерттелген және айқындалған. Маркстің экономикалық теориясын жасаудағы "Капиталдың" үшінші томының маңызын бағалай отырып, Ф.Энгельс былай деп жазды: "Бұл - ғылыми тұрғыдан алғанда, тіпті бірінші томнан да асып түсетін керемет шығарма" . Немесе: "Бұл шынында да бүкіл ескі саяси экономияда құлақ естімеген төңкеріс. Тек осының арқасында ғана біздің теориямыз мызғымас іргетас сипатына ие болады және біз барша шайқастардан жеңіспен шыға аламыз" .

Ф.Энгельс бұл пікірлерінде теорияны жасаудағы заттың тұтастай қамтылуының маңызын атап көрсетеді. Шындығында да, теория теория болып, өзінің жүйелі білім болу қызметін тек зат бүкіл күрделілігімен және тұтастай ұғынылған кезде ғана орындайды. "Мен, әрине, үшінші томды басып шығару мүмкін болғанда өте қуанышты боламын, - деп жалғастырды Ф.Энгельс, - өйткені сонда ғана автордың бүкіл жүйесі толығымен түсінікті болады да, қазір енді оған қарсы жасалған көптеген ақылсыз қарсы шығулар түгелдей жарамсыз болып қалады" . "Мұндай анық мәлімдемеден кейін, - деп жалғастырды Ф.Энгельс, -ешқандай тікелей қарсы шығулар енді мүмкін емес. Ең күрделі мәселелер бұл бір баланың ойыны секілді оңай түсіндірілді және сондай жеңіл шешімін тапты, бүкіл жүйе жаңа әрі қарапайым түрге ие болды".

"Капитал" заттар мен құбылыстардың ішкі заңдылықтарын ашу бойынша ойдың ұзақ әрі қыруар жұмысының нәтижесі болып табылады. Оның ішінде шынайы нәтижеге қол жеткізілді, зерттеліп отырған тақырып толығымен және жан-жақты қамтылды.

Маркс "Капиталда" ғылыми теориядағы шындықтың диалектикалық, нақты жаңғыруының үлгісін көрсетті. Бұл жайында В.И. Ленин Маркс Логиканы бас әріппен қалдырмаған болса, ол "Капиталдың" логикасын қалдырды деп жазды. Маркс ең қарапайым қатынас -тауарлардың қатынасынан бастап, күрделірек қатынаспен - экономикалық қатынастармен аяқтай отырып, теориялық тұрғыдан капиталистік өндіріс қатынастарын қайта жаңғыртады.

Маркс буржуазиялық қоғамды теориялық тұрғыдан тану барысында материалистік диалектиканың бүкіл байлығын, оның әдістері мен принциптерін қолданды, олардың ішінде тарихилық пен логикалық диалектикасында өзінің былайғы кездегі негізделуі мен анықтамасын тауып отырған абстрактылықтан нақтылыққа өрлеу әдісі өте ірі жемісті маңызға ие болады.

Восхождение от абстрактного к конкретному //

Диалектическая логика: Формы и методы познания.

- Алма-Ата: Наука, 1987. - С. 330-355.

ҰҒЫМ

Мамия БАКАНИДЗЕ

Нәрсенің мәнін толық логикалық ашып көрсету міндеті (танымның мақсаты да осы), біздің көзіміз жеткендей, пікір арқылы шешілмейді. Бірақ пікір көмегі қажет болады. Ұғым-затты және оның мәнін логикалық ашып көрсетудің эксплицитті (түсіндіруші) формасы болып табылады. Ол - зат мәнінің жеке жақтарын, қырларын білдіретін пікірлердің бірлігі. Рас, бұл жерде пікір өз жекелігінен айырылып, оған қарағанда әлдеқайда жетілген құрылымның бір сәттегі көрінісіне айналады. Бірақ бұл соңғысы сол пікірдің негізінде құрылады. Бұл жағынан алғанда, пікір өздігінен, жеке емес, басқамен байланыста көп нәрсеге қол жеткізеді. Пікір мүмкіндіктерінен асып түсетін күш (күш -ұғым) оның басқа қарама-қарсы жақтармен байланысу, бірігуі арқылы пайда болады. Барлық формальды операциялар мен ұғымның анықталулары пікір негізінде орындалады. Бұл қозғалыстың нәтижесі пікірлерден асып түсіп, оларды ұғым формасында біртұтас ойдың сәті ретінде өзіне бағындырады. Бұл ұғым формасында заттың барлық мазмұны мен барлық жақтарын ашып көрсету міндеті шешіледі: мәселен, жалпы, жеке, ерекше.

Алайда, пікірден ұғымға тікелей көше салуға болмайды. Пікірден ұғымға ой қорытынды арқылы өтеді. Ол пікір сәттерінің - субьекті мен предикаттың - тікелей байланысын бұзады, түрлендіреді. Бұл байланыс олардың тепе-теңдігін де, айырмашылығын да білдіреді. Осындай бірнеше адекватты ой қорытындылау нәтижесінде пікір субьектісінің айналасында көптеген объектінің мәнін толық әрі жан-жақты ашып көрсетуге мүмкіндік беретін маңызды анықтамалары, қырлары жинақталады. Пікір субьектісі адекватты ұғымға айналады.

Пікірге қарағанда ұғым заттың бір қырын ғана емес, оның мәнін бейнелейді. Объект мәнін эксплицитті білдіру міндетін шешудің ең қолайлы формасы - ұғымның анықталуы.

Мысалы, ең жақын тегі мен спецификалық белгісі арқылы1 анықтауда объектінің барлық негізгі маңызды жақтары ашылып көрсетіледі: жекелік (анықтау субьектісі), жалпылық (жақын тек), және ерекшелік (түрлік айырмасы). Формальды логика анықтауды ұғым мазмұнын ашу тәсілі дей отырып, сонда да ұғымды жекелік пен ерекшеліктің ешқандай қатысы жоқ "таза" жалпылықтың формасы ретінде түсіндіруді жалғастырып келеді. Ұғым табиғатын бұлайша интерпретациялау фактісі ұғымның формальды-логикалық теориясы мен ұғымның логикалық фактісінің сәйкессіздігінің (қайшылығының) дәлелі болып табылады.

Абстракция мен жалпылықтың формальды-логикалық теориясына сүйене отырып, біз ұғым объектілердің жалпы белгілерін ғана бейнелейді дегенді мойындауымыз керек еді. Алайда, формальды логика объектілерінің белгілері жалпы емес, жеке болатын жекелеген ұғымдардың бар екенін де жоққа шығара алмайды. Формальды-логикалық теорияның қателігі ұғым мазмұнын заттың белгілеріне әкеп тіреуінде. Әйтпесе ұғым мазмұны заттың мәнін құрайды.

Осы себептен жалпылық табиғаты туралы оны көрсетудің құралы мен критерийі туралы мәселе логикада шешуші мәнге ие. Логикалық жүйелер жалпыны көрсетудің тәсілі бойынша бір-бірінен айрықшаланады: силлогистика және осы заманғы математикалық (символикалық) логика жалпыны көлем арқылы көрсетуге сүйенеді. Силлогистикалық ой-қорытынды ұғымның көлемдік сипатын қарастырады, силлогистика теориясында маңызы бар ұғымның таралуы (толық көлемде ойлануы) жалпылықты белгілі бір "барлығы" ретінде сипаттайтын интерпретацияға сүйенеді. Бұлай түсінер болсақ, онда жалпы - бұл класс, қандай да бір белгісі бойынша алынған заттардың белгілі бір жиынтығы. Бірақ, онда жалпылық дәрежесі "барлығының" "әр біреуіне" қатынасы ретінде түсіндіріледі. Жалпылық пен жекелік қатынасын таза көлемдік, мөлшерлік тұрғыдан интерпретациялау бұл қатынастың логикалық

1. Бұл жерде ұғым анықтамаларының түрлі тәсілдері туралы арнайы қарастырмаймыз. Оқушы оларды А.С.Арсеньев, B.C.Библер және Б.М.Кедровтың "Анализ развивающегося понятия" деп аталатын қызық кітабынан табуға болады. Бұл еңбекте ұғым анықтамасы (бұл бөлімді Б.М.Кедров жазған), сондай-ақ оның даму үдерісінің тетігі толығымен терең қарастырылған.

табиғатын бұрмалайды, оны басқа күйге түсіріп, мөлшерлік, сандық бір нәрсеге айналдырады. Осы сандық тұрғыда бұл қатынас математикалық өңдеуге ұшырайды. Көлемдік тұрғыдан түсінілген жалпы (барлығы) әрбір жекеге логикалық тәуелділікке түседі және олардың туындысы ретінде көрсетіледі. Мысалы: математикада А - "Р қасиеті М жиынтығының барлық элементтері үшін тиісті" - деген сөйлемнің ақиқаттығына көз жеткізу үшін оны мына В сөйлемінің туындысы ретінде келтіреді: "М жиынтығында Р қасиеті тон емес элемент жоқ". Мұндай бұрмаланған формальды түсінікте екі нәрсе араласып келеді: жалпының логикалық сипаттамасы (оның табиғаты бұл жерде бұрмаланған) және оны білдірудің формальды тәсілі; Бұл екі аспект екі әр түрлі сфераға жатады: шын дүниеге және логикаға, сондықтан бұларды араластыру идиализмге келтіреді.

Жалпының бар болуы, егер біз оны математиканың қарамағынан элементтердің белгілі бір класы ретінде түсінер болсақ, әрине, оның барлық элементтерінің алдын ала берілуін көздейді. Класты оның элементтері арқылы анықтауда тұрған ешқандай білместік жоқ. Алайда, мұндай операцияны класты оның элементтерінің логикалық туындысы ретінде шығару, оны алудың үдерісі деп түсінгілері келгенде, онда олар класты мұндай тәсілмен анықтаудың операциясында-ақ оның ұғымын қолданып үлгергенін және оны соңғы кезекке ысырудың кеш екенін ұмытып кетеді. Класс мүшелерін "жиынтық" "элементтері" ретінде талқылаудың өзі-ақ олардың - элементтердің - алдын ала класс ұғымымен өңделгенінен, және олардың "класс тұрғысынан" сипатталғанынан хабардар етеді.

Осы жоғарыда аталған ақаулармен қатар бұл операцияда тағы бір ақау бар. Бұл дефект (ақау) мұндай тәсілдегі қисынды (тәсілді) жиынтықтар теориясындағы парадоксальды жағдайға алып келеді. Бұл парадокстер Бурали-Форти мен Расселмен ашылған болатын. Соңғысының парадоксіне тоқталайық. Оның мәні мынада: Өздері өздерінің элементтері ретінде келмейтін барлық жиынтықтардың С жиынтығы берілсін делік. Егер С С-ға тиіс болмаса, онда С-тің анықталуы бойынша, С-тің өзі С-ға тиіс. Егер С С-ға тиіс болса, яғни, соның көлеміне кірсе, онда С-тің анықтамасы бойынша, С С-ға тиісті емес, оған жатпайды, көлеміне кірмейді. (Қосымша аудармалық түсіндіру: адамдар жиынтығы адам емес; ағаштар жиынтығы ағаш емес, орман - ағаш емес; ал барлық жиынтықтардың жиынтығы жиынтық болады). Бұл парадокстен арылу үшін Рассел типтер теориясын ұсынады. Рассел ашқан парадокстің логикалық ақаулығы мынада: жалпы деген нәрсе оның мөлшерлік, сандық сипаттамасына, көлеміне бағындырылады. Ал бұл көлемнің өзі бұл жерде класс ретінде түсіндіріледі. Және сондықтан оны анықтау кезінде ол - класс, жалпы – бағынышты жиынтыққа сүйенуге тура келеді (сапа-санға; жалпы-жекеге; тұтас-бөлікке, механикалық суммаға бағындырылады...) .

Егер жалпыны шекті жиынтықтарға қатысты сандық интерпретациялауға болса, онда бірақ шексіз жиынтықтарға қатысты сандық интерпретациялау мүмкін емес. Бұл жерде сандық құрылым өзінен асып түсетін сапалық құрылымды өз-өзінен немесе өзінің негізінде шығарады, құрады. Класты анықтау оның барлық элементтерінің берілгенін білдіреді. Егер әңгіме шекті жиынтықтардың жиынтығы туралы болса, бұл оның шектен асқанын білдіреді, онда оны-класс-жалпыны математикалық анықтау міндетінен бас тартуға тура келеді, себебі шексіздіктің түбіне жету кезінде әлде бір ғажайып қашексіздікті салып шығу ғажайыбына тап болу мүмкін емес нәрсе. Осы жерде шекті жиынтықтарды өңдеудің математикалық құралдарының шексіз жиындар үшін жеткіліксіздік білініп тұрады. Барлық нақты элементтерді қосып алатын класс жоқ. Барлық жиындардың жиынтығын квантитативті (сандық) анықтау міндетінің өзінде-ақ шешімсіздіктің "ядросы" орналасқан, яғни, бұл дегеніңіз шексіздікті шекті жиын ретінде көрсетуге тырысуды білдіреді.

Формальды логикада белгінің жалпылығы жалпының өз табиғатынан шығарылып, түсіндірілмейді. Ол - жалпы - формальды логикада соңғы орында. Жалпы таралушылық фактісінен шығарылады. Шынында да, таралушылық деген ол - белгілі бір нәрсе жиынды өзіне бағындырып, оны субординация қатынасына келтіреді және белгінің табиғатына байланысты, осыдан туынды нәрсе.

Бірақ белгілі бір нәрсе өзінің таралғанының арасында жалпы болып табылады деп істі бұлайша келтіруге болмайды. Класс форма құрушы мәнге ие белгілі бір белгі бойынша бөлініп алынған элементтердің жиынын - гомогенді (біртекті) жиынын құрайтындықтан олардың бір-бірінен ерекшеленбейді деген иллюзиясы жиі орын алып отырады. Бұл иллюзияға А.Тарский де берілген: "Бір бес айнымалысы бар сөйлем - функция жайлы ол -формальды заттардың белгілі бір қасиетін сөйлем функцияларын қанағаттандыратын заттардың қасиетін білдіреді дегенді жиі айтады. Осы функцияға сәйкес келетін класс элементтер ретінде берілген қасиетке ие барлық заттарды өз бойында бір жерге жиып ұстап тұрады, және басқа ешқандай заттарды қоспайды. Мұндай әдіс кезінде заттардың әрбір қасиетімен белгілі бір класты байланыстырып отыру мүмкіндігі туады. Және дәл осылайша, керісінше, әрбір классқа тек қана осы кластың элементтеріне тиісті қасиет, атап айтқанда, осы класқа тиісті болу қасиеті сәйкес келеді. Осыған сәйкес, көптеген логиктердің пікірі бойынша, мына екі ұғымды - класс пен қасиетті - бір-бірінен айырудың қажеттілігі жойылады. Басқалай айтқанда, ерекше бір "қасиеттер теориясы" артық болып шыға келеді де, ал кластар теориясының өзі жеткілікті болады .

Бұған байланысты мынадай ескерту жасауға болады: белгілі бір қасиет пен осы қасиетті білдіретін класс арасында шынында да изоморфоза қатысы бар. Әрбір берілген қасиетке тек бір мағынада белгілі бір класс сәйкес келеді. Алайда, қасиет пен класс элементтері арасындағы мұндай өзара сәйкестік оларды бір-бірінен айыруға болмайды дегенді білдірмейді. Изоморфтың қатынас тек а) қасиетті қатаң, анық білдірудің б) класс ұғымы арқылы дәл, адекватты оны бейнелеудің арқасында мүмкін болады.

Қасиет логикалық түрде алғашқы болады, ол кластың негізін қалайды. Белгілі бір қасиетті білдірудің, сыртқа шығарудың құралы болып табылатынын класс үшін қасиет шынында да бар, қажетті, негіз салушы мәнге ие бір нәрсе ретінде көрінеді. Ал ол-класс-оған қасиетке негізделетіндей болып көрінеді. Осы жағынан алынған қасиет шын әлемнің бір сәтін құрайды, өйткені ол, оның бар болуы, класс түрінде бейнеленуінсіз-ақ логикалық түрде рас. Класс болса қасиеттен туынды ретінде көрсетіледі. Бірақ қасиет логикалық реалдылыққа тек класс формасында - оның негізінде құралған логикалық құрылым арқылы ғана ие. Сондықтан формальдық тұрғыдан класс қажеттілікке ие, өйткені ол қасиетті білдіреді, оған жамылғы болады, қасиет класс түрінде келеді. Осыған байланысты Р.Карнаптың "класс" пен "қасиетті" теңдестіру кластар изоморфизмі негізінде олардың нақты десигнаттары, қасиеттері, бір-біріне тең емес болатындықтан антиномияға алып келетіндігі туралы ескертуін келтіру орынды. Қасиеттің логикалық актуальды формасы - класс және сондай-ақ формальды көзқарас толық логикалық реалдылыққа ие деп класты ғана мойындайды, ал қасиеттің логикалық туынды болуға ғана құқы бар .

Изоморфизм сәтіне артық мән беріп жіберген кезде заттың қасиеті, белгілі бір форма құрушы белгі ретінде, зерттеушіге қатысты қосымша жүкке ие болады. Ол үшін өлшем мен негіз болып табылатын заттық мазмұнның айқындылығы "белгілі бір класқа тиісті болу қасиетіне" айналады. Бұл жерде "зат позициясынан" өзінің зерттеуші позициясын айыра алмау көрініп түр. Жеке өз ісінің нәтижесін іс бағытталған заттан айыра алмау бар. Бұл позиция антропоморфизм арқылы білінеді: класс, логикалық туынды элемент, өзіне негізіне - қасиетіне қарағанда алғашқы орынға қойылады.

Жалпыны жиынмен тең бір нәрсе ретінде түсінетін көзқарас жиынының өзін бір жалпылық ретінде түсінеді. Негізінде жиынның үздіктілігі белгінің табиғатымен жасалады, сондықтан жалпылық тек қана таралуда және қайталануда ғана емес, белгі табиғатының үздіктілігінде де білінеді. Жиынды жалпы формасына келтіру - оны бірлікке келтіру, өзгерту, терістеу дегенді білдіреді. Жиын дегеніміз ол - бар болғаны бір нәрсені қайталай беру. Жалпылық - қайталаушы нәрседе емес, қайталануында білінеді; Жалпы - ол жиын қайталайтын нәрсе. Бұдан алдымен жекеліктерден бөлек бөлінген жалпы бар болады, содан соң жиын оны қайталайды деген нәрсе келіп шықпайды. Мұндай түсінік жалған, және уақыт категориясын жоғарыда көрсетілген қатынасты сипаттауға қолдану бәрі бір объективті-идеалистік қателікке жетеді, өйткені жалпы мен жекенің қатынасына бұлай қарағанда жалпы жекеден бөлініп, абстракты-физикалық тұрғыдан оған қарсы тұрады. Жекені жалпыдан болу нәтижесі оны бір абсолютке, өте жоғарғы жалпыға айналдырады. Жекеден тыс жалпы жалпы емес. Жалпы және жеке бұлар өзара бірлікте ғана ойға қосылады. Оларды бір-бірінен ажыратуға тырысу, олардың қайсысын болсын абсолютке шығаруға тырысу олардың терістеліп, бір-біріне айналуына алып келеді.

Жекелік бір өзі заттар табиғатын түсіндіре алмайды, ол заттың жеке жағын көрсетеді, ал жалпы бір жақтылықтардың бірлігін көрсетеді. Бірақ жалпыны бір жиынтық ретінде немесе жеке белгілердің соммасы ретінде алуға болмайды. Жалпы - ішкі сәттердің бірлігі, сондықтан ол мән ретінде анықталады. Дәстүрлі логикада жалпыны бөліп алу өлшемі - ол жалпының зерттелінуі жиынның барлық данасында нақты бар болуы өлшемі. Жалпының көлемдік сипаттамасына сүйенетін бұл өлшем де ақаудан тыс тұрған жоқ. Мұндай ұғым өзінің танымдық функциясын орындай алмайды, оның көлеміне кіретін объектілерді түсіндіре алмайды. Зерттелінді объектілер жүйесіндегі жеке құрылымдар жайлы айтпағанның өзінде-ақ барлық ерекшеліктер бүл логикадан тыс қалады. Соған қарамастан силлогистикадағы сияқты ұғым теориясында да бұл логика жалпы ерекше мазмұн енгізу арқылы спецификаландыруға мәжбүр. Ең жақын тек және спецификалық белгі арқылы анықтау кезінде субъектілік тектік мазмұнын анықтау оның спецификалық белгісі арқылы және субьект жан-жақтан - жалпы жағынан да, ерекше жағынан да білінетіндей етіп іс жүзіне асырылады. Бұл факт абстракция мен жалпының формальды-логикалық теориясының ұғымның логикалық шын кейпіне толық сәйкес келмейтіні жайлы тағы да қайталап айтып тұр.

Жалпының формальды-логикалық теориясы және оған сүйенетін абстракция жайлы ілім жалпыны бір заттың жеке, жай қарапайым айқындылығы, нақтылығы және міндетті түрде нақты қатысу өлшеміне жауап беретін жеке белгі ретінде түсінеді. Осы өлшемге сүйене отырып ол адам ұғымын анықтау кезінде оны "ойлы мақұлық"; "саяси жануар" ретінде анықтауға мәжбүр болды. Формальды жағынан жетісіп тұрса да, бұл анықтама адам табиғатын ашып көрсете алмайды, оның барлық жеке айқын жақтарының негізін көрсетпейді. Заттық мазмұнның табиғатын толық ашып, бейнелеп көрсету міндетін орындау кезінде формальды-логикалық теория жалпының формальды-логикалық теориясы ол міндеттің алдында әлсіздігін көрсетеді. Оның алдында жай капитуляцияға ұшырайды.

Диалектика-логикалық теорияда "нақты қатысы болу" өлшемі міндетті емес. Керісінше, бүл теория зерттелінуі объектінің барлық модификацияларын, "әр түрлі формаларын түсіндіруге бағытталады. Мұндай түсініктегі жалпы енді "жалпы белгі" болмай қалады. Ол зерттелінуі объектінің субстанциясы мен мәні ретінде анықталады. Аристотель Платонның идеялар теориясын сынауда жалпының табиғатын осылай түсінген болатын. Бірақ Стагирит жүйелі түрде нақты - жалпының концепциясын жасай алмады. Гегельдің диалектикалық логикасы тағы бір алға басты. Ол былай деп жазады: "Әркім жалпы туралы біледі, бірақ ол туралы, оны мән ретінде білмейді" .

Жеке сәтті ол өзі сол арқылы, соның құрамында әрекет ететін тұтас жүйеден тыс абстрактылы-жалпы "таза" қарастыру қателікке әкеледі. Мұндай тәсіл объектінің даму жүріс-қимылы оның ішкі логикасына абсолют сай жүргеннің өзінде де сәтсіздікке ұшырайды.

Маркске дейінгі философиялық жүйелер жалпы мен жекенің, бірлік пен жиынның ара-қатынас проблемасын шеше алмады. Бұл мәселенің принциппальды ғылыми шешімі дамудың ғылыми негізделген теориясы арқылы мүмкін болады. Формальды логика жиынды бір тұрып қалған, статикалық нәрсе ретінде қарастырады. Ал, керісінше, жиынды олай емес, басқаша даму, құбылыс түрінде қарау керек. Кезекте тұрған бір саты ретінде қарастыру керек. Өйткені жалпы жиынның негізінде жатқан заң, "табиғаттағы бүкіл жалпылық формасы - бұл заң" .

Қарама-қарсылықтар бірлігінің заңы реалды қарама-қарсылықтарды бүкіл нәрселердің мәні, әрбір қимыл мен өмірдің, дамудың көзі ретінде қарастырады. Оның нақтылығы әр қилы нақтылықтардың, қарама-қарсылықтардың бірлігінде жатыр. Бұл бірлік қарама-қайшылықтың табиғатын толығымен көрсете алады. Қарама-қайшы жақтар олар "бірлік үшін бірін-бірі толықтырып отыратын" бір жақтылықтар. Ұғым болса ол - бірін-бірі толықтыратын қарама-қарсы жақтарды біріктіретін жалпылық. Жалпылық қарама-қарсы жақтардың маңызды және қажетті байланысы. Сондықтан ол нақты, мазмұнды.

Формальды логикада тек пен түрдің арақатынасы номиналистік түрде шешіледі: Егер ұғымның берілген көлеміне бір белгі қосатын болсақ, онда жаңа түрлік ұғым аламыз. Мысалы: егер жануар ұғымына "құрал-сайман жасау" белгісін қосатын болсақ, онда адам ұғымын аламыз. Бірақ бұл белгі жануарлар үшін кездейсоқ, олардың ішкі табиғатынан жарылып шықпаған. Бұл анықтамада тек пен түр белгілерінің арасында қажетті байланыс жоқ. Бірақ егер түр даму тұрғысынан түсіндірілетін болса, онда түр ерекшелігі тектің дамуы, оның қажетті нәтижесі болады. Заттың маңызды белгілері ұғым арқылы бейнеленеді. Бұл мәнді белгілер пікірлер формасында логикалық түрде көрінеді. Пікірлердің қажетті логикалық байланысы ой-қорытынды да іске асады. Ой-қорытындыдағы жалпы ой - ұғым болады. Зат мәнінің бейнесі ретіндегі ұғым болады.

Ұғымның қалыптасу үдерісі - әр түрлі логикалық формалар мен операциялар түйісетін күрделі танымдық үдеріс. Сондықтан, ұғым күрделі таным үдерісінің гносеологиялық "суммасы" ретінде көрінеді, шығады. Бірлік сәт ретінде емес, ол бірін-бірі өзара жоққа шығаратын сәттердің нақты, манызды, қажетті байланысы ретінде ұғынылуы керек. Заттар мен құбылыстар жиыны осы мәнді қайталау болып табылады. Сондықтан, осы тұрғыдан жиын жалпыға қатысты туынды ретінде ұғынылады.

Демек, қарама-қарсылардың бірлігі қажетті байланысы ретінде мазмұнның, әр түрлі нақтылықтардың жалпылығы, ол жалпылық көлемдік жалпылық ретінде ұғынылатын "жалпы силлогизмнің" шеңберіне сай келмейді.

Заттық-мазмұнды жалпының формальды толықтығы үшін келесі сәттер қажет: екі бір-біріне қарсы нақтылықтар (шегі бар белгілер) және біртұтастық белгісі болатын, жалпы негізсіз және бірінсіз-бірі мүмкін емес қарама-қарсы сәттер секілді қарама-қарсы белгілерсіз ақылға қонбайтын үшінші нәрсе керек. Дегенмен, бұл сәттер ажыратылып қаралуы мүмкін, сөйтіп ойлаудың формальды-логикалық заңдары осыған негізделеді.

Мазмұнның жалпылық - байланыс жалпылығы, ал "байланыс - заң". Диалектикалық логика мәннің шексіздігі мен құбылыстар шексіздігінің арасындағы айырмашылықты талап етеді. Алғашқысы екіншісінің ақиқат, нақты маңызды негізі, себебі құбылыстар жиыны мәнді қайталау негізінде жасалады. Капитализм мәні әр түрлі көптеген шексіз құбылыстар түрінде келетіні секілді, адамның мәні де шексіз әр түрлі формаларда көрінеді. Мәннің шексіздігінің мазмұнды табиғаты бар, ал құбылыстар шексіздігінің сандық табиғаты бар. Сондықтан құбылыстар шексіздігі мәннің шексіздігінен келіп шығады және сонымен түсіндіріледі. Формальды логика жиын ұғымына сүйенеді, бірақ ол дифференциациялық түрғыдан келмейді, себебі ол жиын формаларының сапалық көптүрлілігін оған белгілі экстенциональды (көлемді, сандық) жиынға бағындырады. Диалектикалық логика жиындардың нақты мазмұнына анализ жасауды талап етеді. Ол бүл формаларды олардың субординациясы типі бойынша топтастыру үшін объективті өлшем береді: жиындардың формаларын ажырату негізінде белгілі бір жалпылық формасы жатыр. Осы жалпылық олардың мазмұнын және құрамын анықтайды. Заттар мен құбылыстардың барлық жиынтығын 3 типке бөлуге болады.

1. Гомогенді құбылыстардың жиыны жиынның экстенциональды формасын құрайды. Біз оны экстенционал класы деп атайтын боламыз. Мұндай кластар элементтеріне бір ғана мән тән, уақыт бойынша бір-бірімен бірге болатын бір мәннің құбылыстарын көрсететін жиындар. Экстенционал класы жиынның қарапайым формасы және формальды логика оны "барлығы" жалпы ретінде көрсетті. Ұғымды көлемдік интерпретациялау, жалпы мен жекенің қатынасы, ұғымды тарату, силлогистиканың барлық негізгі анықтамалары мен операциялары жиынды дәл осылай түсінуге негізделді. Осындай жиынның негізінде формальды индукцияны жасайды. Себебі мұнда (мысалы: "толық индукция" әдісі) "жалпы" кластың әрбір жеке элементтерін санап өту арқылы алынады. Бұл кластың элементтері бір-біріне координациялық қатынаста тұрады.

2. Жиынның екінші формасының ашылуы даму теориясымен, диалектикалық концепциямен байланысы. Бұл тип сатылардың жиыны секілді, немесе субстанцияның қарқынды даму этаптарының жиыны секілді. Мұндай жиын да бір мәннің құбылыстарын көрсетеді, бірақ олар мән дамуының әр түрлі сатыларындағы құбылыстар, сондықтан мұндай жиынның элементтері уақыт бойынша бірге, бір дәуірде өмір сүрмейді. Бұл элементтер заңды жүйелі түрде терең ашып көрсететін тізбекті сатылардың генетикалық қатарын құрайды. Экстенционалдан айырмашылығы бұл жиын формасын тарихи жағдайларға сүңги алатын интенсионалдар класы деп атауға болады. Қоғамдық-экономикалық формациялар қоғамның даму сатыларын көрсетеді және өндірістік қатынастардың өндіргіш күштердің сипатына сәйкес келу заңы сияқты жалпылықты ашады. Биологиялық түрлер, егер оларды тіршілік эволюциясының тізбекті деңгейлері ретінде қарастырар болсақ, онда олар интенсивті жиынның генетикалық қатарын құрайды. Дамудың көп сатылығын түсіндіретін маңызды жалпы берілген дамудың заңы.

3. Жиынның келесі формасы мон сферасының өзіне қатысты. Бұл жиынның "элементтері" органикалық біртұтастықтың, атап айтқанда, қарама-қарсылықтардың бірлігінің сәттері, жақтары. Мұндай жиынның элементтері біртұтастықтың сәттері болғандықтан жеке өмір сүрмейді, оларды тек абстрактылы бұрмаланған түрде елестетуге болады. Өндірісте оның жалпылығының көптеген сәттері ажыратылады: өндіріс, үлестіру-тарату, айырбас, тұтыну. Органикалық объектілердің ішінде әрқашан тұтастықты жалпылық ретінде және сәттер, жақтар жиынтығының заңын көлемді жалпыны түсіндіретін, бағындыратын белгілі бір мазмұнды жалпылық ретінде ажырату керек.

Заң - маңызды сипаты бар, мәнді жалпылық, бірақ әрбір маңызды нәрсе жеке-жеке тұрып құбылыстардың табиғатын түсіндіре алмайды. Құбылыстардың жеке жақтарын ғана көрсетіп қояды. Мазмұны бойынша жалпылық шекті құбылыстардың табиғатын толық түсіндіреді, ол - мәнді сәттер бірлігі. Жалпының нақтылығы - маңызды сәттер көптүрлілігінің бірлігінде. Заң жалпылығы - терең мәннің жалпылығы, тек қана көлемді жалпылық қана емес. Бір ғана маңызды белгіні, бір жақты басқа сәттерінен, белгілерінен тыс алу - бұл формальды логиканың әдіс-ұстанымы, абстрактылы-жалпының көздеген жағы...

Жоғарыда айтылғандардың бәрі, әр түрлі жалпылар бар - жалпы біртұтас және ол үш формада келеді, көрінеді дегенді білдірмейді. Жалпы заттың (құбылыстың) маңызды сәттерінің, даму сатыларының қажетті байланысы ретінде дамудың мәні. Дамудың сатылары мәннің табиғатын ашады. Біртекті өмір сүретін құбылыстар бір мәнді, жалпылықты ашады және соны қайталай береді. Жиын ұғым арқылы ойланады және жиын өзін жалпылығы бойынша ұғынылуы тиіс. Егер бұл жалпы оның маңызды нақты жақтарын, қажетті жақтарын білдірмесе, онда ол - жиын - кездейсоқ, мәнді емес белгілер бойынша ұғынылатын болады. Бұл, әрине, оның ғылымының сипатына нұқсан келтіреді. Нақты затты логика шеңберінде ұғым арқылы білдірудің мәні - ол зат өзінің маңызды мән-мағынасы бойынша ұғым түрінде идеалды көрініс алуында. Көлемдік жалпы жағы заттық әлемді білдіру, бейнелеудің психологиялық және логикалық формаларын ажырата алмайды. Егер жалпы көптүрліліктің теңбе-теңдігі ретінде ғана түсінілсе, ал ұғым жалпылықтың формасы ретінде заттық тек көлемді немесе сандық жағын білдірсе, және сонымен қатар жиын жалпы, бір-ақ маңызды емес белгілер бойынша ұғынылса, онда ұғым мен сезімдік таным арасындағы шекара жойылады. Пікір мен ой-қорытындының формальды-логикалық теориясы негізінде түсінік - елеспен ұғыммен әрекет еткендей әрекет етеді...

...Жеке мен ерекшенің бар байлығын қамтып-ұстап тұрған мұндай жалпы шынында да өзі мәні болып табылатын жиынды өзіне бағындырады. Осындай жалпы бойынша ұғынылатын жиын да өзінің бар байлығы - тұтастығы, нақтылығы, мәні жағынан жан-жақты білінетін, сыртқа көрінетін болады. Ғылымның негізгі мақсаты заттардың мән-мағынасын ұғымдық білдіруде, көрсетуде жатыр.

Жалпының табиғатын формальды-логикалық түсінуде тағы бір кемшілік бар. Онда түрдің спецификалық белгісінің тек пен байланысы кездейсоқ және маңызды емес ретінде берілген. Рас, формальды логика мен белгілерінің барлық түрлерде қамтылатындықтарын мойындайды, бірақ түрдің тек нақтылығы (тек белгі) оның спецификалық белгілеріне абсолютті қатынасы жоқ; тектен түрдің жеке жақтары шығарылмайды. Мұндай түсінілуде түрлер тек белгілер бойынша немесе абсолютті тепе-теңдік принципі бойынша ұғынылады. Сондықтан, формальды-логикалық дедукцияда жекені жалпыдан шығару жайлы сөз болғанда, жекені жалпыдан шығарудың қажеттілігін дәлелдеп жатпайды. Номиналистік түсінік бойынша жалпы ерекше мән жекені өзіне қамти алмайды. Бұл жерде белгілі бір кластың индивидтері арасында ешқандай айырмашылық жоқ. Одан басқа, мұндай түсініктегі жалпы да жекелік сияқты сол формальды белгі бойынша ұғынылады. Сондықтан, формальды-логикалық түсініктегі шығару жай ғана бас қайталап қою немесе тавталогия. Бірақ егер біз дедукцияда жалпыдан жекені шығару туралы айтатын болсақ, онда біз жалпыдан одан бөлек бір нәрсе шығаруымыз керек. Логикалық, яғни, категориялық жалпыдан мұндай бөлек болатын жекелік қана. Бірақ жекелік жай қарапайым абсолют қайталау ретінде емес, дәл сол жалпыдан бөлек ретінде түсінілуі тиіс.

Көрініп тұрғандай, жалпыны "барлық заттар" ретінде анықтайтын номиналистік теория жалпы мен жекенің қажетті байланысын аша алмады, себебі жекені жалпының туындысы, соған бағынышты деп түсінбеді. Маркс "Капиталының" логикасы формальды-логикалық бағдарындағы жиынынан басқа да өзге тәртіптегі жиынның бар екенін дәлелдеді. Мұндай жиын бір нәрсені үнемі қайталау болып табылмайды, ол біртұтастың сәттері мен жақтары.

Кез келген органикалық объект өз ішінде белгілі-бір тәртіппен мүшеленген тұтас жүйе ретінде бірін-бірі жоққа шығаратын сәттерді ұстап отырады. Маркс көрсеткендей, осы сәттер жиыны гомогенді заттар жиынынан айрықшаланады, өйткені мұндай кластың жеке экземплярлары (элементтері) тепе-тең болып табылады. Олардың айырмашылығы кездейсоқ және маңызды емес. Мұндай жиын индивидумдарының айырмашылық сәттері берілген жиынның жалпы бөлігінің табиғатымен жасалмайды.

Органикалық жүйелерде жиынның өзі жалпының ішінде сәттер сияқты ұсталынады. Органикалық объектілер тұтас жүйелер секілді жиынды қамтып алады. Өндірістің органикалық тұтастық ретінде өз сәттеріне қатынасы жалпы мен жекенің қатынасы тұрғысынан сипатталуы мүмкін, өйткені өндіріс сәттерінің "тепе-тең сәті" ретінде де, олардың нақты жалпылығы ретінде де көрінеді. Өндірістің барлық сәттері: өндірістің өзі, үлестіру, айырбас және тұтынудың жалпы негізі бар, және бұлар бір тұтастың еркімен қимыл жасай отырып, оны бір жақты көрсетеді. "Белгілі бір өндіріс, - дейді К.Маркс, -осылайша айырбас, үлестіру, тұтыну және олардың бір-біріне қатынасына жағдай жасайды. Әрине, өндіріс те өзінің бір жақты формасында басқа сәттермен анықталады" .

Маркстік түсінікте жалпы жиындағы абстрактылы тепе-теңдік сәті ретінде емес, органикалық тұтастықтағы жеке сәттердің органикалық тұтастығы ретінде анықталады. "Біз алған нәтиже өндірістік үлестірудің, айырбас пен тұтынудың - бір нәрсе екенінде емес, мұнда жатқан жоқ, керісінше, олардың бәрі біртұтастық бөліктері, бірліктің ішіндегі айырмашылықтар. Өндіріс өзіне де басқа сәттерге де басымдық жасайды. Үдеріс одан әрдайым жаңадан басталып отырады" .

Бұл қатынас жалпы мен жекенің диалектикасымен сипатталына алады. Жеке жиынның сәті, элементі ретінде берілген жағдайда біртұтастықтың бөлігі ретінде көрінеді. Ендеше, жалпы шекті сәттер жиынының бірлігі.

Ұғымның формальды-логикалық теориясы жалпы нақтылығының диалектикалық принципін жоққа шығарады. Ол өзінің негізгі принциптеріне сай, объектінің ерекше және жеке жақтары ұғымдық формада бейнеленбейді деп есептейді. Осыған сәйкес онда ұғымды жалпылау үдерісі мазмұнды сәттерден абстракциялану ретінде анықталады. Ұғымның жалпылық дәрежесі көтерілген сайын, ұғымдағы нақты заттың белгілері азая береді.

Абстракция үдерісін бұлай түсіну ұғымның мазмұны мен көлемі арасындағы теріс қатынас заңының негізі ретінде алынды. Егер ұғымның көлемі мен мазмұны арасындағы кері қатынас заңының универсалдылығын қабылдайтын болсақ, онда біз жалпылау арқылы жасалынып жатқан ғылым дамуы бос мазмұнды білдіретінін, оның өзін мазмұнсыз бос формаға айналдыратынын мойындауға мәжбүрміз.

Бір жағдайды келтіре кету керек. Ұғым теориясында принципиалды түрде жоққа шығарылып жатқан нәрсе (әрине, әңгіме бұл жерде формальды-логикалық теория жайлы болып жатыр), дәлірек айтқанда, жалпының нақтылық принципі (ондағы ерекше мен жекенің бірігіп, кірігіп кетуі) ой-қорытынды теориясында бір өз-өзінен түсінікті нәрсе ретінде ерекшеленеді, өйткені дедукция жекені жақындап шығару ретінде түсініледі.

Иә, ашық қарама-қайшылық бар: ұғым теориясында жалпы мен жекенің ұғымдағы бірлігі жоққа шығарылса, ал ой-қорытынды теориясы осы принципке негізделеді.

Дедукцияның негізгі мағынасы жалпыдан жекені шығаруда жатыр. Егер жалпы өзіне жекені қоспайды деп есептер болсақ, онда жекелі, бірліктер қайдан шығып жатыр? Бұл шығаруды формальды-логика ақтауға, негіздеуге тырысады. Жалпыдан жекені шығару мүмкіндігі сол дедукцияның өзінің мүмкіндігі, ол дәл осы мазмұнды жалпыға сүйенеді.

В.Ф.Асмус дұрыс айтады: "Әрбір ұғымды, егер ол нағыз ғылыми ұғым болатын болса, одан шығарылып, ұғымның толық мазмұнын құрай алатын барлық жеке жағдайлар үшін орын көзделген" .

Ұғымның көлемі мен мазмұны орнындағы кері қатынас заңы диалектика тұрғысынан алғаш рет Гегель тарапынан сынға ұшырады. Ол абстракция теориясының ақауын ашып, оның шынында да ұғым мазмұнын аздыратынын көрсетті. Себебі, ол жалпылауды зат мазмұнының нақтылықтарын жоғалту деп түсінеді. Шын мәнінде, Гегель бойынша, ғылыми көзқарас жалпылауды ойдың зат мәніне неғұрлым одан әрі тереңірек үңілу үдерісі деп түсінеді. Және жалпылау дәрежесі қаншалықты жоғары болса, соншалықты көп заттың мазмұны ұғымға ендіріледі.

Гегельдің бұл көрсеткен идеясы Н.Бордың ұғымдардың жалпылау және абстракциялау жолымен жасалынған диалектикалық даму үдерісін тереңірек және адекватты түрде бейнелейтін сәйкестік принципінде нәтижелі көрінісін тапты. Физикалық теорияның дамуы көлем мен мазмұн арасындағы өзара кері қатынас заңына сүйене отырып түсіндірілуі мүмкін емес шені анықталды. Себебі, жаңа жалпыланған физикалық теория физикалық объектінің алдыңғы теорияның негізі болған сипаттамаларынан бас тартпайды. Жаңа теория толығымен ескі теорияны меңгереді, керегін алып, керек емесін тастап, жеке жағдай ретінде сақтайды.

Мысалы, жалпыланған жылдамдық ұғымы белгілі бір уақыт бірлігі ішінде дене жүріп өткен жол шамасы ұғымын ғана емес, сондай-ақ қозғалыстың бағыты ұғымын да өзіне қосады. Жалпылау "ескі" ұғымның негізін құрайтын сипаттар мен параметрлердің есебінен жүрмейді. Әртүрлі деңгейде абстракцияланған теориялардың, ұғымдардың төмен дәрежеде абстракцияланған теорияны жоғары дәрежеде абстракцияланған, жалпыланған теория құрамына ендіруде білінетін бұл байланысы физикалық заңдылықтардың белгілі бір, нақты байланысын бейнелейді және өзінің адекватты математикалық өрнегі бар. Сәйкестік принципі тек қана физикалық тар мағынаға ие, сондай-ақ ол - жалпы алғанда таным дамуының фундаментальды заңдылықтарының бірі .

Ұғымдардың көлемі мен мазмұны арасындағы формальды-логикалық кері қатынас заңы танымның соңғы нәтижесіндегі экстенсивті және интенсивті сәттердің құрылымдық қатынас фактісін ұғым арқылы - оның нақты білім жүйесінде көрінетін түрі арқылы көрсетеді. Ұғым мен көлемнің диалектикалық сәйкестік заңының сипаты сол - ол таным формаларын, соның ішінде ұғымды да бұларға әсерін тигізетін танымдық үдерістерден бөлек емес, керісінше олармен тығыз байланыста қарастырады. Көлем мен мазмұнның тікелей сәйкес келуі дамып жатқан нәтижелі танымдық іс-әрекеттің заңдылығы ретінде көрінеді.

Пікір мен ой-қорытынды сияқты ұғым да қозғалыс үдерісінде дамудың үш сатысынан өтеді: жеке, ерекше, жалпы сатылары. Төменгі формалардан жоғары формаларға қарай өтудің негізі - заттың мазмұнды адекватты білдіру, бейнелеуден қалған алдыңғы форманың ішінде пайда болған қарама-қайшылық. Бұл қайшылықтардың шешімі ұғым қозғалысының бір-бірінен зат мәнін білдірудегі біртіндеп артып жатқан адекваттылығымен ерекшеленетін айрықша формалары түрінде (арқылы) білінеді, анықталады, айқындалады.

Таным мақсаты - зерттелінуі объектінің мәнін логикалық толық бейнелеу. Бірақ нақты-тарихи үдерісте мән өз-өзімен тұйықталып қалмай, өзін қатынастар жүйесі арқылы, мәннің потенцияларын іс жүзіне асыратын мән болмысының нақты формасы болатын гомогенді облысын құрайтын құбылыстар түрінде танытады. Құбылыстармен, олар арқылы болмыстың басқа формалармен байланыс мәннің өз ішінен әлі сарқылмағандығын (аяқталмауы), оның (мәннің) "өзінің өзгесімен" байланысу қажеттігін көрсетеді. Осы "өзгемен" өзара әрекетте ол - мән өзін таныта алады. Сондықтан, заттың негізділікті логикалық білдіру тәсілі мән мен құбылыс қатынасының осы жағын да өзі арқылы бейнелеп көрсетуі тиіс. Логика тілінде бұл міндет танымның ұғымдық формасында көрінетін мақсатын орындау үшін ойлауға өз мақсатын оқшауланған форма арқылы тұйықтай іс жүзіне асыру міндетінен бас тартуға тура келетінін білдіреді. Берілген жағдайдың парадоксальдылығы сол - таным мақсатын орындау үшін - тұйық форманы сақтай отырып терістеуге тура келеді.

Ұғымдар бірлігінің салыстырмалы өзіндік заттық облысты бейнелейтін формасын көрсететін - теория. Нақты дүниені ұғым формальды арқылы бейнелеудің толық логикалық мәні осы теория арқылы іс жүзіне асады .

Логика-гносеологиялық функциясы тұрғысынан қаралған теория білімді ұғымдық шексіздеудің маңызды шарты болып табылады. Жеке құбылыстың мәннің потенциясының белгілі бір бөлігін (немесе белгілі бір шекті потенциалын) жүзеге асыратыны сияқты теоретикалық жүйеден бөлінген ұғым да ақиқатты бір жақты, адекватты формада көрсетеді. Білім дамуының эмпириялық деңгейінде зерттелінуі объектінің белгілі бір жақтарын, бөліктерін, аспектілерін көрсететін ұғымдар бірінен-бірі тыс тұрған, кейде қайшы келетін біріне-бірі, ақиқаттар формасында көрінеді. Объектінің ұғым түрінде "суретке түсіп қалған" әр түрлі фрагментарлы "картиналарынан" оның толық моделін жиып шығару - теорияның міндеті. "Құбылыстың, шын әлемнің барлық жақтарының жиынтығы, және олардың өзара қатынасының жиынтығы - міне ақиқат осылардан құралады . В.И.Лениннің көрсетуі бойынша, ақиқаттың толықтығы мен нақтылығы заттың мазмұнды рухани игерудің толықтығы мен тереңдігіне тікелей байланысты.

Теоретикалық жүйеге "енгізілген" ұғымдар өздерінің оралымдығы мен өткіншілігін анықтайды, олардың әрқайсысы басқалармен (басқа әлеммен) белгілі бір байланыста болады.

Ұғымдардың теоретикалық жүйесін құрудың логикалық заңдылығы К. Маркстің "Капиталда" дамытылған абстрактылықтан нақтылыққа қарай өрбу әдісінде адекватты бейнеленген. Алдыңғы тараудан көргеніміздей, теоретикалық жүйенің негізі болатын ол

- білімнің зерттелінуі объектінің "ядросы" бейнеленген формасы. Ешқандай формалық құрылым жеке тұрып, өзінің мәнін толық көрсете алмайтын сияқты, ешқандай бір ұғым да (керек болса нақты ұғым да) өз объектісін адекватты формада толықтай көрсетуге қауқарсыз. Тек тұтас және нақты теоретикалық жүйе ғана объективті ақиқатты көрсете алады.

Әрбір логикалық форма логикалықтың дамуындағы белгілі бір деңгейді іске асырып көрсетеді және өзі арқылы оның дамуындағы белгілі бір кезеңді көрсетеді. Тек барлық логикалық формалардың жүйелі, қажетті байланысы жағдайында, олардың локальды бірлігі жағдайында ғана логикалықтың тұтас жүйесін формальды толық, мазмұнды-адекватты бейнелену мүмкін болады. Осының арқасында теория қосарлы функцияға ие болады. Бір жағынан, білімнің қоғамдық таным нәтижелерін өз жүйесі арқылы тұйықтайтын белгілі бір формасы ретінде көрінсе, басқа жағынан, - ол мазмұнды ойлаудың прогрессивті дамуының маңызды шартына айналады.

Проблема субординации логических форм.

- Алма-Ата. Наука, 1987. - С. 189-211.

ЗАҢДЫЛЫҚТАР АШУ - ҒЫЛЫМНЫҢ ФУНКЦИЯСЫ

Мұрат СӘБИТОВ

Жаратылыстанудың гносеологиялық функцияларын саралай келген Б.М. Кедров ең негізгі функциялары ретінде оның түсіндірмелі және болжау функцияларын әділетті бөліп көрсетеді: "Екеуі де толықтай табиғат заңдылықтарына сүйенеді" дейді ол. Сөйтіп, ол тағы да бірқатар функцияларды бөліп көрсетеді, олардың ішінде "жалпылау функциясы" да (басқаша айтқанда, "генерализациялау" функциясы да) бар. Ол функцияны Б.М.Кедров заңдар ашу функциясы деп қарастырады. "Егер де табиғат заңдылықтарын білудің адамдардың шығармашылық практикасын айтпаған күннің өзінде жаратылыстанудың өзі үшін де маңызы зор болатын болса, онда жаратылыстанудың осы заңдылықтарды табуымен және қалыптастыруымен байланысты функциясының да маңызы зор" . Алайда біздің философиялық әдебиетте бұл функция, яғни тек жаратылыстануға ғана тән емес осы бір функция, жалпы ғылыми танымға тән функция дүниенің ғылыми көрінісін беретін универсалды сипаттама ретінде жеткілікті дәрежеде қарастырылмағандығын атап айту керек, дегенмен, заң проблематикасын жаратылыстану ғылымының аясында да, әлеуметтік ғылыми танымның аясында да, сонымен катар, оның философиялық категориялық аспектілерінде де талдап, ашатын жеке зерттеулер баршылық .

Осы тарауда ғылымның жалпы және универсалды функциясы ретіндегі сол бір ғылым функциясының философиялық, диалектика-логикалық талдау берілу мәселесі қойылған, сонымен катар, оның ғылыми танымның қарқынды дамуындағы алатын орны, оны жүзеге асырудың жолдары мен әдіс-тәсілдерін анықтау мақсаты да қойылған.

Ғылымды, жалпы алғанда, ғылыми танымды сипаттай отырып, оның негізгі функцияларының бірі ретінде, оның ішкі анықталуының бірі ретінде зерттеп отырған шындық заңдылықтарын ашу функциясын бөліп көрсету қажет. Шындық заңдылықтарын бекітіп алмай, оларды ұғым-түсініктер жүйесінде белгілеп алмай, ғылымның да, ғылыми теорияның да болуы мүмкін емес.

Белгілі бір мағынасында "заң" және "ғылым" - пара-пар, сәйкес ұғымдар: қатаң бекітілген, ақиқат та шыншыл заңдарға сүйенбесе ғылымның болуы мүмкін емес (оларсыз адамзат білімі бөлшектенген фактілер, бірліктер шеңберінде жүруге мәжбүр болатын еді) және ғылым түсінігі заң түсінігін қажетті түрде өз мазмұнына сыйдырады. Бұның растығы, ең алдымен, объективті шындықтың өзінің заңдылық екендігінен, ендеше, заң ғылым пәнінің өз ішіне кіретіндігінен анықталады. Ғылымды бастапқы жақын қарастыру барысында объективті заңдар жиынтығы, заңдылықты байланыстар мен қарым-қатынастар жиынтығы деп анықтауға болады . Ол ғылым ұғымын "жаңа ғылыми бағдарламалар тұрғысынан" талдай келе, ғылымның белгілі бір формаларда бұдан бұрын да болған деп есептейді, сөйтіп, соның нәтижесінде XVII-XVIII ғасырларда қалыптасқан "жаңа ғылымды" оның алдындағы дәуірлердегі ғылымдармен салыстырғанда мүлде бөлек ғылым деп есептейді, өйткені ол алдыңғылардан ойлаудың маңызды-маңызды деген принциптерімен ерекшеленеді дейді. Сөйтіп, П.П. Гайденко ғылымның форма қалыптастыруын тарихи-мәдени кең мәтіннің мінездемесінен шығарады. Біз болсақ, әлеуметтік ұйымдастырылған институт ретіндегі ғылымның тек қана Жаңа дәуірде пайда болғандығын мойындаймыз және де оның аса маңызды, ішкі сипаттамасының заң ұғымымен байланыстылығын мойындаймыз.). Бұдан басқа, ғылыми таным табиғатта бар заңдар мен заңдылықтардың объективті көрінісі ретінде оларды ашады, олардың қалай айтылуы керектігін қалыптастырады, оларды пайдаланады, оларды өзінің құралы етеді, оларды өзінің тіршілігі мен дамуының жолы етіп алады. Бұдан шығатыны, заң ұғымы тәсілдің өз ішіне кіреді және ғылым әдіснамасына да кіреді. Заңдарды ашып алмай тұрып, оның түсініктемелік функциясы туралы да, болжаушылық функциясы туралы да, тәжірибелік түрлендіру функциясы туралы да ештеңе айта алмайсың. Осы тұрғысынан алғанда да алдыңғы айтылғанның шындығын көреміз. Ғылыми танымның бүкіл тарихын заңдарды ашу әдіс-тәсілдері мен жолдарын іздеу тарихы, олардың ауысу тарихы және айқындалу тарихы, қалыптасу және қызмет ету тарихы десе де болады . Ғылым пәнінің қалыптасуын талдай келе, Л.M. Косарева оның заң ұғымымен тығыз байланысты екендігін көрсетеді және де Ньютон механикасының өзінің бүкіл заңдылықтарымен қоса капиталистік қоғамдық өндіріс қажеттілігінен шыққандығын және де оның Гоббс философиясының арқасында ғылымға айналғандығын көрсетеді. Гоббс философиясында жалпылама формада сол дәуірдің қоғамдық болмысы көрініс тапқан (заң категориясын қосқан категориялық аппаратта) еді. "Сірә, - деп жазады ол, - Ньютон механикасының бастауын тікелей өндіріс сферасында емес, жанамаланған түрде, жалпыламалық сферасында, яғни қоғамдық болмыстың "көрініс тапқан" сферасында (категориялық аппаратта) деп білу керек" .

Сонымен, ғылымилық ұғымының өзі заңдарды ашу болып табылатындығын, оның құбылыстардың терең мәнін білу, қарастырылып отырған құбылыстарды тұтастай және нақты, толық қамту екендігін, оны қолдану практикасындағы түрлі шарттарды анықтауды білдіретіндігін нық сеніммен айтуға болады. Қоғамдық ғылымдардың әлсіздігі оларда зерттеліп отырған шындықтың қандай да бір саласының заңдары белгіленбегендігімен, не болмаса, олардың әрекет етуінің шекаралары мен шарттары формаларының көріністерінің жоқтығынан болып отыр.

Осыған орай, осы салада заңдар мен заңдылықтардың өзара байланысқан жүйесі ретіндегі қоғамдық-ғылыми теориялардың негізделуінің талдауына бағытталған, соңғылардың ашылуына және зерттелуіне бағытталған, әлеуметтік үдерістердің теориялық моделін құруға, жалпы алғанда, социалистік қоғамның даму теорияларына бағытталған іргелі зерттеулер қажет. Бұл мәселеде қазіргі жаратылыстану көп жерде қоғамтанудан алда келеді және жаратылыстану қоғамтануға ғылымилық идеалын алға тартып отыр. Ал ғылымилық идеалы өз тұжырымдарының дәлелділігін және максималды анықтығын талап етеді.

Әсіресе, ғылымның бұл функциясы жаратылыстану ғылымдарының тарихында анық бедерлене көрінеді. Ньютон механикасының тарихи дамуы шындықты ғылыми көрнекілеудің қалай туындағанын көрсететін тарихи тұрғыдан ең алғашқы, классикалық (Бұл жерде Маркстің белгілі тәсілін пайдалануға болады. Оны Маркс капитализмді талдау кезінде пайдаланған болатын: Маркс өзінің теориялық тұжырымдарын көрнекі ету үшін үнемі ағылшын капитализміне классикалық капитализм ретінде, жалпы алғанда, шаруашылықтың капиталистік жүйесінің пісуі жеткен формасы ретінде тоқталады. Онда капиталдың барлық байланыстары мен қатынастары таза күйінде, кіршіксіз күйінде көрінеді. Осыған орай, жалпы ғылым табиғатын талдау барысында механикадағы жағдай мысал боларлықтай әрі іргелі жағдай болып табылады. Міне, неліктен ғылым феноменін жемісті түрде талдап беру, әдетте, механиканың пайда болуы мен дамуы тарихына арқа сүйеген зерттеушінің ғана қолынан келетін болады, мысал болған еді және осы мысал арқылы ғылымның қалыптасуында заңдылықтардың қандай рол атқаратындығын және оның маңызын түсіндіріп, көрнекті көрсетіп беруге болады. Бұл жағдай, сонымен қатар, механиканың қазіргі күнде де ғылым ретінде дамып жатқандығымен де қызықты, ол -өзінің түп мақсатындағы көзделген алғашқы пәндік саладан әлдеқайда тыс жатқан жаңа форма түзуші (релятивті механика, кванттық механика) жолдары бар ғылым.

Сондықтан да біз аталған мәселені сараптай келе, белгілі ой материалы ретінде негізінен ғылым ретінде алынған механиканың (классикалық, релятивтік, кванттық) тарихын қарастырамыз. Бұл жерде ғылыми заңның спецификалық физика-теориялық ашылу жақтары мен оның қызметіне емес, бірінші орында оның логикалық, теориялық-танымдық жағына көбірек көңіл бөлеміз. Бұл таңдаудың өзіндік негізі бар, себебі физика әлі де қазіргі замандағы жаратылыстану ғылымдарының ішінде және жалпы ғылымдар ішінде алғашқы орынды иеленіп отыр әрі қоғамдық ғылымдарға оларды не күтіп тұрғандығын көрсетіп отыр.

Әрине, сонда да ғылымның осы берілген функциясын жалпы функция ретінде ашу және бөліп көрсетуге деген талпыныс әрекетінде бір ғана ғылымды - физиканы мысалға алу бір шетінен қызық көрінуі мүмкін. Ал автордың басқа ғылымдарға қатысты, әсіресе, қоғамдық ғылымдарға қатысты тұжырымдары қаншалықты орынды деген сұрақ туындауы мүмкін. Олар ғылым табиғатын қаншалықты көрсете алады? Қоғамдық білімнің өзіндік ерекшелігі - спецификасы ескеріле ме, бұл жерде физикалистік тенденция орын алып отырған жоқ па? Осыған байланысты туындайтын күмәндар келесі анықтама берілгеннен кейін жойылады: біз ғылыми білім бірлігінен, яғни қоғамдық, гуманитарлық, техникалық және жаратылыстану ғылымдары арасында өте алмайтындай шекаралар жоқ және болуы мүмкін емес деген принциптен бастаймыз, дегенмен, объект пен оларға сәйкес зерттеу әдістерінің жекелеген ерекшеліктерінің спецификалық кезеңдері жоққа шығарылмайды. Барлық ғылым негізі бір тамырдан шығады, қоғамдық практиканың қажеттіліктерінен шығады және тарихи ортақ ғылымға бірігуге (интеграциялануға) бейім болып тұрады. Ғылымның толықтай әрі дамыған феномені болып табылатын физикаға тән заттар дамыған деңгейге жеткен ғылымның басқа салаларына да тон болуы тиіс. Әрі жоғарыда айтылған нәрсені дәлелдеу үшін әрбір ғылымды жеке-жеке қарастырып, салыстыру арқылы оларға ортақ нәрсе шығарып жатудың еш қажеті жоқ. Өйткені, Ф. Энгельстің энергияның айналу және сақталу заңының тарихы туралы орынды айтқан келесідегідей сөздерінен көреміз: "Осыны 100 000 бу машинасы бір машинадан асып түсерліктей артық дәлелдеген жоқ".

Ғылым заңдылықтары: эмпириялық пен теориялықтың бірлігі.

Ғылымның "жалпылаушы" функциясына ғылыми танымның эмпириялық және теориялық сатыларын ескермей тұрып талдау беру мүмкін емес. Заңдылықтардың ашылуы, негізінен, екінші сатыға қатысты болғандықтан, ол сезімдік-эмпириялық мазмұннан айырылған деген жалған көзқарас қалыптасуы мүмкін және де ол толығымен абстрактылы ойлау шеңберінің ішінде орын алады деп есептелінуі, яғни "интеллектуалды интуиция" деп аталатынның қарамағында болғандықтан, абстрактылы ойлау шеңберінде ғана жүзеге асып, талдауға келмейді деген пікір тууы да мүмкін. Осы тәріздес бір жақты көзқарастар, оларға қарсы пікірлер тәріздес (тар эмпиристік бағыттағы түрлі көзқарастар іспетті) көзқарастар сияқты, табиғат заңын түсіну, оның ғылыми танымдағы мүмкіндіктерін түсінуге мүмкіндік бермейді.

Шынымен де, эмпиризмнің тар позициясынан ғылыми заң дегеніміз бұл - таным субъектісінің қандай да бір тәжірибе арқылы берілген заттар жиынтығының қысқаша ғана көрінісі, тек жекеленген фактілердің жалпылануының субъективті әдісі ғана. Оның артында объективті, шынайы жалпылық тұрған жоқ. Керісінше, абстракты рационалдық әдісті жақтаушылар бұл заңдылықты таза ой саласының абсолютіне айналдырады, материалдық және мазмұндық негізі жоқ дербес жатқан бір ой құрылымына, рухани идеалды абстрактіге айналдырады. Материалистік диалектика заңды тәжірибе мәліметтерінің жай ғана фиксациясына (эмпирия ағымында жоқ етіп жібермейді), не нәтижесіз рухани мағынаға апарып тіремейді, оны құдай берген абсолютті деңгейге көтермейді, қайта оны барлық құбылыстарда кездесетін жалпыға ортақ қажетті байланыс ретінде қарастырады. Маркс бойынша заң "екі құбылыс арасындағы ішкі және қажетті байланысты"' білдіреді. Ендеше, заңды ашу үшін алдымен сол құбылыстардың өзін зерттеу керек, қолда бар фактілер жиынтығын салыстыру керек, оларды және олар арқылы орын алатын манызды қатынастар мен байланыстарды анықтау керек.

Осы бір объективті принциптен туындайтын маңызды гносеологиялық қағиданы марксизм-ленинизм классиктері атап өткен болатын. "Кез келген ғылыми салада, - дейді Ф. Энгельс, - біз берілген фактілерге сүйенуіміз керек, демек, жаратылыстануда - материя қозғалысының түрлі формаларына және заттық формаларына сүйенеміз. Демек, бұдан шығатыны - теориялық жаратылыстануда да байланыстарды жай ғана құрастыра салып, оларды фактілерге енгізіп қарауға болмайды, қайта оларды фактілерден іздестіріп, соларға сүйене отырып, тәжірибелік жолмен дәлелдеу керек" деген белгілі сөздері осы ғылыми таным дамуының жалпыланған көрінісі.

Адамзат танымының эмпириялық сатысы оның құбылыстарды зерттеуімен тікелей байланысты, фактілерді саралау және құрумен байланысты - бұл, әдетте, философиялық-әдіснамалық әдебиетте осылай сипатталады. Өз кезегінде теориялық білім түрлі деңгейдегі заңдардың мәнін ашады. Бұл мінездеме - феномен болып қалыптасқан ғылымның жалпы әдіснамалық талдауы тұрғысынан дұрыс мінездеме. Ғылым ретінде қалыптасып қойған және дамыған әдіснамалық рефлексия шеңберінде эмпириялық және теориялық таным үдерісінің белгіленген сатылары ретінде, өз құралдары, әдіс-тәсілдері бар жеке жатқан дербес бөлім ретінде қарастырылады. Таза ғылыми салада бола тұра және соған сәйкес ғылыми танымның әбден нақышына жеткен әдіснамалық әдісіне тәуелді бола тұра, әдетте, теориялық зерделеуден және интерпретациядан өтпеген ғылыми фактінің болуы мүмкін емес, ендеше, ғылыми фактілер тек теориялық мазмұннан тұрады деп айтылады. Бұл, бір шетінен, дұрыс пікір, екінші жағынан, шынайы шешімін табуды талап ететін кереғарлығы бар пікір. Онсыз бұл логикалық шеңберге айналып кетеді. Шындығында, ғылыми факт теориялық қабықшада туындайды, ал теория бұл - фактілерді жалпылаудың түрі. Сөйтіп қарапайым логикалық шеңбер туындайды.

Ол шеңберді үзу үшін, ғылыми және эмпириялық пен теориялықтың арақатынасы арасындағы мәселе туындайтын, ғылымның өз бастауы туындайтын бастапқы бір бүтіннің негізіне жету керек. Бұндай бүтіндік - бұл қоғамдық практика, оның ішінде дамудың белгілі бір сатысында ғылымның дамуына қажетті шарттар мен алғышарттар туындайды және оның ішкі құрылымдық бөлімдері қалыптасады. Дәл XVI-XVII ғасырлардағы капитализмнің пайда болуының алдында қоғамның өндірістік күштерінің қарқынды даму мақсаттары тұрады және сол ғылымның тәуелсіз әлеуметтік институт (Біз алдымызға ғылымның генезисін тәптіштеп негіздеп беруді, оның жалпы алғандағы қоғамдық өндірістің даму қажеттіліктерімен байланысын ашып беруді мақсат етіп қоймаған болатынбыз. Қоғамдық қажеттіліктердің ғылымның қалыптасуындағы анықтаушы орнын мойындаудың өзі сол үдерістегі эмпириялық пен теориялықтың арақатынасын белгілеу үшін өте маңызды) ретінде қалыптасуына шарт жасайды.

Математикалық, физикалық, астрономиялық және т.б. білімдердің жекеленген элементтері өндіріс және қоғамдық өндіріс дамуының мәселелері төңірегінде жинақталады. Сол кездегі өндірістік технология толықтай механистикалық түрде болғандықтан, бірінші механика ғылымы пайда болады, ал оның эмпириялық материалы сонау Архимед дәуірінен бері жиналып келеді. Тәжірибесі жүзінде қалыптасқан рычаг заңдылығы, статика ережелері, біркелкі және бірдей жылдамдықтағы тура бағытталған қозғалыс саласының жекеленген фактілері, Тихо Брагенің бақылаулары, Кеплер заңдары, Галилейдің ықтималдылық принципі - осы және т.б. көптеген эмпириялық тұжырымдар осы күнге дейін тек жекеленген фактілер конгламератын білдіріп келгендер енді қозғалысқа түсіп, жүйеленуде. Осы қозғалыстың жалпы бағытын анықтаған логикалық арнаның өкілдері Ф.Бэкон, Р. Декарт, Т. Гоббс, Б. Спиноза болған жаңа заман философиясы еді. "Философияның рұқсатынсыз, жалпыға ортақ тәсілсіз - категориялық аппаратсыз, бір сөзбен айтқанда, эмпирия фактілерін жинауда табысты алға жылжу осы бір жалпыға ортақ негізсіз тіптен мүмкін емес", - дейді Косарева. Ол ары қарай келесідей деп жалғастырады: "Бұл жалпыға ортақ, жаңа, ғылыми ойдың категориялды аппараты Гоббстың философиялық жүйесінде айқындалған. Гоббс әдісі, Декарт, Спиноза және т.б. әдісі сияқты, ғылымдағы "дәнекер" - Жаңа заман дәуіріндегі жаратылыстанудағы дәнекер болды" .

Механиканың ғылым ретіндегі пәндік өрісі мыңжылдықтар бойы сарапталып шыққан, бірақ бұл үдеріс, әсіресе, XV-XVII ғасырлардағы өндірісте машиналар мен тетіктерді кеңінен қолдану мен экспериментальді базаның дамуына байланысты қарқынды жүрді. Қоғамдық өндірістің дамуының қажеттілігі, жаңа қоғамның қатынастары (капиталистік), соған сәйкес "жаңа өндірістік қатынастар тасымалдаушысы болуға" қабілетті жаңа адамның пайда болуы бүкіл белгілі болған эмпириялық мәліметтердің жиынтығының (бақылаулар мен тәжірибелер нәтижелерінің, эмпириялық түрде алынған түрлі заңдылықтардың және т.б.) ғылым ретіндегі механиканың айғақ-фактілік негізіне айналуына әкелді және де ол Ньютон заңдарының негізінде өзінің сипаттамасын және түсініктемесін табады. Тек осыдан кейін ғана бұрын өз заңының жалпы философиялық, жалпы мәдениеттік категорияларында түсіндірілген бүл заттар, Ньютонның механика заңдарының түсінігіне жатады және ғылыми фактілер мәртебесін иеленеді.

Осыдан, эмпириялық пен теориялықтың қарама-қарсылығының өзі тек үшінші жақтың көмегімен, әсіресе, қоғамдық практиканың қажеттілігі арқасында мәні бар және толықтырылады деп қорытынды жасауға болады. Олай болса, аталған қайшылық осылардан бастау алып, ақыр аяғында, солармен аяқталады. Тек осындай айналыста ғана ғылым бекіп, дамиды, тәуелсіздікке және бостандыққа қол жеткізеді.

Белгілі бір мағынада ғылым өз бастауын фактілерден алып, солармен аяқтайды да. Алайда, ғылым оз бастауын алған фактілер және соңыра қайта оралған фактілер бір нәрсе емес. Ғылымның бірінші фактілері нақты теориялық мазмұнға тәуелді емес, ғылым заңдарымен байланбаған, бірақ оларды теориялық жүктен айырылған "жалаң" фактілер деп атауға да болмайды. Жоғарыда айтылғандай, олар бір дәуірдің жалпы теориялық, философиялық-мәдениеттік кең мәтінде өмір сүреді. Ал ғылымның оз қызметі барысында, сол үдеріс кезінде қолданылатын фактілер о бастан анық теориялық реңге не. Тек теориямен ассимиляцияға түсудің нәтижесінде ғана алғышарттар кейінгілермен қажетті бірлікке қол жеткізе алады және сол жиынтықта ғылымның дамыған пәндік жазықтығын құрайды.

Заңның ашылуы: гипотезадан теорияға дейін.

Теорияны ғылыми таным құрылымында және зерттеулерде, әдетте, ғылымның ең жоғарғы дамыған формасына жатқызады. Олай болса, ғылымның бір функциясы болып табылатын заңды ашу үдерісін талдауды заңның гносеологиялық табиғаты толығырақ ашылатын ғылыми теорияның қалыптастырылуы және кызмет етуі деңгейінде қарастырған тиімді, ыңғайлы. Ғылыми теорияда заңдар қандай орын алады? Ондағы заңдардың иерархиясы туралы сөз қозғауға бола ма? Заң, идея, принцип, теория өз араларында қалай сәйкестендіріледі? Бұл сұрақтар ғылыми танымда заңның мәртебесін анықтау үшін өте маңызды, себебі оны қарастыру үшін және шешу үшін үнемі мұқият түрде назардан тыс қалдырмайтын үйреншікті емес, күрделі ғылыми теорияның пайда болуы және дамуының шынайы кең мәтінін қажет етеді. Осы бір шынайы теориялық арнаның негізі ретінде, жоғарыда аталып өткендей, өзара байланысты физикалық теориялардың (механика ғылымының) бірнеше қатарының қалыптасуы мен дамуының тарихы алынып отыр.

Теория дегеніміз көптеген фактілерді салыстыру, жүйелеу, бәріне ортақ бір нәрсені табу, терминдер мен түсініктер тілінде осы тәріздес байланысты көрсету негізінде жалпылау болып табылады деген түсінік ел арасында кең таралған түсінік. Алайда, бұл таза эмпириялық көзқарас шынайы ғылыми теориялардың қалыптасу практикасына сәйкес келмейді. Осыған орай, фактілерден заңға жетуге дейін, тіпті, тұтас ғылыми теорияға жетуге дейін салынып қойылған сара жол жоқ деген әдіснамалық тұжырым кеңінен тарала бастады. Әрине, фактілерсіз, белгілі эмпириялық негізсіз теорияның болуы мүмкін емес, бұл орайда теория - бірнеше қоғамдық практиканың пәндік саласының заңдылықтары мен заңдарының идеализацияланған, жалпыланған бейнесін білдіреді. Алайда, фактілердің ешқандай да жиынтығы заңның таза түрін бере салмайды.

Қалайша фактілерден заңға, теорияға көшуге болады? Қалайша осы танымдық қадамды жасауға болады, жеке фактіден жалпыға ортақ заңды тануға өтуді қалай жүзеге асыруға болады? "Эмпириялық бақылау өздігінен ешқашан да қажеттілікті толық дәлелдей алмайды"1. Ал эмпиризм осы танымдық акті абсолютизациялаудан шығып тұрғандықтан, ол жалпыға ортақтықты тануға, заңды тануға жолды кеседі.





Теорияны қалыптастырудағы, заңды бекітудегі шешуші мән теориялық танымның формасы ретіндегі Болжамға (гипотезаға) тиесілі. "Жаратылыстанудың даму формасы, ол өзін ойлағандықтан, гипотеза болып табылады" дейді Ф. Энгельс. Бұл жайт "ойлаушыға" қатысында да дұрыс болып келеді, яғни қоғамтану теориясына қатысты да дұрыс деген соз. "Егер біз, - дейді Ф. Энгельс, - заң үшін материалдың "таза күйінде" дайын болуын күтсек, онда ол ойлай зерттеуді соған дейін тоқтата түру дегенді білдіруші еді, ал олай болатын болса, біз ешқашан заң шығара алмас едік".

Болжамды (гипотезаны) ұсыну, оның негізінде теориялық дайындықтарды жайып салу үздіксіз бақылаулар легін үзіп, ойдың зерттеліп отырған пән бойынша қозғалысына жаңа мүмкіндіктер ашады. Ой жұмысының нәтижелерін бар фактілермен салыстыру жолымен (немесе, қажет болған жағдайда, жаңа тәжірибелер қою жолымен) ғалым гипотезаның ақиқатқа жақындығын тексереді. Егер ойдың қозғалысының дұрыс бағыты табылса, онда осы "гипотезамен" жұмыс істей отыра, оны "тазарта отыра", бақылаулар соңын күтпей, өйткені енжар-бақылау тәсілімен ол көпке дейін созылуы мүмкін, заңды бекітуге болады. Егер де бастапқы гипотеза дұрыс болмай шықса, онда "ойланатын" зерттеуші ғалым жаңа гипотезаларды шығарып, сынай бастайды.

Ғылым тарихында объективті ақиқатқа апаратын, заңның ашылуына апаратын гипотеза табылғанша бір мезгілде бірнеше бәсекелес гипотезалармен жұмыс істеу орын алады. Осылайша, атом күрделі құрылымға ие екендігі белгілі болған соң, физик-ғалымдар атомның құрылымының болжамды модельдері туралы көптеген түрлі гипотетикалық модельдер ұсынды (Томсон, Никольсон, Резерфорд және т.б. модельдері). Н.Бор атомның ядролық моделін белгілі кванттық постулаттардың көмегімен негіздеп бергенше дейін осы үдеріс жүріп отырды. Алайда болжамды (гипотезаны) ұсыну және оны дамыту, демек, заңның ашылуын мидың бір алғышартсыз ойыны деп түсінуге болмайды. Бұл қайшылыққа толы үдеріс (индукция мен дедукция қосындысы, эмпирия мен теория қосындысы) оның қалыптасуы үшін біраз қажетті жағдайлар мен алғышарттарды керек етеді. Бұл алғышарттар мен жағдайларды эмприкалық және теориялық деп бөлуге болады.

Нақты болжамдарды ұсыну үшін белгілі бір фактілер минимумы қажет (ең болмағанда -біреу, бірақ біреу де болса бірегей, әдеттегідей емес, мысалы, Эйнштейннің жалпы ықтималдық теориясын құрастыруы үшін қажет болған ойларға бастау берген инертті және ауыр масса эквиваленттілігі туралы факт сияқты).

Эйнштейн элементар бөлшектердің теориясын құрастыру үшін элементарлы бөлшектің бір ғана бөлігі - электронный бар болуы жеткілікті деп айтқан болатын. Демек, пәннің практикалық игерілуінің белгілі бір деңгейі, төменгі шекараға жету ойы ғалымды мазалайды, ой қозғайды және теориялық дамудағы басқа да мүмкіндіктерінің барлығы туралы ой салады. Бұл жаңа пәндік саланы практикалық игерудегі ең төменгі деңгей бастапқы пәндік саланың және соған сәйкес теорияның ең жоғарғы деңгейі болып шығуы мүмкін.

Осы шек жаңа және ескі теориялардың байланысының шекарасын, оны қолдану салаларын білдіреді. Жаңа пәндік саланың дамуы, оны практикалық және теориялық игеру ескі теориялық түсініктер шеңберінде дамиды, сондықтан да ол ескі және жаңаны бөлетін бір шеп жөніндегі сөз емес, қайта өзіндік екеуара байланыста тіршілік ете алатын, екі пәндік саланы байланыстыратын шеп жөнінде, эмприкалық игерудің дамуына, пәннің теориялық көрініс табуына айналудың өзіндік деңгейі жөнінде сөз қозғауға болады.

Болжамды ұсынудың теориялық алғышарттарына өзара байланысты мәселелер мен ең алдымен, берілген теория мен табылған факт (фактілер топтамасы) арасындағы қайшылықты бекітуімен сипатталатын мәселелерді жатқызуға болады. Мәселені қарастырылып отырған нысанның табиғаты туралы ерекше болжауларсыз-ақ, бұрынғы теория шеңберінде шешімін таба алады. Ол қарастырылып отырған пәннің қозғалысының және тіршілігінің сыртқы шарттарына қатысты біраз болжамдардың көмегімен де шешіле (мәселен бастапқы және шекаралық жағдайлар арқылы) алады. Осы тәріздес мәселелерді теорияға қатысты бейтарап деп атауға болады, себебі оларды шешу кезінде қатысатын заңдар мен заңдылықтар оларды бар теориялық түсініктер шеңберінен нарығы шығармайды, тек толықтырады (олар ірі теориялық мақсаттарға жақынырақ келеді). Мәселенің бұдан басқа түрлері ерекше қызығушылық туғызады, мәселен мән-мағына, объектінің ішкі құрылымы туралы, оның қозғалысының мінездемесі туралы гипотезаларды ұсынумен байланысты мәселені шешуге қатысты мәселе қызығушылық тудырады. Әдетте, бұл мәселелер бар теориялар мен жаңадан пайда болған теориялардың қақтығысуы кезінде пайда болады. Мысалы, абсолютті қара дененің шағылысуын зерттеу проблемасын алайық. Оның шешімі (интерполяцияның жартылай эмпириялық жолымен алынған шағылысудың толық заңы) алдыңғы, классикалық түсініктер шеңберіне сыймаған болатын. Оның негізделуі тек мүлде күтпеген жерде шыққан классикалық емес гипотеза - Планк кванттарының гипотезасының арқасында мүмкін болды.

Болжамды ұсыну және оны негіздеу үшін, сонымен қатар, проблеманы көрсету және оның шешімін табу үдерісі жүретіндей теориялық фон қажет. Абсолютті қара дененің шағылысуын зерттеу барысында бұндай фон ретінде классикалық механиканың, термодинамиканың, статистикалық механиканың, Максвелл электродинамикасының теориялық түсініктері шыққан болатын. Мәселе осы фон мен эмпириялық фактілер арасындағы қайшылық ретінде қалыптасып, көрініс тауып және де содан соң сол фон мен алғашында гипотетикалық формада көрінетін жаңа идея арасындағы қайшылыққа дейін көтеріледі (біздің жағдайымызда - кванттық идея).

Теориялық фон философиялық, дүниетанымдық көзқарас компонентін өз бойында ала жүреді, сонымен бірге ол белгілі кезеңдегі дүниенің толық ғылыми бейнесінің бір бөлігін құрайды. Философиялық ой салыстырмалы тәуелсіздікке ие және алдын ала айтар болсақ, мәселенің шешілуіне қажет эмпириялық және теориялық шарттардың пісіп-жетілуіне дейін-ақ, ертерек теориялық білімнің құрылуын негіз болған дүниелерді сыни талдай алады, болашақ өзгерістердің бағдарын болжап, жаңа идеалдардың туындауына, оларды түсініп, игеруге өзіндік теориялық-философиялық алғышарттар түзе алады, олардың дамуына шығармашылық-сыни орта жасай алады.

Теориялық фон енжар дүние бола алмайды және үнемі өз бойында сыни пікірді дайын ұстап отырады. Ол сыни пікір бар концепцияларды сараптауға, олардың арпалысын, ауысуының тарихын сараптауға бағытталған. Бір сөзбен айтқанда, ғылымды жасаушылардың рухының сыни жұмысына бағытталған. Осы тұрғысынан алғанда К. Маркстің үлгісі аса көрнекті болар еді. Ол өзінің "Капиталын" жазу және дайындау барысында ХVІІ-ХІХ ғасырдағы буржуазиялық политэкономияның түрлі өкілдерінің теориялық көзқарастарын философиялық-логикалық сынға алған болатын.

Маркстің "Капиталының" 4-томын құраған осы тарихи-сыни талдау оның өзінің теориялық проблемаларын дұрыс шешуіне көмектесті. Маркстің ойы бойынша, бұл том капитал теориясына негіз емес, жалпы шығарманың тұтас теориялық маңызды бөлігі болған, сол себептен теория мен тарихтың, теория мен сынның, теріс пен оңның бірлігін "Капиталда" нығыздалған түрде көруге болады.

Жоғарыда айтылған гипотезаны ұсынудың алғышарттары мен заңды бекітудің алғышарттарын қозғалыстағы ортаның электро-динамикасының дамуының тарихы мысалы арқылы көрсетуге болады. Ол ықтималдылық туралы арнайы теорияның құрылуымен аяқталған еді. Бәрімізге белгілі, XIX ғасырда электромагниттік құбылыстарды тасымалдаушылар туралы, әсіресе, эфир туралы сұрақ өте маңызды болды. Біреулер эфирді қозғалмайды деп түсінсе, енді біреулер қозғалатын заттардың көмегімен толық не жартылай қозғалады деп түсінді. Осы болжамдарға сәйкес эффектілерді эксперименталды жолмен табу әрекеттері ғалымдарды қызықтыратын сұрақтарға бір жақты жауап тауып бермеді.

Сонымен, бұл эксперименттер (Физо, Троутон жоне т.б. эксперименттері) тек алғашқы реттегі т.с.с. дәлдігі туралы құбылыстарды ғана ашып бергендіктен, бар үміт екінші реттегі тәжірибелерге артылған болатын. Алайда Майкельсон эксперименті Жердің қозғалысының оптикалық (электромагниттік) үдерістерге әсері дәл ойлағандағыдай емес екенін ашты. Соның нәтижесінде Г.Лоренц Жердің қозғалыс бағытына қарай дененің өлшемдерінің қысқаратындығы туралы гипотезаны ұсынды. Ол эфирдің дененің молекулаларының байланыс күшіне әсер ететіндігінен солай болатын көрінеді. Бұл гипотезаны Лоренц арнайы түрде Майкельсон тәжірибесінің нольдік әсерін түсіндіру үшін ойлап тапқан болатын және жасанды сипатқа ие болатын.

Эфир мәселесін және қозғалыстағы ортаның электродинамикасының теориялық қиындықтарын Эйнштейн СТО - СТ (салыстырмалы ықтималдық теориясы) туралы арнайы теорияны құрумен шешті. Бұл теорияға сәйкес, ешқандай да эфир жоқ, демек, дене өлшемін азайтатын Лоренц күштері де жоқ. Ол бұрын әрқайсысы өз алдына бөлек қарастырылып келген кеңістік пен уақыт, масса және энергия және т.б. арасындағы байланысты ашты.

СТО (СЫТ) пайда болған теориялық фонның мысалы ретінде Максвеллдің электромагниттік теориясын, М. Фарадейдің, Г. Герцтіц, Г. Лоренцтің, А. Пуанкаренің, Ф. Фицджеральдтің, Дж. Лармордың және т.б. қозғалыстағы орталардың электродинамикасы туралы теорияларын, дүниенің классикалық физикалық бейнесі туралы еңбектерін атаса болады. Э. Махтың дүниенің механикалық бейнесі туралы кеңістік пен уақыт түсініктерінің асыра дәріптеуіне, түрлі теориялық концепциялардың күресіне берген сыни талдауы да ерекше мәнге ие болды.

А. Эйнштейн өзінің теориясын ықтималдық принципі мен жарықтың тұрақты жылдамдығы принципі негізінде "принциптер әдісімен" құрды. СЫТ гипотетикалық даму сатысынан аттап өтті деген сезім тууы да мүмкін. Жарықтың тұрақты жылдамдығының болатындығы туралы айғақ ашылған болатын және онда гипотетикалық ешнәрсе жоқ еді. Ықтималдылық принципі сонау Галилей заманынан белгілі болатын әрі оның дұрыстылығы тек механика саласында ғана емес, сонымен қатар, электромагниттік және басқа да физикалық құбылыстар үшін де дұрыс екендігі интуитивті сезілді де. Ендеше, ол ерекше күмән туғызған жоқ. Алайда мәселе бұл принципті электродинамикада жүретіндей етуде болды, бірақ оны ешкім жасай алмады және оны физика-теориялық тұрғыдан жүзеге асыру аса күрделі еді. А.Эйнштейннің сіңірген еңбегі сонда - ол көзге ұрып тұрған қайшылыққа қарамастан, жарықтың тұрақты жылдамдығы айғағынан ықтималдылық принципінің ерекше көрінісін байқады және оларды біріктіріп, бір инерциялық есептеу жүйесінен екіншісіне ауысуды жүзеге асыруға мүмкіндік беретін өзгерістердің теңестіруші принциптерін қалыптастырды. Эксперимент кезіндегі біраз санаға сіңіспеген нәтижелердің дәлелденуі ғалымдардың көзін Эйнштейн жүйесінің ақиқаттылығына жеткізді және олар гипотезадан теорияға айналды. Сонымен, принцип әдісі бір мезетте гипотеза әдісінің бір түрі болып келеді. Онда гипотетикалықтың формасы принциптер тарихында және олардың синтезінің үдерісінде жасырын жатыр.

Болжамның ерекше формасы деп шындықтың заңдарын тануда мықты құрал болып табылатын математикалық гипотеза аталады. Әдетте математикалық болжам (гипотеза) деп "зерттелген құбылыстар саласының заңын білдіретін теңдеулердің сипаттамаларын, формаларын, түрлерін азды-көпті өз еркінше өзгертуді атайды. Ол өзгертулер әлгіні жаңа салаға оның өзіне тиесілі заң ретінде тарату мақсатында қолданылады"1. "Форма, түр, теңдеу сипаттамаларының өзгеруі (математикалық гипотезаның осы бір формальды мезеттері), "теңдіктерді шешу" (Р.Фейнман) - осылардың бәрінің өзіндік мазмұндық алғышарттары, жағдайлары бар. Бұл бірінші кезекте - жаңа пәндік саланың іс жүзінде бөлінуі, оның сипаттамалары мен параметрлерінің бөлек қарастырылуы, оның ерекше қасиеттері мен белгілерінің қалыптасуы (кванттық механика жағдайында - атомдық-молекулярлық құбылыстар саласы). Одан бөлек, бұл шарттарға қозғалыс теңдігінің жаңа салаға ауысатын пәндік анықтамасы жатады (сол айтылған жағдайда - Ньютон механикасының теңдіктері және толқындық оптика). Сонымен қатар, ескі және жаңа екі теориялық құрылымдардың ара қатынасын реттейтін жалпыға ортақ қағиданы (принципті) табу. Гейзенбергтің матрицалық механикасы жағдайында, мәселен, осындай жалпыға ортақ негіз ретінде Бордың сәйкестік принципі туралы қағида жатты. Ал Шредингердің толқындық механикасы жағдайында - оптика-механикалық аналогия идеясы жатыр.

Шындық заңдарын зерттеу қарастырылып отырған пәндік саланы адекватты түрде оның өзіндік заңдары мен заңдылықтарының тұтастығында дұрыс бейнелейтін ғылыми теорияны құрастырудан өзінің салыстырмалы тиянақтылығын табады. Ендеше, ғылыми теорияны ғылыми заңдардың жүйесі ретінде қарастыруға болады. Ол ғылыми заңдар зерттеліп отырған объектіні оның бар нақтылығында көптүрліліктің бірлігі ретіндегі мәні мен мағынасы тұрғысынан қарастырады. Осы теорияның идеалы ретінде К. Маркстің "Капиталы" мысал бола алады. Ол "Капиталды" саналы түрде абстрактылықтан нақтылыққа көтерілу әдісі арқылы дамытты. Жалпы алғанда, кез келген ғылыми теория осы әдіс негізінде құрыла алады. Тіпті объектілер дамымайтындай болып алынатын физика саласында да ғылыми теориялар өзінің ішкі ұғымдық құрылымына ие. Ол құрылым абстрактылықтан нақтылыққа көтерілу әдісі негізінде түзілетін құрылым. Дегенмен бастапқыда олар сол арқылы құрастырылмаған болатын. Бұл жерде мысал ретінде кванттық механика түсінігінің құрылымдық талдауын алуға болады. Онда түрлі деңгейдегі түсініктердің қайшылықты байланысы және ауыс-күйісі анық байқалады. Сол сияқты, онда кескіндеу тұғырнамасының негізін құрайтын Бордың толықтыру принципін диалектикалық-материалистік нақтылық принципінің, "нақты жағдайдың нақты талдануының" талаптарын қанағаттандыратын идеал ретінде қарастыруға болады.

Қазіргі ғылым заңдарының ерекше сипаттамаларының бірі - таным субъектісінің осы заңдарды қалыптастырудағы рөлінің өсуі. Бұл тек, адамдар тарихын өздері жасайтындықтан (ол таңсық дүние емес), тарихи таным заңдылықтарына ғана тон емес. Ол сонымен қатар заңдары инварианттардың арақатынасы ретінде (абсолюттілік мезеті) де, арнайы санақ жүйесін қалыптастыратын субъект немесе өлшеуіш құрал әрекетінің нәтижесінде өзіндік қайталанып отырушылық ретінде (салыстырмалық мезеті) де бекітілетін қазіргі физикаға да қолдануға келетін нәрсе. Ғылыми танымның ары қарай даму үдерісінде, қоғамдық ғылымда болсын, жаратылыстану ғылымдарында болсын таным субъектісінің белсенділігінің рөлі, оның жасампаздық мәні арта түседі. Соның нәтижесінде ғылыми түсіндіру мен ғылыми түсіну нормалары идеалдары өзгеріп отыратын болады деп тұжырымдауға негіз бар ( B.C. Степин ғылым нормалары мен идеалдарының детерминациясының екі түрін бөліп көрсетеді: зерттеліп отырған нысаналардың ерекшелігіне сай детерминациялар және "танымдық іс-әрекет түріне сай детерминация. Ол мәдениетте тәжірибенің арқасында қалыптасады және де оған қызмет жасайтын рухани өндіріс түрлерінің ықпалына тәуелді болады". Жалпы алғанда әлгі аталған екеуін де бір нәрсенің екі көрінісі ретінде қарастыруға болады. Ол бір нәрсе дегеніміз - таным субъектісінің белсенділігін арттыру деген сөз. Өйткені таным объектілері де, "танымдық іс-әрекет бейнелері" де адамның таным субъектісінің заттық-тәжірибелік іс-әрекетінің даму деңгейімен шартталады).

Бұған қатысты Р. Фейнманның айтқанындай "ешкім түсінбейтін'" кванттық механика жағдайы өте орынды мысал бола алады. Бұл жерде мәселе тек классикалық түсініктердің атомдық құбылыстың жаңа саласында адекватты болмай қалғандығында ғана емес, сонымен қатар, гносеологиялық жағдайдың өзінің өзгеруінде болып тұр. Кванттық механикада таза объективті бейнелеудің гносеологиялық идеалының орнына теориялық бейнелеу таным субъектінің үдеріске қатысты екендігін, оның бақылау әдістері, өлшемдерінің таным үдерісінің өзіне кірісті екендігін білдіреді. Бұдан шығатыны, бақылау және өлшеу әрекеттерінің нәтижелерін объективациялау шарттары өзгерді деген сөз: ол объектіге, өздігінен алынған объектіге, тікелей қатысты бола алмайды, ол таным әдістері мен объект байланысының нәтижесі, субъектінің объектіге деген белсенді қатысының әдісі ғана болады. Осыған орай, физикалық теория заңдарының сипаты өзгереді, классикалық физиканың таза объективті заңдарының орнын субъектің таным пәніне қатысты қатынасын сипаттайтын заңдар, оның микрообъектіге әсерінің мүмкіндіктері басады.

Осы заңдардың ықтималдылық сипаты түбегейлілік танытады. Танымның жаңа объектілеріне ауысуына байланысты субъект рөлінің ары қарай өсуі заңдардың жаңа түрінің пайда болуына алып келуі мүмкін; динамикалық және статикалық, симметрия және ассиметрия, тұрақтылық және тұрақсыздық, сақталу және өзгеру заңдарының оғаш түрде қосылуына, микро және макро әлем заңдарының қосылуына алып келеді.

Әрине "түсіну" деген ұғымның өзінің мәні де өзгереді. Түсіну дегеніміз ұғыну, бір нәрсені ұғымдар арқылы көрсету. Классикалық физиканың ұғымдары оның ХVІІ-ХІХ ғасырлардағы қоғамдық практиканың даму сатысымен тығыз байланыстың нәтижесінде тікелей көрнекілікке ие болды, оның тек механика және термодинамика заңдарымен ісі болды. Бұл ғылымдардың тілі күнделікті қарым-қатынас және қоғамдық практиканың дамыған тілі болды. Классикалық физикада түсіну дегеніміз бейнеленіп отырған заттардың объективті жағдайын көрнекті түрде көрсету дегенді білдірді, теориялық ұғымдардың шындыққа тікелей проекциялануын білдірді. Кез келген ұғымның өзінің объективті денотаты бар деп есептелді, ол ұғымдар байланысы құбылыстар мен заттардың өздерінің сипаттамалары мен қасиеттерінің объективті байланысын білдіреді деп саналды.

Кванттық механикада, бір жағынан, ғылым ұғымы мен екінші жағынан, объективті шындықтың арасындағы қатынасты осылайша қарабайыр түсіну дұрыс емес деп есептелінді. Теория шындықтың тікелей емес, жанама түрде берілген бейнесі болып табылады. "Түсіну дегеніміз бұл ұғымдар арқылы көрсету" деп орынды айтылған, алайда ұғымдар заңдылықты, мәнді және қажетті байланыстар мен қатынастарды тікелей түрде емес, коп рет жанамаланған түрде көрсетеді, себебі мән, заң, қажеттілік құбылыстардың бетінде жатыр. Сондықтан жаңа физикада алғашқы классикалық ұғым идеалы қажет емес, алайда бұл ғылымның өзінің не істеп жатқанын өзі түсінбейді деген сөз емес.

Кванттық механикадағы түсіну классикалық ұғымдардың құбылыстардың жаңа бір саласында жарамсыз екендігін білуден басталады, жаңа ұғымдар sui genetis ұғымдар дегенді білдіреді, яғни жаңа сападағы ұғымдар дегенді білдіреді, ол алдыңғыларды тек өзінің бір сәті ретінде ғана құрамына енгізетін мүлде жаңа түсініктер.

Бұл жерде түсіну шындықтың өзінің заңдары (кванттық заңдар) негізінде алуан түрлі атомды-молекулярлық құрылымдық біріктірулердің заңдылықтарын шығару дегенді білдіреді, ақырында, осы берілген эмпириялық жағдайға сәйкес нәтижелерді шығару дегенді білдіреді. Түсіну бұл жерде теорияның эмпириялық бастамасының негіздерін анықтауды және қалыптасу заңдарын, оның фундаменталды ұғымдары мен қарым-қатынастарын кескіндеуді, оларды белгілі тарихи-мәдени аясына "енгізуді", сонымен, кванттық теорияның "жалпылаушы" түпнегізіне енуді, оның негіздемесіне енуді қамтиды. Тек сонда кванттық теорияны толығымен, яғни оның ерекше (классикалық теориялық түсініктер тұрғысынан "жабайы" болып көрінетін) белгілерімен (бейанықтық арақатынасы, заңдардың ықтималдық сипаты, тунельдік өткелдердің ықтималдылығы және т.б. сынды) және кванттық-механикалық суреттеу мен анықтауға келетін белгілі эмпириялық жағдайды түсіну мүмкін болады.

Заңның ашылуы: алғашқы қатынастардың бастаудың талдауының рөлі.

Ғылыми танымның диалектикалық-логикалық әдіснамасында бастама мәселесі манызды орын алады, оның шешімін түсіну үшін маңызы зор және де абстарктілі ойлаудан ақиқатқа көтерілу әдісін қолдану барысында да қажетті. Оны К. Маркс "ғылымға" қатысты дұрыс әдіс деп сипаттаған. Пәндік саланың дамуының бастамасына сараптама пәннің теориялық негізіне кіретін қозғалыстың (қызмет етудің) іргелі заңын қалыптастыруға мүмкіндік береді. Мәселен, Маркстің "Капиталында" бұндай заң товар қатынастарына тән, олардың міндетті байланысын көрсететін заң - баға заңы. Айырбас кезіндегі бастапқы қатынастардың дамуы және күрделенуі, қарапайым тауарлық өндірістен капиталистікке өту, ол өз кезегінде жұмыс күшінің товарға айналуымен, ақшаның капиталға айналуымен байланысты, және ол капиталистік заңдардың қоғамдық өндірістің үстінен билік жүргізуге алып келеді, ал ол, өз кезегінде, белгілі тарихи даму сатысында монополистік капитал заңдарын тудырады. Теорияда бұл тауар талдауы мен баға заңының талдауы қосымша бағаның пайда болу жағдай шарттарын талдаумен ауысуында көрініс табады, оған қоса тағы да капиталға айналу шарттары және капиталды жинақтаудағы заңдар мен тенденцияларды да қамтиды. Бұл анализді В.И. Ленин монополистік капитализм жағдайына қолданып, одан ары жалғастырды.

Бастапқы қатынас пен оның функциясы заңының анализі тек дамыған тұтастықты теориялық түсінудің бастамасын, тек оның бастапқы тармағын құрайды. Бірақ оның өшпес өз мағынасы бар, себебі ол теориялық білімді заңының мықты фундаментіне қояды. Заң көптеген жанама жолдар арқылы нақты шындықтың даму үдерісіндегі объективті қайшылықтарды шешу арқылы ізсіз жоғалып кетпейді, қайта бірнеше күрделі форма түзу әрекеттеріне өтеді. Дамыған тұтастықтың заңы мен заңдылықтары, алғашқы заңмен сәйкес келмесе де, оның ізін сақтайды. Ол бүтіннің негізгі құрамына ең қарапайым, бірақ сонымен қатар, ең іргелі құрам ретінде енген.

Бастапқы заң және бастапқы тармақ мәселесі жалпыға ортақ мәнге ие және тек қоғамдық ғылымдарда ғана емес, сонымен қатар жаратылыстануда да (ерен формада) орын алады, математикалық ғылымдарда да орын алады. Математикалық теорияларда ол бастапқы аксиомалар формасында көрініс табады және өзіне сәйкес, абстрактылық қатынастарда да көрініс табады. Оны физикалық теориялардан да көруге болады. Мысалы, А.Эйнштейннің салыстырмалылық теориясына байланысты, әдетте, ол екі принципке негізделіп құрылғандығын айтады: жарықтың ықтималдылығы мен тұрақтылығы принциптері. Бұдан шығатыны - бір ғана бастау болудың орнына, екі тәуелсіз бастау бар сияқты болып шығады. Бұл жердегі дуализм болып көрінетін нәрсе ықтималдылық теориясының қалыптасуына, дамуына және түсінілуіне деген белгілі тарихи көзқарас арқылы жойылады. Бұл кең мәтінде ықтималдылық принципі - Галилей мен Ньютон механикасының дамуының нәтижесі және ол Эйнштейннің теориялық құрылымының бастамасы қызметін атқарады, ол релятивистік физикадағы кеңістік пен уақыт табиғатына жаңа көзқарасты анықтайтын бастапқы заң. Алайда бұл принцип өздігінен өзінің классикалық түрінде қалыптасқан түсініктер шеңберінен аттап өте алмайды. Ол тек жарықтың тұрақты жылдамдығы принципімен бірлікте ғана жаңа, релятивистік салдарларға жеткізе алады. Олар классикалық физика тұрғысынан жарамсыз, абсурдты, бейлогикалық болып табылады. Осы қозғалыс нәтижесінде ықтималдылық принципінің өзі байи түседі: етер бұрын ол тек механикалық қозғалысқа жарамды болса, енді -электромагниттік құбылыстарға да таралады. Егер Карл Маркстың "Капиталымен" логикалық параллель жүргізсек, онда ықтималдылықтың бастапқы принципі сондағы күн заңына сәйкес келеді, ал Эйнштейннің принципімен соқтығыста байыған ықтималдылық принципі - жарықтың тұрақты жылдамдығы қосымша құн заңына сәйкес келеді. Маркстың капиталындағы тауар қатынасы секілді құбылыс физикалық шындықтың бастамасын, жасаушысын (клеткасын) құрайды, одан денелердің кеңістік пен уақыттағы байланысы мен қозғалысын көруге болады. Ал тауар ретіндегі жұмыс күшінің орнын -ерекше феномен - жылдамдығы тұрақты және шекті болып шығатын жарықтың таралуы алады.

Осындай ойларды кванттың механикаға да байланысты өрбітсе болады. Бұл жерде бастама болып Ньютонның қозғалыс заңдары (Гамильтонның "теңдіктері" формасында) табылады. Ал оған сәйкес жасауша - кеңістік пен уақыттағы денелердің механикалық қозғалысы. Құбылыстардың нағыз кванттың деңгейін көрсететін деңгей - Шредингер теңдіктері (немесе Гамильтонның кванттық теңдіктері). Ол микрообъектінің кванттық, корпускулярлы-толқындық іс-әрекетімен шартталған.

Ықтималдылық теориясында да, кванттық механика жағдайында да бастапқы тармақ ретінде классикалық физика заңдары алынады. Олар бүкіл физикалық танымның іргетасы болып табылады: физикалық ғылым өзінің бастапқы тармағынан қаншалықты алысқа кетіп қалғанымен, ол үнемі сол бастапқы нүктесіне қайта-қайта оралып отырады, сонымен өзін салыстырады және тексереді. Әлгі теориялардың кез келгені дүниенің классикалық физикалық бейнесінің бір қырын алып, содан көтерілуін бастайды. Сөйтіп өз зерттеу шеңберіне жаңа қасиеттері бар жаңа заттарды (электромагниттік құбылыстар және микроқұбылыстар) тартады да олардың қозғалысына сәйкес заңдарды қалыптастырады. Әрине, физиканың одан ары қарай дамуы негіздердің алғашқы бірлігін қайта жаңғыртады, оған белгілі бір дамудың жоғарырақ сатысында қайта оралу дегенді білдіреді. Ол үшін, сірә, ықтималдылық пен квант идеяларының тереңіректе жатқан синтезіне үңілу (кванттық электродинамика қол жеткізгенмен салыстырғанда) арқылы мүмкін болар. Ол үшін бүгін қажетті жағдай-шарттар туындаған сияқты, сірә. Сөйтіп, ол физикалық қарым-қатынастардың барлық формасын біріктіретін "ғаламдық" сипатқа ие болады, ол, бәлкім, супергравитация идеясына жақынырақ келеді.

Негізінен аналогия бойынша дамыған осы бір ойлар, әрине, қарсы пікір тудыруы мүмкін. Қалайша: кванттық механиканың да, ықтималдылық теориясының да бастапқы тармағы болып классикалық физиканың заңдары табылмақ, бір жағдайда - ықтималдылық принципі, басқа жағдайда - Ньютон заңдары. Онда біз бүл заңдар негізінде, классикалық механика жүйесінен, оның түсініктері мен ұғымдарынан ешқашан шыға алмаймыз. Жалпы, Маркстің "Капиталында" дамушы объект, тірі коғамдық ағза жайында сөз болса, физикада - даму түсінігі жарамсыз болып шыққан бейорганикалық денелер қозғалысы туралы заңдар жайында. Алайда, бұл қарсы пікірлер, бір қарағандағыдай, сенімді емес. Біріншіден, ғылыми танымның объектілері (зерттеу нысаналары) үнемі дамып отырады (бұл мағынада дамымайтын объектілер жоқ), өйткені олар ғылыми зерттеудің пәні бола бастайды. Әлеуметтік қозғалыс айналымына енетіндіктен, қоғамдық практикаға енгендіктен, олардың анықтамасы қоғамдық біртұтастықтың даму логикасы бойынша жүреді.

Бұдан оның категорияларына және принциптеріне, диалектикалық логикаға бұрылу мүмкіндігі және қажеттілігі туындайды. Қарсы пікірлердің бірінші бөлігіне келер болсақ, онда классикалық механика оның берілген түрінде, қалыптасу және дамуынан тыс, ондағы бар потенцияны, оның ары қарай дамуының тенденцияларын ескермей қарастырылған жағдайда ақиқат. Бұл тұста оның заңдары мен ұғымдары жаңадан түсінуді талап етеді. Әсіресе, біздің ойларымыздың кең мәтінде кеңістік пен уақыттың, қозғалыстың классикалық түсініктері, үзіліссіз және үзік, бос және толы, абсолютті және салыстырмалы қайшылықтарына толы. Оның үстіне, тек сол қасиеті болғандықтан ол өздерінің кереғар мәнін жоғалтпай, жаңа сипаттамалармен баюға, дамуға мүмкіндіктері бар. Классикалық түсініктер және заңдар Ньютон физикасының дамуының классикалық емес физикалық теориялар негіз етіп алатын нәтижелерін білдіреді. Бұл - олардың, бейнелеп айтар болсақ, классикамен қақтығысып барып, сапалы жаңа биіктікке көтерілетін бастапқы алаңы. Жаңа физика ескі классикалық сыртқы формада, оларды тереңірек қарастырып, дамытып, жаңа идеялармен толықтыру үшін ескі түсініктерден бастайды. Ұлы ғылым өкілдері бұрынғы қозғалыстың тас болып қатып қалған нәтижелеріндегі әлеуеттілікті байқауы тиіс және оларға жаңа өмір берудің жолдарын табуы тиіс...

...Зерттеліп отырған объектінің шынайы табиғатын, мәнін бұлыңғырлайтын қосалқы нәрседен абстракциялану үдерісі, былайша айтқанда, оны "идеализациялау" үдерісі -қазіргі ғылымда кеңінен қолданатын әдіс. Осыған орай, қазіргі ғылыми танымдағы оның түсініктерінің абстракциялануының жоғары деңгейін ерекше сипат ретінде көрсетуге тырысу үшін ғылыми әдебиеттерде "абстракті объект", "идеалды конструкт" және т.б. деген сөз тіркестерін орынды-орынсыз, сыннан өткізбей пайдалана береді. Ал шын мағынасында олар позитивті әдіснама лексиконынан "қарызға" алынғанын ескермейтін анықтамалар жиі қолданылады.

Осы тәріздес абстрактылы түзілістердің мысал ретінде келесі түсініктерді келтіруге болады: "материалды нүкте", "санақтың интеграциялық жүйесі", "идеалды газ", "сандар" т.б. негізінен физика және математика арсеналынан қарызға алынған ұғымдарды мысал ретінде келтіреді, сонымен катар, материалды нүктенің, идеалды газдың және т.б. өмірде жоқ және болуы мүмкін еместігін қоса айтады.

Бұл мағынада ол тек абстракцияның, идеализацияның жемісі, дөрекі материалдық шындықтың болуына қарамастан орын алған субъектінің ойлау үдерісінің жемісі. Шындық идеализация шеңберіне сыймайды. Содан мүлде түсініксіз жағдай туындайды: қалайша абстракциялар ақиқат нәтижелердің шығуына көмектеседі және неге оларды ғылыми танымда қолданады?

Бұл сұрақтарға жауапты материалистік диалектика береді және ол келесідегідей: бұл абстракциялар ғылымда ақиқат болғандықтан өз қызметін атқарады, өйткені олар қарастырылып отырған шындықтың өлшемдері арқылы, олардың заңдары мен заңдылықтарына сәйкес құрылған. Бұл абстракциялар осы мағынада шынайы абстракцияларды білдіреді және қарастырып отырған тұтастықтың шынайы қатынастары мен байланысын білдіреді. Айталық, "санақтың инерциялы жүйесі" түсінігі физикалық шындықтың өзінде практикамен жету коррелаты болмаса, оның құндылығы болмас еді. "Санақтың инерциалды жүйесі" абстракциясының анық шекаралары арқылы жүзеге асуы ғылым мен техниканың даму деңгейіне байланысты екенін айта кету керек. "Санақтың инерциалды жүйесінің абсолютті идеалына жету мүмкін болмаса да, қоғамдық практика талаптары, шешілуі тиіс практикалық мақсаттардың мінездемесі оның жүзеге асу туралығының қажетті деңгейін негіздейді. Бұл ғылымның басқа да түсініктеріне қатысты: олардың ақиқат болуының себебі олар объективті ақиқаттың ғылыми тәртібі арқылы жүзеге асқан заңдылықтарын дұрыс ұстана алуында.

"Нақтылықтан абстрактылыққа көтерілген ойлау үдерісі - егер ол дұрыс болса - ақиқаттан еш алшақтамайды, қайта оған жақындай түседі. Материяның, табиғат заңының абстракциясы, құн абстракциясы және т.б., бір сөзбен айтқанда, барлық ғылыми (дұрыс, оң, ойдан шығарылған емес) абстракциялар табиғатты тереңірек, дәлірек айтсақ, толығырақ бейнелейді". Жоғарғы деңгейдегі абстракциялармен, мәселен, толқындық функция, тензорлар, спинорлар, кварктер және т.б. деген абстракциялармен жұмыс жасайтын қазіргі ғылымның дамуы В.И.Лениннің болжамының дұрыстығын толығымен дәлелдейді.

Маркстің "Капнталының" бірінші басылымына арналған алғы сөзіне көңіл аударайық: "Физик табиғат үдерістерін олар барынша анық формада көрінетін жерде немесе оларды бүлдіретін әсерлермен бұрмаланатын жерде бақылайды, не, егер мүмкін болса, үдеріс жүрісін таза күйінде қамтамасыз ететін шарттардың көмегімен эксперимент жүргізеді. Менің қазіргі жұмысымның зерттеу пәні - өндірістің капиталистік әдісі және оған сай өндіріс және айырбас қатынастары. Осы өндіріс әдісінің классикалық үлгі ретіндегі әлі бүгінге дейін Англия болып келеді. Содан да ол менің теориялық қорытындыларымның негізгі иллюстрациясы болып қызмет атқарады"1. К.Маркс осының алдында "экономикалық формаларға талдау жасаған кезде микроскоп пен химиялық реактивті қолдануға болмайды. Ол екеуінің де орнын абстракция күші баса алады" деп көрсетіп кеткен.

Екі жағдайда да Маркс жаратылыстану ғылымдарындағы (физика, химия) таным әдістерін және политэкономияны салыстырады. Құбылыстарды таза түрде, заң бойынша, физикада эксперимент кезінде түрлі арнайы құралдарды қолдану керектігін білдіреді. Сол арқылы теориялық пайымдаулардың бағыты тексеріледі, теория мен эксперимент салыстырылады. Эксперимет - теорияның жалғасы болып табылады, абстрактылы ойлаудың жұмысы, "практикалық тұрғыдан ақиқат абстракцияның" (К.Маркс) формасы болып табылады.

"Экономикалық формаларға сараптама жасауда" зерттеуші тек "абстракция күшіне", абстрактылы ойлауға сенім арту керек, себебі эксперимент қойылымы "сезімдік-сезімнен тыс" сипаттамаға орай ылғи мүмкін және дұрыс бола бермейді. "Абстракция күші" ойлаудың зерттеліп отырған шындықтың заңдарына қаншалықты бағынатынына, даму үдерісін дұрыс көрсете алуына байланысты. Қоғамдық-тарихи шындық анализіне байланысты, ғылыми теория оның пайда болу, даму теориясын білдіреді. Теориялық анализ жүрісінің ақиқаттылығын қалайша тексеруге болады? Маркс тұйық, күрделі болып көрінген жағдайдан оңай жол табады. Сол бір теоретикті теориялық анализдің нәтижелері мен жүру барысын тексерудің мүмкіндіктерінен айыратын, оның дұрыстығы мен ақиқат деген сенімінен айыратын жерден тез шығу жолын табады. Ол даму принципіне сәйкес диалектикалық жолмен жұмыс істейді. Капиталистік мемлекеттердің бірі - Англиядағы шынайы жағдайдың өзінің теориялық қорытындыларымен істі салыстырады. Ол жерде жалпы капитализмге тән байланыстар мен қатынастар өздерінің біршама толық күйінде өзге нәрселерден тәуелсіз көрінісін тапқан болатын. Құбылыстарға олардың таза күйінде анализ берудің мәні - ойлардың теориялық жүрісін тексеріп қоюмен ғана шектелмейді, сонымен қатар заңдар мен заңдылықтарды ашудың әдісі ретінде тәуелсіз мәнге ие. Осымен байланысты термодинамика тарихынан Ф.Энгельс қызықты мысал келтіреді. "Бумен жүретін машина - жылудан механикалық қозғалыс шығаруға болатынын сенімді түрде дәлелдеді... Сади Карно осы істі қолына алған бірінші адам болды, бірақ ол дедукция жолын қолданған жоқ. Ол машина буын зерттеді, оны сараптап, ондағы негізгі үдеріс таза күйінде емес, түрлі үдерістермен көмілгенін көрді, ол негізгі үдеріс үшін қажетті емес кедергілерді жойып, идеалды бумен жүретін машинаны құрастырды, алайда геометриялық түзуді немесе геометриялық кеңістікті жүзеге асыруға болмайтындай, оны да жүзеге асыруға болмайды. Дегенмен ол математикалық абстракция сияқты қызмет, ол қарастырылып отырған үдерісті таза, тәуелсіз және бүлінбеген күйде көрсетеді және ол жылудың механикалық эквивалентіне барып тіреледі, алғашында ол оны аша да, көре де алмады, себебі ол жылу тудырушыға сенді. Бұл, сонымен қатар жалған теориялардың зияндылығының дәлелі".

Құбылыстарды таза күйінде қарастыру - бұл, негізінен, теориялық танымның құзырындағы дүние (ирерогативасы). Англияда сол кездегі капитализмнің заңдылықтары қаншалықты таза күйінде кездессе де, Маркс берген теориялық сараптамасыз оны не байқау, не түсіну мүмкін болмас еді. Бұл физикалық эксперименттерге де қатысты: не болып жатқанын құбылыстар заңдарын білетін физик қалғандарына түсіндіріп бере алады. Сади Карно идеалды бумен жүретін машинаны тек термодинамика заңдарын негізге ала отырып қана құра алушы еді; оның үстіне бұл заңды (жылу энергиясының механикалық энергияға ауысуы және белгілі сандық қатынаста кері бағыт) ашу жолында оған жылу тудырушы туралы жалған теория кедергі болды.

Бұл әдісте теориялық және эмпириялық бірге жүреді, бір-бірін қайталай жүреді, өзара байланысып бір-бірін толықтырып отырады. Ал эмпириялықтан теориялыққа өту үдерісін жеңілдетеді және, керісінше, теориялықтан эмпириялыққа өтуді жеңілдетеді. Заңдарды ашу жолы қысқарады, эмпириялық бақылаудың ұзын сонар қатарының орнына алғашқы бастамаға байланған, құбылыстардың таза күйінде жүретін бір ғана жағдайды тауып оны сараптаудың өзі жеткілікті.

Құбылыстардың таза күйіне талдау жасау формалары түрлі болып келеді. Ерекше көңіл бөлуге болатын әдіс бұл - кванттық механиканың қалыптасу кезінде кеңінен қолданылған әдіс. Онда теориялық құрылымдар, ең алдымен, ең қарапайым атомға қатысты - сутегі атомына қатысты болды, одан ары қарай сатылап жоғары кете берді. Ең қарапайым жағдайдағы сутегі атомы мысалында электрон қозғалысының заңдарын анықтаған соң (ядроның төңірегінде тек электрон қозғалып жүретін) оның жарық шығаруының эмпириялық жолмен шығарылған спектральді заңдылықтарын шешкен ғалымдар асықпай қадамдап қана атом құрылысының құпиясының ашылуына жетті. Н.Бордың ұсынған сәйкестік принципі бұл жолда біраз эволюцияны басынан өткізіп, атом құрылысының мәселесіне - өзіндік анализ тәсілі ретінде қызмет атқарды: классикалық және кванттық түсініктердің соқтығысуы негізінде болған эксперименттік деректер мен теориялық есептерді салыстыру тәсілімен электрон қозғалысының заңдарын ашты, ол өз кезегінде, микро дүниенің заңдарын ашудың жолын жеделдетті, эмпириядан теорияға дейін, содан керісінше, шексіз эмпириялық бақылауларға өзіндік шек қою, шындықтан себепсіз алшақтап кетуді шектеу болды.

Ғылымның функциясы ретінде заңдарды ашу, оның функцияларын түсіндірудің, түсінудің, болжаудың негіздемесінде жатыр. Олар өз кезегінде оның ең негізгі, жобалаушы-құрастырушы функциясының қажетті сәттерін құрайды. Ғылымның "жалпылау" функциясын зерттеу бұл ғылымның өз мәнін ашуға, оның түрлі функцияларының, олардың қоғамдық рөлінің өсуінің себептерін ашуға, қоғам күйінің тікелей өндіргіш күштеріне айналуына үлкен мүмкіндіктер сыйлайды.

Открытие законов как функция науки //

Логико-гносеологический анализ науки.

-Алма-Ата: Ғылым, 1990. - С. 149-177.

ИДЕЯ

Ізбасар ЕРҒАЛИЕВ

Идея мәселесі әлем мен адамзат жаратылысын түсіну мен оларды ұғынудың тәсілдері сияқты адамдық іс-әрекеттің әр түрлі салаларын зерттеу барысында туындайды. Ол үнемі адамның тіршілік әрекеттерінің осы формалары жаңаны игеру мен оның мәнін түсіну қажеттіліктерімен қарама-қарсы келгенде философияда, ғылымда, өнерде және тұлғаның адамгершілік тұрғысында өзекті мәселеге айналады: философияда - бұл болмыс пен ойлаудың ең түпкі негіздерін, ал ғылымда - адамдық тәртіптердің адамгершілік саласындағы теориялық құрылымның негізгі қағидаттарын табу.

Идеямен байланысты мәселелер, әсіресе әлеуметтік даму мен шындықты қайта құру, әр түрлі таптардың партиялар мен мектептердің өкілдері арасындағы күрес алаңына айналды, идеолог-теоретиктермен бірге әлеуметті-практикалық, қоғамдық және жеке іс-әрекеттің әр түрлі өкілдерінің назарларын аударады. Бірі идеяны, оның объективті сипатын жоққа шығара отырып, ақылдың имманентті белсенділігінің көрінісі ретінде тек субъектіні елестету мен түсіну деп қараса, ал енді біреулері әсіресе "парасатты" деп аталатын социализмнің идеологтары идея мен шындықтың бірлігін метафизикалық түсіне отырып, марксизмнің негізін қалаушылар жасаған нақты социализм идеяға сай келмейді деп дәлелдеуге тырысады. Егер де бірінші ұғымның адасушылығы мен қателігін тарихи-философиялық дәстүрге сүйене отырып, теориялық түрде дәлелдеу қажет болса, онда екінші тұжырымды жоққа шығару үшін марксизмнің революциялық идеяларының тәжірибеде жүзеге асырылғанын дәлелдейтін әлеуметтік көпшіліктің, өкілдердің, топтардың, индивидтердің көрнекі фактілері, нақты іс-әрекеттері қажет.

Дегенмен де кез келген жағдайдағы осы немесе басқа да қарама-қайшылы тұжырымдардың дұрыс шешімі идея мәселесін зерттеуді қажет етеді және ол идеяның пайда болуы мен шындықтың көп тұрпатты саласына, оның эсер ету тетігіне байланысты. Ғылымда жаңалық қалай пайда болады деген сұрақ ғылымның өзі үшін де аса маңызды. Ғылыми таным әдістемесінде ұзақ уақыт бойы орын алып келген гипотетикалы-дедуктивті әдіс жаңалықты ашу логиканың концепциясы тұрғысынан алғанда қазіргі уақытта сынға ұшырауда. Теориялық білімді негіздеу қызметінің философиясы үшін айқын позитивті танымнан ғылыми жаңалық ашу әдістемесін жасауға шақыру - қазіргі заманғы еуропалық ғылыми ойдың басты мақсаты. Біздің әлеуметтік тәжірибемізде, ғылыми және философиялық ортамызда әлеуметтік-экономикалық дамуды қайта құрудағы жаңа идеялардың орны мен рөлін зерттеу мен ғылыми-техникалық өрлеуді жылдамдату қажеттігі айқын сезілуде. Осы жағдайлардағы жемісті идеялар мен жаңалықтардың рөлі өлшеусіз өсуде.

Бірақ дүниені танудың философиялық және ғылыми дамуының тарихы көрсеткендей, мамандандырылған ғылыми (теориялық) білім мен формальды логика тұрғысында тұрып, идея мәселесін, оның шындықпен өзара байланысын шешу мүмкін емес. Бұл сұрақтарға жауап табу тек материалистік диалектика немесе диалектикалық логика тұрғысынан ғана жемісті болуы мүмкін. Бөлімде талдаудың жан-жақтылығы мен ескіргендігін ескере отырып, "идея" категориясы және оның философиялық категориялар жүйесі мен негізгі қызметтердегі орнына байланысты сауалдарға абристі шешім беруді байқап көру алдын ала қарастырылған.

Осы сауалдарды талқылау үшін идея мәселесі алға қойылып, шешілген философия тарихына көз жүгіртуіміз қажет. Тарихи-философиялық бағыт кейіннен марксизм қабылдаған және оның ұғымына идея мәселесі кірген сол рациональдық сәттерді бөлшектеуге мүмкіндік береді. Келесі оң сәттерді қысқаша атап кетуге болады.

Антикалық философия үшін идея - бұл сыртқы көрініс, пішін - эйдос. Антикалық ойшылдар эйдосты өзіндік шындық сияқты нәрсенің өзінен бөліп қарамайды. Идея затта, шындықта ашылады; ол нақтылы нәрселер мен заттардың, үдерістер мен құбылыстардың бейнесі; заттардың мәнін, мағынасын, заттың мазмұнын құрайды.

Идея туралы барынша терең оқуды Платон зерттеді. Демокриттің ерекшеліктеріндегі идеяны жалпыға бірдей және заттай бірінші элемент ретінде ұсынған алдыңғылардың талаптары (бұл терминді бірінші рет қолданған) Платонды қанағаттандырмады. Идеяны ол нақты нәрселерге сәйкес объективті өмір сүретін жоғарғы сезімді алғашқы мән, ұғынатын алғашқы мән ретінде түсінеді. Идеялар жалпыға тән және солардың арқасында жеке нәрселер де болады. Бірақ Аристотель аңғарғандай Платонның осы тармағында сынға ұшыраған идеяларды және нақты заттарды осылай болу дүниенің екіге бөлінуіне әкеледі.

Антикалықта идея ұғымын алғашқы мән, дүниенің мәні ретінде талдай отырып, көптеген зерттеушілер идея бұл ұғым емес екендігін, антикалықта идеяны ұғым ретінде қарауға болмайтындығын айтады. Бұған келісімді де, қарама-қарсы да жауап беруге болады. Келісудің себебі шынында да антикалықта түсінікті әлде бір қарама-қарсы шындық, әлде бір абстракция ретінде қарайтын Жаңа уақыт ойшылдары ұғымының сол мағынасы бұлыңғыр. Антикалық ойшылдар үшін зат пен оның ұғымында мұндай тармақталу мен бөліну болмайды. Табиғатты бұлайша идеалды түсіну Жаңа уақыттағы ғылымның, әсіресе ғылыми-теориялық ұғымның жетістіктері екені белгілі. Жаңа уақыт затты оның мәнінен, ал заттың мәнін оның кызметінен айырады және өзіндік нақтылық ретінде (заттың абстракциясы) түсіндіреді. Антикалық үшін нәрсе, зат өзінің бейнесімен, эйдосымен қаншалықты бірігіп кетсе, осы сұраққа соншалықты керісінше де жауап беруге болады. Зат пен эйдос - бір ұғым, олардың мағыналары да бір. Антикалық затты әлі бөлшектемейді, қатырып тастамайды, ол нәрсені өзінің мәні бар және өз қызметін анықтайтын жанды тұтас, біртұтас ретінде қарастырады. Эйдоста барлық алдағы дамулардың негізі қаланған; барлық мүмкіндігі бар дамулар соның өзінде бар. Сондықтан да заттың эйдосы оны түсінудің, оның бейнесінің, идеалдығының, ойлылығының және материалдылығы мен денелігінің өзі. Ал егер де ұғымды олардың қарама-қайшылығы мен дамуындағы заттардың байланысы мен қарым-қатынастарын бейнелейтін ойлаудың формасы ретінде қарар болса, онда мұндай ұғым антикалыққа қайшы келмейді; және бұл өз кезегінде антикалықта идея ұғым формасы ретінде болатын мақұлдаудың дұрыстығын растайды.

Орта ғасырларда идея мәселесі теософияның бақылауынан қалыс қалған емес, ол біресе Құдай ұғымымен, біресе діни танымның атрибуттары ретінде мистикамен, құпиямен біріге гипертрофияланды. Идея Құдаймен пара-пар болғанда, онда ол тағы платондық идеяларға да жақындығын сақтайды, ал ол мистикаланған кезде, ол бұл жерде көз алдымызда заттық әлемнен заттың қызметіне бөлшектелген сәтте мәні түсініксіз және ашылмаған күйінде құпия болып қала берді. Осылайша ортағасырлық философиядағы Платон оқуларындағы идея туралы дуализмнің жеңілмейтіні былай тұрсын, ол, керісінше, бекерге беки түседі. Еуропалық ортағасырлық ойдың ең ірі тұлғасы Фома Аквинский идея табиғатының осылайша негізделуіне көп күш жұмсады.

Екінші ұғым (нақтырақ, түсінбеушілік) Жаңа уақытты индивидтің сезімді деректерінің, тәжірибесінің нәтижесінен оның жаратылысын түсіндіруге деген талпынысқа алып келді. Осы идеяның материалды негізін табуға деген ұмтылыс ескі мәселенің жаңа өзгерісі болды. Сондықтан да біздің әдебиетімізде орын алған идея туралы оқуда Жаңа уақыт оң нәтиже бермек түгілі, тек кері кетті деген ұғымы бізге сенімсіз сияқты болып көрінеді: Жаңа уақыт үшін идеяның өзі бұл ұғым. Бірақ ұғымда идея оны антикалық түсінікпен байланыстыратын "кіндікті" сақтауды жалғастырады. Сонымен бірге идеяның пайда болу тетігін де ашуға ұмтылады. Ал бұл идея мәселесін алға қоюдағы жаңа нәрсе.

Сондықтан да осы әрекетте идея табиғатын түсіндіру идея-абстракцияны шындықтан бөліп қараумен түсіндіріледі. Ал бұл бөлінген абстракция заттың өзінен де жақсы, елес немесе бейне ретінде өзіндік тіршілік етеді. Әрі, егер де бейнесі идея болып табылатын нақты шындық қозғалысты, құбылмалы болса, онда идея-елес тұрақты, өзгермейді, үздіксіз. Және ол көптеген нәрселер мен заттарға әр түрлі нәрселерден алаң болатын абстрактылыға айналады. Идея - Жаңа уақыттағы жалпылама және елес. Оның табиғатын осылайша ұғыну материалистік-сенсуалистік философияға тән. Бұл мәселені идеалистер біршама басқаша түсіндіреді. Философиялық білімнің логикалық негізін міндет етіп қойған Кант идея мәселесінде елестетуден тұратын идеяны келешек дамытуға көңіл бөлді, яғни материализм тоқтаған ең бастапқы сәттен бастады. Канттың айтуынша, бейненің идеямен байланысы бәрінен бұрын генетикалы, жағдайы бар ақиқатты, нақтылы. Ол бірінші болып идеяның эволюциясын бақылауға тырысты: бейне - елестету - түсінік -түсінуді ұғыну. Бірақ ол нақты - заттық әлемнен алшақ кеткендіктен, заттардың нақты жағдайы емес, тек қағидат, идеалды ұмтылыс, идеал ретінде айтылады. Сондықтан да идея тек регулятивті қызметке ие және өнімді қағидат емес, тек конструкциялану қағидаты болып қана қызмет ете алуы мүмкін. Идея эмпириялықпен байланысты және соған негізделетін тек позитивтіге - елестетуге, өнімді қиялдауға негізделеді.

Идеяның платондық түсінігіне қарсы тұруды мақсат еткен Кант әрі қарай бармады және идеяны фантом, қол жетпейтін және жүзеге асырылмайтын идеал деп тануға мәжбүр болды. Идеяны фантомға айналдырған Кант философиясының маңызды сәттерінің бірі, ең алдымен оның субъектизмі болып табылады. Түбіне жеткен субъективтілік оған идеяның дұрыс жақтарын немесе идеяның дұрыстығын көруге кедергі келтірді. Кант үшін оның ұстанымының субъективизм күшіндегі (ол өзін таным теориясында табиғат туралы сауал мен идея функциясында барынша жарқын көрсетті) идеясы эмпириялық тәжірибеде затқа ұқсасты таба алмады. Сондықтан да Кант идеясында объективті мазмұны жоқ адасушылық бар. Ал объективтілікке жетпеген идеялардың іске аспауы, жүзеге асырылмауы мүмкін екендігі шындық.

Гегель де Кантты жақтады, бірақ оны шешудің жолын басқаша таңдады. Табу емес, жорамалдау - міне, Гегель идеясының ерекшелігі осы. Гегельдің идеясы Платонның идеясымен бірдей десе де болады. Идея барлық әлемдік санаға негізделген. Сондықтан барлық әлемдік тәртіптер даму, өріс алу ретінде, нақтырақ айтқанда адамзат қоғамының пайда болуына дейін өмір сүрген және өмір сүретін абсолютті идеяның өзіндік өріс алуымен түсіндіріледі. Бірақ идеяны бастама деп танып, оны жорамалдаған Гегель мұнымен тоқтап қалмайды, оны жүйелейді және оның бос абстракциясынан толық нақтылығына дейінгі өзіндік қозғалысының барлық жолын қадағалайды. Егер де Жаңа уақыт философиясындағы дамымайтын және барлық уақытта өзгермейтін болып қалатын идея абстракция болса, онда Гегель идеясы өзіндік дамуға ие. Бұл қозғалыста идея бір жақтылықты жеңе отырып, толысады. Ол қоршаған әлем мен индивид санасында өзін жүзеге, іске асыра отырып, барынша толысу мен нақтылыққа қол жеткізеді.

Гегель философиясында идея ақылға пара-пар ұғым. Сірә, алғаш рет философия тарихында бұл екі ұғым синоним ретінде бекерден-бекер қолданбаса керек, дегенмен де осындай түсініктің қажеттігі, олардың өзара айналуы дәлелденді. Осы тезисті дәлелдеу үшін логиканың көп бейнелі категорияларын пайдалану - бұл жай Гегельдің панлогизмі емес, ол идеяның шындықтағы алатын орнын түсінудің мәнімен тікелей байланысты.

Гегель философиясында идея мен шындық бірге өмір сүреді және өзара бір-біріне айналады. Егер де гегельдік философияның жалпыға танымал диалектикалық сәттерін есепке алар болса: барлық шындық - ақылға қонарлық, барлық ақылға қонарлық -шындық, онда осындай өзара айналуды түсіну қиын емес.

Идея шындыққа ие (= ақыл). Өзін-өзі тудыратын, өзін қозғайтын және дамитын идея үшін өзара айналу өмірдің, өмір сүрудің шарты. Егер де әлемдегінің бәрі идеяның әр түрлі жағдайы, идеяның өзге болмысы сияқты әлдебір нәрсе болса, онда шындық та болмыс пен тіршілік ету сияқты оның көріністерінің біріндегі сол идеядан өзгеше болмайды. Бұл жерде идея шындықтың бейнесі іспетті. Біз осы жерде тағы да антикалыққа жақын түсінікпен кезігеміз. Ал атап айтқанда: идея бұл үлгі, алғашқы бейне; идея бұл шындықтың бейнесі. Екінші сәт идея табиғатының марксистік ұғымына жақын. Бұл туралы кейінірек айтылады. Бұл жерде біз идеяның гегельдік ұғымын тазартып, рационалды дәндердің қабығын аршуымыз керек.

Бұл жерде мәселені зерттеуде оларды идеяны шындықтың бейнесі ретінде қарастыру көбірек қызықтырады. Идея табиғатын гегельдік ұғыну туралы мәселе және оның басқа да ұғымдармен байланысы әдебиетте жеткілікті түрде айтылған, сондықтан да біз тек Гегельдің идеяны шындықтың бейнесі ретіндегі ұғымын ғана қарастырамыз және рационалдылықты бөліп, оны марксистік сын мен гегельдік логиканың лениндік талдауымен және идея мен шындықтың материалистік негізі мен өзара айналуын байланыстыруға тырысамыз.

Идеяның өзара байланысының Гегельдік ұғымында рационалды дән бәрінен де бұрын идеяны гипертрофиялау кезінде емес, идеяның шындықтың даму деңгейімен байланысында тұжырымдалады; Расында да Гегельдің өзінде осы және басқасы pyx аясын ерекше етіп көрсетеді; егер де мәселені айналдырып, басынан аяғына қояр болса, онда тіпті осы идеалистік шешімде әлеуметтік және табиғи сияқты жеке болмысты да кеңінен түсінетін идея мен шындықтың өзара байланысының нақты мәселесін айқындауға болады. Бұл жұмысты Гегельдің логикасымен оның рационалды сәттерін айқындай отырып, Маркс та жүргізді. Сол кезде гегельдік мистификацияның артында нақты мәселе жасырынып жатқандығы байқалды.

Маркс идея мәселесін арнайы талдауды алдына міндет етіп қойған жоқ. Бірақ Ленин айтқандай егерде Маркс Логиканы тастамаса, онда ол "Капиталдың" логикасын тастады, бөлшектеуге болатын оның гегельдік логикаға деген сынына сүйене отырып, оның идея табиғатын түсінуін айқындауға қадам жасауға болады.

Біз осы сәтті қарастырамыз. Маркс идея шындығының өз-өзінен туындау, өзіндік өрлеу концепциясын жарамсыз етті. Маркстің ойынша, идеялар өз алдына ештеңені жеңбейді және нақты қатынастардың шегінен шықпайды, ол тәжірибелі, әлеуметтік қозғалыс үшін тек теориялық рухани шарт болып қана табылады. "Идеялар ешқашан да ескі әлемдік тәртіптен асып кете алмайды: барлық жағдайда олар тек ескі әлемдік тәртіптің шегінен шығып кете алады. Идеялар мүлдем ештеңені жүзеге асыра алмайды. Идеяны жүзеге асыру үшін практикалық күшті қолдануға міндетті адамдар қажет" .

Идеяны шындыққа белгілі бір әлеуметтік күштер, таптар, осы идеямен қаруланғандар айналдырады. Маркс осы шындықты бірден түсінген жоқ. Ол өмір сүріп келе жатқан философиялық жүйелер, теориялар мен нақты жағдайлар, фактілер арасындағы қарама-қайшылықты шешуге ұмтыла отырып, осы теориялық құрылымдар негізін сынға алады -идеялар олардың әдістерімен қаруланғандықтан, "субъект заттардың айналасынан шықпай қояды, олай да, бұлай да пайымдайды, ал заттың өзі жан-жақты өрістейтін әлдебір тірі болып түзілмейді".

Ал осы "тірі материяны" білдіру үшін, әлеуметтік құбылыстар оның дамуындағы объектінің өзіне мұқият үңілуі керек, өйткені "заттың өзінің санасы бұл жерде өзіне әлдебір қарама-қайшылық ретінде өрістеп және өзінде өзінің біртұтастығын табады". Бұл тәсіл Маркстің пролетариатты өзіндік дамушы социалистік ағза ретінде, ал кейінірек оның тарихи миссиясының идеяларын зерттеуіне тон болды. К.Маркс өзінің алдыңғы мақалаларында прусстық өмірдің нақты мәселелерін сынап, талдай отырып, негізгі қызметі адамзаттың бостандығын қорғау болып табылатын мемлекетті гегельдік ұғынудан бастады. "Рейндік газеттің" редакторы болған ол, прусстық монархияның әділдікке қарсылығын әшкерелей отырып, мемлекеттің құрылымы біртұтастық идеясынан шығады және мемлекет бұл "құқықтық, адамгершілік және саяси бостандық жүзеге асатын ұлы ағза..."деп есептеді. Бірақ нақты өмірдің мәселелері шындықтың абсолютті сананың талаптарына сәйкес келмейтін өз заңдары бар екенін және шындық дамуының қайнар көзі сананың өзіндік қозғалысы емес, шындықтың өзіндік қозғалысы екенін корсетті; бұл қозғалыстың серіппесін олар нақты өмірдің өзіндегі объективті қарама-қарсылықтар қозғалысында қарастырады.

К.Маркс қоғамдық дамудың осы немесе өзге бағытының әлеуметтік қайта құрылу идеясы жинақтау бейнесі, жалпы сұлба, осы келешек қозғалыстың нобайы ретінде теоретиктердің басына қажеттілігінен нақты әлеуметтік қозғалыста пайда болады деген тұжырымға келді.

Идеяны рухани мон дамуының барлық кезеңдерінің басы мен соңы, субстанция ретінде қарастырған Гегельге Маркстің пікірі қарама-қайшы. Маркс үшін идея адамның танымдық қызметінің басы да, соны да, өзіндік мақсаты да емес, ол қоғамдағы адамның нақты тәжірибелік қозғалысындағы көмекші звено. Марксті бәрінен бұрын теориялық емес, қоғамда билік ететін практикалық материалды қатынастар қызықтырды. Гегельге қарағанда Маркстегі рухани мәнді түсінудің осы қарама-қайшылығын ескере отырып, Э.В. Ильенков былай дейді: "Pyx" тарихы сезімді-заттық қызметтің аясында басталады және сонда аяқталады, ал "айқын" (теориялы) ойлау "жеткізуші" орта секілді".

К.Маркс идеяның заттық мазмұнын адамзат мәдениетінің феномені - заттай-практикалық іс-әрекет пен сананың қоғамдық формасынан (бұрынғы философтар, әсіресе Гегель талдаған) алып тастады. Бірақ диалектикалық-материалистік ұғымда идея объективті идеализм түсінген ақылдың, рухтың немесе әлдебір абсолютті ойлаудың имманентті туындысы емес, метафизикалық материализм ұсынған заттар мен құбылыстардың механистикалық бейнесі емес, практикалық-өзгерісті әрекеттің өнімі. Тек осындай ұғымда ғана әлеуметтік қозғалыстағы шығармашылық - өзгерісті үдерістегі, дәуірдің революциялық-сынды өзгерісіндегі идеялардың орны мен қызметі ашылады. Осындай ұғымның орнығуындағы ең маңызды орынды Маркстың ең алғашқы "Экономикалы-философиялық қолжазбаларында" көңіл бөлген практика категориясы алды. Бұл категория Гегельдің "Логикасында" тек "делдалдың" рөлін ғана атқарды. Практиканың өзге материалистік ұғымын алғаш рет Маркс Фейербахтың материализміне ғана емес, гегельдік идеализмге де қатысты өзінің көзқарасын нақты айқындаған "Фейербах тезистерінде" айтты. Фейербахтық ұғымның аңдаушылығы мен идеалистік ойдың бір жақтылығын атап кете отырып, К.Маркс былай деп жазды: "...Әрине идеализм нақты, сезімді, әрекетті осылайша білмегендіктен, материализмге қарсы әрекет ететін жақ идеализммен дамыды, бірақ та абстрактылы". Сонымен бірге ол гегельдік философияның мистицизмін жеңу жолын көрсетті: "Кез келген қоғамдық өмір өз мәнінде дағдылы болып табылады. Теорияны мистицизге алып келетін барлық мистериялар адамзат практикасында және осы практиканы ұғынуда өзінің рационалды шешімін табады".

Философияға практика категориясын енгізу және философияның практикалық мағынасын тану К.Маркстің философиялық тұғырнамаларының орталық топтарының бірі болып табылады. Оған жаңа шындықтың нақ осы әлеуметтік мәселелерін игеру Марксті және оның идея туралы ілімін материалистік етуді жылдамдатты...

Объективті қажеттіліктің көрінісі болатын және шындықтың объективті қайшылығын шешудің нақты тәсілі дұрыс көрініс табатын теориялық форма бола отырып (табиғатты, қоғамдық дамуды, теориялық білімді игеруді тануда), идея ұғым ретінде тек объективті ғана емес, сонымен бірге субъективті. "Адамдық ұғым өзінің абстрактылығында, үзілгіштігінде субъективті, - деп жазды В.И.Ленин, - бірақ үдерісте, қорытындыда, тенденцияда, қайнар көзде тұтастай алғанда объективті'". Идеяда осы объективтілік пен субъективтіліктің қарама-қайшылығының шешімі бар. Идея осы қарама-қайшылықты жояды. Объективті шындық идеяда көрініп қана қоймай, ойша түзіледі. Сондықтан да идея нақтылықты игерудің көптеген тәсілдерінің секірісімен түсіндіріледі.

Идея біртұтас негізге сүйене отырып, заттың аясын (тұтас) тану қажеттілігінен туындайды. Осы сатыда пайда болған идея зат аясының нобайын, осы тұтастықтың нобайын сызады.

Оның шығу тегін анықтаудағы идеяның мәнін табуда, Ф.Энгельстің мына пікіріне мән бермеу мүмкін емес: "Барлық идеялар тәжірибеден алынады, олар - сенімді немесе бұрмаланған шындықтың бейнесі". Оның үстіне идея туралы марксистік ілімнің осы бастапқы жағдайы заттық іс-әрекет қағидаттарымен бірге идеяның шығу тегі туралы мәселені зерттеудің әдістемелік негізгі талаптарының біріне айналады. Ф.Энгельстің осы пікірінен алдыңғы философияны рационалды түсіндіруді, оның қарама-қарсы жағдайларын шешуді, біздің білімдеріміздің тәжірибелік сипаты туралы сенсуализм пен эмпиризмді және ұғым ретінде идеяның жоғары сезімталдығы туралы рационализмін бекітуді; идеяны шындықтың көшірмесі, құймасы ретінде қарастыратын және идеяда белсенді бастаманы байқаған философиялық дәстүрмен сабақтастық байланысты тапты. Ф.Энгельс қағидаларынан идеяны шындықтың бейнесі туралы гегельдік ұғымның материалистік негізі мен рационалистік сәттерін табады. Бірақ бұл бейнені көрініс деп атай отырып, Ф.Энгельс идеяның материалистік негізі мәселесін алға қояды: ол идеяның шығу тегінің объективті қайнар көзін көрсетеді.

Ф. Энгельс идеяның шығу тегінің тәжірибелі сипатын белгілеп қана қоймай, үдеріс ретінде идеяның объективті мағынасын түсіндіреді. Өйткені тек қозғалыстағы, дамудағы қарастырылатын ойлау шындықты нақты бейнелей алуы мүмкін, осы шындыққа сай келуі мүмкін. Осыдан барып: идея ақиқатты да, ақиқатсыз да болады, яғни бейнелейтін немесе керісінше ұғынатын шындық.

Шындықты бейнелейтін тек сол идея ғана жемісті болуы мүмкін. Бір қарағанда, идея қисынды даусыз, бірақ шындығында бірдей емес, қияли, мағынасыз және жеміссіз. Идея қиял ретінде сондай-ақ ақылдың игілікті ұмтылысынан да күшейе түседі, бірақ шынында да оған ештеңе сай келмейтіндіктен, ол тек ақылдың қайшылығын шешпей ғана қоймайды, қайта керісінше жаңа шешілмеген қайшылықтарды - антиномияны тудырады. Біз көрсеткендей бұл сәтті бұдан бұрын Кант байқап, атап өткен. Маркс өзінің "идеяны шындықтың өзінен іздеу" ұмтылыстарында диалектика мәселесін алға қойып, одан жаңаша - диалектикалық-материализмді дамыта отырып, буржуазиялық шындық сияқты оның қиялын да сынады.

Күрделі құбылыстарды талдауда кез келген бір жақты баға беру жалған, қияли идеяға жетелейді. Сондықтан да бұдан егерде танымдық үдеріс немесе әлеуметтік құбылыс тек күрделі құбылыс ретінде ғана емес, біртұтас негізі бар, яғни монистикалық үдеріс ретінде қарастырылатын болса, тек сонда ғана арылуға болады. Маркске дейінгі буржуазиялық философ-материалистер идеяның "бейнелі" сипатын жақтағандықтан, сірә, "буржуазиялық философияның барлық ағымдарының" қиыншылықтарын шешу үшін бұл жерде идеяны шындықтың бейнесі ретінде тану әлі де болса жеткіліксіз шығар.

В.И.Ленин К.Маркске дейінгі барлық философияны материалистік өңдеуде іс-әрекетті қағидат пен бейнелеу қағидатын бастапқыға ғана қолданып қойған жоқ, сонымен бірге оны материалистік диалектиканы келешекте шығармашылық дамытуда да қолданды (осы қағидатты қолданудың үлгісі гегельдік "Логика ғылымына" Лениннің материалистік түсінік беруі болып табылады). Маркс пен Энгельстен кейін Ленин таным үшін бастапқы материал мен оның қайнар көзіне қоғамдық адамның тек заттық практикалық іс-әрекеті қызмет ететінін көрсетті.

Маркстің буржуазиялық интерпретаторлары үшін танымдағы шындықтың бейнесі мен субъектінің белсенділігі туралы мәселе шешілмейтін жұмбақ болды. Олардың көзқарасы бойынша танымның марксистік теориясының үйлеспейтін жағдайлары осы екеуін ешбір біріктіре алмайды. Маркс пен Энгельс сияқты Ленин үшін бейнелеу мен белсенділік -іштей бір-бірімен байланысты ұғым, өйткені заттық-түрлендіруші, белсенді-практикалық іс-әрекетсіз объективті дүние, әлеуметтік шындық заңдылықтарын қандайда бір шын ұғыну туралы айтудың керегі жоқ. Шындық сияқты идеялар субъектінің белсенділігісіз өз-өзінен автоматты түрде туындамайтындығы сияқты (бұл жерде диалектикалық материализм фейербахтықты қосқанда бұрынғы материализмі қарама-қарсы), шындықтың өзгеруінсіз, түрленуінсіз бейнелеу де болмайды. Идея шындықтың түрленуі, қоршаған ортаның өзгеруі және оның осы қайта жасаудағы белсенді үдерісіне қарсылығын жеңудегі заттық-практикалық іс-әрекет үдерісінде шындықтан туындайды.

Субъектінің түрленген іс-әрекеті мен нақты шындықтың арасында келешекте объективті шындықты өзгерту қажеттілігі, оны адамдық мақсаттарға сай құруды сезіну мүмкін болған жағдайда ғана шешуге болатын қайшылық туады. Осындай ұғыну алғашқыда уақыттың қоғамдық-тарихи және ғылыми қажеттігі көрінетін, тұтастың нобайы салынатын бейнелі формада, ойлы көзқарас алдында пайда болады. Идея да, бейне де шындықтың көрінісі. Сондықтан бұл жерде онсыз адамдық танымды мүлде ойлау, жаңаның пайда болуы, идеяның тууы мүмкін емес, сол алғашқы бейнені, қабылдау бейнесін қарастыру міндеті тұрады.

Қабылдау бейнесі сезімталдықпен анықталған. Біздің елестетуімізде және есімізде эмоциональды қабылданған (нақты зат ретінде сезілген) бұл бейне белгілі бір эмоциямен бірге сақталады.

Келешекте осы бейнені жаңғырту (елестетуде) бейнесі бізде сақталып қалған заттың өзі, нәрсе, құбылыс сияқты біздің бұрынғы қабылдауымызда болған анықтаумен, сезінумен, эмоциональды күйзеліспен шақырылады.

Бейне табиғатының екі жақты бірлігі осымен тұжырымдалады: өзінің көшірмесіндей бұрын қабылданған зат ретінде шақырылатын болғандықтан ол жалпы мағыналы да, эмоциональды анықталғандықтан жалғыз да, жеке де қайталанбайтын. Әрбір жаңа шарт бейнеде жаңа эмоциональды және мағыналы аумақты тудырады. Көркем бейнеде интеллектуальды мен эмоциональды біртұтас бірігіп кеткен, яғни біртұтастықта оған заттың сезімтал көрсеткіші мен оның идеалдығы берілген.

Бейнеде сезілетін, сезімтал-қабылданатын жалғыз заттар, нәрселер мен құбылыстарға қарағанда, осы сезімтал көрсеткіш қиялдау арқылы идеалдыға айналады және өзінде сезімтал көрсеткіштің даралығы мен идеалдылықтың ұғым, ойлар, сұлбалар сияқты жалпылығын ерекше тұжырымдаушы ретінде өмір сүреді. Бейне бұл заттың сыртқы формасын осы заттың мәнімен, яғни заттың барлық сыртқы өзгерістеріндегі іштей тұрақтылығымен, үздіксіздігімен бірге сезіне қабылдайтын синтез сияқты. Бейне қаншалықты сезімтал тұтас қабылдау - қиялдау сияқты теориялық ойлаумен соншалықты түсіндірілмейді. Көркем бейнені құру үшін де, идеяның пайда болуы үшін де дамыған қиялдау қажет. Бірақ идея бейнемен қалай байланысады: ол бейнеңіз нақ өзінде бола ма немесе біздің теориялық ойлауымыз арқылы оған енеді ме? Бейне өзінде идеяны сұлба, жинақтаушы, ой ретінде құрай ма немесе бейнелер сезімталдықпен жинала отырып, сұлбада пісіп жетіле ме?

Біз әлемді түсінуді тарихи дамушы үдеріс ретінде қарастырғанда ғана идея табиғатын кез келген басқа рухани білім ретінде түсінуге болады. Ал оны жалпы түрде аша отырып, келешекте оның ерекшелігін адамзаттың рухани іс-әрекетінің әр түрлі саласында талдап, қарастыруға болады; өйткені ол рухани іс-әрекеттің өнімі бола отырып, тек сонда ғана өзінің табиғатына сай өзіндік жеке өмірімен өмір сүреді. Идеяның тәжірибесі бар екендігі байқалған, ол шындықтың көрінісі, яғни бір қарағанда ол эмпириялық білімнің аясы, сонымен бірге идеяның нақтылығы білімнің белгілі бір шығармашылық деңгейін көрсетеді. Бірлестік сияқты бұл жағдайдың қайшылығы ма?

Нақ осы қайшылықта білімнің нақты қозғалысының шешімі табылады, осы жерде ол бір деңгейден екінші бір деңгейге көшеді.

Нәтижесінде идея пайда болатын қайшылықтар субъектінің өзгерген шындықпен жанасуына алып келетін шындықтың өзінен туындайды. Сондықтан да идеяны қайшылықтың немесе қайшылықтардың шешілу формасы десе болады. Идея тек жай ғана өзгеріс бар жерде ғана емес, даму, шығармашылық, жаңаға өту бар жерде пайда болады.

Идея білімнің бұрынғы жүйесіндегі эмпириялық фактілер мен теориялық тәсілдердің арасындағы қайшылықты шешудің тәсілі ретінде жаңа ғылыми фактілерді түсіндіре алатын өзге дәстүрлі емес тұрғыда біртұтас негіз табудың қажеттілігі пайда болған ғылымда туындайды. Бұл идея (біртұтас қағидатқа сүйенетін білімді жүйелеу үшін негіз болатын) келешекте білімнің дамуы үдерісінде анықталатын, содан кейін не ғылымның сәйкес келмейтін фактілері ретінде қабылданбайтын, не болмаса келешекке негіз және дәлел болып табылатын гипотезаның пайда болуына әкеледі. Осы гипотезаның негізі болып табылатын идея көп өзгеріске ұшырамайды, гипотезаға қарағанда ол барынша тұрақты.

Идеяның даму логикасы К.Маркстің "таза ұғым" аясында тек қана қозғалыс емес, "ұғымдағы аңдау мен елестетуді қайта өңдеу" үдерісі бар деген ойы бойынша сол жолдан бастап абстрактылықтан нақтылыққа ауысуға тәуелді. Идеяның қозғалысы шындық дамуының формасын ұғынудан шығады. Теорияға қарағанда идея оның келешекте даму перспективасындағы шындықтың нақты-тұтастық жаңғыруы. Идея - бұл адамның мақсатты іс-әрекетінде болатын және тұтастықтың перспективасындағы шарттарды қамтитын нақты-жалпылама ұғым.

Идея бұл Гегельдің "нәтиженің өз бастамасы болады'" деген пікірі бойынша дамып келе жатқан тұтастық. Егерде ғылым туралы айтар болса, идеяның дамуы да теорияда болады, "теорияда болады және сонда ашылады" деген теорияға енеді. Идеяның теорияда немесе теорияларда іске асуы - бір жақты үдеріс емес: идеясыз теория болмайды, сонымен бірге берік теориялық негізсіз (білімнің дамыған жүйесімен) жаңа идеяның пайда болуы да мүмкін емес. Міне сондықтан да Эйнштейн мен Инфельд былай деп жазды: "Физикалық теорияны құруда фундаменталды идеялар маңызды рөл атқарады. Физикалық кітаптар күрделі математикалық формулаларға толы, бірақ та әрбір физикалық теорияның бастамасы формулалар емес, ойлар мен идеялар болып табылады. Идеялар кейінірек сандық теорияның математикалық формулаларын қабылдауы, салыстыруды тәжірибемен мүмкін етуі керек'".

Идеяны және оның табиғатын зерттеу барысында марксизм-ленинизмнің негізін қалаушылар танымның осы күрделі үдерісінің диалектикасына, объективті шындықты түсінудің қайшылықтарына сүйенді. Ал соңғысы тікелей көрінбейді: шындықтың қайшылығын табу үшін объективті шындықты адамның ауыспалы іс-әрекетіне қосу, оның заттай мәнін өзгерту, қайта жасау, практикалық адамдық іс-әрекетке қатысу қажет. Тек осы үдерісте ғана адамдық практика идеяның пайда болуының қайнар көзінің материалды негізі ғана болып қоймайды, олардың шындығының өлшемі де болады. Бірақ заттық іс-әрекеттің рөлін практиканы ойлау саналылығының тексергіш инстанциясы ретінде қарастырудың қисыны келмейді. Мұндай жағдайда біздің практиканы түсінуіміздің гегельдік ұғымнан еш айырмасы болмаған болар еді, яғни оны объективті-идеалистік түсіну, ал идея өзге де ұғымдар сияқты тек субъектінің мақсатты саналы әрекетінің жүзеге асуы ретінде қарастырылып, ал идеяның шығу тегінің өзі түсініксіз болған болар еді.

Сол екі ортада, Гегельдің өзі айтқан ойына ілесер болсақ, шындық жалаң нәтиже емес, ол үдеріс, даму. Бірақ Гегель үшін дамитын идея, ол барлық мәннің субъектісі. Осындай логикада "адамдардың практикалық әрекетінің барлық нәтижелері - адамның еңбегінің арқасында дүниеге келген нәрселер, және де нәтижелерімен бірге тарихи оқиғалар -оларда сол немесе өзге де ойлар қаншалықты затқа айналса, соншалықты есепке алынады" , және олар тәуелді сипатқа ие болады. Ал идеяның шығу тегі туралы мәселе жалаң күйінде қалады. Бұл барлық логиканың негізіне идеяның өзін алатын объективті идеализм тұрғысынан алғанда өте дұрыс.

Негіз өлшемге де айналады, өйткені оның өзі негіздеу болар еді, соның өзі мағынаны білдіреді және өзі жүзеге асырады. Сондықтан таным қозғалысы Гегельден басталады және оның соңғы нәтижесі - бұл идея.

К.Маркс осыған ұқсас мистификацияның түп-тамырын ашты. Ол идеалдылықтың құрылу тетігін тапты. Егерде Маркстың "тұтыну өндірістің мақсатын ішкі бейне, қажеттілік, әуестік, мақсат ретінде идеалды санайды" дегеніне сүйенер болсақ, онда өмірге идеяны әкелетін тетік негізі де соның өзі: идеалды өмірге абстракция ретінде әкелетін сол қоғамдық қатынастар идеяны да "материалдық қарым-қатынастардың теориялық ұғымы ретінде..." , яғни қажеттілік (әрине объектіге, мақсатқа байланысты осы қатынастардың өзі ерекше, үнемі осылай нақты бар қатынастар болып қала отырып) ретінде тудырады. Тек осындай ұғым ғана идеяның шын мағынасын, мәнін табуға мүмкіндік береді. Осылай түсінікті идея осы қатынастардың идеалды бейнесі ретінде алға шығады, мұндай идея шындықтың ішкі бейнесі болып табылады, өзінің жүзеге асу тәсілін де қояды, сондықтан да пара-пар болып көрінуі мүмкін. Идея тек идеалды ойлағанда ғана болуы мүмкін. Әлі де теория жүзінде түсіндірілмеген, әлі қызықтырмаған кезде де идеалдылық бола алады және болады да (бұл тек идеалдылық субъективті-психологиялық феномен ретінде емес, субъективті форманы қабылдай алатын және қабылдайтын объективті нақты шындық ретінде қарастырылғанда ғана болуы мүмкін). Идея әрқашан да іс-әрекеттің саналы-мақсатты актісі. Бұл енді рефлекторлы идеалдылық, өз болмысындағы идеалдылық.

Бұған дейін біз идея мен идеалдылықты байланыстыратын жалпы сәттер туралы айттық. Енді олардың ерекшеліктері неде екенін қарастырып көрелік. Э.В.Ильенков идеалдылықты зерттей отырып, былай деп жазды: "Идеалды деп немесе нақты өнімді басқа бір өнімнің идеалды бейнесі деп есептеу тауар айналымы үдерісінде болады. Ол айналым үдерісі кезінде пісіп жетілген қайшылықтарды шешудің құралы ретінде, оның ішінде (бастың ішінде емес, әрине бастың көмегінсіз болса да) тауар айналымындағы қажеттілікті қанағаттандыру құралы ретінде пайда болады" . Идеалдылыққа қарағанда идея нақты бар қатынастарды түсіну, ұғыну ретінде пайда болады, бірақ міндетті түрде баста пайда болады; бірақ әрине, психофизикалық феномен ретінде емес, қоғамдық, әлеуметті, шартты түрінде.Э.В.Ильенков былай деп жазады: "Идея - бұл қайшылықты жағдайлардан болғандардың "ойластырылған", "көрген" (яғни әлі тек санада ғана табылған) шектерінен - нәрселердің нақты жағдайлары мен оның түсінігін білдіретін аядан шығу мүмкіндігі" . Сондықтан да идея жекеленген фактілерді бір тұтасқа, танымның келешек қозғалысын қамтамасыз ететін бастама жүйесіне біріктіруші нақты білімді тығырықты (тоқыраулы) немесе дағдарысты жағдайдан алып шығып, жол көрсетеді.

Біз бұрын айтып кеткендей идея кез келген идеалды сияқты мақсатты-практикалық іс-әрекетте туындайды және нақты қалыптасқан қарым-қатынасты білдіреді. Өмірдің осы әрекеттік негізін көре алмау, көруге қабілетсіз болу идеяның фетишизациясына әкеліп соқтырады және философия тарихында бұған жиі келіп тұрды. Идеалистік философияда идеяның гипертрофиялануының барлық тарихы осының дәлелі.

Барлық фетиштендіру гносеологиялық тамыры идеалды қатынастардың нақты мақсатының баламасын табудың осы дәрменсіздігінде жатыр. Бәрімізге белгілі, Кант идеяға мұндай балама табу мүлде мүмкін емес деп есептеді, сондықтан да идеяны сөзсіз танудағы ойлаудың ұмтылысынан туындаған химера, қиял деп таныды. Платон мен Гегельдің философиясы идеалдылықтың табиғатын түсіне алмады. Расында да бұл Гегельге ұғымдар диалектикасында заттардың диалектикасын шешуге кедергі келтірген жоқ. Бірақ В.И.Ленин айтқандай, Гегель " атап айтқанда аз тапты". Көбірек көруге оған "идеалдылықтың сөздік-символикалық нақтылық фетишизациясының кез келген алуан түрлілігі осындай идеалдылықтың өзін қамтымайтындығы" кедергі болды. Ол бірақ адам әрекетінің өзін емес, адамзат іс-әрекеті нәтижелерін жинақтайды.

Осыған байланысты идеалдылық пен идеяның сәйкес келетін тағы бір фактісін көрсету қажет. Идеалдылықтың нақты сәті болып табылатын адам ойлауынан жануарлардың ойлау ерекшеліктерін көрсеткілері келгенде Маркстің белгілі ілімі үнемі қанатты сөз ретінде қолданылатыны белгілі.

Әрекет етпестен бұрын, іс-әрекеттің субъектісі іс-әрекет объектісінің идеалды бейнесін құру керек. Осы идеалды жоспар шындыққа деген болашақтың проекциясы ретінде өзіне идеалдылықтың ұғыну сәтін кіргізетін идея. Идеалдылық мәселесінің идея мәселесіне осылай бұрылу мүмкіндігін Маркс те айтады: "Адам табиғаттың берген формасын өзгертіп қана қоймайды; табиғаттың бергенімен бірге ол іс-әрекеттерінің түрі мен сипатын заң ретінде анықтайтын және еркін соған бағындыруға тиісті өзінің саналы мақсатын жүзеге асырады"'. Бұл идеяның идеалдылықтан айырмашылығын көрсетеді. Идея (идеалдылыққа қарағанда) адам іс-әрекетінің түрі мен сипатын анықтайтын заңмен қызмет етеді, бұл болашақ теорияның немесе оның құрылуының нобайы, кереметке немесе бейнесізге жан ашу қағидаты, тәртіп пен қылық қағидаты.

Адамның белсенді түрленгіш іс-әрекеті өз кезегінде өзі осы белсенділікке ие, не болмаса келешекте осы белсенділіктің өнімі болатын, келешек дамудың бағытын анықтайтын идея туады.

Ғылымдағы идея түсінікті зерттеудің басы ретінде зерттелетін фактілердің өзін түсінудің белсенді қаруына айналады, шындықтың тұтастығын құрады және ой қозғалысына мақсатты бағыт береді. Түсінік сияқты идеяның осы ерекшелігі "танымның келешек қозғалысы үшін теориялық өлшем болатын құн түсінігінің маркстік талдауында айқын көрінеді - барынша нақты білімде ("ақшада", "капиталда" және т.б) шынында да осы нақты жүйенің, осы "көп бейнеліліктің біртұтастығының" өзіндік дамуы деп есептелетін нақ сол сипаттарды мағына ретінде белсенді түрде шығару осы "өзіндік дамушы" құбылыстар жүйесінің құрамына кіретін "сол және сол сипаттарды" табуға мүмкіндік береді және осы нақты жүйенің анықтамасы ретінде шығады.

Идеяны барынша толық сипаттау үшін оны шындықтың көрінісі ретінде жай тану жеткіліксіз, - шындық және басқа да ойшыл формалар көрініс табады. Дегенмен де идея келешек даму перспективасында шындықты бейнелейді немесе "шындық тек оның мәнінде ғана емес, қажеттілігі мен мүмкіндігінде де", шындықтың дамуында "нақтырақ қана емес, міндетті де". Бұл сәт идеяны, ойлаудың басқа формаларынан ажыратады, өйткені бұл ойлау әрекетінің формасы сияқты оның қызметінің мәні. Бұл жерде іс тек идеяда шындықтың барынша толық көрініс табатынында емес, идеяның өзіне объективті шындықтың нақты дамуымен бірге, оның өзгеруінің перспективасын енгізеді, яғни идея ұғым ретінде заттық дүниенің логикасын маңызды етіп қана емес, әлеуетті етіп те жаңғыртады, осы логиканы болашақ жеке етіп бейнелейді, істің логикасына сүйене отырып, оның келешек дамуының перспективасын көрсетеді. Сондықтан да идеяны оның келешек дамуының перспективасындағы шындықты жаңғыртатын нақты-жалпылама ұғым ретінде анықтауға болады.

Ұғым мазмұнды, мәнді, нақтыны бейнелейді, идея "жаратады", нақтыны міндеттіге жеткізеді. Идеяда қажеттілік, ұмтылыс, адамның, қоғамның тілегі көрініс табады. Егерде шындықты қажеттілікте көрсету қабілетті идеяны нақты-жалпылама ұғым етсе, онда оның келешек даму перспективасындағы шындықты түсіну ретіндегі қызмет оны гносеологиялық идеал дәрежесіне көтереді. В.И.Ленин Гегельдің нақ осы тармағын баса көрсетеді: "Begriff әлі бұл ең жоғарғы ұғым емес: бұдан да биік идея = Begriffтің шындықпен бірлігі'".

Маркстік философияда идеяның біртұтастық және шындық мәселесі бейнелеу қағидаты негізінде шешіледі. Мұнда, біз айтып кеткендей шындықтың бейнесі метафизикалық, айнадағыдай, қатып қалғандай түсіндірілмейді, диалектикалы, қарама-қайшылы түсіндіріледі. "Адамның ойындағы табиғат бейнесін "өлі", "абстрактылы", қозғалыссыз, қайшылықсыз түсінуге болмайды, оны мәңгілік қозғалыс үдерісінде, туындайтын қайшылықтарда және оларды шешуде түсіну керек" .

Расында да идеялар белгілі бір әлеуметтік қажеттіліктерді көрсете отырып, тікелей затпен, шындықпен сәйкес келмейді. Әрине бұл жерде идея мен нақтылықтық шындықтың арасында абсолютті пара-парлық болмаса да тек нақтылаудың даму барысында олар қоршаған шындықты толығымен тануға қабілетті. "Осы жөнінде, сол себептен, - деп жазды Ф.Энгельс, - ұғымның өзінің мәнді табиғаты бар, ол тек өзі ғана шығатын шындыққа дәл келмейді... сол себепті ол әрқашан фикцияға қарағанда көбірек; Сіз ойлаудың барлық нәтижелерін фикциямен хабарлайсыз ба, сондықтан да шындық оларға тек жанама ғана сәйкес келеді, оның үстіне тек асимптотикалық жақындауда ғана".

Идея әлеуметтік іс-әрекеттің тек звеносы болып қана табылатындықтан, шындықтың практикалық түрленуінде объектінің, заттың идеясының бейнесі идея мен шындықтың біртұтастығы мәселесін бір жақты қарастыратын тек аспектісі ретінде ғана көрінеді, ал екінші жағынан бұл идеяның шындыққа айналуы болып табылады. Бұл түсінікті, идеяның қалыптасуы өзін-өзі игеретін факт болып табылмайтындықтан, ол шындықтың өзінің жетілуі бойынша практикалық міндетке қызмет етеді, қоғамдық-тарихи қатынастардың дамуындағы дәнекер болып табылады. Сондықтан да идеялар түзілгеннен кейін бірден келесі міндет - идеяның шындыққа айналуы тұрады.

Резонды сұрақ туындайды: "трансформацияланған" идеяның тағдыры қандай болмақ? Ол неге айналады? Әрине идеяның жүзеге асуы үшін адамдардың практикалық іс-әрекеттері қажет. Дегенмен де бұл жауапқа нақтылық қажет, онсыз қандай идея туралы сөз болып жатқанын білу мүмкін емес: ғылым туралы, көркем немесе әлеуметті-адамгершілік, не олардың ерекшеліктерінің жүзеге асу жолы. Идеяның ғылыми немесе көркем болуы өз алдына, олардың іске асуының негізі теориялық, шығармашылық іс-әрекет, ал мүлдем басқа жағы - идея бұл әлеуметтік, оның іске асуына оны материалды нақтылыққа, қарым-қатынастың қоғамдық қатынасы мен формасына айналдыратын түрленгіш қызмет, іс-әрекет қажет. "1844 жылғы экономикалық-философиялық қолжазбаларында" Маркс былай деп жазды: "Жеке меншіктегі идеяны жою үшін коммунизм идеясы толық жеткілікті. Нақты шындықтағы жеке меншікті жою үшін нақты коммунистік қозғалыс қажет..." .

Ал енді идеяны жүзеге асырудың, шындыққа айналдырудың тәсілдеріне қысқаша тоқталып көрелік. Егерде теориялық, ғылыми идеяны іске асыру туралы айтар болсақ, онда ол соңында теорияға айнала отырып, жағдай пісіп жетілгенде соңынан материалды шындыққа өтеді. Бұл жерде әдебиетте айтылғандай идея теориялы-танымдық үдеріс дамуында синтездейтін функцияны атқарады. Не туралы, неге, өз табиғатының қандай ерекшеліктерінің күшімен ол осындай рөлді атқарады деген сауалдарға П.В.Копнин былай деп жауап береді: өйткені "оның өзі өз алдына бір синтез" .

Бірақ осы қызметтің табиғатын біз оның "синтетикалық" шығу тегінен емес, идеяның категориялы сипатынан іздеу керек деп есептейміз. Басқаша айтқанда идея кез келген сатыда емес, ұғымның тек нақты-жалпылама сатысында осы қызметті атқаруы мүмкін. Жалпы, біздің көзқарасымызша идеяны зерттеуде тек жай идея деп емес (идеяны осылай қарастырудың мағынасы мен дұрыстығы мүлде жоққа шығарылмайды), оның барлық дамуының, өрістеуінің барлық жолдарын есепке алғандағы нәтижелері ретіндегі идеялар деп қарастыру барынша жемісті болмақ.

Идеяның шындыққа теориялық жолмен жетуінің осы әдісімен байланысының осындай ұғымы тек мұнымен ғана жемісті емес, бірақ идеядан теорияға апаратын дәнекер олардың арасындағы байланысты көрсетеді.

Көптеген жағдайларда, - деп атап көрсетеді М.Н.Андрющенко, - идея "эмпириялық құбылыстарды бақылаудағы табиғат туралы болжам" формасы болып табылады, ал "оның ілгерлеуі бұл секіріс, эмпириялықтан рационалдыққа өту" .

Бірақ эмпириялық фактілер идеяны қоректендіргенімен де, онсыз ол пайда болмайды, бәрібір де идеяның пайда болуы (ғылыми) бәрінен де бұрын шығармашылық ойлау сатысымен байланысты. Өйткені теориялық білімнің, ғылымның міндеті Маркстің айтуынша, "құбылыста тек алға шығып көрінетін қозғалыстың нақты ішкі қозғалысқа жетелеуімен" тұжырымдалады, яғни мәнге, заттың мәніне тек қол тигізумен ғана затты тұтастай ашудың қажеттілігі туады.

Осы қажеттілікті қанағаттандыру тұтастай алғанда категориялы синтез негізіндегі тек идея арқылы ғана мүмкін. Бұл жағдайда идея алғашқы жақындаудағы мәннің көрінісі ретіндегі өзге бір нәрсе және сондықтан да абстрактылы идея деп аталуы да мүмкін. Маңызды жағдайды қалай шешуге болады деген соңғы сауал туындайды, яғни жаңа ғылыми фактілерді ескі теорияның аясына жатқызуға болмайтын жағдайда осы білімдерді теориялық түсіндіру қажеттілігі пайда болады. Осы қайшылықты шешудің жолы ретінде идея туындайды. Егер де білімнің эмпириялық деңгейінен теориялыққа өту формасы қиын болса, онда осындай өтудің жүзеге асу тәсілі идея болып табылады.

Бұрынғы білімнің аясынан шығуды талап ететін қиындық жоқ жерде, жаңа идеяның тууы туралы сөз болуы мүмкін емес. Мәселе гипотеза түзілетін келешекте идеясыз мүмкін болмайтын, өзінің дамуында теорияға айналатын ғылымилықтың дәлелі сол зат аясында болады.

Қиын мәселедегі қайшылықтарды шешудің тәсілі болатын идея теорияда да синтездеудің бастамасы ролін атқарады. Бірақ идея өзінің қалыптасуындағы абстрактылы сатысында абстрактылы сипатқа ие эмпириялық ұғымнан заттың мәніне ене отырып, келешекте өзінің дамуында біртұтас, көп бейнеліліктің бірлігі ретінде шындықты тудыратын нақтырақ дамуымен ерекшеленеді.

Идея егер де белгілі зат аясында субстанциялы қатынасын көрсетпесе өзінің синтездейтін қызметін орындай алмайды (кейін тіпті идея да бола алмауы мүмкін). Нақ осыған байланысты идея қарама-қарсы жақтардың субстанциялы қатынастарының көрінісі болып табылғандықтан, ол тұтастық сипатқа ие, сондықтан да идеяның өзінде өзіндік іске асыру бар. Сұлба табиғатын a priori тапса да, мұны Кант та түсінді. "Идея - деп есептеді Кант, -сұлбада өзінің жүзеге асуын қажет етеді, яғни мағыналы алуан түрлілік пен бөлімдер тәртібінде қағидатпен анықталған мақсаттар а priori-да. Идеяның келісімінсіз сызылған сұлба техникалық бірлікті береді, ал идеяға сәйкес құрылған сұлба архитектоникалық біртұтастықты құрады" .

Осы идеядағы субстанциялы негіз алуан түрлі білімді біртұтасқа біріктіруге мүмкіндік береді, эмпириялық білімді түсіндірудің қағидаты, теорияны құрудың бағыт-бағдары болады. Теорияның өзі бұл идеяның нақтылануы. Идеяның нақтылануы бір мезгілде теорияның құрылуы, "идеяны ашу қызметінен тұратын" ұғым жүйесін құру да болар еді. Осы мағынада идеяны нобай, теорияның ұрығы деп те айтуға болады. Н.К.Вахтомин "идеяны әлі теорияға айналмаған теориялық білім" деп ақиқатты түрде есептейді.

Дегенмен де, ол идеяның аясын тек теориямен шектегенде онымен келісу өте қиын. Идеяны "теорияның негізін құрушы" болса да, "теорияның элементі" деп қабылдау, идеяның рөлі мен мағынасын ерікті немесе еріксіз төмендету, оны өз құбылыстарының біріне алып бару деген сөз.

Оның үстіне, Н.К.Вахтомин "одан шыққан басқа ұғымдар сияқты теория да идея" деп есептейді, нәтижесінде теория идеяға қарағанда барынша жоғары тәртіптегі білім жүйесі. Теория идеядан да жоғары идеяның іске асу сәті болса да, біз идеяның өзі осы сәтпен шектелмейді деп санаймыз. Ол басқа жағдайда өзінің осы "жоғарғы сәтінен" терең және кең білім жүйесіндегі бірқатар теориялық ережелердің синтезі үшін негіз болады - пәндік білім саласында; өзіндік ғылыми салада; теориялық іске асудан басқа идеяны практикалық-материалды жүзеге асыру мүмкіндігі де бар.

Кейбір мағынада идея ұғымнан ғана емес, теориядан да толығырақ дамыған, өйткені теорияның міндеттері шындықтың түсінігі - жаңғыруы сияқты. Идея мәнге сүйене отырып, әрі қарай оны логикалық, мақсатты аяқталуға, нақтылықтан қажеттілікке дейін апарады. Басқаша айтқанда ол шындықты жай туғызып қана қоймайды, осы нақтылықпен эсер ету тәсілін, оның өзгеру тәсілін шамалайды. Ол шындықтың пайда болу әдісі де болады.

Біздің қарастырған идея - теориялық ойлаудың немесе теориялық сананың идеясы. Бірақ осы идеядан басқа Кант пен Гегель басқа да идеяларды қарастырды, дәлірек айтқанда адам іс-әрекетінің басқа да салаларына идеяның әсер етуі немесе жүзеге асуы.

Кант теориялық сананың идеясына эстетикалық идеяны оның мақсаттылығымен байланыстыра отырып, қарсы қойды. Оның растауынша эстетикалық идея ойлануды оятатын, ешқандай түсінікпен пара-пар анықталмайтын, танымның өнімдік қабілеттілігі сияқты қиялдың елесі. Оны теориялық идеямен салыстыра отырып, Кант қиялдың елесін олар да "тәжірибеден тыс жатқан бір нәрсеге ұмтылатын болғандықтан", және "ішкі сезім ретінде оларға ешбір ұғым пара-пар бола алмайтындықтан" оны да идея деп атауға болады. Жалпы және интеллектуалды идеялар және талғамға деген пікір идеяларының көмегінсіз таным болуы мүмкін емес.

Эстетикалық идеялар мәселелерін алға қоюда субъективті тәсілдердің артықшылықтары Кантқа барлық жалпы және қажетті дүниеге, яғни объективті дүниені түсінуіне жол бермеді. Дегенмен де, жағымды пікірді талғамға деген пікірден ажыратуға ұмтылыс және ұғымдағы соңғының түсініктегі негіз мүмкіндіктерін тануда (талас үшін жалпы негіз) эстетикалық субъективизмнің тар аясынан алшақ кету әрекетімен тұжырымдалады.

Гегель өзінің "Эстетика бойынша лекцияларында" эстетикалық идеяның көркем бейнемен қарым-қатынасын қарастырады. Бұл бізге қаншалықты жемісті болғанмен, біз мұндай өзара қарым-қатынастың тек кейбір сәттеріне ғана жақындаймыз. Көркем шығармадағы идея бейнелі формада жүзеге асады. Идея мен бейне өз дамуларында Гегель атап айтқандай бір-бірімен символикалық, классикалық және романтикалық әр түрлі қатынасқа түседі. Осыған сәйкес Гегель өнердің формаларын да бөледі. Әрине мұндай бөлуде табиғилық аз емес болса да, дегенмен де мұнда мұқият мон беретін рационалды сәттер де бар.

Гегель идеяның өзіне сәйкес бейнеге бірден ие болмайтындығын айтады. Көркем идея қозғалысы бұл өзіне сай бейнеде іске асуға деген ұмтылыс. Міне өзінің осы қозғалысында ол бірнеше сатыдан өтеді.

Идея қозғалысының алғашқы сатысы (даму) идеяның анық емес, түсініксіз пайда болуымен байланысты. Ол әлі де дербес емес, ол абстрактылы-бір жақты. Сондықтан да ол өзінде іске асырғысы, айтқысы келетін бейне кездейсоқ, өтпелі, алуан түрлі. Бұл жерде бейне идеяға енбеген жеке, сезімдік өмір сүреді; ал идея болса ол да сондай бейнеде өзіне пара-пар нақты іске асыруды таба алмайды және өзімен-өзі абстрактылы-көңіл аударылмаған бір нәрсе ретінде қалады. Қабылдау бейнесінде немесе табиғаттың қабылданған дүние бейнесінде заттар мен құбылыстарда өзінен-өзі жоқ мағына қосылады. Сонда бейне символикалық мәнге ие болады, бірақ мағына және бейненің өзі пара-пар емес, олар (сырттай) бір-біріне тәуелді. Сондықтан да есек ақымақтықты, түлкі - қулықты, арыстан күштілікті, өктемдікті, ләйлек отбасылық жайлылық пен игілікті тыныштықты, көгершін - бейбітшілікті кейіптейді. Бірақ символикалаудың осындай түрінде аллегория сияқты әлде нәрсе бар. Бұл жерде бейнелер идеяның суреттемесі ретінде өмір сүреді. Бейнелер өз алдына көркем болуы да мүмкін. Бірақ бұл жерде идеяның бейнемен сәйкестігі жоқ. Бұл тек идеяның бейнеге ауысуының басы ғана, бірақ әлі де болса олардың өзара қарым-қатынасы абстрактылы.

Бұл жерде идея табиғаттың құбылысына бөтен, бірақ сонымен бірге сезімді нақты бейнелерде өзі үшін пара-пар көрініс таба алмастан, оларға табиғатында жоқ ой салады. Олардағы идея енгізілген әлде нәрсе, және сондай-ақ осы бейнелердің кеңейтілген мағыналық мәні. Олардың мағынасының кеңдігі осы бейнелерді анықталмаған өлшеусіз етеді, сондықтан да суретшінің осы бейнеге беретін маңызы түсіндіруді талап етеді. Сондықтан да аллегория мағынасы жалпылама сипатқа ие емес, тарихи-нақты жағдаймен анықталған. Мағынасы бойынша аллегорияға жақын нәрсе онымен біртұтас метафорада жиі үйлеседі. Бірақ ол идеядан алшақ жатыр.Оны метафора халықтық дейтін факті де растайды. Сондықтан да әр түрлі халықтар бір метафораға әр түрлі магына беруі мүмкін. Әрине осы мағыналық мәндердің тарихи жақтары қозғалысты және мәдениет алмасулары арқылы жалпы жетістік болуы да мүмкін. Бірақ бұл метафораның табиғатын өзгертпейді, керісінше оның идеямен өзара қарым-қатынасы сипатына әсер етпейді.

Аллегория мен метафораға айналғысы келетін идея анықталмаған, сондай-ақ аллегория мен метафора сияқты өзінің көркемдігінде мәнді нақтылы, толық анықталған. Идея мен бейне бір-бірімен салыстырылмайды. Біріншісі жалпылама, аллегорияның мәнділігіндегі кейіптеуі сияқты және метафора да ерекшемен біріге алмайды. Бұл жерде идея өзіне бейнелерді бағындырғысы келе, олардың табиғаттарымен үйлеспей, оларға үстемдік жүргізеді. Бірақ бұл үстемдік оған зиян келтіреді: бұл бейнелерде ол өзінің мағынасын толықтай жүзеге асыра алмайды және сондықтан да өзін көркем емес формада бейнелерге толықтаушы ретінде (мысалдарға осындай мораль тән) көрсетуге мәжбүр болады.

Идеяның бейнеге жақындауының келесі сатысы Гегель айтқан классикалық өнердегі көркемдік дамуы. Өнерді осылай бөлуді олармен бөліспей (ойшылдың философиялық жүйесінде табиғилық және формальдылық, тәуелділік көз алдымызда) біз бұл жерде де керемет болжамдарды, пісіп жетілгендікті көреміз.

Егерде өткен сатыда (символикалық) бейне гармониялық біртұтастық немесе пара-парлық ретінде түсіндірілетін жетістікке жетпей, өзінің өміріне қатысты жекешелікке ие және идеямен абстрактылы бірлікте болған болса, онда бұл кезеңде бейнедегі идея өзінің пара-парлығын табады. Бейне ұғымға сәйкес келеді, мұндай бірлікті Гегель идеал ретінде қарастырады. Идеяның бейнемен сәйкестігі - бұл ішкі сәйкестік емес, кездейсоқтық та, формальдылық та емес. Идея өзінің табиғатына пара-пар бейнені табады. Бірақ адамдық идеялар (немесе идея) қаншалықты ұғыну, немесе әлдебір руханилық болғандықтан, бейне соншалықты дәл сондай табиғатқа ие болуы керек. Басқаша айтқанда өзіне парапар көркем идея тек адамдықта, рухтықта жүзеге асады, яғни идеяға сәйкес бейне адамдық мәдениеттен шығуы керек, адамдық сезімдермен, адамдық бейнемен мәдениетті бейне болуы керек. Идея өзін-өзі іздеуде өз аясына қайтып оралады, не болмаса тек осы жерде ғана ол сәйкес, өзімен өлшеулі, салыстырмалы, іштей өзіне тән болуы мүмкін. Бұл жерде де Гегельдің айтуынша идея өзінің руханилығын іске асыру үшін қаншама бейнені ойлап шығарса, тіпті соншалықты да болмайды. Бірақ еріксіз, өз еркінсіз емес, өзінің руханилық табиғатына сай жаратады.

Енді не қажет болуы ықтимал: идея тапты, өзіне пара-пар бейнені жаратты - енді тек осы үйлесімділікпен рахаттану ғана қалды. Дегенмен де адамды (адамның астарында адамзат қоғамында айтылады) адамдық бейне болып табылатын осы идеал да қанағаттандырмайды, өйткені адамзаттың мәдени денесіндегідей адамның өзінен жетілген, руханилықтың рухқа сәйкестігінен басқа өркениетте ештеңе жоқ. Идея нақты бейнеге айналады, ал бейне идеямен рухтанады. Жалпылама мен даралық бір-біріне пара-пар. Бірақ бұл кез келген қабылданған дене, адамдық бет-бейне өз-өзінде болуы керек, өзінен, өзінің сезімталдығының және денесінің аясынан шықпай, ойдың, руханилықтың, рухтың кейпі болуы керек; сонымен бірге даралық та жалпылама болуы керек.Бірақ адамдық сезімтал дене бейне сияқты барынша тек сезімтал болмыспен ғана танылмайды, жалпының бейнесі (идея) ретінде ол барлық кездейсоқтықтан арылып, шексіздік ретінде болуы мүмкін. Бейне сезімтал, дара кездейсоқтықтан арылады, ал идея өзін осы дара сезімтал бейнеде толығымен өзінің ішкі байлығы етіп көрсетеді. Бірақ бұл рухтың, бейнедегі жалпыламаның (идея) өзін шындыққа сәйкес келмейтін жеке екендігін анықтайды. Бұл классикалық өнердің жіктелуіне әкеліп соқтырады.

Идея дамуының үшінші сатысында (романтикалық) Гегельдің пікірі бойынша идея мен бейненің бірлігі болмайды және олар әр түрлі, өйткені идея толығымен дара сезімтал-нақты бейнеде ұсынылған. Бұл жерде Гегель бейне идеяның жүзеге асу үдерісі және өзгеруге бейім кез келген үдерісі болатын көркем шығармашылықтың сол ерекшелігін корсетті. Үнемі өзгеретін, заттық сезіну, сезімтал бейне әрдайым идеяға пара-пар болмауы мүмкін. Олардың бір-біріне пара-парлығы олардың күрделі дамуындағы тек бір сәт қана. Идея әлі де болса оның денелік іске асуының (бейне) пара-пар формасы болып тұрғанда, ол еркін дами алмайды. Сондықтан да романтикалық өнер оның идеясы классикалық көркем формасының және оның көріну әдісі - идеалдың аясынан шығып кететіндіктен, дамудың өткен классикалық сатысында қол жеткізген бірлікті бұзады.

Классикалық өнерде нақты мазмұн (идея) адамдық (жеке) және қоғамдық (жетілген идеал ретінде) табиғаттың бірлігі ретінде көрінеді, "оның өзінде де тікелей өмір сүретіндігінен, біртұтастық тағы да тікелей және сезімтал бейнемен пара-пар көрінуге қол жеткізеді.". Көркемдеу ретінде Гегель гректік (классикалық) және христиандық (романтикалық) өнерде құдай ұғымын қарастырады. Гректік құдайды сезімтал қабылдауға және оның формасы денелік адамдық келбет болғандықтан енжар бақылауға болады. Бірақ барынша жоғары саты Гегельдің пікірінше "денелік іске асуда аяқталған өнердің классикалық формасының өз мазмұнына ие, өзінде бар біртұтастықты білу". Бірақ дәл осы өнерді идея саналы, рефлектілейтін білім ретінде тікелейден саналы бірлікке өтетін жерде романтикалық сатыға алып келеді және осы мазмұнның шындығы үшін ақиқатты апат енді денелік емес, өзіндік ішкі өмір болып табылады.

Идея мен бейне қайтадан символикалық өнердегі сияқты бір-біріне пара-пар емес, өлшеусіз болып қалады. Егер де символикалық өнерде олардың өлшеусіздігі идеяның абстрактылығынан болса, онда романтикалық өнерде идея өзінде жетіліп, өзінің ішінде аяқталады және сондықтан да ішкі дүниеде ол өзіне пара-пар бейнені таба алмайды. Ол өзінің ақиқатты нақтылығын және тек өзінің ішіндегі құбылысты іздеп, табады.

Барлық осы көркем формаларда идея мен бейне және өнер саласындағы бейне арасындағы қатынастың әр түрлі үш түрі болады. Идеалға керемет ақиқатты идея ретінде ұмтылу, осы идеалдың жетістігі және оның шегіне шығу - міне олардың өзара қарым-қатынасының негізгі маңызды сәттері осы. Оларға (Гегель бойынша) өздерінің өнерлерінің түрлері де сәйкес келеді: символикалық формаға - сәулет өнері, классикалыққа - мүсін өнері, ал романтикалыққа - бейнелеу өнері, музыка және поэзия жатады.

Сыртынан қарағанда мистикалық форма сияқты формада рационалды дән жасырынып жатыр - расында да өнердің әр түріндегі идеяның іске асуы бірдей емес: мүсін өнеріндегі идея мен бейненің ара-қатынасы бейнелеу өнеріне қарағанда басқаша, ол музыка мен поэзияда алуан түрлі.Тағы да: идея әлдебір өзіндік тұрақтылық емес, ол дамиды және идеяның дамуын бейнелер әлемінің жүзеге асатын өзгеруінсіз ойлауға болмайды.

Біз идея мен бейненің ара-қатынасы туралы Гегельдің көзқарастарына нақтырақ тоқталдық, өйткені бұл байланыс - біздің философиялық және эстетикалық әдебиетімізде жеткіліксіз зерттелген ең маңыздылардың бірі. Маркстік түсініктер барлық тармақтарда міндетті түрде оны материалистік тұрғыда өңдей отырып, гегельдік философияға сүйенеді.

Енді адамгершілік саласындағы идеяның пайда болу ерекшеліктеріне қысқаша тоқталайық. Бұл жерде Канттың тәжірибесіне көңіл аударғанымыз дұрыс. Канттың таным теориясы теориялық және эстетикалық идеялардың кіріспесіне ғана қызмет етіп қойған жоқ, бірақ бәрінен де бұрын практикалық санаға негіз дайындап алу керек болды. Тарихи адамның нақты еркінің материалды жағдайларын анықтауларын апирорлы анықтауға айналдыру (ойдағы) және ақылдың жорамалдары бәрінен де адамгершілік заңының канттық ұғымын - үзілді-кесілді императивті көрсетеді. Бұл заң: "сонымен бірге сен оның жалпыға бірдей заңға айналуын тілей алатындығыңды басшылыққа ала отырып, тек осындай максимаға сәйкес жаса" дегенді талап етеді.

Канттың адамгершілік заңына сәйкес формула мағынасыз, формальды болуы керек. Егер де заңды құруға моральдық әрекеттердің мазмұнын көрсету енген болса, онда ол ешқашан да сөзсіз жалпыға бірдей және қажетті мәнді ала алмаған болар еді және үнемі өзгеріп тұратын жағдайға тәуелді болар еді. Осындай заңды шығару үзілді-кесілді емес,тек әншейін шартты, гипотетикалық қана болар еді.

Теориялық іс-әркеттегі қол жетпейтін еркіндіктің, мәңгілік пен құдайдың идеялары (тек субъективті қағидатқа қызмет ететін) практикалық іс-әрекетте (үзілді-кесілді императивті объективті қағидат деп тану арқылы) тек жүзеге асыруға болатын ғана емес, ол қажетті де, жалпыға бірдей. Канттың адамгершілік қағидаты практикалық сананың мақсатымен бірігеді. "Практикалық сананың осындай идеясы әрдайым in concreto-ға берілуі мүмкін... оның үстіне ол - сананың кез келген практикалық қолданылуына қажетті жағдай" .

Идеяның практикалық іс-әрекетте танымдылығын тани отырып, Кант объективті идеализм тұрғысынан қарастырылып отырған идеяны идеалды мән ретінде қабылдауға мәжбүр болды. Бұл материализм мен идеализмнің, сонымен бірге идеализмнің ішіндегі субъективті мен объективтінің арасында ауытқыған, ақырында субъективизмді жақтаған Кант айқындамасының тұрақсыз, екі жақты қарама-қайшылығын көрсетеді. Ал объективті идеализм тұрғысынан түсінікті идея құбылыстың даму тенденциясын шап беріп, көрсетуге қабілетті. Егер де осы рационалды сәт материалистікке айналса, онда идеалды түсінік бұл біздің мақсатты іс-әрекеттеріміздің сұлбасы "және ол тыс, тәуелсіз өмір сүретін затты бейнелеуге қабілетті, яғни ол қаншалықты (және соншалықты) практикалық іс-әрекеттің өзінде жүзеге асатын болғандықтан ақиқатты түсінік болады" деп санайтын Ю.М.Бородайдікі дұрыс. Канттың осы айқындамасын осы тармақта марксизм де ажыратады.

Егерде канттық философияда идеяның әлемге шығуға тек практикалық санада ғана мүмкіндігі болса, онда біз марксизмнің идеяның барлық адамдық өмір сүру әрекеттерінде жүзеге аса алатындығын өте жоғары көрсеттік. Демек, идея практикалық-өзгермелі іс-әрекет әлеміне де шыға алады. Осы іс-әрекеттің аясында көрінген ол айнала отырып, оған қайта оралады. Идеяның теориямен ғана шектелуі бәрінен де бұрын идеяның сипаттарының біріне жатады, нақтырақ идеяның қағидат ретінде пайда болуына жатады, өйткені теориядағы қағидат бұл жоғарғы (негізгі) элемент, "осы жүйеде (теорияның) жинақтаудың жоғарғы шегі болады". Қағидат пен идеяның шектеудегі бостығы - жеке ғылымдар өкілдерінің теориялық зерттеулеріндегі, сонымен бірге философиялық жұмыстардағы жиі кездесетін құбылыс. Кейде бірінші анықталудағы сияқты дамыған күйде де идея өзін жүйелі қағидат арқылы көрсететіндіктен тіпті олардың пара-парлылығы байқалады. Дегенмен де оларды ажыратуға болады да, қажет те. Танымның теориялық және эмпириялық деңгейлеріндегі қолдануға болатын қағидатқа қарағанда идея тек теориялық деңгейде ғана жұмыс істейді. Идеяны эмпириялық материалға қолданып көру идеяның өзіндік табиғатын жоғалтуға әкеліп соқтырады және қағидат ролінде осы материалды жүйелейтін және жинақтау деңгейіне - теорияға дейін көтеретін ұйымдастырушы материал алға шығады.

Идея ойлаудың шығармашылық түрленгіш сипатын барынша толық көрсетеді. Ойлаудың келешек даму формасы бола отырып, ол тек шындықты бейнелеп қана қоймайды, білімнің іс-әрекетке өтуіне әсер ете отырып оны рухани өзгертеді... Ол практикалық қайта өзгертудің, қайта құрудың, шындықтың жолын көрсетеді, оны ақыл, әдемілік және қайырымдылық заңдары бойынша әрі қарай құрады.

Қорытындыда идеал ретіндегі идея туралы бірер ауыз сөз. П.В.Копнин идеяны гносеологиялық идеал ретінде тұңғыш рет қарастыра отырып, "идея гносеологиялық идеал болады" (қандай да бір саладағы білім дамуында) деп есептейді, өйткені біріншіден, білім мазмұнының объективтілігі оның аса жоғары сатысына жетеді (ғылым дамуының осы деңгейінде); екіншіден, идея танымның толықтығы мен объективтілігінің жоғарғы деңгейі ретінде (осы сатыда) өз ішінде практикалық жүзеге асуға ұмтылады (тәжірибе арқылы материалды іске асуға)'". Идеяның білімнің толықтығы мен объективтілігіне жетуге ұмтылатынын растай отырып, ол дұрыс айтады. Бірақ біздің көзқарасымызша идеяны гносеологиялық идеал етіп бұл жасамайды, осы толықтық пен объективтілікті тек құрып қана қоймайды, білімнің қол жеткізген деңгейінің негізінде бейнені жасайды, іс-әрекет мақсатын практикалық іске асыруға дейін жеткізеді: объектінің келешек қозғалыс жүрісін жоспарлайды, болжайды, шындықтың саналы, мақсатты өзгеру сәті болады. Өйткені ол гносеологиялық идеалдың қоғамдық-тарихи қозғалысын басып озатын рөлінің қызметін атқарады. Осы мағынада біз жеке тұлғаның еркін дамуы үшін жағдай жасайтын қоғамдық ұйымның идеалы ретінде коммунизм идеясы туралы айтамыз. Ал жеке тұлғаның осы бостандығы тұлға дамуының жан-жақтылығы мен үйлесімділігін немесе оның дамуына нақты жағдайлар тудыруды болжайды. Түсінікті идея келешектің нобайын ашар еді, және соған сәйкес ғылыми-теориялық және қоғамдық-практикалық іс-әрекеттің мақсатын құрайды.

П.В.Копнин идеяның "ойдағы объективті шындық құбылысын ұғыну формасы ретінде мақсаттың санасын және келешек таным проекциясын және әлемнің практикалық өзгеруін... өзіне енгізетін шындықтың дамуында, адамның практикалық іс-әрекеті үдерісінде, шындықтың бұрын болмаған жаңа формаларын туғызатын белсенді, байланыстырушы звено болып табылады'".

Шындықтың объективті және толық көрінісі болатын идея, жетілуге ұмтылатын идеал болады; ол өзі үдеріс болып қана қоймайды, осы сәтті өзіне өзінің мәнді анықталуы ретінде қосады.

Идея // Диалектическая логика:

Формы и методы познания.

- Алма-Ата. Наука, 1987. - С. 79-114.

ГИПОТЕЗА (БОЛЖАМ)

Анатолий КОСИЧЕНКО,

Әбдімәлік НЫСАНБАЕВ

Адамның өзін қоршаған әлемді игеруге арналған іс-әрекетіне қоғамдық дамудың ең ерте сатыларынан бастап-ақ идеалды формалар іштей тиесілі. Сол идеалды формалардың тарихи тұрғыдан бөлектеніп шығуы әлемге деген өзіндік дербес қатынас тәсілі ретіндегі шындықты теориялық тану көзіне айналды. Болашақты идеалды тұрғыдан алдын ала болжай білу адам әрекетінің міндетті құрамдас бөлігі ретінде теориялық таным саласында ерекше маңызға иеленеді. Егер де еңбек әрекетін тікелей алғанда күтілетін нәтиже тез арада расталатын немесе жоққа шығарылатын болса, онда таным әрекеті саласында идеалды тұрғыдан алдын ала біліп отыру ұзақ уақыт бойына болжамды сипатқа ие бола алады.

Шындықты итерудің идеалды формасының бір мезеті болып табылатын болжамдық сол формамен бірге дамиды. Танымдық әрекетте болжамдық кейде болып, кейде болмай қалатын жорамалдан (ол танымның алғашқы сатыларында кездеседі) оның ғылым саласында қол жеткізетін ғылыми болжам деңгейіне дейін өседі. "Жаратылыстанудың даму формасы ол ойлайтын болғандықтан да гипотеза (болжам) болып табылады'", - деп жазды Ф.Энгельс. Ол сонымен болжамның жалғыз жаратылыстану үшін ғана емес, жалпы, ғылыми таным үшін маңыздылығын баса көрсеткен. Ғылыми болжам түрінде болжам өзінің ұғымына пара-пар болады, ол жалпы таным мен ойлаудың дамуының жалпылама формасы мәртебесін иеленеді.

Өздігінен алғанда болжам ойлаудың қозғалысындағы нақты мезет болып шығады, сөйтіп ол қалыптасқан анықтықты емес, үдерісті танытады.

Болжамның тарихи түрлері

Болжам (гипотеза грек тілінен "негіз", "ұйғарым") әдетте ықтимал тұжырым, ұйғарымды пікірге негізделген білім жүйесі ретінде түсіндіріледі. Осы жерде бұл анықтаманың талдауына тоқталмай-ақ (ізденістің осы сатысында бұл анықтама жеткілікті), болжамды бірқатар дәуірлердің мәдени-танымдық бағдарлануы тұрғысынан тарихи даму жолында қарастырып өтелік.

Антикалық әлем өзінің ертеректегі кезеңдерінде ара жігі бөлінбеген, ажыратылмаған аморфты сипаттағы көзқарастарға ие болған. Кейбір тұжырымдар бір-біріне қарама-қарсы қойылмайды, бірақ олар біртүтас жүйе құрайды. Ол жүйе шындығында қаншалықты терең кереғар дүниелер болса да қарама-қайшылықсыз деп алынады. Ондағы танымның нақты іс-әрекетке тікелей тіркелгендігі ойлау формаларына заттық мазмұн береді де ойлауды дөрекі заттық ойлау етеді. Мұнда қосалқы бөлшектерге болу деген, қарама-қарсы қою деген жоқ. Болжамдық формалар жоқ, өйткені барлық тіршілік нақты, әрекетті, толық маңызды болып табылады.

Мифологияға тән барлығының барлығымен жалпылама байланыстылығының болуы сол байланыстың аморфтылығының арқасында ықтимал тұжырымдар туындатуға мүмкіндік бермейді. Олардың құрамынан себеп-салдарлық байланысқа қатарлас нәрселерді күтуге де болатын еді (ал сол себеп-салдарлық байланыстан болжамдық тұжырымдарды туындатуға да болар еді). "Бәрінен барлығын шығару" деген принцип бойынша құралатын мифологиялық ойлаудың жалпыламашыл детерминизмі іс жүзінде ештеңені түсіндіріп болмайды. Ал "түсіндірілетін" оқиғаның құдіретті күшпен арақатынасы шын мәнінде тавтология болып табылады. Құдіретті күш "түсіндірілетін" оқиғаның пайда болуына жауапкершілікті. Әлгі тавтология мифтің семантикалық жүйесінің шегінен шығармай ұстайды'". Сонымен, миф аясында болжамға тіпті, оның ең тұрпайы түрлеріне де еш орын жоқ.

Философияның пайда болуымен және де ғылыми білімнің бастауларының көрінісімен тәжірибе, бақылау белгілі бір маңызға ие бола бастайды. Сол тәжірибе, бақылау құрамында болжам да тұрады. Ол болжамды ой-тұжырымның тарихи тұңғыш теориялық формасын күттіреді. Антикалық философия толықтай болжамнан, аяннан тұратындай болып ұғынылуы да мүмкін. Көне Грекияның натур философиясы ақылмен танитын сипатқа ие, демек, ол түгелдей болжамды, алдын ала айтулы дүние деген сөз. Ұсынылған болжамдардың жалпылай болжамдылығы оның қарапайым дәйекті дәлелдемелерінің жоқтығымен үйлеседі. Ол түсінікті нәрсе - натурфилософия күнделікті тәжірибеден алынған дәлелдемелерді қажет етпейді. Өйткені ол тәжірибе натурфилософияның тұжырымдарынан мүлдем басқа. Эксперимент сынды жүйелі тәжірибе жоқ. Ақыр аяғында, ең маңыздысы - зерделі, "ақылмен қарастырылатын" басқа салаға, басқа табиғатқа тиесілі және де негізінен тәжірибе арқылы растала алмайды (осыдан аракідік кездесіп қалатын, өте сирек болатын тәжірибелер оларды дәстүр бұзушылық деуге де болады) .

Ортағасырлық мәдениет жалпы алғанда және де оның жеке мезеттері сол кезеңдегі қоғамның тарихи дамуының басым дүниетанымы ретіндегі христиандықпен ішкі байланыста ғана түсінікті бола алады. Барлық болмыстың жаратушы, ұйымдастырушы және анықтаушы ұстанымы ретіндегі құдай барлық тіршіліктің соңғы себебі болып табылады. Ортағасырлық он бойына билік еткен дүниетанымның осы тұсы адамның болмысының идеалды жақтарының мазмұны мен сипатын анықтады. Соның ішінде адамды қоршаған әлемнің бейнеленуінің теориялық формаларын да анықтады. Жаратушы өзін жаратқан әлемі арқылы танытады. Ол таныту күнәсіз адам үшін ғана белгілі, ашық. Адам күнәға батқан сайын оған маңайындағылардың барлығы жат, түсініксіз, бөтен болып көрінеді. Олардың бәрін қайтадан ашу керек сияқты. Әйтсе де адамның құдайдан аластатылуы біржола беті бері қарамайтын зұлмат емес, ол аяқты күй емес әрі оның бетін алуға болмайды деп те айтпаймыз.

Ортағасырлық адамның рухани көңіл-күйінің осы бір мінездемелері оның болмысының мәнін анықтап берді. Адамның құдаймен бірігуі - оның негізгі діттегені осы. Сондықтан да ортағасырлық адамның дүниеге деген қатынасының жалпылама ең басым рәсімділігі адамның айнала қоршағанның барлығы және де оның өзі де әлі де болса құдай жаратқандығының ізін сезетіндей өзіндік санаға ие және де сондықтан құдайдың рәмізі болып табылады.

...Әлемнің теориялық көрінісі сол бір рухани мәнді тануға айналады. Ол мән, әдеттегі түсініктегідей, заттың арғы жағында да, одан тысқарыда да жатқан жоқ, сол заттың мазмұнының өзінде орналасқан. Сондықтан ортағасырлық адамның шындықты идеалды бейнелеуі формасының мазмұны жағынан болсын, өзіндік құрылымы жағынан болсын өзіне дейінгі кездегіден бөлек, ал өзінен кейінгі кезеңдерден одан да бетер бөлек. Біз ондай құрылымнан болжамды ажыратып ала алмаймыз, өйткені болжам онда не жорамал ретінде емес, не аналогия ретінде емес, не ықтимал тұжырым ретінде де емес. Демек, орта ғасырлардан бұрын әлде одан кейін дамыған болжамдық формалардың бір де біреуінде көрініс таппайды.

Ерте орта ғасыр кезеңі өзінің оқымыстылық идеалын, білім, жалпы танымның мәні идеалын алға шығарып, соның аясында өзінің Болжамды білімге деген, дәйексіз білімге, яғни адамның өз алдына қол жеткізген біліміне деген қатынасын да көрсетеді. Әрі бұл қатынас тікелей теріс қатынас дей аламыз. Тертуллианның пікірі бойынша, Христос келгелі бері ақиқатты философиялық тұрғыдан іздеудің өзі бүкіл мәнінен айырылады. Христос арқылы ақиқат өзін танытты . "Адамдық даналықтың барлығы бір нәрседе -құдайды тану мен оған табынуда - шоғырланған . Адам ақиқатқа өз алдына жеке-дара жүріп жете алмайды. Ондай білім қашанда болжамды сипаттағы білім болмақ, сондықтан да, ешбір құндылыққа ие де емес. Ортағасырлық адамның таным мақсаты - рәмізді тану арқылы құдайды табу. Сондықтан да "танушы субъектінің міндеті олардың рәміздердің шынайы мәнін ашып көрсетуде" . Болжам мен жорамал көмегімен "табиғи заттардың себебін" ашу мүмкін емес, демек, болжамды білім жолымен де рәмізді тану мүмкін емес.

Сонымен, ортағасырлық адамның құдаймен бірігуге деген өмірлік мәнге бағыт алуы әлемге деген танымдық қатынасты адамның қасиеттелген болмысына тәуелді күйге айналдырды. Өз алдына алынған әлем өздігінен еш мәнсіз, тіпті, жалпылай айтсақ, ол дербес әлем ретінде қарастырыла да алмайды "Барлық тіршілік түрі ортағасырлық реттеуші принципке бағынышты, сондықтан жүйелі сатылы бағынышты және де космостың басқа элементтерімен үйлесімді қатынаста болады" . Ендеше, құдайдан бөлек алынған әлемді тану дегеннің өзі мәнсіз, мағынасыз; ал жаратушыны тану мүмкін емес, демек, осыдан танымдық қатынас біржола жоққа шығарылмаған күннің өзінде әлемге деген біртұтас қатынастың жоғалуға жақын тұрған азғантай бөлігі болып табылады. "Бұл әлем түсіндіруді қажет етпеген болатын - ол тікелей қабыл алынған еді. Шындықты және оның байланыстарын рухани игерудің осы бір жолы - көбінде мистикалық құпия жол. Бірақ мистика мен логика бір-біріне қарама-қарсы қойылмаған: логика "құдай құпиясын" мистикалық жолмен ашуға қызмет етті. "Құдай құпиясы" дегеніміз - ғаламның құрылымы мен ондағы адамның алатын орны" . Бұл жағдайда ақиқат қандай да бір мистикалық аян күйінде түсіндірілетін, сөйтіп, соның нәтижесінде танымның рационалды элементтері жоққа шығарылатын. Бұндай білім құрамында болжамдықтың рационалды мазмұны тұрмақ, болжамдықтың жалпы өзіне де еш орын қалмайды, өйткені аян болжамды жорамал айтудың мүмкіндігінің өзін тәрк етеді.





Ф. Аквинский, одан кейін У. Оккам өз жүйелерінің рационалды тұстарын күшейтуге қатысты білімнің белгілі бір дербестілігін негіздеуге зәру болады. Жалқы заттарды бақылау арқылы жалпы ұғымдардың (әмбебаптардың - күллияттардың) мүмкіншілігін түсіндіру танымның идеалды жақтарын түсінуге, соның ішінде, болжамды дүниені түсінуге алып келеді. Бұл тұрғысынан кейінгі орта ғасырлар кезеңі Ренессанс мәдениетіне іргетас даярлайды. Ренессанс мәдениетінде адам өзінің мән-мағынасын түсіне бастайды және де онда нақты әлемді адамның тануының мәні мен мазмұны, мақсаты түбегейлі өзгеріске ұшырайды.

Ренессанс мәдениеті "сананың ортағасырлық догмалар мен догматтық ойлау түрінен арылу" жағдайында дамыған болатын. Ақыл-парасаттың шекаралары ұлғайды. Алдын ала берілген ақиқат жоқ, тіпті абсолютті ақиқат та жоқ.

Ақиқат көпқырлы, бір жақты емес. Қайта өрлеу ойлаудағы схоластикалық дәстүрді бұзып жарды, сөйте тұра оны ешқандай басқа жүйемен алмастырмады да; Ренессанс рационализмі мистицизммен көршілес түр, ақылға деген сенім оны жоққа шығаруға орын береді.

Ренессанс дәуірінде зерде өзінің мүмкіншіліктеріне, өзінің шексіздігіне, көптүрлілігіне "мастанды", ол түбегейлі түрде жүйелеуге келмейді. Ойлау формаларын, оның ішінде болжамды білімнің сипатын да бір жақты анықтап беру мүмкін болмай отыр. Көптеген болжамдар, жорамалдар жасалады, бірақ оларды негіздеуге талпыныс жоқ; ренессанстық ойшыл үшін ең бастысы - әлдененің мүмкіндігі туралы болжамдап, соны айту ғана деген сияқты көзқарас туындайды, ал сол мүмкіншіліктің өзі оны негіздеуге жеткілікті болғандай көрінеді. Болжам ол кезде ештеңені арқау етпей-ақ көптеген ақиқаттардың бірі ретінде айтыла салады. Оның үстіне, әлгі болжамның авторын оның айтқан пайымдауларындағы қарама-қарсы тұжырымдардың бар екендігі еш қиналтпайды (есімізге түсіре кетейік - ақиқат көпжақты).

Жаңа заманның ғылыми философиясының бастауында тұрған Бэкон да, Декарт та философияның пәнін Ренессанспен салыстырғандағы сұрақтар мен пәндердің өте тар ауқымымен шектеп қойды. Бұл бір жағынан алғанда өте орынды болып көрінеді. Өйткені, Ренессанс дәуірінің "шексіз" зердесінің апофеозынан (шырқау шағынан) соң ойдың дамуындағы шекті болғанмен, бірақ анық та белгілі бір нәтижелерге жетуге деген талпынысы табиғи талпыныс қандай да бір тұрақты, даусыз негіздерді тауып, солардан бастап бірінен соң бірі ілесе жүретін ақиқат білімнің аясын ұлғайту қажеттілігі орынды болып табылды. Міне, неліктен алдыңғы қатарға философияның тәсілі мәселесі, әдіснама шыққан еді. Міне, неліктен Бэконның да, Декарттың да философиядағы ықтимал пайымдау түрлерінің орындылығын терістеуге келгенде бірауыздан айтқандай болуының да себебі осында. Себебі сол бір болжамды жорамалдар жинала келе философияны қайтадан идеялар мен көзқарастардың хаосына айналдырып жіберер еді.

Бэкон өзінің қатал индуктивтік тәсілін дамытты. Ол аталған талпыныстарға әбден сай келетін тәсіл болатын. Оның бойында болжамды пайымдауларға орын да жоқ еді. Ғылыми тәсілді дәл осылайша түсінудің ақиқаттығына Бэконның сенімділігі соншалық, ол индуктивті тәсілді қандай да бір ғылымның зерттеу пәніне іштей тиесілі (имманентті) логикадан да жоғары қояды. "Нағыз логика, - деп жазды ол, - жекелеген ғылымдар саласына олардың өз бастауларына тиесіліден гөрі көбірек билікпен енуі тиіс" . Жолай мынаны айта кетелік, ғылымның жалғыз тәсілдемелік негізі болуға талпынатын формалды логика да осылайша істейді.

Декарт та ғылыми тәсілдегі болжамға келгенде өте қатал көзқараста болған. Екінші "Ақылды басқаруға арналған ережеде" ол былай деп жазды: "Осы ереже арқылы біз ықтимал болып табылатын танымның барлығын терістейміз және де тек еш күдік-күмәнге орын бермейтін әрі кәміл дәйекті таным түріне ғана сенуге болатындығын айтамыз" . Дегенмен Декарт ықтимал білім деп өте қиын пәндерге қатысты білім түрін айтты. Оның қиындығы соншалық біз "оның бойындағы ақиқат пен жалғанды ажыратуға күшіміз келмегендіктен растықтың орнына күмәндіні қоюға мәжбүр боламыз" . Ал енді "рас орнына күмәндіні" жібермеген, ал соның растығын тексеру мүмкіндігіне ие болған жағдайда ол болжам тіршілік етуге құқылы. Декарт "Философияның бастауларында" сипаттама берудің бір әдісінің екіншісінің алдындағы артықшылығы туралы айта келе (ал сипаттау тәсілі құбылыстың болмыс ету тәсіліне сай),"біз кез келген тәсілді пайдалануды қарастыра аламыз, тек олардан шығатынның барлығы тәжірибеге сәйкес келсе болғаны" деп атап өтеді .

Сонымен, егер Жаңа дәуірдегі Бэкон ұсынған ғылым әдіснамасы танымның таза индуктивті тәсілмен дамуын қалайтын болса, Декарт методолог ретінде бұл талпынысты қолдауын қолдағанмен, ғалым ретінде өзінің тәжірибелік, жеке ғылыми ізденістерінде индуктивтілік принципінен қия басып, болжамды дамытуға, тіпті кейініректе оны дәлелдеп, негіздеуге де мәжбүр болған еді.

Бұл шегініс Декарттың замандастарына белгілі болды, сонымен, Лейбниц хаттарының бірінде былай деп атап өтеді: "Менің өзіме келер болсақ, онда мен өзімді картезианың жолын қуушы ретінде сезінуге тырыспаймын... Мен Декарттың тәсілімен ғана келісемін, өйткені, қалай әлгі тәсілді қолдануға келгенде Декарт өзінің қатулығын бірден ұмытып кетіп, қайдағы бір қызық.... болжамдар... шырмауына түсіп қалады" . Осы туралы А.Койре де атап айтқан. Ол да Вольтердің Декартқа берген бағасымен келіседі, А.Койре былай деп жазады: "таза рационалды физикалық бағдарламадан бастаған Декарт ("менің физикамда геометрияда болмайтын нәрсенің бір де біреуі жоқ", - деп Мерсенге жазған Декарт) таза қиялдағы физикамен бітіреді. Оны Гюйгенс пен Лейбниц қандай да бір философиялық роман деп атайды" .

Неліктен Декарт "таза рационалды физикалық бағдарламадан" шалыс басты екен деген сұрақ қоюға болар. Сірә, Бэконның кез келген ғылыми ізденіске оның пәніне мән берместен жалпы ғылымдық тәсіл логикасын "тиістіріп қою" бағдарламасы жүзеге аса алмайтындай болған шығар. Танымдық үдеріс үстінде қайта құрастырылатын заттың, пәннің объективті логикасы ең кең деген формалды-логикалық шекараларды бұзбай тұрмайды. Ал ол шекараларды әлгіде айтылған "таза рационалды бағдарлама" міндетті түрде қоймай тұрмайды.

Оның үстіне, Декарттың болжамды жорамалдарға арқа сүйеуінің қажеттілігі шындықты ғылыми тану заңдылықтарының мұқтажынан да туындаған еді. Онда болжам теориялық танымның қозғалысының жалпылама формасы болып табылатын. Жаңа дәуірдің енді туындап келе жатқан ғылымының әдіснамаларының өз тәсілдерінің шектілігімен оны нақты ғылым аясында жүзеге асырмақшы болған кезде ұшырасуының өзінде қандай да бір тарихи ирония (әжуа) жатыр. Нақты ғылыми танымға жүгінудің алғашқы қадамының өзі-ақ оны дамыту үшін болжамдық жорамалдардың керектігін көрсетті.

Егер антикалық дәуірдегі натурфилософтардың кемеңгерлікпен айтылған жорамалдары жорамал ғана болған болса, ал Орта ғасырлардың білімі ақиқатқа жету формасы ретіндегі болжамды терістеген болса, Жаңа дәуір болжамды ғылыми танымның жалпылауыш формасы түрінде ашады. Кез келген танымның ішкі мезеті болып табылатын шындықты бейнелеудің идеалды формалары өз құрамына болжамдылықты енгізетіндігін, демек, сондықтан да болжам жалпы ойлаудың жалпылауыш формасы екендігі аңғарылды.

Физикалық таным аясындағы болжам. Жаңа дәуірдің ғылымы әрекеттің ерен формасы ретінде тауар-капиталистік өндіріс түрімен бірге пайда болды. Сондықтан да ол өндіріс түрі ғылымның мәнді мезеттерінің себебін анықтап береді. Ғылым табиғатты дербес, объективті, өзінің заңдары бар ештеңеге тәуелсіз мәнділік ретінде қарастырады. Сол заңдарды тану ғылымның мақсаты болып есептеледі. Сол жаратылыс заңдарын тану мүмкіншілігінің өзі әлгі заңдардың объективтілігінен және олардың тануға келетіндігінен өзіне негіз табады. Табиғат құбылыстары мен үдерістері себептілік негізінде байланысқан, сондықтан да құбылысты білу оның себебін түсінуге мүмкіндік береді. А.Эйнштейн "барлық ғылыми жұмыс үшін әлемнің реттелген және тануға келетін мәнділік екендігі туралы сенім негіз болады'" деп ғылымның жоғарыда айтылған бағытын атап көрсеткен болатын.

Себеп-салдарлық байланыстардың объективтілігі мен олардың теорияда бейнеленуінің мүмкіндігі - Жаңа заман ғылымының орталық тұсы. Бұл біздің ізденіс үшін аса маңызды түс: себеп-салдарлық қатынастардың жалпыға ортақтығынан шығып жатқан әдіснама ғана болжамды пікірді болжамның өзіне айналдырады.

Ғылым саласы - болжамның ғылыми болжам деңгейіне көтеріліп, өзіне лайық формада тіршілік ететін сала. Сондықтан да ғылыми танымды дамыту аясының дәл өзінде болжамды танымның қозғалыс жолының ерекше формасы ретінде түсініп, оның туындауын (генезисін) басынан бастап байқауға және оның жалпылама сипаттамаларын бөліп жіктеуге мүмкіншілік бар. Оның үстіне, болжам ғылымның дамуының қандай да бір деңгейіне келгенде нақтыланған рол ойнай отыра, өзінің тарихи нақтылығында түсінілуі тиіс. Соңғы айтқанымыз ғылым тарихына жүгіну дегенді, оның әдіснамасының дамуының кейбір жақтарын түсінуге жақындауға алып келеді.

Физикалық ғылым даму тарихы жеткілікті түрде мазмұнды, сөйтіп, ғылымдағы болжамның туындауының пәндік негізі қызметін атқара алады. Тарихи ретімен алынған физикадағы біраз болжам талдауы болжамның маңызды-маңызды деген айғақтарын ашып көрсетуді және оны танымның дамуының жалпылама формасы ретінде түсінуге жақындауға мүмкіндік береді.

Бұл талдауды біз физиканың дамуының Галилейлік сатысынан бастаймыз және оны Галилейдің ғылыми тәсілінің аясында болжамды қарастыра отырып, сол тәсілдің мазмұнымен болжамды байланыстыра қарауға тырысамыз.

Галилейде болжам мен тәсіл арасында өзара байланыс барлығын белгілеп алып, біз бұдан былайғы ізденісімізде болжамның физикадағы қандай да бір тәсілден тәуелділігіне әрі онымен қоса физиканың дамуының жалпы мәдени "фонына" тәуелділігіне тым тәптіштеп тоқтамайтын боламыз. Әйтсе де, болжамға танымдық мәдениет деңгейі себепкер болатындығын және оның танымдық мәдениетпен қоса өз сипатын өзгертетіндігін ұмытпаған жөн.

Галилей, бәрімізге белгілі, ғылым әдіснамасына басты назар аударған. Өзінің ғылыми әрекетінің бастау көзінде тұрып-ақ ол өзінің ізденісінің пәнін анықтау барысында былай деп жазады: "Не біз табиғаттың субстанцияларының нағыз және терең мәніне енуге тырысатын боламыз, не біз олардың кейбір эмпириялық белгілерін танумен ғана қанағаттанамыз. Алғашқысын мен құр сергелдең, түкке тұрмас талпыныс деп есептеймін" . Мұндай көзқарас табиғаттың құбылыстарының мәнін танудан бас тарту дегенді білдірер ме екен?

Галилейді Декарт дәл солай түсінген екен: "Галилей табиғаттың алғашқы себептеріне бойлауға тырыспай, кейбір әрекеттерге ғана түсіндірме іздеген, сөйтіп, оны іргетассыз қалдырған. Оның бос кеңістікте құлап келе жатқан дененің жылдамдығы туралы айтқандарының барлығы негізсіз. Ол алдымен салмақтың табиғатын анықтап алу керек еді" . Зердені адасушылықтан тазалап алмақ болған және де жалғыз ғана тура ғылыми тәсіл ретінде ойлайтын адамның абсолютті ақиқаттығынан бастау жөн деп білген Декарт үшін Галилейдің ғылымға деген ұстанымы оғаш көрінгендігі сөзсіз. Декарт субстанциялардан бастап, оны эмпириялық берілген құбылыстарға дейін әкелсе, Галилей -талдау пәніне құбылыстардың өзін алатындағы, олардың субстанциялары жайында қам жеп жатпайтын.

Бірақ бұл дегеніміз Галилей ғылымды тек қана құбылыстар саласымен шектеген екен деген сөз емес. "Түкке тұрмайтын құр әурешілік" деп Галилей мәнді түсінуге деген талпынысты айтқан жоқ еді, құбылыстарды зерттемей тұрып мәнді тану талпынысын айтқан еді. Рас, Галилей эмпириялық нақты құбылыстарды зерттеді. Ашықтан-ашық сол құбылыстардың мәнінде еш жұмысы жоқтығын айтты. Бірақ Галилей мәнді ғылым босағасынан аттатпас үшін солай жасаған жоқ. Өйткені ол мәнді тануды сол мәнді құбылыстардан танумен байланыстырды. Құбылыстарды білу "жаратылыстанудың басқа да даулы сұрақтарына қатысты терең білімге қол жеткізу жолында құрал бола алады" деп есептеген Галилей.

Демек, Галилей табиғат үдерістеріне қатысты болжам жасамайды. Болжамды "құр бос әурешілік" деп ұғады. Бірақ ол құбылыстарды қалай таныды? Галилей "нақты үдерістер немесе құбылыстардың кейбір мезеттерін ойында бөліп алу, ал содан соң оларды таза күйінде елестете білу сынды зерде қабілетіне" жүгінеді. Осындай "қарапайым" ғана ойша бөліп алудың өзінде нақты құбылысты біртұтастық ретінде алдын ала түсіну жатыр. Ондай бөліп қарау құбылыстағы мәнділік туралы қандай да бір білімнің барлығын ескереді. Өйтпесе қалайша сол ойша бөліп қарау жүзеге аспақ? Өйткені сол ойша бөліп қарау барысында құбылыстағы мәнсіз бөліктерден алыстаудың міндетті түрде қажет болатындығы белгілі. Бұл операция құбылысты "таза түрінде" көзге елестету үшін әбден керек емес пе?

Сонымен Галилейдің ізденіс бағдарламасы мынадай: 1) құбылыстың кейбір жеке тұстарын ойша бөліп алу; 2) оларды таза күйінде көз алдына елестету; 3) сол тұстарды эмпириялық түрде зерттеу сынды бөліктерден тұрады. Галилей түсінігінде, бұл бағдарлама қандай тәсілдер арқылы жүзеге аспақ еді? Л. Ольшки атап көрсеткендей, Галилей үшін ондай тәсілдер ретінде эксперимент пен математика алынады. "Эксперимент дегеніміз - барлық қателіктер мен адасушылықтардан тазартылған тәжірибе; математика өзінің объективті тұжырымдарымен логикалық ой қорытудың орнын басуы тиіс...", - дей келе, ары қарай: "эксперимент арқылы анықтауға және құптауға келмейтін математика арқылы есептеуге не дәлелдеуге келмейтін нәрсе ғылымның нағыз мақсаттары қатарынан шығып қалады'", - дейді.

Біз жалпы алғанда Галилейді зерттеуші неміс ғалымымен келісеміз, бірақ бір нәрсені баса айтқымыз келеді. JI. Ольшки математиканың орнын тым асырып жіберген екен. Галилей шындығында баяндаудың математикалық қаталдығына талпынады (ал бұл дегеніміз ғылым дамуындағы маңызды жаңа мезет), механикалық құбылыстардың көптеген заңдылықтарын математика тіліне аударады. Әйтсе де, математизация Галилей тұсындағы ғылым үшін шындық емес, тек мүмкіндік еді.

Л.Ольшкидің "ойлаудың математикалық тәсілдерін табиғат құбылыстарын зерттеуге алып салу абсолютті ақиқаттардың танылу аясын кеңейтті және биіктетті" деп жазғаны құптарлық. Бірақ ол ауысу тек Галилейден кейінгі кезде жүзеге асты, ал Галилей тұсында ол енді ғана туындап келе жатқан болатын.

Оған қоса, эксперимент пен математика Галилейлік ғылыми бағдарламаны орындау құралдары ретінде оның бірінші тармағын - құбылыстың кейбір мезеттерін ойша бөліп беруді қамтамасыз ете алмайды. Біз бұны математика неліктен орындай алмайтындығы жайлы айтып кеткен болатынбыз. Экспериментке келетін болсақ, "Галилейдің қарамағында болған эксперименталды тәсілдердің жеткіліксіздігі соншалық, оларды тек қана таза ойлау арқылы ғана бір тұтастыққа әкелуге болар еді" .

Сонымен, не дейміз? Басында біз эксперимент пен математика Галилейдің ізденіс құралдары деп бекіттік. Ал енді біз олардың өз жұмысын, қызметін атқара алмайтындығын айтып отырмыз. "Құбылыстың кейбір мезеттерінің ойша бөлінуі" қандай құралдар арқылы жүзеге асатындығы да түсініксіз. Біз осы жерде Галилейдің ғылыми концепциясының терең де нақты кереғар тұстарына жақындап келдік. Ол кезінде B.C. Библер өзінің "Галилейдің қажетті танымның ақиқат бастау көздерін түсінуінің" талдауында берген мазмұнға сай. Галилей, бір жағынан, ондай бастаулар ретінде "табиғатты, сезімді, тәжірибені" алады, екінші жағынан, "зерде, зерде көзімен қарауды, нағыз білім туралы зерделік жадыны" алады.

Галилейдің ғылыми концепциясының негізгі терең (диалектикалық) кереғарлығы Галилей механикасының басты нүктесі ретінде нақты-эмпириялық шындықты, нақты берілген даралықты табиғи үдерістердің жалпылама сипатымен сәйкестендіруді үйлестіруге деген талпынысында тұр еді. Ал табиғи үдерістер тек сол нақты берілген даралық арқылы ғана бізге танылады. Диалектикалық ойдың бұдан ары қарай дамуы бұл кереғарлықты жалпы мен жалқының бірлігі ретіндегі даралық арқылы шешіп берді. Бірақ Галилей логикасы бұл кереғарлықты шешуге жарамаған болатын. Міне, соның нәтижесінде Галилейдің қорқынышты, полиморфты дәлелдеу логикасы туындады. Онымен қозғалмақ тұрмақ, оны тауып берудің өзі қиынның қиыны.

Бірақ шындықты бұлайша логикалық игеру формасын тарихи ақтау жолы бар - Галилей өзінің "Диалогтары" мен "Әңгімелесулерінде" механикалық заңдылықтарды зерттеп қана қойған жоқ, Жаңа дәуір ғылымының логикалық негіздемесін жасады. Ол жаңа ойлау логикасын құрастырды. Егер де диалогқа қатынасушылар ол диалогты түрлі ойлау стильдерінің өкілдері ретінде бастайтын болса, әңгімелесу барысында олар біріге отырып, олармен қоса оқырмандар да біріге отырып, жаңа логиканы, ойлаудың жаңа стилін жасап шығарды.

Жалпы мен жалқының аталып өткен кереғарлығын шешуге келер болсақ, онда Галилей оны идеализацияланған объект құру арқылы шешкен еді. Ол объект оның артында тұрған жалпы мазмұнның жеке көріністеріне сәйкестендіріле алады. Идеализацияланған объект түгелдей болжамды объект, ол - формаға ие болған идея. Міне, Галилейдің бастау көздерінің антиномиялығы қайдан шығып жатыр (табиғат-зерде): идеализацияланған объект нақты объектінің орнына жүреді және содан жаратылған - тәжірибе алғашқы, бірақ идеализацияланған объектке қатысты әрекеттер нақты объекттерге қатысты әрекеттердің алдында жүр - бұл дегеніміз "зерде көзімен көру, зерде диктаты, басымдығы" деген сөз.

Бірақ Галилейдің идеализацияланған объект енгізгені сол-ақ екен нақты эксперимент орнын ойдағы эксперимент басты. Нақты объект идеализацияланған объектке айналатындығы сияқты, нақты эксперимент те ойдағы экспериментке ауысты. Енді бізге мынау түсінікті - идеализацияланған объектпен ойша эксперимент жасау саласында шекті тәжірибенің шектілігін алып тастау мен оны жалпыға ортақ заңдылыққа айналдыру жүзеге асырылады, яғни, Галилей айтпақшы, Коперниктер "өз сезімдерін күштегені соншалық зерденің сезімдік тәжірибе көрсеткен көрсеткіштеріне қатты қайшы келетінін қалап алды" дегенінің кейпі келіп тұр. Міне, Галилейдің теориялық пайымдаулар, ой эксперименттері және т.б. шеңберінен шықпай қалғандығы туралы сезім қайдан шықты. Галилей сол бір ойдағы әлемді бар әлемге қарап алдын ала құрастырған.

Болжам сондай әлемді құруда да, оны зерттеуде де маңызды рөлге ие. Ойда нақты әлемді кайта құру белгілі бір дүниетанымдық және әдіснамалық тұғырнамасын қажет етеді. Ол әлемнің шындығын, оның объективтілігін қабылдау; әлемді зерттеу мүмкіндігін қабылдау; адамның сол зерттеуге қабілеттілігін қабыл алу. Осы алғышарттардан Жаңа заман ғылымының әдіснамасы құралады, Галилейдің де ұстанымы сондай.

Галилей алғашқы себептер туралы, құбылыстардың пәні туралы бір де бір жорамал айтпайды, өйткені ол өз заманының ғылымы бұл жерде бірдеңені дәлелдеуге қауқарсыз екендігін түсінеді "Меніңше, - дейді Сальвиати, - қазір дененің табиғи қозғалысының үдеру себебін анықтауға қатысты сұрақтармен айналысуға жарамсыз уақыт'". Галилей болжамы жалпылама сипаттан ада болатын. Мұнда оның әдіснамалық болжамнан бөлек механикадағы болжамы ескеріліп тур. Ол болжам үнемі ойлау экспериментінің құрамына қосылады. Ол сол эксперименттің мазмұнын ұйымдастырады. Галилей болжам соңынан болжам құрастырады (терең құдықтағы әлем көрінісі туралы әңгімедегідей). Сол болжамдардан ол ой экспериментін құрастырады. Сөйтіп, оның нәтижелерін жанамалап қана қолда бар мағлұматтармен салыстырады.

Галилейдің ой эксперименттерінің қоспа синтетикалық сипаты оның болжамының мазмұнына да өз ізін қалдырған. Онда эмпирияның да, теорияның да элементтері үйлесімін тапқан. Онда эксперименталды және теориялық (соңғылары көбінде жорамал, аналогия және т.б. сипатта) қырлар бар. Галилей болжамы өте синтетикалы әрі аморфты. Әдетте, болжам әлеуеті тұрғысынан өзінің нақты салдарларынан әлдеқайда бай, болжамның мазмұнының көбі Галилей үшін ашылмаған, дамымаған күйінде қалған. Ол түсінікті: болжамды экспликациялау дамыған пәндік мазмұнды және қалыптасқан теориялық әдістерді қажет етеді - бұның бір де біреуі Галилей механикасында жоқ. Дәл сол себептермен болжамдар теориялық кестелерге жайыла алмады, теорияға айналмады. Міне, Галилейдегі болжам мәртебесі осындай. Физикалық танымның бұдан арғы дамуы таным қозғалысының формаларының баюына әкеледі; болжам да бұл үдерістен тыс қалған жоқ. Механиканың ньютондық кезеңі көптеген басқа қатынастарға да тән сипат. Ньютонның негізгі шығармасының атауының өзі - "Табиғи философияның математикалық бастаулары" деп аталуының өзі көп нәрсені аңғартады. Сол кездің өзінде-ақ Ньютонның табиғи, яғни тәжірибе және бақылаумен шектелген философиясының бастауларын қарастыруға қатал математикалық жолмен (геометрия сынды) қарастыруға деген талпынысын көруге болады - "қозғалыстың құбылыстардан шығарылған екі, үш жалпы принципі".

Жаңа заман ғылымының идеалы - табиғаттың құбылыстарының түрлі сапалы-сандық сипатталуы - Ньютонда (Галилеймен салыстырғанда) өзінің ары қарай жетіле дамуына қол жеткізеді. Сол бір Ньютон механикасының негізіне қойылған "екі, үш принцип" логикалық тұрғыдан алғанда өте қызық. Оның талдауы Ньютон әдіснамасындағы көп нәрсені түсіндіріп береді және ньютондық болжамды да түсіндіріп береді. Ньютонның осы принциптері геометрия аксиомалары секілді: олар тәжірибеден туындайды, тәжірибенің жалпылана қорытылуы болып табылады; оның логикалық негіздемесі жоқ болуы да мүмкін. Мұнда Ньютон Бэконның ғылыми тәсіліне жақынырақ, дәлірек айтсақ, оның дәйек-айғақтарды индуктивті түрде жалпылау тәсіліне жақынырақ. Бірақ Ньютон жалпы принциптер тікелей тәжірибе айғағы ретінде алынған құбылыстардан шығуы мүмкін деп есептеп, адасқан болатын. Кез келген жалпылауда идеалды мезет бар, жоққа шығарылмайтын болжамдылық мезеті бар. Сонымен ньютондық принциптер тәсілі де аса "қатал" болмай шықты және де ол жалғыз құбылыстарға ғана арқа сүйемейді екен, иманентті түрде болжамшыл екен.

Бұл тұста біз Ньютонның болжамға деген қатынасын білдіретін сұраққа - әдебиеті көп сұраққа жақындап келеміз. "Табиғи философияның, - деп жазды ол, - басты міндеті құбылыстардан болжам шығармай қорытынды тұжырымдар жасау және де ең алғашқы себепке жетпейінше әрекеттен себептерді шығарып алып отыру...'". Сонымен, ең бастысы - болжам жасамай, құбылыстардан қорытынды шығару керек. Бірақ болжам дегеніміз дәл сондай қорытынды формасы емес пе? Оның үстіне, ол - түбегейлі түрде қажет форма. Өйткені құбылыс тікелей болмыс ақиқатына ие болғанымен де, өзін теориялық тұрғыдан қайта құрастыру үшін тікелей бардың шегінен шығуы керек, ал ол теориялық ізденіс саласында орын алатын дүние.

Ньютон бойынша болжам дегеніміз не? "Құбылыстардан шығарылмайтынның барлығы болжам деп аталады. Метафизикалық, физикалық, механикалық болжамдарға жасырын қасиеттерге эксперименталды философияда" еш орын жоқ. Бесінші, жарыққа шықпаған "Философиялық ой-тұжырымдардың ережелерінде" Ньютон: "Заттардың өзінен туындамайтынның барлығы не сыртқы сезімдер арқылы, не ойланып-толғану арқылы алынатын болжамдар ретінде қарастырылуы керек" . Иезуит Пардиске жазған хатында Ньютон: "Табиғатты зерттеудегі ең жақсы және ең сенімді тәсіл сол құбылыстардың қасиеттерін тәжірибе арқылы бекіту болып табылады, ал олардың пайда болуы туралы болжамдарды екінші ретке қалдыру керек. Бұл болжамдар құбылыстар табиғатына тәуелді болуы керек. Олар құбылыстарды өзіне тәжірибенің дәлелдерін орағытып өтіп барып бағындыруға тырыспауы керек"1.

Ньютонның осынау бір бағдарламалық мәлімдемелері Ньютонның болжамды мүмкін деп қарастырғандағы туралы қорытынды шығаруға мүмкіндік береді. Бірақ ол болжамды тек "ойлану-толғану қабылдауы" деп қана шамалайды. Солар арқылы біз "заттарға "жетеміз; мұнда "болжамдар құбылыстар табиғатын өзіне бағындырмай, өздері соған бағынышты болуы керек. Бірақ, солай бола тұра, "тәжірибелер қатарына қарама-қарсы "әйтеуір бір кезде болар" дегендей ойдан шығарылған ештеңенің қажеті жоқ". Сонымен, Ньютонның "атақты "hypotheses поп bingoc''-ы жалпы болжамнан бас тарту дегенді емес, жалған болжамнан бас тартуды, фикциядан бас тартуды білдіреді" .

Сонымен, барлығы түсінікті сияқты болып қалғандай. Ньютон жалпы алғанда болжамға қарсы емес (оның "Оптикасы" болжамға толы), бірақ ол ғылымилық талаптарына сай болжамдар болуы тиіс. Оның айтуы бойынша, болжамдар құбылыстардан шығарылуы тиіс немесе құбылыстар туралы толғаныстардан шығарылуы тиіс әрі олар тәжірибелік дәйектілікке ие болуы керек. Бірақ бұл өте кең тараған болжам түсінігі. Ньютон оған неге қарсы шықты?

Оның бүкіл қажыр-қайраты терминнің тазалығын ғана көздеуі екіталай. Ньютонның "жабық қасиеттер" ретіндегі "болжамға" деген теріс қатынасын түсіндіруге тырысуға болады. Ақыр аяғы, оның болжамды жақтамауы оның өзінің нағыз ғылым болып табылатын "табиғи философиясын" басқа, аса қатал емес ғылыми концепцияларға (механикадағы, оптикадағы) қарсы қою тілегінен туындаған. Әлгілер ойдан құрастырылған жорамалдарға сүйенеді, сондықтан Ньютон оларды өз дәуіріндегі тәжірибе жүзінде ешқандай дәлелдей алмайды (мысалы, Гюйгенстің толқындық механикасын алайық). Бұл ешқандай негізсіз дей алмаймыз. Бірақ біз Ньютонның дүниетанымының бір қырына назар аударып, дәл сол арқылы оның болжамды сынға алуын түсіндіргіміз келіп отыр.

Ньютон қатты діндар жан болған. Алғашқы дүмпу, итеріс (табиғатты құрудағы бір реттік, бірақ жалпылама қамтылған құдайдың қатынасы) идеясы Ньютонның табиғатты объективті берілген, өзінің заңдылықтары бойынша дамып жатқан әлем ретінде қарастыруға мүмкіндік береді. Өйткені жаратушы әлемді жасауын жасады, бірақ заттардың ары қарайғы өзіндік ретіне араласпайды. Осы тұста Ньютон Декарт пен оның дамылсыз жарату идеясына түбегейлі қарсы келеді. Сондықтан да Ньютон теориялық қағидалардың тәжірибеге сәйкес болуы туралы талапқа келгенде өте қатал. Себебі құбылыстар өз бойында алғашқы итеріс заңдарын ала жүреді. Сондықтан да оларды зерттеу керек, ақиқатты солардан табуға болады. Құбылыстарға адалдық танытпауды Ньютон "ойдан шығарылған жорамалдардан" көреді. Сол опасыздық - құбылыстарда берілген ақиқатқа деген опасыздық. Ендеше, табиғатты оның өз-өзіне пара-парлығында, танудың мүмкіндігін терістеу деген сөз.

Егерде қандай да бір жорамалды айтып, біз құбылыстарға опасыздық танытпайтын болсақ, соларға бағыт алсақ, ондай болжамды толығымен қабылдауға болады. "Ол расында да біраз болжамдар ұсынды, - деп жазды Н. Хенсон "болжам ойластырамын" деген мақаласында, - тіпті, ғалымдардың екінің бірі бара бермейтіндей деңгейдегі болжамдар ұсынды. Оны болжам құраушылардың аса көп деуге келмес тобының ішіндегі ең ірісі деуге болады. Бірақ ол, шындығында, болжамды ойдан құрастырып шығармады (яғни орынсыз спекуляция жасамады әрі тексеруге келмейтін пікір айтпады)" .

Белгілі бір мағынада құбылыстарға қатысы жоқ "болжамды ойдан құрастырмаушы" Ньютонды "субстанциялардың нағыз мәніне енуге тырыспайтын" және "эмпириялық белгілердің кейбіреулерін ғана білумен" қанағаттанған Галилеймен теңестіре аламыз.

Олардың екеуі де құбылыстарды тану мәнге жетуге апарады деп сенеді және мәнді құбылыстарды зерттеу арқылы таниды. Тек сол шекараларда ғана олар үшін болжамды пайдалануға болады.

Механиканың пәніне сайма-сай лайықты математикалық формализм Ньютонға механиканы білімнің реттелген жүйесі ретінде көрсетуге мүмкіндік берді. Ол жүйеде механика заңдары нақты сандық көрсеткіштерге ие болатын. Сонысымен де Ньютон механиканы құрастыруды тәмамдады. Ол табиғаттың сапа жағынан әр түрлі механикалық үдерістерінің барлығының басын бір жерге біріктірді. Оның жүйесі басқа принциптерді ұстанған кейбір теориялық кестелерді тәрк етті. Солардың арасында "ойдан шығарылған жорамалдар" да бар. Ньютон механикасы классикалық теория мәртебесін алды.

Міне, сол мезеттен бастап болжам негізінен бізге үйреншікті формаларда көрініс табады: ары қарай болжам білімді дамытудың қажетті мезеті ретінде түсіндіріледі. Ол ескі теория мен жаңа эмпирия арасындағы қайшылықты шешеді. Ньютон механикасына дейін физикалық теория (біздің қазіргі түсінігіміздегі) болғандықтан, жоғарыда аталған мағыналы болжамның да болуы мүмкін емес еді. Ньютон үшін болжам табиғат құбылыстарының кейбір жақтарын теориялық тұрғыдан бейнелеуге мүмкіндік беретін ұйымдастырушы бастама ретіндегі рөлді ойнаған.

Электр және магнит құбылыстары ұзақ уақыт бойына табиғаттың барлық үдерістерін механикалық интерпретациялау аясында көп уақыт бойы игеріліп келген болатын. Бұған екі себеп жағдай жасады: біріншісі - әлем біртұтастығын тым сөзбе-сөз, тым сыртқары түсіну. Ол бойынша, материалды әлем бірлігінен материя дегеннің барлығы тек тән, зат түрінде ғана тіршілік ете алатын. Бұл жағдайда, механика әлемді толықтай суреттеп бере алады.

Екіншісі - электромагнетизм құбылыстары тарихи тұрғыдан қашанда бытыраңқы, байланыссыз құбылыс ретінде көрінгендіктен. Электромагниттік құбылыстарды дербес салаға бөліп қарауды мүмкін еткеннен гөрі, одан да жалпырақ нәрсені табу орнына, мұндай құбылыстардың кейбір топтарын қайсыбір механикалық үдерістермен біріктіре салған әлдеқайда жеңіл болып көрінді. Бұл соңғы жағдай бізді таң қалдырмауы тиіс, өйткені дара құбылыстардың ретсіз, қалай болса солай, тіркелгендігінен тұтас көрудің өзі - ғылымның алдына қойған мақсаты. Ол шындықты теориялық бейнелеумен байланысты танымның аса дамыған деңгейлерінде қол жеткізетін нәрсе.

Өз ілімінің негізіне Фарадей электр заряды маңайындағы (айналасындағы) ортаның бұзылуы (деформациялануы) туралы түсінікті алған болатын. Магнит те солайша қоршаған ортасын деформациялайды. Соған байланысты ол күш сызықтарының магниттік қасиеттері туралы көзқарасты дамытты. Ол сызықтар арқылы, оның бағыттары арқылы магнит күші Магнитке жақын жатқан жердегі денеге әсер етеді. "Магнетизм жайындағы болжамдар" деген баяндамасында Фарадей электромагнитті құбылыстарды түсіндіретін маңызды болжамдардың келесі үшеуіне тоқталады (назар аударалық - Фарадей болжамның түсіндірмелік қызметі туралы айтады) : "бірінші болжам эфир жайында, одан кейін екі магнит сұйықтығы туралы болжам..., соңғысы, Ампер болжамы. Ол бойынша магнит бөлшектері айналасында электр тогының барлығы жорамалдайды "'.

Бұл болжамдар жаңа, механикалық емес ұғымдар арқылы құрылған, бірақ берілген ұғымдардың байланыс сипаты бұрынғыдай, механикалық түрде. Бірақ, ұғымның жаңашылдығына назар аударған да жөн. Қандай да бір ізденіс саласының пәндік мазмұнының нақты қозғалыс бейнеленген идеалды формалар ретіндегі ғылым ұғымдарында пәннің мазмұны қажетті әрі объективті түрде бекітіледі. Физиктердің электромагнетизм ұғымдарын механикалық ұғымдармен жақындатпақ болған талпыныстарының барлығы, біріншісін екіншісінің ішіне кіргізіп жіберу талпынысы -электромагнетизмді механикаға апарып саю талпынысына жасаған қызметі - табысқа жетпеді.

Айтылған үш болжамдар арасынан Фарадей біріншісіне қарай икемделеді, бірақ былай деп нақтылайды: "Менің болжамым магнитті әрекет ортасы деп алады. Ол күштік сызықтармен қоршалған. Болжамым сол сызықтарды күштің физикалық сызықтары деп қарастырады" . Магнит айналасындағы аймақта денеге нақты (жалған емес, шартты күштер сызығы емес) күштер әсер етер болса, онда магнит маңайында сол күштердің пайда болуына әкелетін қандай да бір деформация пайда болады. Демек, Фарадей өріс концепциясын ашық та анық болмағанмен, бірінші болып айтып берді. Фарадейге дейінгі физика тек қана бір-бірімен жанасатын денелердің өзара әрекетін білген еді (тіпті) Ньютонның тартылыс күші де ол қазір өрістік теория деп есептелгенмен, өрістік тұғырнамасынан туындамағаны белгілі). Сондықтан да қандай да бір өзара әрекет жүзеге асатын қайсыбір орта туралы (жалған орта емес, оған Френель кезінде жүгінген болатын, нақты орта) түсінік Фарадейдің батыл ғылыми фантазиясының нәтижесі болған еді.

Фантазия (қиял), жалпы алғанда болжам ұсынған кезде өте маңызды. Құбылыстарды түсіндірудің алдындағы тәсілінің шекараларын көре білу қабілеті, ол тәсілдің тек нақты бір құбылыстар тобына тепе-тең екендігін, одан тысқары жерде өзінің мағынасын жоғалтатындығын түсіну ізденуші үшін өте маңызды. Ол түсінік алдындағы сипаттау тәсілінің шегінен шығып, табиғатты теориялық игерудің жаңа тәсілдерін ойлап табуға итермелейді.

Бұл үдерісте қиялдың алатын рөлі зор. Өйткені тығыз дене ретіндегі қандай да бір ортаны көз алдыңа елестету, онда күштік ықпал бар екендігін елестету, сосын әлгі тығыз затты жоқ қылып, оның тек бейнесін ғана қалдыру, ол бейне сол дене ойнаған рөлді ойнайды деп түсіну оңай емес. Ал Фарадей болса дәл солай жасады. Материалистік тұрғыдан түсінілген шығармашыл, жемісті қиял дегеніміз адамның заттың қозғалысын оның маңызды деген сипаттамаларында ойда қайта елестете білу. Бұл қабілет адамның әлемді іс-әрекет арқылы итеруінің жағдай-шарты және нәтижесі. Бұдан қиялдың зат теориясын ойдан құрастыруға (тәжірибемен неліктен екені белгісіз, әйтеуір тең түсетін) деген өзгеріссіз о баста берілген қабілеттілік емес екендігін көреміз.

Қиялдау қабілеті тарихи тұрғыдан өзгеріп отырады, түрлі мәдениеттер шекарасында тұрақталып, орныққан алуан стереотиптерге ие, оларды іс-әрекет дамуына қатысты өзгертіп те отырады және т.б.

Физика тарихы ғалымдардың физикалық құбылыстар мен үдерістерді шекті түсінуді үздіксіз қиялымен толықтырып отырудың үлгісіндей көріне алады. Оның үстіне, көбінде қиял ғажайыптандырылып жіберіледі. Оның ғылым практикасына ешқандай қатысы жоқтай, ол даму логикасына қатыссыздай көрсетіледі. Жемісті қиял сұрақтарымен көп айналысқан Кант зердені әлемді таза категориалды түрде (яғни априорлы түрде деген сөз) тануға қабілетті деуден аулақ болу керек деп ескертіп жүретін. Тәжірибеден тыс жерде "олар (зерде ұғымдары - А.К., А.Н.) ойлаудың туындатқан құр бос далбасасы. Олардың мүмкіншілігін дәлелдеп болмайсың және сондықтан да олар болжам арқылы нақты құбылыстарды түсіндірудің негізіне қойыла алмайды" . Қиялдың негізінде адам практикасы жатыр және де оның өзі адам практикасына сай дамиды.

Фарадей, ойлап көрсек, электромагнит өрісі туралы түсініктің қандай да бір бастапқы бейнесін жасаған екен. Бірақ барлық назарды соған аударып, аса ыждаһаттылықпен қарайтын болсақ, онда Фарадей (өз мақсаты аясында - және де сол Фарадейдің жетістігі) ол әлгі бейнені Ньютоннан "көріп-біліп алған" екен. "Физикалық күштік сызық шарттарын қанағаттандыратын (және осы Фарадей үшін аса маңызды) орталық агентсіз тартылысқа да қашықтықта әрекет жасау сынды нәрсені басына үйіп-төгуге болмайды деген Исаак Ньютонның сенімді тұжырымдамасы" оның өзінің айтуы бойынша, Фарадейге қатты ықпал еткен екен. Міне, сол бір "орталық агент" дегеніміз электромагнит өрісі. Сонымен, өзара әрекет әсерін тасымалдайтын орта концепциясы Фарадейге дейін де болған екен. Бірақ ол тек мүмкіндік, әлеуеттілік ретінде ғана болса керек. Тек қана жаңа пәнділік -электромагнит құбылыстары - сол әлеуеттіліктің шындыққа айналуына мүмкіндік берді. Себебі жаңа пәндік саланың мазмұны өріс концепциясында лайықты формаға ие.

Электромагнит өрісі туралы болжамның өзі де сол пәндік салаға қатысты күрделі байланысқан болжамдардың біразының дамуының нәтижесі болды. Сондықтан, әлгі гипотезаны негізгі деп мойындап әрі оның дамуымен электромагнит өрісі теориясының пайда болуын байланыстыра отырып, тарихи тұрғыдан оның басқа да көптеген гипотезалармен бірге әсер еткендігін көреміз. Төменде біз ондай болжамдардың көп болуын электромагнетизм құбылысы сынды түбегейлі жаңа пәндік зерттеу саласын негізінен механиканың тәсілдерімен бейнелеуге тырысудың лайықсыздығымен байланыстырамыз. "Ондай Болжамдардың алуан түрлі көптігінің және олардың тез орын алмастыруларының өзі бұл физикалық ғылым саласының күшінен гөрі әлсіздігінің дәлелі болады деуге толық негіз бар", - деп жазды Фарадей, - сондықтан да, - "болжамға тиесілі орын беріп, ол талапты қанағаттандырмайтын болса бірден ысырып тастайтындай ақыл-ой иелерінің салқынқандылығын қош көру керек" . Электромагнит өрісі туралы гипотеза өз бойына көптеген гипотезалардың (болжамдардың) жеке қағидаларын жинақтап, Максвелл еңбектерінде электро¬магнит өрісі теориясына айналды. Максвелл (ал онымен Бетти де, Риман да, Герц те) электромагнит құбылыстарының барлықтарына біртұтас сипат беруге тырысу талпынысын ары қарай жалғастыра берді. Егер Фарадей математикалық тәсілінің болмауынан, бұл үдерістерді сапалық деңгейде ғана зерттеген болса, Максвелл саналы түрде сол құбылыстардың мазмұнын қанағаттандыратындай математикалық формализмді іздестіреді. Максвелл кейінірек математикалық гипотеза тәсілі деп аталған тәсілді қолданды. Ол тәсіл бір пәндік саладан сонымен салалас басқа бір салаға математикалық аппаратты экстраполяциялаудан тұрады .

Мұндай тәсілдің қанша орынды-орынсыздығы оның нәтижесінің тәжірибеге сәйкестігімен шешіледі. Әдіснамалық тұрғыдан сырттан енгізілген математикалық формализмнің жаңа пәндік сала сұрақтарына лайықтылығы қызықты және де осы тәсілді пайдалану барысында зерттеушілердің ұстанатын аналогиялар шегіне қатысты сұрақтар қызықты. "Сондай аналогиялардың барлығы, - деп жазды Максвелл, - тереңірек принциптерге негізделген" . Егер де математикалық аппараттардың кейбір құбылыстар саласына сәйкестігі туралы кесте бар болған болса, онда ғылым прогресі, Максвеллдің айтуынша, бұдан да қомақтырақ болар еді.

Біз аналогияның ғылыми гипотезаның тарихи тұрғыдан оның алдындағы тәсіл болып табылатындығын атап өткен болатынбыз. Сондықтан да аналогия көбінде гипотезаны ұсынудың бастапқы кезеңі рөлінде және де оның ары қарай дамуындағы бастапқы кезең ретінде алынады. Жоғарыда біз айтып кеткен себептерге орай, электромагниттік құбылыстар механикалық аналогиялар көмегімен зерттелетін болған. Соның нәтижесінде, Фарадей магнит айналасындағы аймақты "ортаның механикалық көрінуі сынды, тығыз керулі дененің тартылысы сынды" деп қабылдаған. Максвелл болса сығылмайтын сұйықтық (магниттік күш сызықтарының аналогы) туралы пікірді пайдаланған. Аналогияның физикалық ғылымды дамыту формасы ретіндегі сипатын түсіну үшін сол туралы Максвеллдің айтқандарына жүгінелік. "Бұл жерде сөз болып отырған субстанцияға нақты сұйықтықтың бірде-бір қасиетін телуге болмайды. Тек оның қозғалысқа деген қабілеті мен сығуға қарсыластық қабілетін ғана атауға болады. Бұл субстанцияға болжамды түрде сұйықтық, шамамен алғандағы сұйықтық деп қарауға да болмайды, яғни құбылыстарды түсіндіруге арналған ескі теориялардың айтатынындай қарауға болмайды. Ол теорияда сұйықтық жалған қасиеттердің жиынтығы ретінде ғана таза математиканың кейбір әрі оңай ғана физикалық есептерді шешуге ыңғайланатындай ету мақсатында құрастырылған. Оны таза алгебралық рәміздерді пайдаланатын математикадан бөлек қарастырамыз" .

Осы бір механикалық аналогияда оның бір қарағандағы тұтастай мәнсіздігі таң қалдырады: біз сұйықтықпен аналогияны қажетсініп, пайдаланып отырған болсақ, онда ол сұйықтықтың жаңа зерттеу пәніне сай болуымен ақталуы тиіс еді, ал бұл жердегі сұйықтық болса "жалған қасиеттер жиынтығы" рөлінде қалып тұр. Міне, осы тұста аналогия мен жалпы гипотезаның мазмұнды мәселесі анықталады. Жаңа зерттеу саласы ғалым оның объективті заңдарын білгендіктен де жаңа болып есептеледі емес пе? Бұл сала зерттеушіге нақты бір тұтастық ретінде алдын ала берілмеген, көптүрліліктің бірлігі ретінде де берілмеген, ол тек зерттеуші алдында "шашырап" жатыр емес пе, тек оның сұлбасы ғана анықталып, оны игеруге жол ашады емес пе? Сондықтан да жаңа пәнді қандай да бір жақтарымен бұрынғысына, белгілі нәрсеге ұқсас деп елестету жаңа пәнді игерудің жалғыз ғана мүмкін жолы болып есептеледі. Солай дегенмен де, әдетте, қандай да бір шамалас ұқсас үлгі-модель жасалынады. Ол бастапқыда әлгі аталған біраз ғана жаңа пәндік талаптарға сәйкес болады. Ол модельдің сипаттамалары бұрынғы заттың белгілі қасиеттерімен салыстырыла отырып қарастырылады. Зерттеудің келесі кезеңі сол аналогияны жаңа пәндік қасиеттермен толықтыру - міне, сол тұста Максвелл айтқан сипаттағы танымдық құбылыстар құралады. Ол бұрынғы зат та емес, жаңа зат та емес -бұл "жалған қасиеттер жиынтығы". Бірақ бәрінен ең қызықтысы, сол құбыжықтардың дәл өзі жаңа ғылым-білімнің бастапқы осу нүктесі болып табылады. Осынау, белгілі бір мағынадағы, зерттелуші пән туралы жаңа айғақтар, жаңа білімдер мәжбүрлейтін идеалды объектілер кез келген деформацияларға қабілетті.

Олар жаңа мінездемелерге, қасиеттерге ие бола алады. О баста өте аморфты болып табылатын олар бірте-бірте нақты мазмұнға ие болады, сөйтіп жаңа теорияға айналып, жаңа пәннің теориялық бейнесіне өтеді. Сол үдерістің кейбір қырларын қарастыралық.

Электромагниттік құбылыстар үшін математикалық формализм болып механикадан алынған біртектес орта мен гидродинамика теңдеулері алынған еді. Математикалық гипотеза тәсілі "математикалық құрылымдар мен қалыптасып үлгерген теориялардың ұғымдарын жаңа теорияны құрастыру үшін құрал есебінде пайдалану" болып табылды. Және де осы тәсілге сай, механикалық сипатқа ие математикалық рәміздердің орнына теңдеулердің сыртқы кейпін сақтай тұра, электромагнетизм құбылыстарын білдіретін рәміздер қойып шығу. Максвелл солай жасады да, бірақ электродинамиканың физикалық мазмұнының механикалық емес сипаты анық бола бастады"'. Әйтсе де, жаңа пәндік мазмұнның механикалық емес сипаты айқындалды; ал енгізілген теңдеулердің орынды-орынсыздығына келетін болсақ, онда оған еш күмәнданбауға болады.

Теңдеулерге механика үшін жаңа ұғымдарды: заряд, электр тогы, ортаның диэлектрлі өткізгіштігі және т.б. енгізіледі. Біртектес орта механикасының теңдеулері өзінің бұрынғы формасын сақтай тұра, жаңа пәндік мазмұнға ие болады. Бірақ артын ала теңдеулер формасы да өзгеріске ұшырайды: скалярлардың орнын векторлар мен тензорлар және т.б. алады. Бұл теңдеулерді шешудің нәтижелері мазмұндық интерпретацияны қажет қылды. Олар жаңа шындық аясына қойылуы тиіс еді. Мұнда физика түңғыш рет кескіндемелердің бір жақты еместігімен ұшырасады, кескіндеуге келмейтін күрделі ұғымдарды құрумен кезігеді.

Бізді болжаммен (гипотезамен) байланысты білімнің даму қырлары қызықтырады. Максвеллдің тұғырнамасының даму сипаты математикалық гипотезалар құралдары арқылы жүзеге асатындығының көбінде формальды сипатына қарамастан, электромагниттік құбылыстардың пәндік мазмұны оған сыртқары теңдеулер көмегімен ұсталып тұрғандығы белгілі болды (ол теңдеулердің өздерінің де өзгеріске ұшырағанын есте ұстауы керек). Бұл жерде осы бір жағын тәптіштеп айтып жатудың керегі жоқ. Сондықтан Максвеллдің бірқатар жұмыстарында электродинамиканың ұғымдарының заттық мәнінің пайда болуын арнайы зерттегендігін, олардың даму шарттарын қарастырғандығын да атап өтейік. Біз гипотезаның ұғымдық аппаратының және сол гипотезадан дамып шыққан теорияның ұғымдық қатарының сәйкестігіне назар аударамыз. Шындығында, "егер гипотеза мен теория шындықтың бір бөлігіне тиесілі болса, яғни бір объективті мазмұнға ие болса, онда олар өзара және де ұғымдық аппараты тұрғысынан бір-біріне сәйкестендірілуі тиіс" .

Электромагнит өрісі теориясы Фарадей, Герц, Риман, Гаусс, Максвеллдің осы теорияға жол ашқан болжамдарында келтірілген ұғымдармен жұмыс істейді. Ендеше, болжамда осы пәннің неге бағытталғандығының мазмұны тура ұсталған екен. Болжамның теорияға ұласуы (ал ондай ұлғасу дегеніміз сол гипотезада абстракты формада тіршілік құратын идеяның теориядағы белгілі бір дәрежедегі нақтылыққа дейін дамуы болып табылады) осы жорамалды растайды.

Бұл жағдай ғылым әдіснамашылары мен философтарының назарынан тыс қалды. Олар болжамды пайдалы, ғылымды алға жылжытатын, бірақ жасанды құрал деп ұғады. Бірақ болжамның ғылым пәнінің объективті мазмұнына ешқандай қатысы жоқ деп есептейді . Дегенмен, болжам мен теорияның ұғымдық қатарының мирасқорлығы, сол сияқты, сол ұғымдардың объективті шындыққа сәйкестігі гипотезаны бұлайша түсінуді сенімді түрде түбегейлі терістейді.

Осындай сәйкестік ғылыми болжамдардың түрлі деңгейлеріне ортақ болып табылады. Десе де, ол кейінірек теорияға ұласатын жалпылама, маңызды гипотезалар үшін өте орынды. Ол түсінікті, өйткені ондай гипотезалардың құралуы "қашанда зерттеліп жатқан құбылыстар мен жаңа теориялық ұғымдарды құру арасындағы маңызды байланыстарды орнатумен байланысты ғой" .

Болжамның өзінің нақтылығындағы объективті мазмұнына сәйкестілігі жайында білімнің дамуының болжамдық қырының тағы бір қызықты жағы байланысты. Математикалық формализм көмегімен орындалатын математикалық пән тәсілі түрлі пәндік салалардың басын біріктіреді. Ондай сәйкестілікке жол беру керек және де қалайша ескі пәнге негізделген математикалық аппарат пен жаңа пәнді қалыптастыратын зерттелініп жатқан құбылыстар тобының мазмұны арасындағы кереғарлық шешілмек? Егер де пәндік салалар бір-біріне жақын болатын болса, онда ауыз толтырып айтарлық алып бара жатқан мәселе жоқ. Ал егер олар бір-бірінен механика мен электромагнетизм сынды тым алшақ болса, онда, математикалық гипотеза күрделене түседі.

Жалпы, Максвелл тұсында барлық танымдық жағдай шекті түрде шиеленісіп, ширығып түр еді. Осыған дейін өзінің принциптерінің, негіздерінің, барлық әдіснамасының басымдылығын көрсетіп тұрған (физикалық құбылыстардың барлығын бірдей дерлік механикалық негізге салып отырудың да мәні сонда болатын) механика ендігі жерде кескіндемелерінің құбылысын үлкен қиындықпен түсіндірді. Сөйтіп, ол құбылыстардың мәніне неғұрлым тереңдеген сайын соғұрлым өсе түскен кедергілерге кез болды. Бұндай жағдайда Максвелл өзінің тұғырнамасының механикалық негіздерін динамикалық құрылымға айналдырды. Ол қандай да бір нақты механикалық жүйе әлде механикалық интерпретацияларға біржола көнбейтін құрылым еді. Мұнда біз жоғарыда айтып кеткен құбыжықтар әйдік мөлшерлерге ауысты; олардың шартты әрі жасандылығы да назар аударады. Мұндай күрделі болжамдық құрылымдарды туындату себебін электро динамикалық құбылыстардың мәнінің механикаға түбегейлі түрде үш қайнаса сорпасы қосылмайтындығынан іздестіру керек. Ал дәл осы бір барлығын бір механикаға апарып тіреп қою талпынысы Максвеллді механикалық модельдермен жұмыс істеуге мәжбүрледі, өйткені физикада одан басқа әдіснама да жоқ болатын. Электродинамикалық құбылыстарды механикалық модельдермен түсіндірудің жасандылығы осы бір жаңа құбылыстардың мәнінің оның механикалық кескінге келмеуінде жатыр еді.

Ол құбылыстарды өз тұтастығында түсінуге деген серпіліс электромагнетизм субстанциясы болып табылатын электромагнит өрісі туралы болжам арқылы жүзеге асты. Сонымен, бұл жағдайда пән жаңа мазмұн мен оған лайық емес ескі форма арасындағы кереғарлықты шешу жолы болып табылады. Бірақ бұл болжамның өзін танытқан формасы ғана, ал оның түпнегізі тіптен тереңде жатыр. "Ескі теорияда пайда болып, сонда дамыған жаңа мән туралы гипотезаға себеп болды'". Электродинамикалық құбылыстарды механикалық формада сипаттау мен оның нағыз мазмұны арасындағы кереғарлықтың үстіртінде орналасқан мәселе электромагнетизмнің өзінің пәндік қозғалысының кереғарлығын танытатын формадан бөлек ештеңе де емес. Болжам сол терең мазмұндық кереғарлықты көрсету тәсілінің өзі болып табылғанмен, оның формасы ондай мазмұнға сәйкестік таныта алмайды. Өйткені әлі де болса жаңа пәннің кереғарлығын білдіретін ұғымдық аппарат дами қоймаған еді. Сондықтан да гипотеза сыртқы кереғарлық түрінде көрінеді.

Ғалым болса осы жағдайды жаңа құбылыстарды танудың ортақ мәселесі ретінде сезінеді. Жаңа пәннің мәнін көрсету, жаңа пәндік саланың заңдылықтарын ашу - міне, аталған мәселенің мазмұны осындай болатұғын. Ол мәселенің әрекеттену мақсаты ретінде танылды. Сондықтан да таным әрекеті мәселені шешуден өз мақсатын табады. Бірқатар зерттеушілер мәселені болжамның бастапқы нүктесі деп тегін атамаса керек, болжам (гипотеза) проблема түріндегі кереғарлықты шешу үшін ұсынылады емес пе?

Мәселенің мазмұны оның объективті мазмұнымен тең түспейді, тек әлгінің пәні болып табылатын нысанаға ғана барып тірелмейді. Мақсат ретінде қойылған мәселе оны құру барысында субьектінің белсенді қатынасуын білдіреді. Мәселенің қойылу жағдайының өзінде-ақ оның пәндік саласы айқындалады, оның мүмкіншіліктегі шешілу жолдары және тіпті шешу тәсілдерінің кейбіреулері де анықталады. Дегенмен, ең қызығы, қойылған мәселе өз бойынан өзінің шешімін де тауып алады. Рас, шешімін бірден анық түрде тауып алады деп айтпаймыз, бірақ әйтеуір түбінде бір табатындығы белгілі. Сауатты түрде қойылған мәселе қандай да бір тұтастық екендігін, ал мәселенің мазмұны, оны шешу жолдары, шешудің өз сұлбасы - бұлардың барлығы әлгі біртұтастықтың мезеттері екендігін осында басып айтқымыз келеді. Демек, мәселені шешу лайықты түрде қойылған мәселенің өз ішінде көрінбейтін, тығулы (имплицитті түрде) жатқандығын айтамыз деген сөз. Гипотеза сол шешімнің экспликациялану формасы болып табылады. Сондықтан да ол тек сол мәселенің алдында жүріп отыратын ортақ таным үдерісінің бір мезеті ретіндегі мәселенің аясында түсіндіріледі.

Максвелл өз мәселесін былай деп қойды: электродинамиканың барлық құбылыстарына ортақ негіз табу. Сол негізден аталған құбылыстар толықтай түсіндірілуі керек. Оның үстіне, бұл негіздің механикалық интерпретациясы да болуы тиіс. Бұл мәселені Максвелл бағдарламаға айналдырды. Біз айтып өткен жаңа пәннің механикалық сипаттамасының қиындықтары сол бағдарламаны жүзеге асырудың нәтижелері ғана болатын.

Сонымен, Максвелл орасан зор еңбектің аркасында барлық дерлік электромагниттік құбылыстарды механиканың әдістерімен, бірақ, жасанды да епетейсіз құрылымдар арқылы жеткізіп берді. Бірақ құбылыстардың түрлі топтары бір-бірінен түбегейлі түрде өзгеше механикалық кескіндемелер арқылы көрсетілген еді. Олардың бірлігіне қол жеткізу мүмкін болмаған еді. Ал сол бірлікті тауып беруді Максвелл өзіне мақсат қылып қойған болатын. Бұл жерде Гаусстың өзара әрекеттесулер уақыт өлшемінде өтетін болып қарастырылуы тиіс деген идеясы Максвеллді өріс концепциясына алып келді. "Біз уақытта таралуды мынадай екі жолдан басқашалай түсіндіріп бере алмаймыз: не материалды субстанцияның кеңістік арқылы ұшып өтуі, не бар кеңістіктегі бар ортаның кернеуі немесе қозғалыстың таралу күйі деп аламыз".

Міне, сол бір субстанция - орта барлық электромагниттік құбылыстар өзінің бірлігіне ие болған негіз болып шықты. Бірақ Максвелл мұндай негізді ұзақ уақыт бойына іздестіріп жүрді. Ол негізді Максвелл тек субстрат деп түсінбеді. Субстанция - орта ұғымынан ол физика үшін (жалпы жаратылыстану үшін) жаңа құбылыстарды ұйымдастыру принципін көрді. Ол - қашықтықта, бір мезетте механикалық әрекеттесу емес, электроматниттік уақыт бойына өрістердің өзара әрекеттесуі. Сол принцип жаңа физиканың іргетасын салды, сөйтіп оның әдіснамасын мейлінше кеңейтті. Максвелл оны былай деп жазды: "Қуат көзі бір денеден келесісіне уақытта қандай тәсілмен берілер болса да, оның екіншісіне әлі жетпеген кезінде орын алатын ортасы әлде субстанциясы болуы керек. Егер де біз осы ортаны гипотеза ретінде қабыл алсақ, онда әлгі гипотеза біздің зерттеулерде көрнекті орын алуы тиіс. Сөйтіп, біз сол субстанция әрекетінің барлық бұйымтайлары туралы рационалды көзқарас құрып шығуымыз керек" . Субстанция - орта туралы болжам жасалып біткен соң болжамның электромагнит өрісі туралы теорияға айналуы экспликация ғана, немесе Максвелл теориясының терминологиясы бойынша, "рационалды көзқарасты бірде-бір бұйымтайын қалдырмай құрастыру" ғана болып табылады.

Максвелл болжамы физикадағы ең ірі болжам (гипотеза). Соның нәтижесінде тек қана электромагнит өрісі теориясы ғана емес, өрістік өзара әрекеттесудің жалпылама тұғырнамасы дүниеге келді. Оған қоса, гипотеза әлемнің ғылыми картинасының механикалық түрінен электродинамикалық түріне өтті. Әдіснамалық салдарлары жағынан бұл гипотезаға физикада тең түсетіні жоқ.

Максвеллдің электромагнит өрісі туралы тұғырнамасы материяның өрістік тұғырнамасына негіз болды. Енді физиканың жаңа фактілерінің барлығы өріс ұғымдары арқылы түсіндіріле бастады. Ғалымдар ойлау жүйелерін басқа бағытқа бұрып алды: егерде бұрын құбылыстардың бүкіл алуан түрлілігі механиканың тәсілдері арқылы дискретті сипаттауға барып тірелетін болса, өрістік концепция жасалғаннан соң барлық құбылыстар континуалды мағынадағы нақтылыққа ие болды.

Ғылым танымның басқа да формалары сияқты болжам өзінің нақтылығына не болатын ауқымдағы тұтастық ретіндегі әлем практикасының басым түрімен анықталады. Ғылыми болжамның мазмұнына қойылатын талап, оның ақиқаттығының өлшем көрсеткіштері, эвристикалық құндылығы және де ғылымның дамуының нақты бір кезеңіндегі болжамның ұстанымды мүмкіншілігі - осылардың барлығы да басым ғылыми тұғырнамамен анықталады. Материяның өрістік формасын ашқан физика дәл сол формамен ғылымилық идеалдарын байланыстырады; енді кез келген физикалық болжам өзінің негіздемесі ретінде өрістік концепцияға жүгінуі керек еді.

Лоренцтің болжамы сондай. Онда Лоренц Майкельсон-Морлидің аты шулы тәжірибелерінен соң эфир тұғырнамасын сақтауға тырысқан. Майкельсон-Морли тәжірибесі жердің қозғалысына ілесіп жүретін эфирдің барлығын растай алмады. Лоренц тәжірибенің діттегеніне жете алмауының себебін бір-біріне қатысты қозғалыста болатын жүйелердегі жарық жылдамдығы түрліше екендігінен деп жорамалдады. Сондықтан да эфир дененің қозғалыс бағытына ұмтылған жағдайында кішірейетіндігіне байланысты да болуы мүмкін. Содан ол әлгі кішіреюдің формуласын жасап шығарып, сонысымен эфир тұғырнамасын "аман алып қалды". Лоренц болжамы (бұндай қағиданы Фитцджеральд та ұсынған) жалған жорамал мысал үлгісі ретінде қызық. Бірақ ол ақиқат эксперименталды алғышарттардан шыққан, теориялық тұрғыдан да қанағаттанарлық. Ол - ол ма, егерде сол болжамды эксперимент арқылы тексеруден өткізетін болса (мысалы, дененің қозғалыс бағытына қарай сығылу, кішірею айғағы бар ма дегенді тексеретін болса), онда бұл болжам эксперимент жолымен расталатын да еді".

Ғылыми болжамды дәйекті жорамал, ғылыми теорияға айналуға қабілетті, одан шығатын эксперименталды салдарлар не болжамды эксперименталды түрде растайтын, не терістейтін жорамал деген дәстүрлі түсінікті толықтыру керек. Шындығында, Лоренц болжамы сол талаптардың барлығына да сай. Ендеше, болжам ретінде ол нағыз қанағаттанарлық болжам. Оның үстіне (ал бұл кез келген болжамдық жорамалдардағы ең басты нәрсе), Лоренц болжамы билік құрушы ғылыми дәстүр шегінде жатыр; ол эфирді қорғап қалды, сондықтан оның шектен шығушылығына да "кешіріммен" қарайды - яғни, дененің қозғалыс бағытына қарай кішіреюін (сол сияқты, сол дененің қозғалысына сай уақыттың саябырсуын да) кешіреді. Ендеше, ғылыми болжамның анықтамасы толықтыруды қажет етеді.

Біріншіден, "жаңа айғақ" деген ұғымды нақтылау керек. Ондай ұғым бар тұғырнамаға қарама-қарсылық танытатын, бар концепцияға сәйкес келмейтін факт ретінде алынады. Ол үшін жаңа факт сапалық тұрғыдан жаңа болуы керек, өйтпегенде, ол факт бұрынғы түсінік ішінде жұтылып кетпек, бұрынғы ұғымдар тұрғысынан кескінделуі керек, бар теорияға "лайықталуы" керек, демек, жоқ болып кетуі тиіс. Танымдық дәстүрлер, басқалар сияқты, инертті, "жайбасар". Танымның осы бір қырын талдай келе, Энгельс: "Тіпті эксперименталды жолмен расталған фактілер онда (басым түрде А.К., А.Н.) соған сәйкес дәстүрлі түсініктемелерде байланыстырылуы керек. Бұл эмпирия фактілерді дұрыс, тура бейнелеуге қауқарсыз, өйткені оны бейнелеу барысында оларға сол фактілерді дәстүрлі түсіндіру кірісіп кетеді"1.

Сонымен, факт зерттеушінің назарын өзіне аудару үшін жеткілікті жаңа факт болуы тиіс, әрі, сонымен бірге, зерттеу пәніне жақын жатуы тиіс (бұнда сөз танымдық жақындық туралы болып тұр. Нақты затқа сыртқары жатқан факт ілезде өзінің осы затпен гносеологиялық ортақтастығын табады). Бірақ бұндай жаңа факт берілген заттық-пәндік салаға тиесілі емес болып шығады, сөйтіп, ол ғылымды жаңа пәндік салаға бағыттайды. Болжам сол жаңа пәндікті бейнелеу болып табылады. Ол бейнелеу көбінде абстракты, дамымаған бейнелеу, дегенмен, ол жаңа пәннің маңызды жақтарын өз уысынан шығармай ұстай білген.

Екіншіден, ғылыми болжамның ерекшелігін жақсырақ түсіну үшін болжамның теорияға айналу үдерісіне назар аударған жөн. Көбінде гипотеза физикада (мысалы, электромагнетизм құбылыстарын зерттеу барысында) теорияға айналмастан бұрын, ұзақ уақыт бойына білімнің Болжамды формасы болып, яғни болжамның нақ өзі болып дамиды. Оған қоса біз айтып өткен болжамның абстракты мазмұны нақтыланады: болжамды жорамалдардың кейбір қырлары жаңа эксперименталды мәліметтермен сәйкестендіріле де алады, тікелей не жанама тәжірибелік тексерістен өткізіле де алады. Бұл берілген болжамның мәртебесінің өсуіне, оның ішкі құндылығына да, оның мазмұнының баюына да әсерін тигізеді. Электродинамикадағы Фарадей болжамының жағдайы дәл жаңағы айтқанымыздай болған еді: электр қуаты саласындағы әрбір жаңа құбылыс аталған болжамның жағдайын бекітіп, жақсартты. Дегенмен болжам қаншалықты өзінің негізіне сүйене отырып дамыса да, бәрібір, "оның жүйелеуші бастамасының ақиқаттығы анықталмаған қағида болып қала береді" . Мұнда біз болжамның өзінің жетілген ең соңғы дәлеліне осы болжамнан дамыған тәжірибелік ақиқат теория арқылы ие болатындығын атап өткіміз келіп еді. Ғылыми практика болжамның кәміл ақиқаттығын сол ақиқатқа қанық теория пайда болғанда ғана дәлелдеп бере алады. Басқаша айтар болсақ, болжам өзінің болашағының арқасында - теориясының арқасында өзін постфактум ақтап шығады. Оған дейін болжам мәселесі даулы, екіталай күйде жүреді.

Ғылыми болжамның қарастырылған қос қыры: "жаңа айғақ" мазмұны мен болжамның аяқталған дәлелдемесі - одан туындаған теорияның практикалық ақиқаттылығы арқылы дәлелденуі - біздің болжамды түсінуімізді тағы біраз нақтылайды. Сонымен бірге, білімнің даму формасы болғандықтан, болжам сол білімнің құрамындағы өз қозғалысында ғана түсінікті бола алады. Демек, болжамның мәні дамитын логикалық форманың тарихи болмысында жатыр. Ол логикалық форма өзінің нақты тұтастығын ғылыми танымның дамуының әрбір этапының аясында табады. Сондықтан да, тағы бір рет атап өтелік, ғылыми танымның құрылымында болжамның пайда болуымен, оның қойылуымен және т.б. байланысты қандай да бір кезең тарихи тұрғыдан ақталып шығатын мағынаға ие және ол ешқандай жағдайда не жалпылама, не ең соңғы мезет бола алмайды.

Ғылыми болжам күрделену жолында. Жалпы, ғылыми танымда орын алып отырған үдерістердің барлықтары (дифференциация және интеграция, ғылыми танымның субъектінің рөлінің өсуі, білімді математикаландыру, көрнекіліктің азаюы және т.б.) болжамның мазмұнынан көрініс табады - ол өзінің құрамында әлгі сәттерді қайтара өндіреді, оларды өз логикасы, өз мақсаты мен міндеттеріне сай ұйымдастырады.

Осылайша, арнайы салыстырмалылық теориясы, екі қағиданы ұстанып (жарық жылдамдығының тұрақтылығы мен табиғат заңдарының инерциялық жүйені таңдаудан тәуелсіздігі) өзінің логикалық негізі етіп сол екі қағиданың бір-бірімен жарастылығын алады. Ал ол дегеніміз "жай ғана шартты қадам емес, ол құрамына қозғалыстағы масштабтардың және уақыттың нақты әрекеттері туралы болжам. Бұл болжамдар тәжірибе арқылы расталады немесе терістеліне алады" . Демек, мұнда болжам қандай да бір шындықтың бір бөлшегі туралы жеке айтылған пікір сипатында емес.

Дамыған ғылымдағы болжам теорияның эмпириялық логикасын күрделі түрде арашалайды. Болжам онда сондай бай мазмұнға ие болатындығы соншалық, іс жүзінде болжам толығымен теорияға тең болады. Ол болжам өзінің мазмұнын жалпы теорияның негізіне айналдырады. Бұл үдеріс, әсіресе, теориялық физиканың дамыған күйіне тән. Ол күйде зерттеушінің болжам ұсына білу қабілеті, оны адекватты формализм кейпіне келтірудің өзі ғылымды дамытушы, қозғаушы күшке айналады. Мұндай үдерістің өрбуімен бірге ғылыми гипотеза өзінің эмпириялық негізінен бөлініп шығады. Ол таза теориялық тәсілдермен құрыла алады, сөйтіп, толығымен шындықты теориялық игеру шекарасында қала алады. Осы жағдайда физикадағы математикалық тәсілдердің рөлі өте қатты өседі. Болжам (ол толықтай математикалық болжамға тіреліп тұрмаса да) физикалық шындықты өзіне пән етіп алып, күрделі математикалық символика түріне енеді, математика тілінде сөйлейді. Ғалымдарда математикада табиғат туралы ақиқат бар екен деген сезім туындайды. Сонда "табиғат дегеніміз қарапайым математикалық ойлау элементтерінің жүзеге асуы" болып шығады. "Мен таза математикалық конструкциялар арқылы табиғат құбылыстарын түсінуге бастайтын кілтті тауып беретін ұғымдар мен заңдылықтарды таба алатындығымызға сенімдімін. Таза нағыз шығармашылық бастау математикаға тән" деп жазды осы жайында А. Эйнштейн.

Шығармашылықты математикалық шығармашылыққа ғана тән қылу қателіктің салдары еді. Математикалық тәсілдерді белсенді де жемісті пайдалануды танымдық үдерістің мәні ретінде қабылдау - қателік. Рас, математика табиғаттың маңызды заңдылықтарын жіктеп бөлуге қабілетті. Бірақ ол өздігінен ғана соны жасамайды. Өйткені ол қандай да бір ғылымның пәндік мазмұны ашылатын лайықты форма болғандықтан да солай қабыл алынады. Математика тілінде көрсетілген гипотеза нақты ғылымдық пәннің мазмұны туралы гипотеза болып қала береді. Ол - жалпылама сипатқа ие абстрактылы ақиқат емес. Сондықтан тек қана оның пәнге лайықтылығы математикалық форманы жемісті әрі практикалық форма етеді. Оның нәтижесінде болжам теориялық жағынан қатты дамыған салада өсіп-өнеді.

Бұл ғылымдарда теория мен болжамның бұдан сол бұрын ғылымилықтың өлшемі рөлінде ешқандай көріне алмайтын сияқты болған өлшемдер қалыптаса бастайды. Мысалы, теорияның әдемілігінің өлшемі, оның қарапайымдылығының өлшемі және т.б. Бұл жерде мәселе қандай да бір қағидалардың, болжамдардың, тіпті, жалпы алғанда, теориялардың тікелей эксперименталды жолмен тексерілуі өте үлкен қиындықтарға кезігетіндігінде, арашалау және т.с.с. процедуралар керектігінде емес. Мұны Эйнштейн (А. Эйнштейн осы жайында былай деп айтқан: "Ақиқатқа жетудің алуан түрлі тәсілдерін ортақтаса отырып пайдалануды аса маңызды нәрсе деп білемін. Солай дегенімде мен біздің моральдық ыңғайларымыз бен талғамдарымыздың, біздің әсемдікті сезінуіміздің және діни түйсіктеріміздің біздің ең биік жетістіктерге жетуде бізге қолқабыс ететіндігін айтпақпын") де, Бор да, Гейзенберг те және т.б. ірі ғалымдар жақсы түсінген - терең адами, адамгершілік мән-мағынаға ие өлшемдер "ілезде, бірден" ғылыми тұрғыдан орнықты өлшемдерге айналады. Олар үлкен еңбекпен қойылған эксперименттер қол жеткізген нәтижелерге алып келеді.

К.Маркс адамның әлемге деген қатынасының тәсілдерін талдай келе, адамның табиғатты игеруі дегеніміз адамның өзінің табиғаттағы орнын сезіну екендігін корсетті. Ғылым ондағы және оның өз ішіндегі әрекеттің бөлініс түрінің басымдылығына қарамастан, жалпылама еңбек ретінде, ғалымның танымдық үдерістегі шындыққа деген салыстырмалы түрде біртұтас қатынасын сақтайды. Әрі бұл біртұтастық ғылымилық өлшемі болып адам әрекеттерінің басқа формаларының - өнердің, әлемге деген практикалық рухани қатынас тәсілінің де өлшемі алынатын білімнің мазмұны мен негіздемесі болып табылады. Ал "таным мәселелері, сол танымда ашылатын болмысқа деген қатынастың басқалардан оқшауланып, бөліп-жарылып алынған гносеологиялық қыры болып көрінбейді" , керісінше, адамның әлемге деген біртұтас қатынасың контекстінде алынады. Адам мен әлемнің арақатынасын осылай деп түсіндіруде білімнің ақиқаттығының ғылымнан тысқары жатқан өлшемдерінің бастауы мен түсіндірілуі жатыр.

Адамның әлемге біртұтас қатынас қалыптастыруға деген қабілеті (оның дамыған формаларын қоғам дамуының ертедегі тарихи кезеңдерінде байқауға болады) бір қоғам түрлері тарапынан өрбітілсе, кейбіреулері тарапынан, керісінше, басып-жаншылады, бірақ ешқашан да толығымен жұлып алынып тасталынбайды. Ірі ғалымдар шығармашылығы олардың қалыптасқан әлем түсінігін "тесіп" шығуға деген қабілеттілігін көрсетуі, олардың ғылыми болжамдарды ұсынуы ғылыми танымның шындыққа деген тұтас көзқарас қалыптастыра алатындығын білдіретін сала екендігін сенімді түрде дәлелдейді, соған куәлік етеді.

Адамның әлемге деген танымдық қатынасының өзі және де соның құрамындағы ғылыми таным адам мен әлем арасындағы іштей байланыстың жоғалуына алып келмейді және де тұтастық қарым-қатынастарының күйреуіне де жол бермейді. Бірақ Жаңа дәуір ғылымы оның білімді өндіріске қызмет еткізуге бағдар алуымен табиғи қарым-қатынастарды бөліп-жарып тастауды және де сол бөлшектерді бір-бірінен абстрактылы тәуелсіздікте қарастырып, зерттеуді өзінің артықшылық тәсіліне айналдырып жіберді. Сондықтан, табиғатты тану мақсатымен табиғатқа бағытталған тәсілден басқа артық ештеңені білдірмейтін ғылыми тәсіл танымның мәніне айналып алды, сөйтіп, өзін мақсат орнына қойып қойды және де ғылыми ізденістің негізгі мазмұнын құрды. Бұл жерде табиғатқа деген біртүтас қатынасты жоғалтып алу мүмкіншілігі артады. Ол мүмкіншілік шындыққа айналады - сөйтіп, ғалым алдында оның өзіндік қана "шындығы" тұрады. Сол шындықта ол үшін бүкіл табиғат орналасқандай.

Ғалымның нақты тәжірибесі әлемді осылай көруді одан да бетер нығайта бекітеді. Әрбір жеке ғылымның өзіне тон "шындығы" бар. Олар сол "шындықты" танудың арнайы тәсілдеріне ие, өздерінің "пәндік тәнін" өсіреді, сөйтіп, күн артқан сайын мамандана береді. Дәп сол кезде қызық жағдай қалыптасады, ғылымның дамыған "пәндік тәні", яғни оның барлық пәндік мазмұны, тәсілдері мен әдістері, оның ішкі логикасы мен құрылымы -осылардың барлығы ғылымның ары қарай дамуына кедергі болады. Ол инерция алады, қатып қалады, сөйтіп, шығармашылық өз-өзін дамыту қабілетін жоғалтады.

Физика тарихы, әдетте, мұндай дағдарыс күйінен шығу мүмкіншілігінің ғылымның негіздерін шығармашылық тұрғыдан қайта қарау арқылы ғана болатындығын көрсетеді. Сонда зерттеуші ғылымның қалыптасқан кезеңіне, бастапқы кезеңге қайта оралады. Оның генезисінің шешуші, түбегейлі өзгеріс әкелген кезеңін талдауға қайта оралады. Бірақ соның өзі ғылымды оның табиғатқа деген бастапқы қатынасында белгілі бір қайтадан құруды білдіреді. Сол кезде ғылымның шындықпен байланысының көптүрлілігі (ғылымның дамуы барысында арашаланып қалған көптүрлілігі) қалпына келтіріледі. Сонда ғылымның бұған дейін теорияның формалданатын құрылымдарының астында жасырулы нағыз пәндік мазмұны ашылады.

Зерттеуші ғылымның және оның кейбір теорияларының дамуының шығармашылық үдерісін қалпына келтіреді. Бірақ зерттеуші оларды кері қарай қарастырып, ғылым дамуының шешуші кезеңдеріне шығармашылық "серпілістер" кезеңін, яғни ғылымның біртіндеп дамуының үзілістерін жатқызады, сөйтіп, солар арқылы ғылымның бейнесін қалпына келтіреді. Сол жағдайда ғалым ғылымды оның шындыққа деген қатынасында түгелдей қамтиды. Өзіне дамытудың мүмкіншіліктерін ашады, сол мүмкіншіліктерді құр ашып қоймай, жүзеге асырады, сөйтіп, танымдық үдерісті өз ұғымына лайықтайды. Біз ғылыми болжамды ғылыми танымның дамуының болмай тұрмайтын, міндетті мезеті деп білеміз. Оған қоса, болжам, жалпы алғанда, сондай әрекет акті деп білеміз. Ғылым тарихында негіз салушы жалпылама мағынаға ие болжамдар сондай болады.

Ғылыми болжамды бұлай бағалау тым асыра сілтеушілік болып көрінуі де мүмкін. Ғылыми таным құрамында теория деңгейіне жетпейтін де болжамдар бар ғой. Мысалы, аса үлкен емес фактілер жиынтығын түсіндіруші болжамдар болады. Олардың мақсаты әлгі аталған фактілерді сол бар теория аясында түсіндіруде жатыр. Алдын ала жорамалдың сипаты бар "жұмыс болжамы" тағы бар. Ол ғылымның ең жемісті даму жолын іздестіруді мақсат етіп қояды. Оларда бағынышты рөлде және де өте шектелген күйде. Ақыр аяғында, ғылымның дамуы қате болжамдарға да толы. Олардың дамуы ғылымды ақиқат теорияларға әкелмейді, бірақ, жанамалап болса да дұрыс жол таңдауға өз үлесін қосады. Осы гипотезалардың барлықтары ғылымда орын алады, бірақ "ғылыми болжамы" ұғымына олар емес, жоғарыда сипатталған мағынадағы гипотеза сай түседі.

Ғылыми болжам деуге болатындарға М. Планктың кванттар туралы гипотезасы жатады. Энергияны дененің жұтуы және өзінің шығаруы туралы эксперименттер оларды классикалық сәуле шашу, шағылысу теориясы аясында түсіндіруді талап етті. Бұл, біз көргендей, ғылым дамуындағы жалпылама мезет. Планк сол талапқа сай болжамды ұсынды. Соның арқасында эмпирия мен бұрынғы теория арасындағы кереғарлық шешілгендей болды. Әдеттегідей, сол бір сыртқы кереғарлықтың ар жағында пәннің объективті қайшылықтары жатқан екен.

Шындығында, бұл жағдайда физикалық таным алғаш рет сапалық тұрғыдан мүлдем жаңа пәндік қайшылыққа кезікті. Кейінірек түсінікті болғандай, Планк мүлдем жаңа формамен - физика ғылымы үшін ең жаңа сала құбылыстарымен – микро әлем формасымен кезігіпті. Бірақ бұл құбылыстар классикалық физиканың кереғарлығы ретінде көрініс тапқан еді әрі дәл сол тұрғыдан оны М.Планк шешкен болатын. Дегенмен, бұл шешім түпкі мәнінде, микроүдерістердің мазмұнына лайық емес болды. Егерде кванттық механика дамымаған болса, онда Планк болжамы ad hoc гипотеза болып қала берер ме еді (ол классикалық физика аясында солай болып қалған да еді), кім білсін?! Сол кванттық механикамен байланысында Планк болжамы өзінің бүкіл мәнділігінде қайта ашылды. Планктың кванттар болжамы классикалық механикаға да, кванттық механикаға да тиесілі болып шықты. Бірақ олардың әрқайсысында болжам әр түрлі мәнге ие болды, әр түрлі мазмұн және де ортақтық деңгейін тапты.

Берілген болжамның осы бір ерекшелігі жалпылама сипатқа ие: ол билігі бар ғылыми дәстүрдің түбегейлі бұзылуы жағдайында, яғни ғылыми революциялар кезінде алға шығатын болжамдарға тән. Мұндай гипотезалар бір қырымен өткен дәстүрге қарап тұрады, өйткені олар әлемнің ескі ғылыми картинасы арнасында жасақталған әрі сол картинаны сақтап қалу үшін жасақталған. Әйтсе де, бұл болжамдар бір мезетте жаңа ғылыми үдерістерге де тиесілі; ол аз болса, ондай гипотезалар сол үдерістердің мазмұнын құрайды, жаңа ынталылық тудырады және жаңа шындықты жаңаша түсінуге алып келеді.

Ендеше, мұндай болжамдар теориядан теорияға ұласқан ғылыми білімнің даму формасы болып қана қоймай, ғылыми танымның жаңа сапалық деңгейіне өту формасы болып шығады. Ал басқа сапалық деңгейге өту дегеніміз (Планк болжамында болған мүмкіндік) теориядан теорияға "секіруден" гөрі, "біртіндеп дамудың үзілісі" деуге көбірек жақын. Сондықтан да мұндай болжамдар олардан жалпылылық деңгейі аздау болжамдарға қарағанда өте мазмұнды болып келеді. Бірақ бұл әлеуетті байлық деп айтуға болады. Ол тек ғылыми революция кең мәтінінде ғана сыртқа шығарылады (экспликацияланады). Ал сол болжамды айту кезеңінде ол дәл сондай айтарлықтай айқын түсінікті болмауы да мүмкін; оның әлеуеті болжамдар логикасының жаңа әлем картинасының дамыған пәнділігімен іштей бірлігінде жатыр.

Планк болжамы, айтқанымыздай, түсіндірмелік болжам сапасында алға шығарылған еді. Бірақ бұл гипотезаның ішкі терең кереғарлығы (сол кереғарлықтың дәл өзі кванттар болжамын өте маңызды етті) оның шағылысудың классикалық сипатын кванттық жаратылыста түсіндіргендігінде. Кванттар болжамы классикалық шағылысу теориясы мен классикалық физикаға оғаш тәсілмен алынған эксперименталды мәліметтер -шағылысудың дискреттілігі ұғымын енгізумен - арадағы кереғарлықты шешкен болатын.

Шағылысу кванты ұғымы - классикалық физика аясында бос сөз (нонсенс). Планктың өзі бұл ұғымды жасанды, уақытша тәсіл деп есептеді. Ол кейінірек нақтыланған шағылысудың классикалық заңымен алмастырылады деп есептеген. Әйтсе де, "осы фактіні" (энергия квантын - А.К., А.Н.) классикалық теориямен үйлестірудің көптеген неше түрлі талпыныстары болды. Бірақ әрдайым кереғарлықтың теорияның негіздерінің өзін терең қамтитындығы соншалықты, оған қол тигізбей ұстап тұруға еш мүмкіндік болған жоқ. Сондықтан да, басқа еш амал қалмағандықтан, теорияның негізгі қағидаларын қайта қарау керек болды" . Оларды, физиканың түрлі саласында кванттар болжамы арқылы түсіндірілуін тауып жатқан көптеген құбылыстар ашылғанына қарамастан, қайта қарау ұзаққа созылып кетті. Ұзақ уақыт бойына (жиырма жылдан астам) "физиктер белгілі бір құбылыстар тобының осы бір кванттық сипаттамасына ортақ интерпретация табамыз деп әуре-сарсаңға түсті" . Тек әуелде Бор теориясы дамығаннан кейін, соңыра квант механикасы дамығаннан кейін бұл мақсат жүзеге асты. Соған дейінгі уақыттың бәрінде кванттар болжамы болжам күйінде ғана қалып қойды, ол - ол ма - тіпті, мәртебесі анықталмаған гипотеза күйінде болды.

Гипотеза, әсіресе, жалпылама болжам, әлем картинасын және ғылымның жалпыға ортақ дүниетанымын түбегейлі өзгертетін болжам көп уақыт бойы өз дәрежесіне лайық негізделмеуі де мүмкін. Ф.Энгельс гелиоцентристік Коперник жүйесі жайында былай деп жазған болатын: "Коперниктің күн жүйесі үш жүз жыл бойы болжам күйінде болған, өте ықтимал болжам болса да, бірақ болжам деген аты бар. Леверье сол жүйенің мәліметтері негізінде оған дейін белгісіз болып келген тағы бір планетаның бар болуы тиістігін дәлелдеп қана қоймай, есептеулер жүргізу барысында оның аспан кеңістігіндегі орналасқан жеріне шейін анықтап бергенде және де содан соң Галле әлгі планетаны (ғаламшарды) шындығында тауып берген кезде ғана Коперник жүйесі дәлелденген болатын" .

Бұған қосатынымыз - ол планета табылуы тиіс еді, оның ашылуын ғылымдағы басым дүниетаным күткен де болатын (Эйнштейн соған ұқсас жағдай туралы былай деп айтқан болатын: "1919 жылғы күннің тұтылуы менің Болжамымды дәлелдеп бергенде мен еш таңырқаған жоқ болатынмын. Керісінше, Болжамыма дәлел табылмағанда ғана аң-таң болып аңырар едім"). Кезінде Галилейдің Кеплерге жазған хатында ол басым дүниетанымның ғылыми әрекет формаларымен байланысын атап көрсеткен еді: "Кеплер, адамдардың тым ақымақтығына күле қарайық. Осы университеттің мыңдаған шақырулардан аспид сынды табандылықпен планеталарға да, Айға да, телескопқа да қарауды қаламаған философтары жайында не дерсің. Расында, аспидтің құлағының жоқтығы сияқты, бұл ғалымдардың да көздері ақиқат сәулесін сезбейді" .

Білімді дамытудың теориялық формасы есебіндегі болжам ғалымның дүниетанымымен терең байланысты. Шағылысудың классикалық сипатын негіздеу мақсатымен өз болжамын жасаған Планк кейінірек оны классикалық физика шегінде ұстап тұруға тырысып бақты. Өйткені ол "болжам тек мақсатқа сай физикалық дүниетаным арқасында ғана кең тарала алады және сұрақтарды дұрыс қоюға жағдай жасай алады" .

Бірақ Планк болжамы классикалық жаратылыстану мен соған сай дүниетанымға тиесілі болмай шықты. Ол болашаққа бағыт алған әрі сол болашақты белсенді құраушы гипотеза болып шықты. Планк гипотезасы лайық мазмұнға ие болатын біртұтас теория ретіндегі кванттық механика әлемнің классикалық картинасынан үзілді-кесілді бас тартуға әкелді және де дүниетаным мен ғылым әдіснамасындағы терең өзгерістерге мұрындық болды.

Физикалық ғылымның қазіргі деңгейі, салыстырмалы түрде, теориялық физиканың дербес дамуымен анықталады. Рас, оның теорияларының аясында белгілі бір дәрежеде практикалық маңызы бар кескіндер да жасалады. Демек, теория қайткен күнде де экспериментке ауысады. Бірақ эксперимент ұғымының өзі де әбден өзгерді. Физиканың көзге көрінерлігінің жоғалуының нәтижесінде - бұл жоғалту физиканың тікелей сезімдік тәжірибеде берілмеген пәндік аймақтарға бағыт алуы нәтижесінде теориялық таным рөлінің өскендігі соншалық қандай да бір теорияның эксперименталды тексерілуі деп оның қандай да бір кезінде тәжірибеге шыққан басқа теорияларға сәйкестігі айтылып жүр. Демек, жанама, оны орталық буын арқылы жүзеге асып отырған тексеріс деуге болады.

Біз ғылымның нақты практикасымен есептесуіміз керек. Ал ғылымның практикасы сондай - физикалық шындықты теориялық игеру оқшауланып, өзінің дербес негізінде дамып отыр. Соның нәтижесінде ғылыми танымның біз қарастырған формаларының белгілі бір деформациясы байқалады және де, бірінші болып - болжам мен теория арасындағы шекараның жойылуы байқалады. Қазіргі теоретиктер терминологиялық тұрғыдан болжамды теориядан ажыратпайды деуге болады. Осылайша, қазіргі заманауи суперсымның физикалық теориясында барлық теориялық әрекеттер теория деген атқа не. Дегенмен "ол (теория - А.К, А.Н.) біздің Ғаламды суреттейді ме әлде жай ғана теориялық құрылым ба?" деген сұрақ жауапсыз қалады. Соңғы жорамалдан басқа түк болмай шығуы да мүмкін. Осы теорияны құрушылардың бірі оның артықшылықтары туралы былай дейді: "Бұдан бұрын белгілі теориялармен салыстырғанда суперсым теориясында параметрлерді экспериментпен сәйкестендірудің мүмкіншілігі жоқ" .

Демек, басқа теориялар ондай мүмкіншілікке ие деген сөз. Ондай болса эксперименттің рөлі өте қатты өзгереді: егерде теорияны параметрлерді сәйкестендіру арқылы экспериментке сай қылуға болатын болса, онда теорияның ақиқаттығының өлшемі ретіндегі эксперименттің мағынасы жоғалар еді. Сондықтан да қазіргі физика екі-мүшелі (теория-эксперимент) болудан қалғаны қашан; ол көп құрылымды және полифониялы.

Бірақ егерде сол ғылымның әдіснамасы классикалық және постклассикалық әдіснамаға жақындамаса, ол дұрыс емес деудің де қажеті жоқ. Ол өзі қандай болса, сондай. Мұнда модельдік болжам тәсілінің дамуының белгілі бір мирасқорлығын бақылауға болады; оның формасы классикалық формадан онда модельдер тікелей көрнекі мағынаға ие болған кезден әбден алшақ кеткен, бірақ та ортақ ұстаным қалып қойған. Онда модель аналогия болып табылады. Математикалық болжамның рөлі қатты өсті, бірақ ол да дәстүрлі формадан тым алшақ түрде: теңдеулер формасы емес, математикалық формализм (егерде математикалық физиканың кең-мол арсеналы барлығын ескерер болсақ, онда формализмді таңдаудағы қайсыбір анықтықтың өзі бірдеңені білдіреді) алынады. Гипотетикалық-дедуктивті тәсіл де өзінің ары қарай дамуын жалғастырады .

Сонымен, қазіргі физиканың оның ең алдыңғы қатарлы салаларындағы дамуы терең болжамдық мазмұнға ие. Сонда болжамдар алдыңғы теориялардың басын біріктіріп, жалпылау ретінде көрінеді, яғни ғылымның осы бір даму деңгейінде гипотезаның жаңа формасы туындайды. Ол болжам бірқатар физикалық теориялар синтезінен тұратын болжам.

Гипотеза (болжам) - шығармашылық. Бірқатар физикалық концепцияларды талдауымыздың нәтижесінде ғылыми танымның даму барысында болжамның маңызды рөлі барлығы танылды. Ғылымның даму барысында болжам да дамиды, өзінің формасын өзгертеді. Ол өзі көрнекілеп отырған пәннің мазмұнына үнемі қарайлап отырады. Гипотеза аналогия, жорамал, ғылыми фантазия, қиял сияқты сатылардан өтеді; бір жағдайда болжам ықтимал пікір рөлін атқарады, басқасында - түсіндірмелік рөл атқарады; ал, ақыр соңында, өзінің ең дамыған формасында - ғылыми болжам формасында - өзінің ұғымына сәйкестік дәрежесіне жетіп, дамып, жаңа пәнмен байып, ғылыми теорияға айналады. Бірақ сол жағдайлардың барлығында болжам танымның дамуындағы терең шығармашылық мезет ретінде қалып отырады. Ол - жаңаға, бұрын естіп-білмегенге деген "серпіліс". Болжам өздігінен қалай мүмкін болмақ? Танушы субьектінің іс-әрекетіндегі немесе объективті шындықтағы не нәрсе болжамды мүмкін етеді?

Болжамның объективті негізі болып адамның әлемге деген қатынасынан туындайтын кереғарлық табылады. Шындықты іс-әрекет арқылы итеру формаларының бірі болып табылатын таным заттың әлемді адамның күн өткен сайын игеру үстіне итеруінің бағытында дамиды. Осыдан-ақ сол бір тірі, ақиқат үдерісті теориялық тұрғыдан бейнелеу дегеніміз оның идеалды формалары әрі солар өз ішінде кереғарлық туындатады. Адамның игеріп отырған объективті шындығы, адамға пән болған объективті шындық жалпылауыш логикалық формаларда шындықты іс-әрекет арқылы итерудің идеалды тәсілі ретінде көрінеді. Адамның ойлауының логикалық ретінің объективті негізі осындай, оның кейбір формаларының туындауы да сондай.

Осылайша, пән адамға бірден оның барлық байланыстарының сан алуандылығында, біртұтастығында берілмеген, бірақ оның мазмұнын ашу адамның қолында бар құралдарымен пәнділікті игеру барысында орын алады. Игерілген пәнділік адамның игілігіне айналады, сондықтан оның анықтамалары ойлаудың логикалық анықтамаларына айналады.

Зерттеушілер болжамды жаңа пәнділік пен пәнді теориялық игерудің бұрынғы формасы арасындағы кереғарлық деп түсінгендегі олардікі рас, бірақ олардікі аяғына дейін ақиқат емес. Болжамды бұлайша түсінудің шетінде шындықты теориялық игерудің формалары адамның табиғатқа бағытталған іс-әрекетінің идеалды формалары екендігі туралы ой қалып қояды. Сөйтіп, олар табиғи әлемнің объективті заңдылықтары арқылы анықталады. Бұдан болжам "жаңа айғақтар" мен ескі теория арасындағы кереғарлықты емес, игерілген және игерілмеген пәнділік арасындағы терең объективті кереғарлықты шешеді. Бұл кереғарлықтың объективтілітінде болжамның да әлгінің формасы ретіндегі объективтілігінің түпнегізі жатыр.

Игерілген және игерілмеген пәнділік арасында адам өтпестей шекара жатқан жоқ (адамның осы шақтағы әрекеті сол "шекара" болып табылады), сондықтан таным суъбекті сол бір шекаралық аймақтан танылмаған, бұрын-соң естімеген жаңа әлденені көре қояды. Сырт түрінде бұл мезет, мысалы, "жаңа айғақтарды" ашу болып табылатын ғылыми танымда көрінеді. Ол айғақтар бір жағынан зерттеудің ескі саласына тиесілі сияқты, екінші жағынан - сол саланың шегінен шығып, жаңаға бағыт алады. Дәп сол бір қызық -не ескі емес, не жаңа емес әлгі пәнділікті болжам теориялық формаға ұстап алады. Жаңа пәнділікті игеру үдерісі объективті болғандықтан, ал болжам адекватты теориялық форма болғандықтан, болжам әбден қажет сипатқа ие. Болжамды таным үдерісінен түбегейлі түрде түбірімен жұлып тастауға болмайды. Ол - таным үдерісінің дамуының жалпылама формасы.

Болжамды объективті түрде туындататын пәнділік сипатын нақтылай отырып, сол пәнділіктің жаңа екендігін атап айту керек. Бірақ бастапқыда жаңа пән бұрынғы теориялық тәсілмен (ал сол тәсілде бұрынғы пәнділік көрінетіндігі есімізде) зерттелетіндіктен, оның мазмұнында бұрынғы пән бар сияқты сезім пайда болады.

Сонымен, болжамның ішкі мазмұны мынандай: ол теориялық түрде ескі пәндіктен жаңасына өтуді көрсетеді, ол әлгі жаңа пәндікті уысына түсіріп, пәнді теориялық игерудің қолда бар тәсілін трансформациялайды. Болжамдағы ең жұмбақ нәрсе оның жаңа пәндікті уысына қалайша түсіретіндігі. Жаңа пәнді теориялық таныту ескі теориялық форманың құралдары арқылы жүзеге аса алмайды - ол ескі форма ескі пәнге лайық болатын, ал жаңа пән өзіне лайықтыны талап етеді. Болжамның дәл осы бір тұсымен сол гипотезаны мистификациялайтын концепциялардың барлығы байланысты.

Шындығында болжамды логикалық жолмен негіздеп беруге болмайды. П.В. Копнин оны "логикалық қылмыс" деп дұрыс айтады. Болжам, шынында да, логикалық жолмен жеткізіле алмайды. Бірақ мынаны нақтылау керек - ол болжамның алдындағы логика құралдары арқылы жеткізіле алмайды және де тек сол логика тұрғысынан болжам дегеніміз "логикалық қылмыс". Бірақ болжам ұсынылған соң, негізделген соң, тіптен, дәлелденген соң, ол жаңа теория тұрғысынан керемет қисындылық танытады. Болжам деп аталатын дүниенің Адамның танымдық іс-әрекетінде алатын орны қандай?

Болжамды шындығында сол гипотезаның алдындағы ескі логикалық формада негіздеуге болмайды, бірақ "болжамға дейінгі" кезеңде өзге логикалық құрал да жоқ, ендеше, болжамды логикалық түрде ғана негіздеуге болмайды. Болжамды адам іс-әрекетінің бір мезеті ретінде ғана түсінуге болады. Оны адамның еркін іс-әрекетінің, "өзін-өзі шарттайтын, өзінің логикасы қылып заттардың имманентті логикасын алатын" үдеріс түріндегі іс-әрекетінің бір мезеті болып түсіндіріледі. Бұл үдерісте адам өзін-өзі жасайды, өзін әмбебап жан иесі ретінде қайта туындатады. Адам "өзінің пәні ретінде текті - өзінің жеке тегін болсын, басқа заттар тегін болсын" қарастыра алады.

Болжам - әмбебап адамның шығармашылығы "пәнге, затқа, оған тиесілі өлшем беруге" қабілетті адам, өз шегінен шығуға әрі осы мағынасында, осы шақта тұрып сол бір мезетте мақсат көздеген сала - болашақта - қазіргінің себебінде де тұра алатын адам. Осы арқылы болашақ теория логикасының болжамда алдын ала белгілі болуының себебі көрінуде. Болжам шындықтың бұрынғы өлшемін жарып шығады, сөйтіп, адамның жаңа шындығының жаңа өлшемін туындатады. Бұл жаңа өлшем бұрынғы тұғырнамаға қарағанда, "өлшемсіз", мәнсіз. Сондықтан да ол түсініксіз болжам, түсіндірілмеген болжам болып қалады; болжам бұрынғы логика тұрғысынан "алогикалы" және оның құралдары арқылы беріле алмайды. Сонымен, "болжам... бір өлшемнен басқа, жаңасына қарай ескі өлшем шегін бұзған, жалпыға ортақтық тапқан, кереғарлық арқылы қозғалу болып табылады, яғни заттық теориялық материалды өлшемсіз көрсету болып табылады" . Болжам логикасын дамыған теорияға жапсыру жаңа өлшем аясында соған тиесілі логикалық құралдарды пайдалану жолымен жүзеге асырылады.

Адам шығармашылығы ретіндегі болжам табиғи байланыстардың қатал себептілігі, пәндіктің мазмұны ретіндегі табиғи қажеттілігі мен адамның өзін еркін түрде сезінуі (Осыған байланысты Ю.М. Бородай былай деп жазады: "Кез келген түрдің өлшеміне сай арнайы құрастыру қолынан келетін, соның арқасында өзін-өзі санасынан өткізуші... адам, Гегельдің сөзімен айтқандағы, табиғаттың өзін-өзі тануға қол жеткізген полюсі, діңгегі болып табылады") арасындағы қайшылықты шешу болып табылады. Бұл қайшылық жалпылама сипатқа ие. Оның негізінде адам мен әлем қатынасы тұр. Ол қатынас болжамда тек теориялық формада көрінеді. Ол таным қозғалысының ішкі, өзіндік кереғарлығы болып табылады. Ол кереғарлық адамның нақты практикасында шешіледі, ал болжам үшін - ғылым практикасында шешіледі. Сондықтан да практика, эксперименттің болжамды растаудағы рөлі зор. Ғылыми теория болжамның болашағы ретінде, оның дамыған нақтылығы ретінде түсіндірілуі мүмкін болғандықтан, болжамның пайдасына шешілетін соңғы, ақтық эксперимент (ол туралы зерттеушілер коп дауласады) ретінде практикалық тұрғыдан ақиқат теория қарастырылады және де сол аталғандай теория деңгейіне жетіп барып болжам өзінің бүкіл әлеуетін жүзеге асырады.

Гипотеза // Диалектическая логика:

Формы и методы познания.

- Алма-Ата: Наука, 1987. - С. 115-159.

ТЕОРИЯ

Жабайхан ӘБДІЛДИН

Теория - нәрсе жөніндегі білім толық іске асатын логикалық ойлаудың күрделі, дамыған формасы. Дәстүрлі логика теорияның логикалық табиғатын мүлдем зерттемеді, ол негізінен пайымдау, қорытынды және таным әдістері сияқты логикалық формаларды талдаумен шектелді.

Теорияның ойлау формасы ретінде алғашқы логикада қарастырылмауы сол кездегі ғылым мен ғылыми ойлаудың әлі дамымағандығымен байланысты.Үйіліп жатқан кірпіштер үйді құра алмайтыны тәрізді, жеке ұғым, пайымдау, қорытындылар өздігінен жүйеленген білімді бермейді. Теориялық танымды (теорияны) тек тұтастық, яғни ойлау формаларының өзара ішкі байланысы құрады, теория түрлі пайымдаулар, ой қорытындылары мен ұғымдардың нақты бірлігі болып табылады.

Диалектикалық логиканың ғылым ретіндегі маңызды міндеті - теорияның мәнін ашу болып табылады . Бірақ оны сипаттау, салыстыру, эмпириялық жалпылау арқылы тану мүмкін емес. Теорияның өзін түсіндіруге деген тырысушылық қазіргі кезде эмпириялық қарастыру әдісінің шегінен шыға алмай келеді. Бұл зерттеулердің авторлары негізінен бір теорияны екіншісімен салыстыра келе, ортақ ұқсастықтарын анықтауға тырысады, осылайша теория үшін ұғымдардың үш тобы қажет деген тұжырым жасайды: ұғымдардың бастапқы жүйесі, қорытындысы және ұғымдарды байланыстыратын топ. Осы ұғымдарды сипаттай келе авторлар ары қарай жаратылыстанушы-ғалымдардың (Эйнштейн, Дирак, Мандельштам және т.б.) пікірлеріне сүйене отырып, теорияның экспериментке қатынасын, интерпретация мәселелерін және т.б. қарастыра бастайды.

Жоғарыдағыдай қарастырудың кемшілігі - теорияның мәні, субстанционалды айқындығының ашылмай, теориялық түсініктің адамның заттық, практикалық әрекетімен байланысының көлеңкесінде қалып қоюында болып отыр, себебі теорияның жекелеген элементтерін сипаттау оның ұғымын беріп, мәнін ашу болып табылмайды. Ол тек нақты теорияның түзілу әдісі, жалпы анықтығы белгілі болғанда ғана жүзеге асуы мүмкін. Лениндік әдіснамалық принцип бойынша қандай да болмасын нәрсені түсіну үшін алдымен оның белгілерін жай тізіп көрсетіп қана қоймай, сонымен катар пайда болу мен дамуы барысында да зерттеу қажет".

Диалектикалық логика біздің алға қарай қадам басуымызды талап етеді. Нәрсені шын мәнінде білу үшін оның барлық қырларын, байланыстары мен "жанамаларын" жан-жақты білу, қамту қажет". Диалектикалық қарастырудың айрықша белгісі ретінде Ленин қоғамдық практика және ақиқат нақтылығы ұстанымы енген даму мен "өздігінен қозғалу" барысындағы зерттеулерді атап көрсетеді...

Марксизм-ленинизм негізін қалаушылар теорияны сипаттаумен ғана шектелмей, оның мәнін, субстанционалды анықтамаларын ашуға ұмтылды. Олар теория мен адамның заттық іс-әрекетінің байланысына ерекше көңіл аударды.

Ғылыми-теориялық таным дамуында ішкі логиканы жоққа шығармай, теориялық түсініктердің бір формасынан екінші бір формасына өтудің басты себебін олар қоғамның практикалық әрекетінің дамуы мен өзгеруінен көрді. Олардың пікірінше, "XVII ғасыр метафизикасының құлдырауына XVIII ғасырдың материалистік теориясы ықпал етті, бұл теориялық қозғалыс өзін сол кездегі француз өмірінің практикалық өзгеше сипатымен түсіндіреді. Ол өмір тікелей шындыққа, яғни жердегі мүдделер мен ләззатқа бағытталған болатын. Оның антитеологиялық, антиметафизикалық, материалистік практикасына антитеологиялық, антиметафизикалық, материалистік теориялар сай болуы керек еді. Метафизика өзіне деген сенімді жоғалтты'".

Келесі бір жерде философияның, философиялық теорияның қоғамның практикалық әрекетімен байланысына ерекше көңіл аудара отырып, Маркс пен Энгельс өз еңбектерінде былай деп жазады: "Бірінші рет философияға спекулятивтік және миетикалық эмпирия деп анықтама берген Фейербахтың айтуы мен дәлелдеуі бойынша, философия бар заттардың жайы туралы абстрактылы көрініс. Шындығында мәселе былай, философия трансценденталды, абстрактылы болғандықтан өзін әлемнен, бар заттардың жайы мен нақты адамдардан алшақ тұрғандай сезінуі мүмкін. Бірақ, философия нақты әлемнен ажыраған жоқ, сол себепті оның сыртынан өздігінше үкім жүргізуге, болып жатқан жағдайларға тікелей араласуға күші жетпей, абстрактылы практиканы қанағат етті .

Егер де философиялық теория шындықты, қоғамдық қарым-қатынасты бейнелеудің абстрактылы-теориялық әдісі болса,онда мұндай үздіксіз байланыс барлық ғылыми теорияларға - өмір, өндіріс және адамның заттық әрекетіне тән. Барлық ғылыми теориялар эмпирия, тәжірибе және өндіріс әрекеті жалпы жағдайлардың айқын көрінісі болып табылады. Теорияның шындықпен, өмірмен нақты байланысына назар аудармастан оның ұғымын ойлау формасы ретінде мазмұндау мүмкін емес. Сол себептен теорияның мәні бір теорияны екіншісімен ғылыми салыстырғанда анықталатын абстрактылы-жалпы емес, теорияның мәні мен субстанциясын тек неғұрлым кең, яғни адамзаттық практика мен рухани әрекет кіретін бүтіннің құрамында ғана ашуға болады.

Сонымен теория деген не? Адам ойының дамыған қандай формасын біз теория деп айта аламыз? Диалектикалық-материалистік логикада теория объективті, нақты бүтіннің рухани табиғаты жасалатын ойлаудың күрделі формасы ретінде түсіндіріледі. Теорияның негізі іштей тұйықталған, іштей аяқталған тұтас заттық әрекет болғандықтан, тұтастық, ең алдымен адами заттық практикалық әрекетте беріледі. Нәтижесінде кейбір заттық шындықты тұтас құра алатын адамның практикалық іс-әрекеті аяқталған болып саналады. Мысалы, құрылысшы үйді салып болғанда ғана өзінің әрекетін аяқталды деп санайды. Мұндағы құрылысшының нақты үйі жобалаушы ұйым үшін нақты (теориялық) болмыс болып табылады. Осылайша, теория-тұтасқан әрекеттің формасы болады. Теорияда қандай да бір тұтас құбылыс жан-жақты, басынан аяғына дейін жасалады.

Мұндай жағдайда мына нәрсені ескеру қажет, кез келген практика, кез келген әлеуметтік-мәдени жағдай теорияға, шындықты ғылыми-теориялық бейнелеуге деген қажеттілікті туындатпайды, нәрселердің заттық, табиғи формасына емес, тек табиғат нәрселерінің заттық және денелік тіршілік етуіне қатысты болатын үдерістердің қайта түрленуіне, олардың жалпыға ортақ анықтамаларына, ішкі өзара байланыстарына бағытталған капиталистік өндіріс қалыптасқан кезден бері пайда болған айрықша тарихи практика, тұтас заттық әрекет қана теорияны қажет етеді. Бұл кезеңдегі практика үшін табиғатқа деген әмбебап көзқарас, жалпы табиғат күшін бағындыру, түрлі континенттер мен халықтардың жергілікті тарихын дамушы адамзаттың біртүтас тарихына айналдыру тән болды.

Жаңа заманнан бастап заттық әрекет (еңбек) анағұрлым жалпыланған формаға көбірек ие бола түседі. Егер бұрында өндіріс әдісінің барлығында еңбектің бір ғана түрі, мысалы, басқасының барлығын анықтайтын егіншілік болса, онда буржуазиялық қоғам біртіндеп әрекеттің барлық формаларын өнеркәсіптік еңбектің бір түріне айналдырады. Капитализмдегі еңбек бөлінісінің дамыған жүйесінде тауарлық айырбас барлығын қамтыған уақытта, өндірістің мақсаты абстрактылы байлықты өндіруге әкеп соғады. Капиталистік байлық деп бір формадан келесісіне өтіп отыратын және өзін үздіксіз осу арқылы сақтай алатын капитал болған құнды айтамыз. Байлық, яғни оның нақты формасындағы тарихи жинақталған еңбек жалпыны қанау құралына айналады, өйткені кез келген тауар оның өткінші тіршілігінің формасы болуы мүмкін және солай іс жүзіне асады да. Еңбектің кез келген түрі абстрактылы байлық өндіретін еңбек, яғни жалпы еңбек болады. Мұндай жағдайда еңбектің анықталуына деген талғаусыздық пайда болады. Нақ капитализм дәуірінде еңбектің жалпы анықтамаларын түсінуге ғана емес, сонымен қатар ойлаудың ерекше формасы ретіндегі теорияның қалыптасуына да нақты жағдай жасалады. Алайда өндірістің буржуазиялық жүйесіндегі заттық әрекеттің, еңбектің, қоғамдық қатынастардың жатсындырылған сипаты абстрактылы байлық кейпіндегі еңбектің жалпы мәнін бұрмалап, өшіріп қана қоймай, сонымен қатар ғылыми теорияның ақиқат мәнін түсіндірмей, оның абстрактылы объектілер мен объективті шындыққа деген қатынасын бұрмалады. Сондықтан жатсындырылған қатынастар жүйесінің сыны ғана заттық әрекет пен теория табиғатының мазмұны болатын ұтымды танымға жағдай жасайды.

Осылайша табиғи тұтастық практикалық әрекет формасында қайта жасалады немесе қайта өзгертіледі. Мәселенің бұл аспектісін қозғаған Ф.Энгельс былай деп жазады: "Біз белгілі бір қозғалыстан кейін келесі қозғалыстың болатынын біліп қана қоймай, анықталған қозғалысты болғызу үшін табиғи жағдай жасауды, табиғатта тіптен кездеспеген қозғалысты туғызатын нәрсені анықтай аламыз (өнеркәсіп), - бұл түрінде мүлде кездеспейді, - осы қозғалыстарға алдын ала белгіленген бағытты және өлшемдерді бере аламыз" .

Теорияда адам белгілі бір қозғалыстың идеалды жалпы жағдайын ұғынады. Егер теорияның құрылымында материалдының идеалдыға өтуі жүзеге асса, онда нақты-практикалық қозғалыс барысында идеалды материалдыға өтеді. Шынында бұл айналу үдерісі қарапайым дерек емес, ол қарама-қайшылықтардың екі жағының өзара байытылатын күрделі диалектикалық қозғалысы. Мысалы, теорияның практикалық-заттық нақтылыққа айналу барысында теорияның дәлелденуі ғана емес,байытылуы да бірге жүріп отырады және керісінше, теорияда практикалық-заттық әрекетті рухани меңгеруде іс таныммен (бейнеленумен) аяқталып қана қоймай, заттық әрекеттің тереңдеуі мен жалпылануы да орын алады. Сонымен катар практикалық әрекет сияқты теорияда да өзіндік ішкі даму логикасы, ішкі импульс пен қарама-қайшылық бар екенін ұмытпау керек. Сондықтан да бүкіл тұтас үдерістің ішкі диалектикалық қарама-қайшылығы заттық әрекет пен теория дамуының себебі болып табылады. Тек осының барлығын тұтас бірге ескере отырып, заттық әрекет пен танымның дамуы туралы айтуға болады .

Барлығы да үнемі әмбебап даму үстінде болғандықтан, адамның заттық әрекеті де үзіліссіз өзгеріп отырады, ол өзгеріс тек сандық жағынан ғана емес, сонымен бірге сапалық жағынан да болатын өзгеріс. Даму сатылары ішінара байланысты болғанымен, олардың алдыңғы сатыларға ұқсамайтын өзіндік жеке негіздері бар, ол, өз кезегінде, бір-бірінен сапасына қарай ажыратылатын теорияларда көрсетіледі. Осыған мысал ретінде кванттық механиканың классикалық механикаға қатынасын айтуға болады. Бұл теориялардың негізінде заттық әрекет пен эксперименттің өзіндік әр түрлі формалары бар. Осылайша теория логикасының өзгеруі заттық әрекет (принцип) логикасының өзгеруіне себеп болады. Таным тарихындағы адам ойының даму сатыларының түрлері, категорияларды түсіну практикалық әрекеттегі болып жатқан өзгерістерді бейнелеудің нәтижесі. Адам әрекетінің жалпы мақсаттары негізінен бір болып қала бергенімен, тарихи үдерісте олар ор түрлі форма түзілімге ұшырады. Бұл үдеріс сөз жоқ адам ойына да әсер етті.

Теория мен объективті заттық әрекет арасындағы қатынас тікелей емес болса да, теорияда тұтастықтың қалыптасуы мен қолданылуына жалпы нақты жағдай жасалған. Оның үстіне объективті шындық пайымдаумен емес, заттық-практикалық әрекетпен жанасады. Сондықтан, Маркстің ұғым туралы белгілі қағидасын өзгерте отырып, былай деуге болады: теория адамның басына қондырылған және сонда өзгертілген өзгеше материя. Материалдының идеалдыға өзгеру қызметі адамның практикалық әрекетінің барысында іске асады.

Сол себептен теория практикалық әрекет формасы ретінде танылады . Расында алғашқыда біз заттық саламен, тұтас заттың өзімен қарым-қатынаста болдық. Бірақ оны қоғамнан, заттық әрекеттен тыс қарастыруға болмайды. Табиғатпен, әлеммен адамның барлық қатынасы қоғам және қоғамдық қатынастар арқылы жүзеге асады. Фейербахтың әлемге деген пайымдаушылық қатынасын сынай отырып, Маркс пен Энгельс былай деп жазады: "Фейербах өзін қоршаған, әрқашанда өзіне тең сезімдік әлемді өздігінен берілген деп, оның өнеркәсіп пен әрқайсысы өзінен бұрынғының өндірісін және оның қатынас тәсілін дамытып, әлеуметтік құрылыстың қажеттіліктеріне сай өзгертіп отырған тұтас ұрпақтар қатарының әрекетінің нәтижесі болатын қоғам, тарихтың жемісі екенін байқамады. "Қарапайым сезімдік анықтықтың" заттары оған тек қоғамдық дамудың, өнеркәсіп және саудалық байланыстың нәтижесінде берілген. Шие ағашы, басқа жеміс ағаштары сияқты біздің белдеуде бірнеше ғасыр бұрын сауданың нәтижесінде пайда болғандығы белгілі, осылайша ол Фейербахтың "сезімдік анықтығына" тек белгілі бір уақытта, белгілі бір қоғамдық әрекет нәтижесінде беріледі1".

Төмендегі мәтінде олар адамның табиғатпен бірлігінің әр дәуірдегі ауқымды және шағын өнеркәсіптің дамуымен байланысты екенін және өндірістік күштердің дамуына алып келетін адамның табиғатпен "күресін" қарастырды. "Фейербах негізінен жаратылыстанудағы пайымдау туралы, соның ішінде физиктер мен химиктердің ғана көзіне көрінетін құпияларды айтады, бірақ өнеркәсіпсіз және саудасыз жаратылыстану қандай болар еді? "Таза жаратылыстанудың өзі өз мақсатын өз материалы тәрізді тек сауданың, өнеркәсіптің және адамдардың сезімдік әрекетінің нәтижесінде алады. Бұл әрекет, бұл үздіксіз сезімдік еңбек пен пайымдау, бұл өндіріс бүкіл сезімдік әлемнің түп негізі қызметін атқарады, егер ол ең болмағанда бір жылға тоқтаса, онда табиғат әлемінде үлкен өзгерістердің болатынын және бүкіл адамзаттың құрып кететінін Фейербах өз көзімен көрер еді...

Демек, мұндай теория ұғымы тәрізді күрделі мәселені қарастырғанда біз табиғатқа деген адамның сезімдік-заттық қатынастылығы тәрізді іргелі мәселеге назар аударуымыз керек. Адам алғашқыда табиғатқа практикалық тұрғыда, зат ретінде қарап, кейіннен барып оның ішкі заңдарын түсінгендігінің нәтижесінде табиғатты теориялық жағынан да меңгере бастады. Күрес барысында адам табиғатты өз мақсатына сәйкес өзгертіп, оның формаларын өз қажеттіліктеріне сай бейімдеді. Табиғат нәрселерінің түрлі элементтері өндірістік әрекет үдерісінде белгілі бір іс-әрекеттің мақсатына сәйкес форманы қабылдайды. "Еңбек ол, ең алдымен, адам мен табиғат арасында болатын үдеріс - деп Маркс жазғандай, еңбек - адам өзінің әрекеті арқылы, өзі мен табиғат арасындағы зат алмасуды ескере отырып, реттеп, бақылайтын үдеріс. Адам табиғат нәрсесіне табиғат күші ретінде қарсы тұрады. Осы табиғат нәрсесін өз өміріне ыңғайлы формада иемдену үшін ол өзінің табиғи күштерін - қолдары мен аяқтарын, басы мен саусақтарын қимылға келтірді. Қимыл арқылы сыртқы ортаға әсер етіп, өзгертіп қана қоймай, сонымен бірге өз табиғатын өзгертті. Ол табиғаттағы мүлгіп тұрған күштерді дамытып және ол күштердің ойынын өз билігіне бағындырды1".

Өндірістік еңбек о бастан бастап мақсатты әрекет болды, яғни "еңбек үдерісінде еңбек құралының көмегімен жүзеге асатын адамның әрекеті еңбек затының алдын ала белгіленген өзгерісін туғызады. Үдеріс өнімде өшеді. Еңбек үдерісінің өнімі - форманың өзгеруі арқылы, адамның қажеттіліктеріне бейім тұтынушылық құн болып табылады. Еңбек - еңбек затымен бірікті. Еңбек заттандырылып, ал зат өңделген затқа айналды. Жұмысшы тарапынан іс-әрекет формасында көрсетілген нәрсе... енді өнім жағында болмыс формасындағы мүлгіген қасиет ретінде болады".

Қажетті бағытта заттың формасын мақсатты түрде емес, бей-берекет іс-әрекет арқылы озгерту мақсатты түрде болмайтындығы белгілі. Жануарлардың адам тәріздес әрекетіне инстинктісі әсер етеді. Ал адам мақсатқа сәйкес әрекет етеді. Ол туа біткен қасиет емес, жануарлар әлемінен бөліп, адамды адам еткен тарихи үдерістің жемісі.

Табиғат өз заңдылықтарына бағынады, оған сапалық даму мен форма түзілім тән. Адам еңбек әрекеті барысында табиғат затының формасын мақсатқа сәйкес өзгертіп, өз қажеттіліктеріне сай бейімдейді. Осыдан мынандай сұрақ туындайды, неліктен бүл қозғалыс затқа сырттай әсер ете тұрып, қажетті мақсатқа алып келеді. Мұнда ешқандай да құпия жоқ. Адамның әрекеті қысқарған түрде табиғаттың өз заңдылықтарын қайталайды. Бұл жағдайда адам әрекетінің бірде-бір нәтижесі соңғы нәтиже болып табылмайды. Адам оны әрекет барысына қайта-қайта тарта жүріп тірілтіп, оған "жан" береді. Жалпы адамдық әрекеттің формасы заттандыру мен затсыздандырудың диалектикасы". Жанды еңбек осы заттарды қамту қажет, - деп Маркс жазады, - өлі дүниені жандандырып, мүмкіндігінше оларды нақты тұтынушылық құнға айналдыру керек. Еңбек үдерісінде еңбек отымен рухтанған, өзіндік идея мен міндетке сәйкес мақсатты қызмет атқаратын олар тұтынылып, жаңа тұтынушылық құнның қалыптасуының элементтері ретінде болады.

Еңбек тұтыну үдерісі болып табылады, өйткені ол өзінің заттық элементін, нәрсесі мен құралдарын тұтынады".

Өндіріс, заттық әрекет адам өмірінің жалпы шарты. "Еңбек үдерісі - деп жазады Маркс, -тұтынушылық құнды жасаушы адам қажеттіліктері үшін табиғатта барды өндіруші, табиғат пен адам арасындағы жалпылық зат алмасу мен адам өмір сүруінің мәңгі жағдайын реттеуші мақсатты қарапайым және абстрактылы әрекет түрі, сол себептен еңбек барлық қоғамдық формаға бірдей ортақ және қандай да болмасын өмір формаларынан тәуелсіз".

Әрбір зат ерекше қозғалыс нәтижесінде өндіріледі, бірақ нақты нәрсені, нақты тұтас затты өндірудің жалпы формасы бар. Мақсатты әрекеттен, еңбек заты мен еңбек құралынан тұратын еңбек үдерісі тұтынушылық күн мен зат өндірудің жалпы формасы болып табылады. Логикалық ойлаудың формасы ретіндегі теория еңбек үдерісінің, заттық әрекеттің бір тұтас идеалды формасы. Егер мақсатты әрекет болатын еңбек үдерісінде тұтынушылық құн нақты болса, теорияда ол идеалды формада болады. Егер еңбек үдерісі бүкіл әрекет үдерісін қамтитын өнімде тоқтаса, теориялар мен түсініктер де өздерінің қалыптасу барысындағы барлық үдерістерді сол күйінде топтайды. Дайын затты сырттан қарау арқылы оның қалыптасу тәсілін түсіну мүмкін емес болса, дәл солай бір теорияны екіншісімен салыстыру арқылы теорияның мәнін, оның жалпы мүмкіндігін айқындау мүмкін емес. Теорияны түсіну оның қолданылуының жалпы шартын ашқанда ғана мүмкін болады.

Адамның әлемді түсіну үдерісінде теориялық білім қалыптастыруда ерекше мәнге ие болатын теория жалпылықтың нақты, идеалды формасы ретінде алдыңғы қатарға шығады. Теорияда нақты және тұтас нақтылықтың өмір сүруі, мүмкіндігі мен шындығының идеалды жалпы жағдайы беріледі. Адамның әлемге деген ерекше қарым-қатынасын сипаттай отырып, Маркс былай деп жазады: "Өрмекшінің өз өрмегін тоқығандағы іс-әрекеті тоқымашының іс-әрекетін еске түсіреді, ал ара өзінің балауыз ұяшығын кейбір сәулетшілерден жақсы салады. Бірақ ең нашар сәулетшілердің өзі ең мықты деген араға қарағанда о бастан ол өзінің балауыз ұяшығын салмастан бұрын, ең алдымен өз басында құрастыра алатындығымен ерекшеленеді. Бастапқыда адамның елестеткен, яғни идеалды құрылысы еңбек үдерісінің соңында нақтыға өтеді. Адам табиғат нәрсесінің формасын ғана өзгертіп қана қоймай, сонымен бірге өзінің іс-әрекетінің әдісін анықтайтын заңы мен өз ерік-жігерін бағындыратын саналы мақсатын да іске асырады". Тарихи жағынан сәулетшінің болашақ үй туралы идеалды түсінігі адамзат қоғамының жемісі болып табылады және ол іс-әрекет нәтижесінде қалыптасады, қалыптасып болып ол нақты тұлға жасайтын нақты кез келген әрекетке тиісті болады. Басқа теориялар туралы да осылай айтуға болады. Мысалы, Маркстің "Капиталы" капиталистік өндірістің тіршілігі мен қызметінің жалпы жағдайын айқындайтын капитализм теориясы болып табылады.

К.Маркс капитализмнің ішкі қарама-қайшылықтарын ашып, пролетариат диктатурасының жеңісі мен капитализмнің құлауына әкеп соқтыратын тарихи және экономикалық үдерістерді корсетті. Басқа социал-утопистерге қарағанда Маркс пен Энгельс өз теорияларында идеалды әлем түсінігі тұрғысынан емес, капитализмнің экономикалық даму үдерісі тұрғысынан негіздеді. Осы себептен Ленин марксизмде этиканың бірде-бір қыры жоқ дейді. Маркс пен Энгельс капитализмді мәңгілік әділеттілік, адамгершілік туралы түсініктерге немесе ғылыми коммунизм негізін салушылардың адами сезімдеріне сәйкес келмегендігі үшін емес, капиталистік өндірістік қатынастың өндірістік күштердің даму формасынан олардың бұғауына айналуын сынады.

"Империализм - капитализмның жоғарғы сатысы ретінде" деген кітабында Ленин өзі жасаған империализм теориясын баяндап, оның қолданылуының жалпы жағдайын ашады да, пролетариаттық революцияның сөзсіз болатындығын дәлелдеп береді. Ол біздің елде жүзеге асырылғаннан кейін Ленин социализм мен коммунизм құру заңдарын мұқият қарастырды.

...Жаратылыстық - ғылыми теорияларда нақты эксперименттерде қайта жасалатын нақты бүтіннің жалпы жағдайы идеалды түрде беріледі. Осылайша салыстырмалылық теориясында жылжымалы жүйелердегі электромагниттік құбылыстардың заңдылықтары жалпы жағдайлар негізінде түсіндіріледі. Мұнда Майкельсон тәжірибесінің жалпыға ортақ жағдайы теориялық тұрғыда шешім тапқан.

Теория заттық, практикалық әрекет болмысының мүмкіндік пен нақтылық шартын өзінде және өзі үшін көрсетеді. Марке "Капиталдың" алғы сөзінде бұл жағдайды былайша сипаттайды: "Физик не табиғат үдерістерін едәуір анық формада көрінетін және олардың тигізген теріс әсерлерінен біраз күңгірттенетін жерлерде бақылайды немесе ол мүмкін болса, үдерістің таза күйінде жүруін қамтамасыз ететін жағдайларда эксперимент жасайды. Осы еңбектегі менің зерттеуімнің пәні капиталистік өндіріс тәсілі және оған сәйкес өндіріс пен айырбастың қатынасы. Мұндай өндіріс тәсілінің классикалық елі әлі күнге дейін Англия болып табылады. Сол себепті ол менің теориялық тұжырымдарымның басты иллюстрациясы болып отыр" .

Теория құру кезінде әрқашан да белгілі бір деректерге сүйенеді. Әдетте, теорияның алдында деректердің белгілі бір жүйесі болады, алайда Эйнштейн жаңа теория құру үшін бір деректің өзі жеткілікті деп есептеген. Мысалы, ол электронның ашылу кезеңінен бастап, жаңа ұстанымдық теорияның қажеттігі туралы (қарапайым бөлшектер теориясы) ойлау керектігін әділ есептеді, себебі электрон алдыңғы барлық шындық класынан алынатын жаңа ұстанымды объект болып табылады. Шынында деректердің мол болуы әлі ештеңе бере алмайды: Сади Карноның өзі мыңдаған көлік дәлелдейтін сақталу заңын бір көлік те дәлелдей алатындығын аңғарған болатын. Мұнымен қатар, теория деректердің көпшілігіне жалпылықты ғана білдіріп қоймайды, ол осы деректердің өмір сүруі мен қолданылуының жалпы жағдайы болып табылады.

Теорияда деректер мен эмпириялық заңдылықтар бірыңғай ұстанымнан, объективті нақты біртүтас жалпылық жағдайынан шығарылады. Теорияның осы жағын қарастыра отырып, Эйнштейн мыналардың қажеттілігін көрсетті:" . Мүмкіндігінше барлық құбылыстарды және олардың өзара байланысын қамту (тұтастық). 2. Өзара логикалық жағынан өзара тәуелді түсініктер мен олардың арасындағы еркін белгіленген арақатынастарды барынша негізге ала отырып, бұған қол жеткізу (негізгі заңдар немесе аксиомалар). Бұл мақсатты мен "логикалық жекелік" деп атаймын" .

Физикада салыстырмалық теориясының арнайы және жалпы түрін теорияның үлгілері деп есептеледі, онда "логикалық жекелік" ұстанымы жүйелі түрде жүргізілген. Өзінің теориялық құрылымдарында Эйнштейн жүйенің жалпыға ортақ жағдайына аса терең мән береді. Ол үнемі нақты біртұтастықтың неге дәл осы формада, неге басқа формада емес екенін ойлаумен болды. Эйнштейн былай деп жазады: "Біз табиғаттың құрылымын (табиғи құбылыстың өту барысын) біліп қана қоймай, сырттай утопиялық, батыл болып көрінсе де оның не себепті басқа емес, дәл осындай екенін мүмкіндігінше тануға ұмтыламыз".

Теорияның маңызды белгісі алуан түрліні бір түрге жинақтау мен нақты тұтастықтың жалпыға ортақ жағдайын анықтау болғандықтан, теорияда бастапқы ұғымдардың мағынасына ерекше мән беріледі, өйткені теорияның одан ары дамуы осыларға сүйенеді. Сондықтан теорияда осы ұғымдар айналасында қиындықтар туындайды. Мысалы, саяси экономияда құн, үстеме құн ұғымдарының айналасында көптеген қиындықтар мен таластар туындап жатады, өйткені бұл ұғымдар іргелі болып табылады. Экономикалық зерттеулерде оларды ақылдың субъективті туындысы ретінде түсіндіреді. Мысалы, П.В.Струве, құн ұғымын ортағасырлық "фантом" деп атайды. Ал іс жүзінде капитализм теориясы олардың барлығы жалпылықтың әр деңгейінде іштей байланысқан ұғымдар жүйесі болып табылады. Егерде құн, үстеме құн сияқты ұғымдар субстанционалды мағынасы бар іргелі болса (олар теориялық ұғымдар ретінде көрінеді), онда пайда, пайыз, рента және т.б. олардың көріну формалары (эмпириялық ұғымдар) болып табылады. Теорияның бұл екі жағы, мон мен көріну формаларының тікелей сәйкестігі жоқ болса да, іштей бір-бірімен байланысты. Теорияда жанама буындарға да көп көңіл аударады.

Осылайша теория жалпылық жағдайдан, яғни ерекше ұғымдар мен эмпириялық деректер жүйесінен тұрады. Бірақ, теорияның түрлі белгілерін қарапайым сипаттау әлі ұғым болмайды, өйткені ол теорияның мәні туралы түсінік бермейді. Барлығымызға белгілі, теорияның сипаттамасы пәнді тұтас көрсету, сол себепті ғылыми теорияның құрылу тетігін қамтамасыз ететін жалпылық жағдайларды (ұстанымдарды) талдау қажет.

Диалектикалық-материалистік логиканың маңыздылығы ондағы теориялық білім құрылымының өнімді логикалық ұстанымдары жан-жақты қарастырылғандығында болып отыр. Мұнда ең алдымен, абстрактылықтан нақтылыққа өту әдісі, Маркстің дедукциясы, көріну формасынан тәуелсіз мәнді зерттеу мен теориядағы диалектикалық қарама-қайшылық ұстанымы туралы сөз болып отыр. Абстрактылықтан нақтылыққа өту теорияның бүкіл логикасын қамтумен бірге, ғылыми-теориялық танымның әмбебап әдісі болып табылады. Бұл әдістің маңызды кезеңдері мынада:пәндік сапаны анықтау және оны теориялық талдау, бастапқы ұстанымды табу, жалпыдан жекеге не ерекшеге өту теориясы қозғалысын бақылау және т.б.

Нақты тұтастықтың бір ғана жағын қарастыратын қарапайым әдістерге қарағанда, объективті нақтылықтың пайда болуы мен даму үдерісін нақты тарих бейнелейтін диалектикалық-логикалық әдіс неғұрлым дамыған және тұтас әдіс болып табылады. Сондықтан шындықты диалектикалық қайта қарастыруда индукция мен дедукция, анализ және синтез, біріктіру және ажырату бірге жүреді. Бұл әдіс өзінің нақтылығының нәтижесінде пәнді танудың индуктивті, қарапайым дедуктивті әдістерінен басым болады.





Теорияның өзі ойлаудың дамыған күрделі формасы болғандықтан, оның құрылымында ойлаудың басқа формалары: ұғым, идея, пайымдау, ой қорытындысы және т.б. болады. Бірақ теория құрылымындағы бұл логикалық формалар, ұғымдар жеке-дара емес, дамып келе жатқан бір тұтас білімнің кезеңдері ғана болады. Басқаша айтқанда, олардың барлығы теорияға тәуелді, теориялық білімнің түзілу үдерісіндегі сатылар ретінде қызмет етеді.

Теорияның құрылу үдерісінде жоғарыда аталған логикалық элементтер түрлі міндеттер атқарады. Осылайша идея формасында адам танымының даму барысында шиеленіскен қарама-қайшылықтар шешімін табады. Бастапқы ұғымда дамып келе жатқан пән қызметінің жалпыға ортақ жағдайы танылады. Ал негізгі ұғым формасында зерттелуші пән саласының мәні, қайшылығы түсіндіріледі. Сол себепті бүтін теория тек синтез, практикалық әрекеттің белгілі бір деңгейі негізіндегі ұғымдардың, ойлардың, заңдар мен ой қорытындыларының ішкі байланысы ретінде өмір сүреді .

Мұның барлығын Маркстің "Капитал" және салыстырмалылық теориясы сияқты дамыған ғылыми теориялардың мысалынан анық көре аламыз. Егер Маркстің "Капиталы" туралы айтсақ, капиталистік өндіріс қатынасының ғылыми теориясы ретінде ол тауар, құн, ақша, үстеме құн, пайда, пайыз, рента және т.б. ұғымдардың бірлігі болып табылады. Маркс теориясы осы ұғымдардың сыртқы, механикалық синтезі емес. "Капитал" құрамында олар белгілі бір орында белгілі бір қызмет атқарады. Сонымен қоса өндірістік капиталистік қатынастары көрініс табатын олардың ішкі байланысы абстрактылықтан нақтыға өту әдісіне тәуелді.

Шындығында, Маркс өзінің капиталистік формациялар теориясының құрылымында алдымен бастапқы тұтастықты, яғни объектіні көрсетеді, ал оның теориялық талдауы бастаманы және капиталистік қатынастар жүйесі қолданылуының жалпыға ортақ жағдайын анықтауға мүмкіндік береді. Ол капитализмнің орасан тауарлар жиынтығы екенін және оның барлық экономикалық қарым-қатынастары капитализмнің қарапайым тіні болып табылатын тауармен жанасады.

Маркстің тауарлық қатынастар мен жай айырбастауды мұқият талдауы құн заңының ашылуына алып келді. Келесі кезекте Маркс ақшаның пайда болуын терең негіздеп, олардың айырбас үдерісіндегі көптеген қызметтерін ашады.

Бұдан басқа Маркс өзінің теориясында қосымша құнның пайда болуын зерттеді, яғни құнның тауарлық-капиталистік өндірістегі ерекшелігін және оның өзіндік қозғалыс үдерісінде пайда болуын анықтады. Маркс былай деп жазады: "құнның өзі өздігінен қозғалатын құнға, ақшаға айналады да, осы түрде - капитал болып табылады". "Өзі арқылы тауарға қатысын білдірудің орнына, енді ол өз-өзіне жеке қатынасқа түседі. Ол өзін бастапқы күн деп, өзінен үстеме құнды ерекшелейді".

Тауарлық формуланың капитал формуласына айналуы Маркске дейін құпия болып келді. Оған қоса, үстеме құн мүмкіндігі құн заңына, эквиваленттер алмасуына қарама-қайшы болды. Бұл құпияны жұмысшы күшін тауар ретінде ашу арқылы Маркс қана шешті. Капиталдың пайда болуына қарапайым тауарлық өндірістің болуы жеткіліксіз, оның дамуы қажет. Ленин капитализмді жұмыс күшінің тауарға айналған кездегі тауарлық өндірістің дамуы ретінде сипаттайды.

"Капиталда" Маркс капитализм мәнін ашумен, оның негізгі түсініктерін негіздеумен шектелмей, ендігі кезекте капиталистік қатынастардың тұтас бейнесін, мәні (үстеме құн) мен көріну формаларының, яғни пайда, пайыз және рентаның байланысын анықтады. Сонымен қоса үстеме құн мен оның айналған формасы арасында туындаған барлық қарама-қайшылықтарды ұтымды түрде шешіп берді.

Капиталистік қоғамдық-экономикалық формацияның тұтас ғылыми теориясын тек Маркс қана жасай алды: ол ағылшын саяси экономиясының классиктеріне қарағанда, капитализмді объект формасында емес, заттардың қатынасы ретінде емес, адамдардың қатынастары, жеке өндірушілердің экономикалық қатынасы ретінде қарастырады. Басқаша айтар болсақ, әрекет тұжырымдамасын пәнді зерттеуде жүзеге асырып, заттық қатынастар ретінде өздерін жоғарыдан таба алатын капиталистік қоғамдық қатынастардың мәнін ашты.

Дәл осы сияқты Эйнштейннің арнайы салыстырмалылық теориясында да жарық жылдамдығының тұрақтылығы, салыстырмалылық ұстанымы, бірмезгілдік салыстырмалылығы, Лоренц түрлендіруі, кеңістік және уақыт, салмақ және энергия сияқты ұғымдар қолданылады.

Өткен ғасырдың екінші жартысында физикалық үдерістерді зерттеуде жылжымалы ортадағы электромагниттік құбылыстар бірінші орынға шығарылды. Салыстырмалылықтың арнайы теориясы осы үдерісті теориялық ұғыну нәтижесінде пайда болған.

Салыстырмалылық теориясының негізінде салыстырмалылық ұстанымымен қатар жарық жылдамдығының тұрақтылығы да жатқандығы белгілі. Әдетте мұндай түсіндірме екі ұстанымның бірдей рол атқарып, тең тұрғандай етіп көрсетуі мүмкін. Ал шындығында теория құрылымында салыстырмалылық ұстанымы теорияның басқа барлық анықтамалары тәуелді болатын жалпылықты негіздеу қызметін атқарады.

Алайда физиктерге жарық жылдамдығының тұрақтылық ұстанымы мен салыстырмалылық ұстанымы сәйкеспейтіндей көрінді. Ал Эйнштейн керісінше дәлелдеп берді: ол салыстырмалылық ұстанымы мен жарық жылдамдығының тұрақтылығы ұстанымы арасындағы қарама-қайшылықты жоққа шығарды. Шынында, Эйнштейннің салыстырмалылық ұстанымы Галилейдің ұстанымымен пара-пар емес. Эйнштейн бұл ұстанымды электро-магниттік құбылыстарға тарата отырып, елеулі түрде байытты. Сонымен қатар Эйнштейн салыстырмалылық ұстанымын жарық жылдамдығының тұрақтылығымен байланыстыратын ерекше құбылысты ашып (яғни бірмезгілдік салыстырмалылық), оның Лоренц түрлендіруіндегі рөлін анықтады.

Салыстырмалылық теориясында Лоренц түрлендіруінің өзі айрықша маңызды мәнге ие. Бірақ оның теориядағы рөлі мен орны салыстырмалылық теориясының бастапқы қалпынан өзгеше, теорияның басқа анықтамалары генетикалық түрде содан басталады. Сол себепті Лоренцтің түрлендіруі салыстырмалық теориясының бастапқы тірегі бола алмайды, олар теорияның күрделі санаты болып табылады.

Практиканың даму үдерісінде адами таным, теориялар ұдайы дамып отырады, бір теориядан екінші бір теорияға өту іске асады. Бұл үдерістің ішкі ырғағы теориялық танымның даму барысында пайда болатын қарама-қайшылықтар болып табылады. Барлығы да даму үстінде болғандықтан, адамның тәжірибесі, эксперимент және таным үнемі өзгеріп және дамып отырады. Теория негізінен эксперимент, тәжірибе деңгейіне сәйкес болғанда, ол өз тарихында біртіндеп жетілу кезеңінен өтеді. Бірақ мұндай сәйкестік ғылым тарихында ұзақ болмайды, өйткені адам әрекетінің өзі диалектикалық, қарама-қайшылықты болып табылады. Сондықтан ары қарай даму кезінде қолданыстағы теорияларға ұстанымды түрде қарсы және оның мүмкіндіктерінің шегінен шығып кететін жаңа деректер, эксперименттік нәтижелер пайда болады. Бастапқыда ғалымдар оларды қолданыстағы теориялар арқылы түсіндіруге тырысты (мысалы, классикалық физиканың өкілдері).

Ғылымның ары қарай дамуында теория мен деректер арасындағы қайшылықтар, әдеттегідей, тереңдей түседі. Қолданыстағы теориялардың қиыншылықтарын шешудегі жаппай тырысушылық еш нәтиже бермегендіктен, таным, теориялық түсінік дамуында өткір қарама-қайшылықтар, проблемалық жағдай туындайды, бұл қолданыстағы теорияның жаңа деректерді, эксперименттік нәтижелерді қанағаттанарлық түрде түсіндіруге қабілетсіздігін көрсетеді. Мысалы, физика тарихында Майкельсон тәжірибесі және оның көптеген қайталаулары алдыңғы теорияның жылжымалы жүйелердегі электродинамикалық үдерістерді түсіндіріп бере алмайтындығын көрсетті. Дәл осы жағдай абсолютті қара дененің сәулелену үдерістерін түсіндіру кезінде де орын алды. Қолданыстағы теориялардың шегінде бұл үдерісті түсіндіруге деген тырысушылықтары ешқандай нәтиже бермеді. Сондықтан жаңа іргелі ұстанымдарды ашу арқылы бұл мәселені шешудің жаңа тәсілдерін іздестіру басталды.

Практиканың (эксперименттің) дамуы, деректердің пайда болуы теорияның қозғалуында, бір ғылыми теориядан келесіне өту үдерісінде іргелі мәнге ие, проблемалық жағдайды жаңа деректердің саны емес, олардың іргелілігі туғызады. Осы жағдайда И.Е.Таммның осы мәселе бойынша Эйнштейннің көзқарасы туралы төмендегі әңгімесін келтіруге болады. Ол Эйнштейн екеуінің арасында болған әңгімені еске түсіреді "жай бөлшектердің, оның ішінде мезондардың көптеп ашылуымен байланысты жай бөлшектерді құру мәселесі туындады. Эйнштейн бойынша электрон-электр атомы-классикалық электродинамика әлемінде жат нәрсе. Осы әңгімеде ол электронның бар екендігінің дерегі жай бөлшектердің жалпы теориясы негізінің құрылуына жеткілікті болар еді дейді".

Эйнштейн жалпы теорияны жасауда электронның рөлін асырып жіберген тәрізді, бірақ жалпылық табиғаты көрініс табатын қандай да бір жекелікті іздеу мәселесінің қойылуы оған тон. Осыған байланысты И.Е.Тамм әрі қарай былай деп жалғастырады: "Бұл сөзсіз, гипербола, бірақ ол Эйнштейнге өте тән, оны кең тараған көзқарасқа қарсы қою білу, яғни ғылымның іргелі мәселелерін шешу үшін эксперименттік деректердің орасан мол жиынтығы болу керек. Шындығында, арнайы, әсіресе жалпы салыстырмалылық теориясының мысалы көрсеткендей, іргелі теорияны құру кезінде тәжірибе деректерін түйінді логикалық талдау шешуші рөл атқарады. Әрине, теориядан шығатын салдар кейін ең көлемді деген тәжірибе материалында тексерілуі қажет" .

Теория мен практика қайшылығының, проблемалық жағдайының шешілуі адамдық таным прогресінде, теорияның дамуы мен бір теориядан келесісіне өтуде өте маңызды болып табылады. Ғылым тарихында, теория дамуында туатын проблемалық жағдайдан шығудың түрлі әдістері бар. Кейде мұндай жағдайларда теорияның дамуынсыз және деректерді, проблемалық жағдайды терең талдамастан шешуге ұмтылды. Майкельсон тәжірибесін бойлық қысқарту гипотезасы арқылы түсіндірмек болған Лоренц пен Фицджеральдтың әрекеті осыған мысал бола алады. Мұнда қайшылық шешілгендей болып көрінеді, ал шындығында ол шешім таппай, одан әрі ысырылып тасталды.

Проблемалық жағдайды шешудің мұндай тәсілдеріне қарағанда проблемаға деген ғылыми көзқарас қайшылықтардың пайда болуының жағдайларына талдау жасауды топшылайды, қарама-қайшылықтар, нақты дерек түпкілікті ұстанымдар мен іргелі идеялар негізінде түсіндіріледі. Бұл жағынан арнайы салыстырмалылық теориясы керемет мысал бола алады. Майкельсон тәжірибесімен байланысты жылжымалы орталар электродинамикасында пайда болған қарама-қайшылықтар, проблемалық жағдай салыстырмалылық ұстанымы, жарық жылдамдығының тұрақтылығы сияқты терең де іргелі ұстанымдар, сонымен бірге кеңістік пен уақыт туралы ескі көзқарасты түбегейлі өзгерту арқылы түсіндіріледі және шешіледі. Міне, осы себепті салыстырмалылықтың арнайы теориясы мәдениет дамуында орасан мәнге ие. Бұл теорияның формасында тек қайшылықтар, жылжымалы орталар электродинамикасының проблемалары ғана шешімін тауып қоймай, сонымен қатар XX ғасыр физиктерінің ойлау стиліне, физикалық танымына елеулі әсер етті.

Кванттық механика туралы да осылай деуге болады. Классикалық физикада абсолютті қара дененің сәулеленуін теориялық түсіндіру барысында қайшылықтар мен қиындықтар туындады. Проблеманы классикалық теория шеңберінде шешудегі барлық әрекеттер нәтижесіз аяқталды. Сонда М.Планк мәселені түсіндіруге байланысты Квант идеясын ұсынды, ал ол идея классикалық физиканың теориялық түсініктерінің шегінен тыс жатты.

Квант идеясы іргелі идея болып шықты. Ол физиканың ары қарай дамуында, жаңа іргелі деректерді қарастыруда кеңінен қолдау тапты. Планк, Эйнштейн, Луи де Бройль, Н.Бор, Шредингер, Гейзенберг тәрізді көрнекі физиктердің еңбектерінің нәтижесінде ол күрделі бөлшектелген физикалық теорияға - кванттық механикаға айналды1, мұнда осы проблеманы түсіндіру барысында қалыптасқан барлық қайшылықтар оң шешімін тапты. Теориялық танымды дамыту үдерісінде ұғымдарды, ойларды, болжамдарды, ғылыми теорияларды қалыптастыруының нәтижесінде адам даму үстіндегі шындықты, объективті ақиқатты терең тани алады.

Теория. // Диалектическая логика:

Формы и методы научного познания.

- Алма-Ата: Наука. 1987. - С. 160-181.

АҚИҚАТ

Владимир РОТНИЦКИЙ

Екі жағының тұтастығында алынған философияның негізгі сұрағы сияқты ақиқат мәселесі де өте ежелгі болып табылады, - философиялық әдебиеттерде дәстүрлі түрде осылай деп жазылған және сол арқылы аталған мәселенің өте ертеден келе жатқандығын ғана айтып қоймайды, сонымен қатар оның параметрлерін сипаттап кетеді. Сөйтіп, осы дәстүрге сәйкес, философия тек әлемнің түсіндірмесі ғана болса, ақиқат мәселесі таза гносеологиялық мәселе болып табылады. Ал бұл осы дәстүр қоғамдық еңбектің бөлінуін эмпириялық тұрғыдан түсінуді, соның ішінде ақыл-ой еңбегінің (теорияның) дене еңбегінен (практикалық) бөлінуі мен жаттануын білдіреді. Ал мұның соңында осы сыртқы қарама-қайшылықтарды біріктіру қажеттілігі туралы тұжырым туындайды, яғни сол баяғы дәстүрлі жарым-жартылай жаттанған адамның өзіндік сана мәселесі біздің алдымызға қайтадан келеді .

Әрине, ақиқат мәселесі болып табылатын заттық-практикалық іс-әрекеттің дамуы арқылы қалыптасатын танымдық қажеттіліктерді болу мен түсіну - ақыл-ой еңбегінің дене еңбегінен бөлінуінің нәтижесі болады, бірақ сонымен қатар бұл жағдайдың өзі осы қажеттіліктің өзі туралы тым аса әсіреленген түсініктің қалыптасуына себеп болды: оны марксшілдікке дейінгі, әсіресе буржуазиялық философтар (XX ғ. дейін, яғни соңғыларының жұмыстарында ақиқат мәселесін төмендетуі мен беделін түсіру тенденциясы байқалғанға дейін) адамның тіршілік әрекетінің мақсаты мен мағынасы ретінде түсіндірді. Шын мәнінде, танымдық қажеттілік органикалық жүйе ретінде түсіндірілетін және ұдайы дамып отыратын заттық-практикалық іс-әрекеттің ішкі элементі мен құралы болды және болып қала бермек.

Нақтырақ айтсақ, "ақиқатқа деген тұрақты қызығушылық қоғам мен индивидті толық жетілдіру принциптеріне негізделген шынайы әділетті әлеуметтік құрылымның мұратын жасап шығару мен жүзеге асыруға деген ұмтылыспен шартталған, яғни сұлулық, өнегелі кемелдік және адам болмысының ақылдылық идеалын біріктіретін гуманизм принципіне негізделген" .

Бұл ақиқат мәселесін мүлдем басқа, диалектикалық логикалық тұрғыдан қою екені және дәстүрлі түсінілетін гносеология "ведомствосынан" оны зерттеуде жалғыз дұрыс бағыт бере алатын диалектикалық логика құзырына "беруді" талап ету екені айқын. Бұл барлық мәселелерді, соның ішінде ғылыми және философиялық мәселелерді шешу деңгейіне қойылатын қазіргі заманғы талап.

Біздің философиялық әдебиетте диалектика, логика және таным теориясының бірлігі бір тұтас материалистік диалектиканың бір-бірімен тығыз байланыста болатын функцияларының бірлігі ретінде емес, керісінше диалектикалық материализм бөліктерінің бірлігі ретінде түсініледі. Қалыптасқан әдеттегі қадым бойынша айтылған әрбір үш бөліктің әрқайсысының рөлі бір жақты анықталып, жіктеледі: диалектика табиғат, қоғам және ойлаудың жалпы заңдылықтарын зерттейді; таным теориясы - таным үдерістерін; логика (формальды!) - ойлау жүзеге асатын және кез келген мазмұндағы объектілерді тану формаларын (сондықтан логиканың өзі қандай да бір пәндік мазмұннан еркін болу керек екендігі түсінікті). Осыған сәйкес, мәселен, таным теориясы мен диалектиканың өзара байланысы диалектиканы танымдық үдерістерді зерттеу әдіснамасы ретінде қолдануын талап етеді деп түсіндіріледі, дәлірек айтқанда, таным төменнен жоғарыға қарай (мысалы, салыстырмалы ақиқаттан абсолюттік ақиқатқа қарай) дамитын үрдіс ретінде қарастырылуы керек, таным үдерісінің даму көзі оның ішкі қайшылықтары және с.с. болып табылады. Ал соңында барлығы табиғи үйлесімді және логикаға сай, сонымен қатар дұрыс болып шығатын картина қалыптасады. Негізгіден дұрыс таңдалған субстанционалды бастаудан басқаның барлығы шынайы.

Істің мәнісі дамудың ішкі көзі тұтастай дербес нәрсеге ғана тән бола алатындығында, ал сана, Маркс бойынша, шынайы дербестікке ие емес, ол тек дербес сияқты болып көрінеді : ол әлеуметтік үдерістің өнімі болып табылады, ал бұл үдеріс тұтастығының түйіні -материалдық өндіріс сана дамуының мәнін, тарихын және тенденциясын анықтайды. Тек ойлау (таным) заңдылықтары ғана емес, сонымен қатар материалды субстанциялардың жалпы заңдылықтары адамға тек материалдық-практикалық іс-әрекеттің жалпылама кескіні арқылы объективті түрде проекцияланып ашылады, сол себепті соңғысы осының салдарынан ақиқат мәселесін зерттеудің пәндік аймағы болып табылады.

Ал бұл жоғарыда айтылып өткендей, таным талдауға диалектиканы әдіснамалық тұрғыда қолданумен салыстырғанда анағүрлым жоғарырақ болып табылатын диалектикалық логиканың компоненттілік аймағы, материалистік диалектика дамуының қазіргі деңгейі. Өйткені, біздің ойымызша, диалектикалық логика - бұл диалектиканың жай ғана "бір көрінісі" немесе функцияларының біреуі ғана емес (оның онтологиялық, гносеологиялық функцияларымен қатар), сонымен қатар дамудың сол деңгейінде объективті шындықтың жалпы анықтамалары идеалды - әмбебапты практикалық іс-әрекеттің жалпы үлгісінің жүйесін білдіретін материалистік диалектиканың категориялары жүйесі түріндегі формада өзінің адекватты сипатына ие болады.

Осы жоғарыда айтылғандардан ақиқат мәселесіндегі диалектикалық және логикалық ақиқатты таза гносеологиялық феномен ретінде емес, керісінше әлеуметтік феномен ретінде қарастырады деген тұжырым шығады. Ал ол шындығында да сондай.

Дәстүрлі гносеологиялық бағыттың шектеулілігі біздің философиялық әдебиетке ортақ болып табылатын ақиқат дефинициялары анықтамаларынан байқалады. Әрине, олардан тым көп нәрсені талап етпеу Ф. Энгельс үшін анықтамалардың салыстырмалы ықшам афористік құндылығы жайындағы ойларын әр уақытта есте сақтау қажет. Егер бірақ олар бар болса анықтайтын пән жайында өте дұрыс түсініктерді, былайша айтқанда, пән теориясының нағыз дұрыс квинтэссенциясын беруі керек. Алайда дәл осы концептуалды шектеулілік ақиқаттың дәстүрлі анықтамасын өзіне жинақтайды. Олардың жалпы мазмұны келесіден тұрады. Ақиқат бұл: 1. Адам мен оның санасынан тыс және тәуелсіз, өмір сүретін заттар мен құбылыстардың объективті заңдылықтарын адам санасында қалай тіршілік етсе дәл солай бейнеленуі; 2. Объективтілік, адам түйсіктерінің, эмпириялық тәжірибесінің, түсініктерінің пікірлерінің, ой-түйіндеулерінің, теориялардың және т.б. мазмұнының объектіге сәйкес келуі. 3. Шексіз даму барысындағы әлем мен оны тану нәтижесінің шексіз жүйелілігі мен шексіз байланыс үдерісі; 4. Ақиқат өлшемі қоғамдық практика болып табылады .

Бұл дефиницияларда ең алдымен "адам өмірінің санасымен" деген атпен белгілі, ал осы дефинициялардың мазмұнын ашатын концепцияларда адам индивиді оның индивидуалды санасы деп түсіндірілетін ақиқат субъектісі өзіне көңіл аудартады. Сонымен қатар бастауды осылайша таңдау Маркстің кез келген әлеуметтік зерттеуді әлеуметтік үдерістің шынайы алғышартынан, дәлірек айтқанда, шынайы адами индивидтерден бастаудың қажеттілігі жайында айтылған ойларының сілтемесіне жиі сүйенеді. Бірақ бұл ой, біріншіден, Маркс Гегельмен пікір таласқанда айтылған болатұғын. Гегель адамның шынайы тарихын мистикалық үлкен әріпті Тарихқа (яғни сол абсолюттік идеяға) ауыстырып алған болатын, сондықтан бұл кең мәтінде Маркс индивидтерге емес, ал осы индивидтердің өздері дайын күйінде және өздерінің іс-әрекеттері барысында жасалатын олардың іс-әрекеті мен өмірінің материалды жағдайлары" ретінде түсінуге көңіл бөледі, және солар ретінде "осының алғышартын эмпириялық жолмен анықтауға болады" . Екіншіден, Маркс үшін, "адамның мәні жеке индивидке тән абстракт емес. Ол барлық қоғамдық қатынастардың жиынтығы" .

"Дәл осындай логиканы басшылыққа ала отырып", - деп жазады Э. В. Ильенков, - Маркс "адам мәні" туралы мәселені - адами индивидтің нақты жалпы анықтамасы тұрғысынан, тұлға тұрғысынан, барлық қоғамдық қатынастардың жиынтығы ретінде қойып шешті. Ал түпнұсқада бұдан да мәнерлірек айтылған - ансамбль, яғни бірдей бірліктердің механикалық қосындысы емес, барлық әлеуметтік қатынастардың көптүрлілігінің бірлігінде көрсетілген " .

Қарастырған тұғырнамаларда мұндай адами индивид жоқ: Маркске бағытталған сілтемелер ойлаушы индивид ретіндегі таным субъектісіне құрылған олардың ішкі логикасын қарастырмайтын тек үстіртін вербальды тәсіл болып қана қалады.

Гносеологизмнің сананың психологиялық теориясымен ұштасуы іс сараланған жолмен дәл адам миы құрылымының лабиринтінде таным объектісіне сәйкес сана бейнесінің туындау "құпиясын" ашу қажеттілігіне дейін жеткенде, талдау жасалынып отырған концепцияны қолдаушыларды ми затының объектілердің идеалды көшірмесін жасай алу қабілеттілігі жайында тафтологиялық (психофизиологиялық лабораториялық зерттеулердің барлық соңғы мәліметтеріне қанық) және тек вербальды қорытынды жасауға алып келеді.

Бұл жағдайда индивидтің ішкі, психологиялық күйлері ретінде немесе сананың арнайы қасиеті ретінде түсіндірілетін идеалдылықтың өзі мистикалық, көзге көрінбейтін сияқты болып көрінеді. Бұл жерде солипсистік асыра сілтеуге баратын субъективті идеализмді дәйекті сынау былай тұрсын, басқа бір асыра сілтеуден - менікі емес сананы (кез келген басқа индивидті) материалдық деп санаудан қалай сақтанамыз, өйткені ол объективті, яғни менің санамда тәуелсіз өмір сүреді ғой. Алайда, фактілер мұндай асыра сілтеуден әрдайым сақтана алмайтынымызды көрсетеді .

Гносеологизмнің кері жағы объективтілік сияқты ақиқаттың қасиетін жүзеге асыруда пайымдаушылығы, яғни адам мен оның санасынан тыс әлемді қандай күйде болса, солай етіп бейнелеу болып табылады. Ешбір адам санасының әлемді өзіне қандай да бір тәуелділікке қоя алмайтыны дәлелдеуді қажет етпейтін анық нәрсе, бірақ объективтік шындыққа қол жеткізудің қажетті шарты ретінде қарастырылатын әлемнің адамнан дербестігінің анықтығы мұнан кем емес. Мұнан шығар жол қайда?

Түрлі мағынадағы субъективті идеалистер бұл сұрақтың шешімі жоқ деп жауап береді: олардың түсіндірулері бойынша, осындай ақиқатқа жетер жолда адам мен әлемнің арасында қол жетпес кедергі болып құрылғылар, құрал-жабдықтар, пайдалылыққа сай түсіну, соңында жиынтығы әлемді ол араласқанға дейін қандай болса сондай қылып қалдыра алмайтын осы пайдалылыққа сай түсінуді жүзеге асыруға бағытталған әрекет тұрады. Сондықтан ақиқатты осы пайдалылықтың өзі деп түсіну ғана қалады. Бұл жағдайда, жалпы және жалпыға маңызды бір ақиқаттың жоқтығы шындық, әркімнің өзінің индивидуалды пайдасымен өлшенетін өзінің ақиқаты бар, мәселен, адамның шынайы адамгершілігіне, оның шынайы табиғатына қарама-қарсы келсе де наркотиктер немесе қару-жарақтар сату пайдалы.

Танымдық қатынастарды абсолюттендірушілерді қолдайтындар бұл сұрақты ашық қалдырады, өйткені таным тарихынан есте қалатын мысалдар келтіру арқылы нақтылайтын адам танымының абсолюттік ақиқатқа жете алу қабілеттілігін мойындау, ғылыми философияның негізін қалаушылардың жұмыстарына сілтеме жасау нағыз имманентті таным үдерісінің мардымсыз жолына түскенде өзінің бар күшін толығымен жоғалтады, өйткені әу бастан-ақ ақиқат мәселесін зерттеудің пәндік аймағын таңдауда қателіктер кеткен болатын.

Бұл жерде дәстүрдің, дәлірек айтсақ философияның пайымдау дәстүрінің күші байқалады. Біздің философиялық әдебиетте марксшілдікке дейінгі пайымдаушы материализм дамуының басынан бастап аяғына дейін оң бағаға ие болды.

Маркске дейінгі материалистік жүйелердің негіздері көп кезеңдік интеллектуалдық "жүгірістің" қарапайым эстафеталық таяқшасы ретінде қабылданады.

Алайда Маркске дейінгі философияның ақыл-ой еңбегінің дене еңбегінен жаттануы негізінде құралғандығы және алғашқының өзіндік көрінісі болғандығы белгілі. Дене еңбегін сана таразына салып саралау талпыныстары (мысалы, Гегель) қолға алынғанда, олар соған деген сыртқы рефлексиядан басқа ештеңе емес болып шықты . Сол ретінде ол еңбек үдерісімен емес, интеллектуалды пайымдауға жарамды объектілер ретінде көрінетін еңбек өнімдерімен ғана айналысты (өйткені бұл жағдайда еңбек үдерісі элиминацияланды). Ал еңбек өнімдері интеллектуалды пайымдалуға қабілетті объектілер ретінде қарастырылды. Осындай жағдайдың салдарынан мұндай логика - өндіру емес, тұтыну логикасы - объектіні интеллектуалды пайымдау деңгейінен жоғары көтеруге қабілетсіз болды .

Осылайша, Маркске дейінгі материализмнің шектелінушілігі мен пайымдаушылығы гносеологиялық емес, әлеуметтік-тарихи құбылыс. Сонда социалистік қоғам жағдайындағы пайымдаушылық концепциялардың өміршеңдігі не арқылы түсіндіріледі: ақыл-ой еңбегінің жаттануының сарқыншақтарымен бе (мысалы, бюрократизм түріндегі), немесе бір қоғамдық-экономикалық формациядан басқасына өзгеріссіз түрде ойлар инерциясының "қоныс аударуына" мүмкіндік беретін олардың күшімен бе? Бұл сұраққа ор түрлі жауаптар беруге болады. Тек бір нәрсе ғана анық: олардың бірде-біреуі танымның пайымдаушылық концепцияларының шектеушілігі мен қанағаттанғансыздығы фактісін жоймайды (жақсы дегенде - тек түсіндіреді). Бұл тек жоғарыда айтылғанмен, тағы да бір манызды аспектіде өзін сездіріп қояды.

Танымның - үдеріс, тіпті - іс-әрекет екендігін мойындай келе, пайымдау дәстүрінің қазіргі ізбасарлары бұл іс-әрекетті және оған сәйкес келетін оның өнімдерін (ақиқатты) тек интеллектуалды әрекет ретінде, сондықтан да осыған ұқсас жағдайларда, субъективті әрекет ретінде түсінеді. Бірақ кейбір еңбектерде ақиқат объектілерге тон, ал білімдер - бұл адам миындағы объективті ақиқат "ағындарының" шоғырлануы деген осы уақытқа дейін сақталып қалған ежелгі пайымдаудың сарқыншағы естіледі. Бірақ "ақиқат немесе жалған үстелдер жоқ, жазу және ас үй үстелдері, мектептік және кеңселік үстелдер ғана бар", яғни "ақиқат түсінігі шын мәнісінде не ақиқат, не жалған болуы мүмкін ойларға ғана таралады" деген пайымдау басым болып табылады .

Басқаша айтқанда, мұндай жағдайда ақиқат жалғыз бір қатынас - білімдердің (бейнелер, түсініктер) объектіге сәйкестік қатынасы ретінде ұғынылады; мұндай ұғынудың санаға сіңгендігі соншалық қандай да болмасын басқа бір мүмкіндік толығымен жоққа шығарылады. Мысалы, жоғарыда аталған бір ғана қатынас емес, оның тағы да басқа қатынаспен - объектінің оның түсінігіне сәйкестігі қатынасымен біртұтастығын ақиқаттың шынайы анықтамасының міндетті жағдайы деп есептеген неміс классикалық философиясының ірі өкілі Гегельді еске түсірсек, философиясының бір, шынайы "әлсіз" нүктесіне - мистикалық абсолюттік идеяға қадалатын сыни жебелер жауынының себелеп келіп төгілетіндігін көреміз.

Бірақ Гегельдік абсолюттік идея әлеуметтік, сонымен қатар ойпыл есепке алған, бірақ бұрыс түрінде көрсеткен - танымдық іс-әрекеттің іргелі заңдылықтарын мистификациялады. Дәл сондықтан да В.И.Ленин марксшіл философтар үшін Гегельді материалистік тұрғыдан оқып шығудың қажеттілігін атап көрсетті. Ленин танымды жай іс-әрекет деп атаған жоқ, ол оны сол күйінде терең түсінді және оның ерекше бір нәтижесінің шарасыздығын, заңдылығын да түсінді. "Егер таным, - деп жазды ол, -абсолюттік мәнді иеленудің құралы болса, онда бұл құралды қандай да болмасын бір затқа қолдану, оны сол күйінде қалдырмайды, керісінше, оны қалыптастырады және өзгертеді. Немесе, егер таным біздің іс-әрекетіміздің құралы болмай, бізге ақиқат сәулесін әкелетін енжар орта сияқты болып табылса, онда бұл жағдайда біз ақиқатқа сол күйінде емес, осы ортаның көмегімен қалыптасқан күйінде және осы ортада келеміз. Екі жағдайда да біз оның мақсатына қарама-қарсы нәрсені тудыратын құралды іске қосамыз, немесе біздің қандай да болмасын құралды қолдануымыз ақылға қонымсыз болып шығады"1.

Яғни, Гегель бойынша адамның танымдық іс-әрекетінің нәтижесі адамды өзінің құралы ретінде қолдана отырып, адамдық танымнан тыс нәтиже мен мақсат болып табылатын объектінің өзгеруі. Мұнда Гегельдік логиканың сол мистицизмін аңдау қиын емес. Гегель бойынша, адам танымының мақсатын таным объектісі өзі болып табылатын және адам мен оның танымын өзін-өзі жүзеге асырудың құралы ретінде таңдайтын жоғары абсолюттік идея тағайындайды; осылай келе, абсолюттік идеяны өзін-өзі тану құралы ретінде адам танымы абсолюттік идеяның өзін-өзі өзгертуінің деңгейі болып табылады; бірақ шынайы адами іс-әрекеті көзқарасынан, бұл танымның өз объектісін өзгертуінің бір көрінісі ғана немесе бұл - танымның (бейнелер, түсініктер, т.б.) өзін-өзі өзгертуі, дамуы .

Мұның бәрі рас, бірақ басқа да фактіні көре білу керек: Гегель өзінің рух феноменологиясында (оны материалистік философиялық жүйелердің "гносеологиялық бөлігінің" эквиваленті деп атауға да болады) шынайы адамды және оның шынайы іс-әрекетін "енгізді". Онан ол танымдық үдерістің сыртқы жағдайын ғана емес, ақиқаттың мүмкіндіктен шынайы нақты ақиқатқа айналуы үшін қажетті ішкі жағдайды да көрді. Әрине бұл жерде де Гегель адамның практикалық іс-әрекетін абсолюттік идеяның өзін-өзі тануының бір көрінісі деп қана мойындайды. Алайда Гегельдің алғашқы болып адамның табиғатты өзгертуінен, практикадан адамның мәнін ашудың имманентті жағдайы мен құралын көргендігі де талас тудырмайтын факт. Осыған байланысты ақиқатқа жету үдерісін таза ой әрекетіне жатқызатын және объект болмысын қозғамайтын материалистерге сын ретінде "бір жағынан, тек табиғатты, ал басқа жағынан тек ойды білетін" алдыңғы дәуір ойпылдары туралы айтылған Ф.Энгельстің пікірі орынды болып табылады. Бірақ адамның ойлауының маңызды негізі табиғат емес, адамның табиғатты өзгертуі болды, ал табиғатты өзгертуге үйренуіне сәйкес адам санасы да дамыды" .

Жоғарыда айтылған пайымдаулар, көріп отырғанымыздай, бірінші қатынасты, яғни ақиқатты ұғымның объектіге (затқа) сәйкестігі тұрғысынан көрсететін қатынасты өрістету және нақтылау болып табылады. Және бұл кездейсоқ емес, өйткені екінші қатынас -объектінің өз түсінігіне сәйкестігі қатынасы заттық бастаманы дұрыс таңдау кезінде бірінші қатынас мағынасының өз логикалық соңына дейін дамуы ретінде өзін анықтайды және өз мағынасын ашады. Мұндай бастама қоғамдық тәжірибе болып табылады. Ал бұл тәжірибеден, жоғарыда көргеніміздей, Гегель түсініктің объектіге сәйкестігі жағдайын аңғарды. Ол өзінің идеалистік аясынан болса да, алғашқы болып екінші қатынасты да анықтады: оның жүйесінде табиғат абсолюттік идеяның туындысы, оның бөтен болмысы, өзгеше өмір сүруі, ол генетикалық тұтастық арқасында жаратушысының идеалды мәнін өз бойында сақтайды. Сондықтан да табиғат рефлексия объектісі ретінде көрінген кезде, осы рефлексиялану үдерісі априорлы идеалды мәнді қарапайым анықтау немесе объектінің өз түсінігіне, яғни абсолюттік идеяға (К.Маркс) сәйкестігі болып табылады.

Мұндай мистификация себептерінің бірі - Гегельдің тәжірибені тар мағынада түсінуі. Тәжірибеден объект мәнін ашудың имманентті жағдайын анықтай келе, Гегель тәжірибе ролінің мұнымен шектелмейтіндігін, нағыз шынайылық мұратының дәл осы тәжірибеде қалыптасатындығын түсінбеді. Шынайылық мұратының жасалуын ол абсолютті идеяның басым үлесі деп түсінеді, яғни бұл мұраттың өзін ол коғам түзілімінің априорлы үлгісі ретінде көрсетті. Мұнан (Марске дейінгі материалистердің натуралистік концепцияларымен бірге) әлеуметтік шынайылыққа қатысты Гегельдің дүниетанымдық позициясының ерекше пайымдаушылығының үлгісін, оның сыни емес позитивизмін (К. Маркс) аңғару қиын емес.

Осы тұрғыда Гегельді сынайтын, ақиқаттың таза гносеологиялық (тек бірінші қатынасты мойындаумен байланысты) концепциясын жақтаушылардың позициясы да екі ұшты: тәжірибе туралы олардың өз түсінігі гегельдіктен алыс емес, ал кей жерлерде оның деңгейіне де жетпейді. Тәжірибені таным көзі деп айта келе, олар оны қайнар көзге емес, бағалы сұйықтығы (ақиқаты) бар құмыраға ұқсатады, ал олардың басты міндеті - біреуінің басқаға диффузиялануынын жүзеге асырмау.

Бір нәрсені басқадан бөлуге және ақиқат объективтілігіне не мұндай қызығушылықтың болмауына тек ойша, қиялда ғана жетуге болады. Шынайы танымдық үдерісте барлығы басқаша болып табылады: заттық-тәжірибелік іс-әрекеттен пайда болған ол өз бойында оның барлық тектік белгілерін сақтайды.

Тәжірибе үшін, яғни өзінің нақты құмарлықтары (Гегель), қажеттіліктері және қызығушылықтары бар шынайы адамдық индивидтерге (Гегель) объектілердің болмысын пайымдау жеткіліксіз - ол оған идеалды болмысты таңа отырып, олардың ұғым түріндегі мәнін де иеленеді және мұның барлығы осы объектілердің (тек табиғи объектілердің болмысын ғана емес, сонымен катар әлеуметтік болмысты да) бар болмысын олардың өз мағынасына (яғни ұғымына да) сайлығы деңгейіне, өз мәніне абсолюттік сәйкестігіне дейін (тіршілігін, объективтік мүмкіншілігін) өзгерту, дамыту үшін жасалады. Өйткені тек осы мәңгі қозғалыста ғана адамның дамып отыратын қажеттіліктерінің қанағаттандырылуы жүзеге аса алады және шынайы жүзеге асады. Ақиқат дегеніміз де және оған апаратын жол да, оның шынайы болмысы да осы! Ақиқат мәселесіне мұндай ыңғай танымдық үдерісте тәжірибенің қатысуын ақиқаттың сыртқы өлшемі рөліне жатқызатын дәстүрлі анықтамалардың қорытынды тармағының ғылыми орынсыз екендігін анықтайды. Таным мен тәжірибе екі өзіндік үдеріс және олардың әрқайсысы тек оған тән имманентті заңдар бойынша жүзеге асады деген алғышартқа сүйену - ең алдымен, танымның оның затымен шынайы байланысын жою болып табылады. Таным үдерісі жүзеге асатын түрлердің изоморфизмі, сәйкестігі мүмкіндігі туралы сұрақ жауапсыз қалып отыр. Шындығында мұндай изоморфизмді үнсіз мойындау бар, бірақ бұл ғылыми негізделген тұжырым емес, бірақ таным мен тәжірибенің межелей бөлінуі ғылыми негіздеудің мүмкіндігін жоққа шығарады.

Имманентті - мәнді таным үдерісінің объектизацияланған нәтижелері тәжірибе соты алдында тұрады. Бірақ егер ол сол концепцияларға сәйкес, оған имманентті заңдар бойынша қызмет етсе, тәжірибе танымдық үдеріс нәтижелерінің ақиқаттығын дәлелдей алады ма? Әрине, жоқ. Мұнда басқаны өлшеудің бірлігі ретінде біреуін таңдаудың алдында осы "шеткі мүшелерді" ортақ шешімге әкелетін және өзінің абсолюттік идеясында Гегель тапқан делдалдың араласуы қажет.

Материалистік концепциялардың Гегельдік үлгіні, сондай-ақ әр түрлі позитивистік үлгілерді қабылдамауы түсінікті, бірақ ғылымилық талаптарға жауап беретін өзінің үлгілерін де дәстүрлі ыңғайлап ұсына алмайды.

Пәндік - практикалық іс-әрекеттің идеалды үлгісі ретінде тек диалектикалық логика ғана ақиқат категориясын материалистік диалектиканың бүкіл жүйесімен (осы жүйенің ішінде) әмбебапты байланыстырады, тек сол арқылы ғана диалектикалық логика ақиқаттың нақты ғылыми теориясын ұсына алады. Бұдан ақиқат мәселесін дұрыс қойып, нәтижелі зерттеудің орталық буыны мен алғышарты диалектикалық - логикалық тұрғыда қарастырылатын практика категориясы екені келіп шығады.

Адам мен табиғат арасындағы қарама-қайшылықтың туындауы мен шешімін табуының объективті үдерісі ретінде көрініс беретін пәндік-практикалық әрекеттің генезисі істің мән-жайын түсінуге үлкен үлес қосады. Онда адамның өзі тәріздес ата-бабаларынан (жануарлардан) мұраланған витальдық қажеттіліктері жаңа - құрал-жабдықтық-тәсілдермен қанағаттандырыла бастады. Құрал-жабдықтарды жүйелі түрде қолданудың заңды салдары табиғат объектілерін жай ғана иемденуден оларды қайта өндіру мен өзгертуге, бірақ ең алдымен құрал-жабдықтардың өзін өндіруге өту болды, адам мен қоғамның қалыптасуы дәл осыдан басталады .

Бұл витальдық қажеттіліктерді қайта өзгертумен, гуманизациялаумен, сондай-ақ жаңаларды, соның ішінде танымдық қажеттіліктерді қалыптастырумен де байланысты болған аталған қарама-қайшылықтарды шешудің анағүрлым жоғары деңгейі болды, өйткені өндіріс үдерісінде адам "тек табиғаттың өзі сияқты ғана әрекет ете алады" , яғни табиғат объектілерінің жалпы қасиеттеріне, заңдылығына, мәніне сәйкес қана әрекет ете алады. Объектілердің тіршілік етуі олардың мәнімен тікелей сәйкес келмегендіктен, оны бөліп алу, өндірістік әрекеттің тағы бір құралы ретінде иелену қажеттілігі туындайды.

Анығында, объектілердің мәнін иелену практикалық әрекеттің өзінде және оның өнімдерінде орын алды (идеалды, яғни объектілерден ажыратылған дәл осы елес формасында) . Бірақ, практикалық әрекеттің әу бастан-ақ ұжымдық, қоғамдық сипатта болғанын ұмытпау керек, бұл жағдай әрекеттің пәндік мазмұнын білдіретін және императивті, үйлестіруші қызмет - ұжымдық өмірді ұйымдастыру қызметін атқаратын тағы идеалдылық формасының туындауына себеп болды. Идеалдылықтың бұл формасы сана (және таным) болып табылады.

Пәндік-практикалық кезеңнің қалыптасуының тағы бір тартымды жағы бар. Ол танымдық қажеттіліктің мақсатқа сайлықпен органикалық бірлігін, жанды, тікелей бара-барлығын айқындайды. Сананың әрбір феномені сонымен бір уақытта объективті шындықтың образы да, болашақтағы қажеттінің прообразы да (сол деңгейде - әлі тек еңбек үдерісінің жай ғана өнімі формасында), ырықтық импульсте, еңбек үдерісінің өзі де болды. Онда бәрі де - адамда, адам әрекетінің объектісі де және осы объектінің образы да қозғалыста болды. Бұл үдерістің тоқтауы, оның абсолютті нәтижеге айналуы оның толық ыдырауына - адамның әлеуметтілікке дейінгі қалпына қайтып оралуына, ал оның материалдық әрекетінің нәтижелері мен интеллектуалдық әрекеттің заттанған, объективтендірілген өнімдері - таза табиғи заңдылықтардың билігіне қайтып оралуына пара-пар болатындай қозғалыс дәрежесінде болды.

Басқаша айтқанда, практика бастапқыдан-ақ әрі тудырушы себеп, әрі мақсат, әрі ақиқаттың танылу үдерісі іске асатын "ортасы" (Гегель) және бұл үдерістің орталық буыны, сондай-ақ ақиқаттың өлшемі де болды. Лениннің "адамның барлық тәжірибесі ақиқат өлшемі ретінде де, пәннің адамға керектімен байланысының іс жүзіндегі анықтаушысы ретінде де толығымен пән анықтамасына кіруі керек" деген ойын біздіңше, дәл осы тұрғыда түсіну керек сияқты.

Соңғы уақыттарда жан тебірентер толғаныстар мен идеологиялық күрестің шиеленіскен пәніне айналған ақиқат мәселесінің адамзат тарихының бастапқы кезеңдерінде неліктен туындамағанын тек практика тұрғысынан ғана түсінуге болады. Бұл фактіні алғашқы қауым адамының интеллектуалды жетілмегендігімен түсіндіру - қайтадан гносеологизм жолына түсіп, осы жетілмегендіктің себептері туралы сұрақтарды алдыңа қайтадан қоюды білдіреді. Оған "гносеологиялық" дәйектер арқылы жауап беру мүмкін емес. Егер ақиқатты таза гносеологиялық емес, әлеуметтік мәселе ретінде қарастырсақ тұйықтан шығар жол ашылады, ал бұл дегеніміз аталған фактіні сол уақыттың жетілмегендігімен түсіндіру. Атап айтқанда: тарих бастауында ұғымның объектіге сәйкестігі ретіндегі ақиқат мәселесі туындаған жоқ, өйткені ол уақытта объектінің өз ұғымына сәйкестігі аспектісінде оны қоюдың қажеттілігі пісіп-жетілмеді.

Алғашқы қауымдық адам санасының оның тіршілік етуінің материалдық үдерісімен тікелей етене байланысуы (К. Маркс) оның қауымның тіршілік етуінің алғышарттарымен қатаң сәйкестігін, субстанционалды келісімділігін үнсіз куәландырғандай болды. Кейінгі дәуір ойшылдары мұның осындай болғанын ашып, негіздеді. Алғашқы қауым шындығында да адамзат тарихының субстанционалды бастауын өз бойына жинақтады: жалпылама субстанцияның, материяның өзіндік дамуының жоғарғы тізбегі болған қауым жалпылама заңдылықтарымен және жер бетіндегі тіршілік эволюциясының нақты алғышарттарымен айқындалған өмір сүруінің алғышарттарына дәл осы "тікелей етене араласу" арқылы өзінің тіршілік ету мүмкіндіктерін жинақтады.

Сонымен, алғашқы қауым адамзат тарихының қалыпты бастауы болды, оның бойында соңғының жалпылама даму тенденциялары ұяланды; сондықтан алғашқы қауым адамының санасында объективті ақиқат қасиетінің рефлектацияланбауы оның инстинктивті санасының қауымның тіршілік әрекетінің тұтас үдерісінің ішкі органикалық компоненті ретінде қызмет етуімен, түптеп келгенде осы адамның субстанционалды, яғни өзінің дәл осы практикалық әрекетінде табиғаттан енді ғана бөліне бастауымен және соған сәйкес әлеумет ішінде өзіндік айқындала бастауымен түсіндіріледі. "Адамның алдында, -деп жазды Ленин, - табиғат құбылыстарының торы ашылды. Инстинктивті адам, тағы өзін табиғаттан бөліп алмайды. Саналы адам категорияларды (яғни ақиқат категорияларын да! - В.P.), яғни табиғатты танудың сатыларын, оны танып, игеруге көмектесетін тараптарды бөліп алады" .

Танымның объективтілігі мен оның жалпы маңыздылығының арақатынасы (алғашқы қауым адамы үшін бір-біріне тікелей сай келген адам мақсаттарымен, қажеттіліктерімен, мүдделерімен анықталуы) мәселесі адамдарды кейіннен ғана ойландыра бастады. Бірақ Н.Б. Шулевский дұрыс атап көрсеткендей, "ақиқат пен пайданың арақатынасы Аристотель үшін де мәселеге айнала қоймаған еді. Ақиқат еш қиындықсыз пайданың тіліне "айналып" кететін және керісінше, алайда "жеке меншіктің пайда болуына байланысты және таптық қарама-қайшылықтардың дамуымен (яғни Аристотель уақытында-ақ. - В.Р.) ақиқат пен пайданың бүл тікелей бірлігі ажырай бастайды" .

Мұның себебі, Аристотель уақытындағы құл иеленушілік қоғам сатысының дамуындағы өзіндік ерекшелікте жатыр. Біз білетініміздей, ақыл-ой еңбегінің дене еңбегінен бөлінуі алғашқы қауымдық құрылыстың ыдырауымен және таптық-антогонистік қоғамның қалыптасуымен жай бір уақытта ғана орын алған жоқ. Шын мәнінде бұл бір тұтас болды, ал оның нақты - тарихи мазмұны құл иеленуші тап мүдделерінің жалпылама мүдде ретінде қалыптасуы болды және оларды осы сапада тек экономикалық және саяси тұрғыдан (қара күштің арқасында ) ғана емес, идеологиялық тұрғыдан да бекіту қажет еді.

Бұл сонымен, "адам" тегінің қабілеттерінің дамуы көптеген адам индивидтерінің, тіпті тұтас бір адамзат таптарының арқасында жүзеге асқан" тарихи кезеңдердің бірі болды. Ал оның өзіндік ерекшеліп құлды сөйлеп алатын құрал деп қарастыратын классикалық анықтамаға толығымен сай келеді, Аристотель уақытында оның дауысы тым аса естіле бермейтін: құл нақты күрестің дауысымен әлі сөйлей қойған жоқ және оның мүдделері идеологиялық тұрғыда әлі қалыптаса қоймады. Бірақ бұл құралдың болуының өзі бір жағынан, ақиқат мәселесін туындатты, екінші жағынан бұл мәселені билеуші тап өзіне қойды: дәстүрлі емес бұл құрал заттардың табиғи тәртібін бұзбай ма? - сөйтіп іс қалай дамуы керек болса солай дамып келе жатқанын байқады.

Бұл ой-толғауларда болашақ үшін қам жеу сезілмейді, болашақ осы шақтың, заттардың табиғи тәртібінің кепілінде. Осылайша саналы сезілмеген таптық оптимизмнен нәр алған антикалық дүние түйсіну, біз білетініміздей, осыған сәйкес диалектиканың формасын, ал онда заттардың өздерінің тұтас негізіне (от, атом, нус және т.б.) мәңгілік қайтып оралатыны ретіндегі даму туралы түсінікті тудырды. Сонымен, нағыз әлеуметтік шындық туралы антикалық түсініктерде алғашқы қауымдық дүние пайымдау инерциясы әлі де күшті болды: ол антикалық ойшылдардың табиғаттан бастау алған қоғамдық тәртіптің табиғилығы туралы түсініктерімен сәйкес келді.

Ал осының бәрі жинала келе ақиқат мәселесін өзіндік ерекшелігіне қарай қоюға алып келді: ол алғашқы қатынас (ұғымның объектіге сәйкестігі қатынасы) шеңберінде қойылды. Оның мазмұнын антикалық философтар екінші қатынастың экспликациясына дейін (объектінің өз ұғымына сәйкестігі) дамытты, бірақ соңғысы әлі де болса жеке бөлініп шығып, бірінші қатынасқа қарсы тұра қойған жоқ.

Кейінгі уақыттарда ақиқат көрініс тапқан қатынастардың жеке бөлініп шығуы олардың антогонистік қарама-қарсы тұруына алып келді, бұдан екі философиялық бағыт туындады, олардың әр қайсысы осы қатынастардың бірін абсолюттендірді. Бірінші қатынасты абсолюттендірумен байланысты болған бір бағыт адам санасының абсолютті ақиқатқа принципиалды қол жеткізе алатынын жақтады; басқасы - ұғымның объектіге сәйкестігі ретіндегі ақиқат анықтамасын теріске шығарды, сөйтіп өзін уайымшыл солипсизм мен іскерліктің көз алдындағы оң тиімділігінен нәр алған волюнтаритік сағым арасында толқып жүруге жазды.

Философиядағы бұл бағыттар арасындағы күрес артынан танымдық үдерістің имманентті қарама-қайшылығымен және күрделілігімен түсіндірілетін таза идеялық таласты көру дегеніміз - өзін-өзі ертеден-ақ масқаралаған гносеологизм соқпағымен жүруді білдіреді. Аталған философиялық бағыттардың күресі кезінде бір тұтас пәндік-практикалық әрекеттің ішінде орын алған бөлінушілікті бейнелейтін идеологиялық күрес болды және болып қала береді (бүкіл әлемдік маңызы бар бұл фактінің ашылуы маркстік тарихи-материалистік концепцияның үлесі).

Оның өз бірлігі бұл бөліну арқылы жойылып кетпеді, бірақ осыдан бастап ол өзінің қарапайымдылығын жоғалтты және сайып келгенде, антогонистік формалардың арқасында адамдардың ар жағында тұрған тенденция ретінде, кейде құдіретті күштердің адамзат тарихына араласуы ретінде, ал кейде абсолютті әлеуметтік релятивизм мен плюрализм ретінде көрініс беріп, байқала бастады.

Әлеуметтік үдерістің барлық нақты - тарихи айналымдарында сақтала отырып, бұл тұтастық пәндік-практикалық әрекеттің субстанциясында ұяланған жер асты тышқандарының (К. Маркс) жалпылама заңдылықтарының "жұмысымен" жанаса отырып, пәндік-практикалық әрекеттің қайталанбас ілгерілемелі қозғалысына ықпал етеді. Сондықтан ақиқат мәселесін тек "ақиқат" категориясың ең алдымен "практика" және "даму" категорияларымен тарихи-материалистік салыстыру аясында ғана дұрыс қоюға болады (мысалы, бүл Й.Элездің терең және мазмұнды жұмыстарында жасалған), мұнда даму практиканың атрибуты ретінде көрініс табады .

Бұл категориялы "өзектен" (тәжірибе-даму-ақиқат) ақиқат мәселесінің өз ішіндегі екінші қатынасы - объектінің өз түсінігіне сәйкестік қатынасы шығады. Бұл жерде логика -қолданбалы әрекет логикасы - таным логикасына айналады.

Генетикалық тәжірибе - табиғи объектілерді адам қажеттілігін тікелей қанағаттандыратын заттар ретінде "қолдану" мақсатында өзгертуге негізделген материалдық әрекет. Бірақ тәжірибе табиғи объектілердің объективті өмір сүруі мен өз өздігінен өзгеру заңдылықтарын тоқтата да, өзгерте де алмайды - ол тек өмір сүру формаларын өзгертеді (К.Маркс), оның өзінде де осы объектілердің өз болмысы мен объективті заңдылықтарына сәйкес ғана өзгертеді.

Сонымен катар олардың қазіргі кезеңдегі бар болмысы объектілердің өмір сүруімен сәйкес келмейді, соның салдарынан объектілерге тікелей құрал-жабдықпен әсер етуден басталған олардың мәнін анықтау үдерісі келе-келе туындаған қажеттіліктерге сәйкес шынайы объектілердің шынайы дамуына мүдделі объектілердің классикалық пішінін (формасын) табу мен құрастыруға байланысты іс-әрекетке ауысады (Маркс бойынша), (өйткені, иллюзорлы объектілерге тек иллюзорлы-тәжірибелік іс-әрекет, мысалы - дін ғана тән), бірақ дамудың ең жоғарғы сатысы-мазмұнымен және іске асу потенциалымен ең жоғарғы болуы тиіс.

Бірақ объектілерге тікелей эсер ету аясында, олардың мәнін "танудың" бастамасында, осы мағынасында танымдық әрекет үшін үлкен мүмкіндіктерге ие заттың өзі жасақталады. Таным аясында объектілерді өз негізінен толықтай ажырату әлеуметтік өмірдің материалдық үдерісінде объектілерді сәтсіз "манипуляциялауға" алып келуі мүмкін салдарынының жағымсыз жағдайларын тудырмайтын тәжірибелерге кең мүмкіндік береді.

Объектінің оның идеалды болмысындағы ұғымы немесе мәні осылай қалыптасады. Гетельді материалистік тұрғыда қайта түсіндіре отырып, В.И. Ленин осыған қатысты: "Ұғым "тек сананың заты емес", бірақ ұғым пәннің мәні... әлдене..., өз өзінше", - деп жазды.

Ұғым өзінде қазіргі мен болашақтың бірлігін қамтиды. Өз уақытында Маркс пен Энгельс коммунизм олар үшін мұрат емес, нақты қозғалыс деп жазды. Бірақ бұл пікірден мұрат (ұғым) пен шындықты абсолютті қарама-қарсы қоюды көру үлкен қателік болар еді. Бұл пікір басқа бір қарама-қарсы қоюдың аясында - коммунизмнің ғылыми теориясын коммунистік мұраттың барлық утопиялық нұсқаларына қарама-қарсы қою аясында айтылған болатын, олар болашақ қоғамның нақты шындықпен байланысы әлсіз кабинеттік құрылым болып табылады және сондықтан оған жетудің жолдарын ұсынды. Аймақтық коммунистік қауымдар мен фермаларды және т.б. ұйымдастыруға бағытталған ұмтылыстардың сәтсіздікке ұшырауы осыны дәлелдейді.

"Ұғым мән ретінде" - бұл тезис осылайша ақиқат ұғымының принципіне, нағыз әлеуметтік шындық ұғымында практикалық қажеттілікпен туындаған принципке айналады. Немесе осы тұрғыда ақиқат, нағыз адами болашақты қалыптастырудың тұтас тасқынымен ұласқан әлеуметтік үдеріс болып табылады, яғни қорыта келгенде өз ұғымына сай жанды, адами, адамдық үдеріс.

Әлеуметтік шындықты гуманизациялау тек субъект-субъектілік қатынастар сферасына ғана қатысты емес. Біздің әдебиеттерімізде бұл қатынастарды абсолютизациялауға деген тенденция байқалады, ал бұл әркімнің қажеттілігіне қарай деген коммунистік принцип өндірісті дамытудың белгілі бір деңгейінде ғана іске асады дегенді дұрыс бағаламауды білдіреді. Бұл деңгей табиғатты игерудің белгілі сатысын, оны адамиландыруды қамтиды.

Ең жалпы мағынада, бұл материалды - практикалық әрекет үдерісінің барысында табиғат объектілерді жай өзгертіп қана қоймайды, сонымен қатар әлеуметтік үдерістің ішкі элементтері ретінде әлеуметтік үдеріске еніп, тіршілік етудің әлеуметтік формасына ие болады. Немесе өзіндік даму үдерісінде бұл материалдық субстанция өз болмысының әлеуметтік деңгейіне "көтеріледі", яғни, ақиқат мәселесін бұл объектілерге қатысты абстрактылы шешуге, олардың әлеуметтік шындыққа қатыссыз, дәлірек айтқанда, олардың элементтер ретінде қызмет атқаратын әлеуметтік шындықтың ақиқаттылық дәрежесін есепке алмай шешуге болмайды.

Жекелеген түйсіктердің, елестердің, ұғымдардың және т.б. ақиқаттылығын немесе жалғандығын анықтаумен шұғылданатын әуесқой адамдарға қажетті бұйымдардың жүздеген түрлерін санап шығу үшін "орман адамға пайдалы" деген қарапайым пікірдің өзі де жеткілікті болар. Бірақ бұл сурет адам табиғатты тұтынып, ал оны қайтадан қалпына келтіруді табиғаттың өзіне қалдырған уайым-қайғысыз уақытын еске түсіреді. Ол уақыттарда адам келтірген зиянды қалпына келтіруге табиғаттың күші жететін еді. Бірақ адам өзінің шексіз тұтынуға қабілеттілігін іс жүзінде дәлелдеген соң (әсіресе капиталистік қоғамда шаруашылық жүргізудің прагматикалық - жыртқыштық тәсілі үдерісінде), орманның пайдалығы туралы пікірдің ақиқаттылығы ауқымды экологиялық мәселеге ұласты, оны іс жүзінде шешу адамзаттың кезек күттірмейтін мәселесі болып табылады. Орманның пайдалығы туралы қарапайым айқын ойды біздіңше тек осы аяда ғана шешуге болады. Қазіргі заманғы экологиялық жағдайды социализм ғана айқын сезінді және оны іс жүзінде шешу туралы инициатива содан шығады, бұл кездейсоқтық емес. Егер жоғарыда айтылғандай, ақыл-ой еңбегінің тарихи бөлінуі адамзаттың интеллектуалды дамуының антогонистік емес, тікелей мәнділігі ретінде қабылданса, яғни егер таным үдерісі дербестеліп, біртұтас пәндік-практикалық әрекеті үдерісінен бөлініп алынбаса , бұған қарсы пікір таластыру қиынға соғар еді.

Алғашқы қауым адамы да ойлайтын индивид болды, бірақ ол сонымен катар "анағұрлым толық" индивид еді, өйткені ол өз қатынастарының барлық толымдылығын әлі тауыспаған еді және оларды өзіне тәуелсіз қоғамдық күштер мен қатынастар ретінде өзіне қарсы қоймады", нақтырақ айтсақ: оның кейінгі кезеңдердегі индивидтерден айырмашылығы -ол пәндік-практикалық әрекеттің антогонистік бөлінісінің үзіндісіне айналмаған еді; соның салдарынан ол ең алдымен практикалық субъект болды.

Кейінгі дәуірлердегі индивидтердің осындай толымдылығын жоғалтуынан (жартылай адам) тек эмпириялық ой ғана танымның практикадан толық "эмансипациясын" көреді.

Шындығында бүкіл тарих бойы практикалық "детерминантта", өзінің көрініс беруінің тікелей формасына қарамастан (мысалы: еңбектің антогонистік бөлінуі формасында) жасырын жалпылама заң ретінде әрекет етеді, ал оның тенденцияларының бірі - біздіңше тұтас индивид болып табылады, өйткені соңғыда нағыз адам ұғымы көрініс табады (оның субстанцияналды эскизі - алғашқы қауымдық адам деуге болады).

Алғашқы қауымдық құрылыстың ыдырауынан кейінгі адам индивидтері сияқты пәндік -практикалық әрекеттің жіктелуі ақиқаттың жалған формаларымен де (К. Маркс) ажырамас байланыста болды. Ол кезде ақиқатқа деген жолдың өзі де жалған болды, әлеуметтік прогресс антогонизмдер мен адам мәнінің жаттануы арқылы жүзеге асты. Ақиқаттың жалған формалары - бұл жеке кәсіпкердің жеке бас мүддесінің цинизмі (арсыздығы), басқалардың үндеуімен орын алатын революциялық қозғалыстар, кәсіби меңіреулік (К. Маркс) және табиғат пен адам қабілеттерін барлық жаратылыстанулық, техникалық жетістіктермен жабдықталған көзсіз тұтынушылық және т.б.

Әлеуметтік-экономикалық және саяси қайта құрулардың белсенді әрекеттің ішкі ынталануларын қалыптастыратын (кәсібимен қатар азаматтық аймақтарда да) еңбеккерлердің күнделікті және стратегиялық мүдделерімен сай келетін қайта құрудың терең гуманистік мәні күмән туғызбайды. Бұл сонымен қатар тек бір ғана емес, индивидтердің әр түрлі, көптеген қабілеттерін, сайып келгенде жан-жақты жетілген, біртүтас тұлғаны қалыптастыруды қамтитын қарқынды үдеріс.

Гносеолог үшін мұның бәрі ақиқаттың өзіндік мәселесінен, бастысы - ақиқат мәселесін зерттеу тәсілінен алшақ тұрған сияқты болып көрінуі мүмкін. Өйткені ол, әдетте, ақиқатты вербальды формада қалыптасып қалған таза интеллектуалдық үдерістің нәтижесі ретінде қабылдайды. Алайда, ақиқат әлеуметтік үдеріс болса, онда қайта құру -ақиқаттың оның шынайы формасына қарай қозғалуы орын алатын әлеуметтік толқыны.

Ақиқатты осындай шынайы формада түсіндіру, біздіңше ақиқаттың маркстік концепциясының барлық мәні мен императивтілігін бойына жинақтап, Гегельдік дәстүрден бастау алған ақиқаттың болмыстық формасын ғылыми жүйеге саюдың шарасыздығын танытады.

Аталған жағдайда буржуазиялық шындықты тиістілік ретінде қабылдаған еңбек Гегель тілімен тағы да өзін еске салды. Онда ғылым әлі де болса тарихи үдерістің субъектісі бола қоймаған адамға сырт тұрған күш ретінде көрініс беретін объективті сипатқа ие болады. Бірақ бұл жағдайда да жаттанған рух өз есебінен жаңылысады, өйткені "өмір үшін бір негізді, ғылым үшін басқа негізді қабылдау дегеніміз оу бастан-ақ жалғанға жол беруді білдіреді"1.

Тек бір қарағанда ғана қазіргі кездегі гегельдік дәстүрдің "өміршеңдігіне" FTP ықпал ететін сияқты болып көрінеді. Шын мәнісінде бәрі қарапайым түсіндіріледі: Батысқа қатысты - үстемдік етуші тап қолында ғылымның адамның рухани әлемі мен өркениетті жойып жіберуге қабілетті шайтани күшке айналу фактісімен, ал социализмге қатысты -арасы әлі толық жойылып бітпеген ой және дене еңбегімен ұштасқан ғылымды практикада қолдану жетістіктерімен түсіндіріледі.

Қалай болмасын, әлеуметтік аядан бөлініп алынған ғылым ақиқаттық қасиетінен айырылған таңбалық жүйеге келіп саяды. Керісінше, тек адамның жанды пәндік-практикалық әрекеті үдерісінде, яғни адамның өз бойында да ақиқат өзінің нақты шынайы болмысына ие болады. Адамның мәні қоғамдық қатынастардың жиынтығы болғандықтан, ақиқатта объективті тұрғыда да, сыртқы әрекетте, субъективті, тұлғалық тұрғыда да, яғни тек объекті бейнесі ретінде ғана емес, керісінше осы бейненің адамның қажеттіліктерімен, мақсаттарымен, мұраттарымен ажырамас бірлігінде, оның өмірлік ұстанымдарының бірлігінде ақиқат қоғамдық қатынас ретінде көрініс береді.

Ал бұл өз кезегінде ақиқат, ізгілік және сұлулық бірлігін оларды дербес қалыптасқан феномендер жиынтығы ретінде түсіндіретін гносеологиялық қадым тұрғысынан өзгеше түсінуді талап етеді. Дәстүрлі қадымға сәйкес, мысалы медициналық ақиқат өз пәнін адекватты бейнелеу және осы образды вербальдық формада объективтендіру немесе жекеленген жағдайда бұл диагнозды дұрыс қою және оның нақты мазмұнына қарамастан осы фактіні науқасқа мәлімдеу болып табылады (өйткені бұл фактіні науқасқа айтпау жалғандық, яғни дұрыс қойылған диагнозды бұрмалау болар еді). Бәрі қисынды сияқты, бұл бірақ, кәсіби меңіреушілдік қисыны, ондағы дәрігердің адамгершілік инфантилдігі таза кәсіби надандыққа алып келеді. Шындығында медициналық ақиқат - бұл дәрігер мен науқастың шындығы, олардың бірлескен әрекеті. Бұл әрекеттің мақсаты мен мазмұны, желісі мен өнімі науқасты оңалту, ал диагноз қою, оны жасырып қалу (психотерапевтік тұрғыдан) және т.т. - науқасты емдеп, жазу әрекетінің тек ішкі элементтері ғана.

Егер түсіндірілген фактінің жалпы мәніне келетін болсақ, ақиқат пен ізгіліктің (адамгершіліктің) өз ұғымына сай келетін нақты арақатынасы осындай; ақиқат пен сұлулықтың (эстетикалық) қатынасы осындай, дәлірек болсақ - олардың ажырамас үштік бірлігі, диалектикалық бара-барлығы (бұл бара-барлық өзінің әрбір үш "қырына" қатысты бастапқы болып табылады) және тұлғаның тұтастық ретіндегі рухани әлемі қоғамдық қатынастар жүйесінде қалыптасады. Дегенменде олардың бірлігінің нақты нұсқалары (яғни қайшылықтар да, тіпті антогонизмдерде) - бір тұтас әлеуметтік үдерістің нақты сатыларының оның коммунизмге қарай объективті қозғалысындағы қайшылықты мазмұнымен анықталады. Мұнда ғылым, адамгершілік және сұлулық өз мәндері бойынша сәйкес келеді, өйткені осы мәнді білдіреді. Сондықтан ақиқаттың ғылыми формасы - бұл ақиқаттың, ізгіліктің және сұлулықтың бірлігінде ұяланған, пәндік-практикалық әрекеттің тұтастығымен анықталған ақиқаттың нақты болмысынан объективті дерексіздену.

"Ақиқаттың ғылыми бітімі", "ақиқат жүйе ретінде", "абсолютті және салыстырмалы ақиқат", "ақиқаттың нақтылығы", "эмпириялық және теориялық" - ақиқаттың барлық осы дәстүрлі мәселелері оған дәстүрлі-догматикалық емес, диалектикалық-логикалық тұрғыдан келгенде ғана сәйкес түсінікке ие болуы мүмкін.

Истина // Диалектическая логика:

Формы и методы познания.

- Алма-Ата: Наука, 1987. - С. 182-208.





