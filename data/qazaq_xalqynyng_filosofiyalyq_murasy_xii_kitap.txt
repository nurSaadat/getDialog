ӘЛ-ФАРАБИ

ҚОС ФИЛОСОФ - ҚАСИЕТТІ ПЛАТОН МЕН АРИСТОТЕЛЬ КӨЗҚАРАСТАРЫНЫҢ ОРТАҚТЫҒЫ ТУРАЛЫ /1/

Мейірімді, рахымды

Алланың атымен бастаймын.

(27-бет) Ақылды жаратқан және берген Аллаға мақтаулар болғай! Күллі нәрсеге пішін берген Жаратушыға шексіз мадақ болсын. Пайғамбарлардың мырзасы Мұхаммедке және оның пәк өрен-жарандарының мерейі үстем болсын /2/.

КІТАПТЫҢ МАҚСАТЫ

Мен көптеген замандастарымыздың әлем жаратылысы мен оның мәңгілігі туралы бір-бірімен таласып, тартысып жатқанын көрдім. Олар өздерінің арасында философияның көшін бастағам көрнекті данагөй [Платон мен Аристотельдің] арасында Бірінші Жаратушыға қатысты дәлелдеу мәселесінде тартыс бар дейді. Сондай-ақ, Бірінші Жаратушыдан тарайтын әуелгі себептердің, жан, ақыл (интеллект) мәселелерінде және жақсы-жаман әрекеттердің жазасы мен сыйы (28-бет) және көптеген саясат, этика мен логика мәселелерінде қайшылық пен тартыс бар көрінеді.

Осы еңбегімде қос философ көзқарастарының ортақтығы турасында баян етуді, олардың кітаптарын зерттейтін көптеген зерттеушілердің көкейіндегі күмән мен сенімсіздікті жою үшін екі ойшыл көзқарастарының ұқсастығын айшықтауды жөн көрдім. Мен олардың шығармаларындағы зерттеушілердің күмән келтірген кейбір мәселелерге қатысты нанымдарын түсіндіргім келеді. Себебі, менің бұл әрекетім түсіндіру мен ашықтау мәселесіндегі анағұрлым пайдалы әрі құнды нәрсе /3/.

ФИЛОСОФИЯ ЖӘНЕ ПЛАТОН МЕН

АРИСТОТЕЛЬДІҢ ЖАСАМПАЗДЫҒЫ

Сонымен философияға келер болсақ, философия ғылымының мәні мен мазмұны -болмыстың бар болуы турасындағы болмысты зерттеу.

Бұлар - қос философ данышпан, философияны жасаған шеберлер. Олар философияның бастамасы мен негізін қалап оның кейбір салаларын соңына жеткізіп тәмамдады. Зерттеушілер жеке және жалпы мәселелерде, маңызды және маңызды емес мәселелерде де бұл екеуіне арқа сүйеп, жәрдем сұрайды. Бұл екеуінен бастау алған [білімдер] кез-келген өнерде дәлел негіздеріне айналған. Өйткені бұл білімдер кемшілік пен нұқсаннан аман. Осы жағдайды көкірегі ояу, санасы тұнық азаматтардың барлығы болмаса да, көпшілігі сөзбен айтып, ақылмен растайды.

Пайымдау мен наным дегеніміз басқа тұрақты [пайым мен нанымға] сәйкес болғанда ғана рас болады. Философияның көптеген салаларында кездесетін қос философ пайымдауларының арасындағы келіспеушілік үш түрлі түсіндіріледі: (29-бет) біріншісі, жоғарыда аталған философия мәнінің дұрыс болмауы; екіншісі, осы екі ойшылдың философиясын сараптағанда оның барлығын яки көпшілігін негізсіз сараптайды немесе жалған сараптама береді; үшіншісі, екі ойшылдың арасындағы негізгі мәселелерде бір-бірімен келіспеушілік бар деп сенушілердің санасында адасушылық бар.

ФИЛОСОФИЯНЫҢ ЗЕРТТЕЙТІН ПӘНІ

Философия өнерінің дұрыс анықтамасы философияның жеке бөліктерінің индукциясының арқасында келеді. Философияның зерттейтін объектілері мен пәні не метафизикалық, не логикалық, не математикалық немесе саясат өнері болады. Ал философия болса, олардан нәтиже шығарып барлығын қорытып отырады. Сөйтіп, әлемде философияның қатысы болмаған зат қалмайды. Философияның осы анықтамасына байланысты оның мақсаты да анықталады, ол - адам қабілетінің құдіреті жеткенше [болмысты] тану.

Бөлу әдісі дегеніміз жоғарыда айтылған мәселені ашықтап баяндайды. Платон бұл әдісті де қолданған: "Кімде-кім бөлу әдісін қолданса, болмыстағы бар нәрсенің ешбірін назардан тыс қалдырмауға тырысқанының белгісі", - деген. Егер Платон осы әдісті таңдап қолданбағанда философ Аристотель оның ізбасары болмас еді.

АРИСТОТЕЛЬ ЛОГИКА ҒЬІЛЫМЫН ДАМЫТТЫ ӘРІ

ПЛАТОН БАСТАҒАН ФИЛОСОФИЯНЫҢ БАСҚА

ДА ҒЫЛЫМДАРЫН ТӘМАМДАДЫ

(30-бет) Платежный силлогизм әдісін қалыптастырып, түсіндіріп, өңдеп, әрі айшықтағанын көрген Аристотель силлогизмдік әдісті қалыптастыру машақатын өз мойнына алып тәуекел етті. Ол бұл әдісті бөлінуді қажет ететін силлогизмге және дәлелдемеге қолданылуы үшін әрі дамытты әрі түсіндірді.

Сөйтіп, Платонның тәмамдаушысы, жәрдемдесушісі әрі кеңесшісі саналды. Кімде-кім логиканы оқып, этиканы жетік меңгерген болса кейін, физикаға, метафизикаға кіріскен шағында осы қос философтың кітаптарын оқыған болса, ол менің сөзімнің растығын анық байқайды. Сондай-ақ, ол қос философтың әлемдегі болмыс туралы ғылымдарды суреттеуге тырысқандарын көреді. Олардың әрбірі еш нәрсені ойдан шығармай, қиялдамай немесе көркемдемей тек шамасының келгенінше және мүмкіндігінің құдіретінше өз үлесін қосуға тырысқандарын байқайды.

Ал енді осылай екен, онда философияның анықтамасы - болмыстың барлығы туралы ғылым. Бұл - анықтауышты айқындайтын әрі оның мәнін ашатын ақиқат анықтаманың өзі.

БІРНЕШЕ АҚЫЛДЫҢ БІРІГУІ – ДӘЛЕЛ

Егер барлық немесе көпшіліктің делік бұл қос философ туралы пікірлері немесе сенімдері бұларды осы ғылымда көрнекті әрі жетекші қызмет атқаратынына күмән келтіріп, олар туралы көзқарастары бұрыс және бұзық болса, (31-бет) онда бұл кісілердің пікірлері ақылға сыймайды. Себебі шындық басқаны көрсетіп тұр, сондықтан мұндай көзқарас ақылға теріс /4/.

Бір нәрсенің хақында түрлі ғалымдар өзара бір келісімге келсе және көптеген пікір бір жерден шықса, онда мұндай айғақтан асып түсетін әрі басым келетін дәлел жоқ екенін -біздің барлығымыз жақсы білеміз. Мұнда ақыл - дәлел қызметін атқарады.

Тіпті ақыл иесі болған адам үшін бір нәрсе екінші бір нәрседен кейін түбегейлі қарама-қайшы көрінеді. Ол нәрсенің тіршіліктегі қасиеттері мен соған тән ерекшеліктері турасында (дәлелдеу үшін) көптеген ақылдың бірігуі қажет. Ақыл қаншалықты әр түрлі болған сайын біріккен ақылдан асқан дәлел, не анағұрлым анық білім жоқ.

Сонымен қатар көп адамдардың да белгілі бір мәселеге қатысты қателесу мүмкіндігін естен шығармаған жөн. Себебі, жамағат дегеніміз бір ғана кісіге еліктеуші болады. Жамағат өзін басқарушы имамға ереді, ал имам бір адам. Бұл жалғыз адамның ақылы біз айтқандай бірде болмаса бір нәрседе қателесуі мүмкін ғой. Бұл адам қателеспеуі үшін [белгілі бір мәселені] бірнеше мәрте тексеруі керек. Әрбір тексергенінде қастықпен бір нәрсе тауып алу үшін емес, жақсы ниетпен кірісуі керек. Егер зерттеуге бос болып, немқұрайлы қараса, онда нәтиже ашылмайды, жалпы түрде айтылып өтірік болады.

Енді көптік, яғни бірнеше адамдардың біріккен көп ақылына келейік. Егер олар бір нәрсе жөнінде зерттеп, тәжірибе жасап, ой жүгіртіп, дәлелдер келтіргеннен соң өзара бір ауыздан келісетін болса, онда бұл келісім сөзден асатын дәлел, куәлік және сенім жоқ. Біз философияның алдында тұрған әр түрлі тілден шыққан екі данагөй туралы бір ұғымдағы пікірді естиміз. (32-бет) Ол екеуінің философиясын мысалға айтады, түрлі пайымдаулар өз арнасын осылардан алады, қызықты білімдер мен терең ойлар және ғажайып зерттеулерге жетелейтін ұшқыр ойлы мағыналар осы екеуінен көрініс тапқан. Қос философтың таза білімге терең бойлаған жағдайын байқаймыз.

Жағдай осылай екен ендеше, бұл екі данагөйдің арасындағы негіздерде айырмашылық бар деушілердің пікірі қате. Бірақ, негізі жоқ қателіктің болмайтыны сияқты себепсіз өтірік сылтаудың да болмайтыны рас. Осы жағдай біздерге бұл екі философтың арасындағы негіздерде айырмашылық бар деген пікірді қалыптастыратын және кейбір себептерді айшықтап беру міндетін жүктейді. Енді қос философқа ортақ болған пікірлерге тоқталамыз.

ИНДУКЦИЯ ҚАТЕЛІГІ

Сен индукция арқылы қалыптасқан жалпы пайымдаулардың табиғатта нық орнығатыны сонша, одан не бас тартуға, не мойындамауға немесе оны бірде-бір мәселеде теріске шығаруға болмайтынын білесің. Мейлі ол білімде болсын, немесе пікірде, немесе діни заңдармен құқықта болсын, яки азаматтық құқықпен өмір мәселелерінде болсын /5/.

Мысалы: жаратылыстану ғылымдарында кейбір тастар суға батпаса да мынадай қалыптасқан ереже бар: "барлық тас суға батады" делінеді, "барлық өсімдік отқа жанады", мүмкін кейбір өсімдіктер отқа жанбайтын да шығар немесе "дүниенің соңы бар", мүмкін ол мәңгі шығар.

Ал құқықтануда кім өмірінде көп жақсылық істеумен танылса, сол әділетті болып саналады, әрі түрлі мәселелерге байланысты куәгер міндетін атқарады, бәлкім (33-бет) ол өмірінің барлығында да жақсылық жасамаған болуы да мүмкін. Азаматтық өмірде мысалы, жақсы-жаман амалдар мен тыныштық сақтау ұғымдарының анықтамасы бізге белгілі, бірақ бұл бар болғаны ұғым ғана ол барлық жағдайларды қамтамасыз ете алмайды.

Енді табиғаттағы заттардың жағдайы біз жоғарыда айтқанымыздай екен, онда Аристотель мен Платонның өмірі мен пікірлерінде көптеген сыртқы айырмашылықтар болған. Ендеше бұл пікірлер сөзбен де, іспен де пайымдаулар негізінде амалға асып жатқан болса, қалайша бұлардың әрбірін арнайы талдап, оларды анықтамай кетуге болады.

ПЛАТОН МЕН АРИСТОТЕЛЬДІҢ ЕКІ ТҮРЛІ ЖОЛЫ

ОЛАРДАҒЫ АЗАМАТТЫҚ ЖӘНЕ МІНЕЗ-ҚҰЛЫҚТЫҚ

ҚАРАМА-ҚАРСЫЛЫҚТЫ БІЛДІРМЕЙДІ

Сонымен, олардың өмірі мен іс әрекеттеріндегі айырмашылық туралы. Платон бұл дүниедегі көптеген амалдардан өзін тыйған. Оларды жек көрген және бұлар туралы өз еңбектерінде көп айтып әрі өзгелерді де осыған шақырған.

Аристотель болса Платонның сақтанған амалдарын еркін жасаған. Оның мал-мүлкі көп, үйленген, бала-шағалы болып, Ескендір патшаның сарайында уәзір еді, дүниеден қашпады. Бұл мәлімет ілгерідегі кісілердің еңбектерін оқып зерттеген адамдарға жасырын емес. Сыртқы көріністе Платон мен Аристотельдің арасында екі дүниенің мәселесіне қатысты қарама-қарсылықтар бар болып көрінгенімен ақиқатында олай емес. (34-бет) Платон өзінін "Саясат" атты кітабында дұрыс өмір сүру жағдайын баяндаған. Ол адамның құрметін айшықтап азаматтық қоғамда дұрыс өмір сүруден бас тартқан және адамдардың көмегінен қашқан адамның әрекетін қатты сөккен.

Оның бұл тақырыптағы шығармалары өте танымал және сол заманнан күні бүгінге дейін түрлі халықтар оны зерттеуде. Платонның пікірінше адам әуелі жанның жағдайы мен оның қалыптасуына көңіл бөлуі керек. Жанды жөндеу жағдайымен оның қалыптасуын толыққанды игерген соң барып келесі, басқа нәрсені жетілдіруге көшеді. Өзін бос нәрсеге шұғылдандыратын күші болмауы керек, яғни адам өзінің күндерін өте маңызды мәселелер үшін арнайды. "Саясат пен этикада" баяндағаны сияқты ол басты мәселені аяқтағаннан кейін ғана келесі мәселеге кешемін деп пайымдайды.

Аристотель еңбектерінде Платонның саяси пікірлерінің ықпалына еріп отырды, кейін өзінің жанына толық үңіліп ол жерден жомарттық, кең пейілділік сияқты мінез-құлық кеңдігін және кәмелеттік сияқты қасиеттерді табады. Бұл қасиеттермен ол өзін кейін жетілдіреді, өзін адамдармен қарым-қатынасқа арнап көптеген азаматтық жұмыстарға араласады. Кімде-кім осы жағдайларды ой елегіне салып қарайтын болса, бұл қос философтың пікірі мен нанымдары араларында ешқандай келіспеушіліктің жоқ екенін біледі. Ал егер болса, онда бұл айырмашылықтың адамның о бастан туылған табиғи қуатына байланысты екенін түсінеді. (35- бет) Бірінде ол күш аз мөлшерде болса, енді біреуінде асып түседі, яғни кез келген екі адамның арасындағы табиғи жағдай сияқты. Себебі көп адамдар бір жұмыста өзінің анағұрлым жақсырақ әрі дұрыс және анағұрлым лайықты екенін білсе де, оны жасай алмайды, мүмкін бірін орындайды, ал бірін орындай алмайды.

ПЛАТОН МЕН АРИСТОТЕЛЬ ЗЕРТТЕУЛЕРІ СЫРТҚЫ

КӨРІНІСТЕ ӘР ТҮРЛІ БОЛҒАНЫМЕН МАҚСАТТА – БІР

Сол сияқты ол кісілердің ғылымдарды суреттеу мен кітаптарды жазу әдістері де бір-бірінен ерекшеленеді.

Алғашқыда Платон жүрегі толық таза емес немесе ақылы зерек емес адамдардың ғылымды көшірулеріне, кітап мәтіндерін жазуға тыйым салған болатын.

Бірақ, өзінің бостығынан, ұмытшақтығынан және зерттеулер нәтижелерін жоғалтып қоятын қасиеттерінен қорыққан ол ғылымды жазу үшін белгілермен жұмбақтарды ұсынды. Себебі, ол білім мен даналық молайған сайын оларды есте сақтау қиындай түсетінін білді. Ал белгілер мен жұмбақтарды тек ізденіс, зерттеу мен талпыну арқасында соларға лайық әрі еңбегі сіңген адамдар ғана жетулері үшін ұсынды.

Аристотельге келсек, ол кісінің пікірі түсіндіру, анықтау, реттеу, суреттеу, хабар беру және осындай жолмен көрсетілуі мүмкін нәрсенің барлығын негіздеуден тұрады. (З6-бет) Бұл екі әдіс сырт көзге бір-бірінен анық қарама-қарсы болғанымен Аристотельдің білімін және оның еңбектерін зерттеп, қайсарлы ізденіс үстіндегі адам үшін, Аристотель қанша анық әрі жинақы етуге тырысқанымен оның да тәсілі бұлыңғыр, шатасқан және түсініксіз екені мәлім. Мұның қатарына оның физика, метафизика және этикаға қатысты пайымдауларында кездесетін қажетті пікірлердің көп жерлерде түсіп қалып отыратынын айтуға болады. Осылай деп басқа комментаторлар да айтады. Сондай-ақ, көптеген нәтижелер мен жұп болып табылатын қорытындылардың бірі тасталып және қысқартылып отырғанын айтуға болады. Мысалы: "Ескендірге арналған хатында" былай дейді: "Кім азаматтық қарым-қатынаста әділдікті қаласа, ол әкім тарапынан жазалау үшін таңдалып алуға лайықты" - дейді. Бұл сөйлем толық айтылғанда мынадай болады: "Кім әділетсіздіктің әділдігін қалайтын болса, ол қала басқарушысының жазасына немесе марапатына лайық". Бұл дегеніңіз кім әділдікті қалаған болса сол марапатқа лайық, ал әділетсіздік жасаған адам жазалануға тиіс.

Кейде ол кез-келген бір силлогизмнің екі пікірін және басқа силлогизмнің қорытындысын алады немесе кез-келген силлогизмнің екі пікірін алып оның қорытындысын олардан туған қажетті нәтиже ретінде көрсетеді.

Сондай-ақ ол айқын нәрсенің бірлігін санап әйтеуір бір мәселені тәмамдағанда [зерттеушіге] өзінің көркем сөздігі мен ыждаһатын байқату үшін күш салады. Ал анық емес, түсініксіз мәселелерге келген уақытта ол туралы не жазбаша, не ауызша түсіндірместен ләм-мим демей айналып өтеді.

(37-бет) Мұның қатарына оның ғылыми еңбектеріндегі ұйымдастыру тәртібі мен жүйесін жатқызуға болады. Ол үшін мұндай ұйымдастырушылық пен тәртіптілік табиғи болғаны соншалық, ойшыл олардан ажырай алмайды.

Егер оның Ескендірге жазған хатын жақсылап қарайтын болсақ, ол жерде де ретсіз әрі жүйесіз орналасқан, бір-біріне толық қарама - қарсы сөйлемдерді кездестіруге болады.

Ғылымдарды жіктеп өзінің ізденістері мен шығармаларын жұртқа жария қылғаны үшін Платон Аристотельді сөгіп хат жазады. Сонда ол Платонның хатына жазған әйгілі "Платонға арналған хат" деп аталатын жауабын келтірсек, жетіп жатыр. Аристотель хатта былай деді: "Егер мен ғылымдарды және ондағы даналықтарды қағазға түсіретін болсам, оларды сондай реттілікпен жазамын. Оларға тек ғылым адамдары мен оларды ұстанатын кісілердің ғана қолы жетіп әрі түсінетіндей етіп баян етемін" /6/.

Жоғарыда көрсетілген мысалдан мынаны байқауға болады: екі дананың екі түрлі болып көрінетін ұстаным - тәсілдері екі бөлек деген пікір тек сырт көзге ғана бөлек болып көрінеді. Ал іс жүзінде бір мақсатқа ұмтылады.

ПЛАТОН МЕН АРИСТОТЕЛЬДЕГІ СУБСТАНЦИЯНЫҢ АРТЫҚШЫЛЫҒЫ ТУРАЛЫ ҚАРАМА-ҚАРСЫЛЫҚ

Сол сияқты бұған субстанция мәселесі де қатысты. Аристотельдегі әуелгі субстанциялар Платонның әуелгі субстанцияларынан ерекшеленеді. Бұлардың кітаптарын зерттейтін көптеген зерттеушілердің пікірінше екеуінің көзқарасы екі түрлі. Мұндай шешімге оларды Платонның көптеген еңбегінде кездесетін пікірі алып келсе керек. Мысалы, "Тимей" және "Кіші саясат" кітаптарында анағұрлым лайықты субстанциялар ақыл мен жанға анағұрлым жақын (37-бет) бірақ, физикалық денелермен түйсіктен анағұрлым алшақ субстанциялар екені көрсетіледі. Кейін олар Аристотельдің "Категориялар" немесе "Гипотетикалық силлогизмдер" атты еңбектерінен субстанциялардың ең жақсы әрі лайықтысы әуелгі мәндер екенін байқайды. Зерттеушілер бір-бірінен ерекшеленетін осындай пікірлерді көріп екі ойшылдың пікірлері екі түрлі деген шешімге күмәнсіз қарайды. Мұндай құбылыстың болу себебі данагөйлер мен философтардың пайымдаулары түрлі салада әр түрлі пікірлі болуы. Олар бір белгілі салада бір нәрсе туралы осы саланың білім талаптарына сәйкес айтады, басқа салада дәл осы нәрсе туралы әуелгі пікіріне теріс пікірді айтады.

Бұл арада ол екеуіне таңғалатын немесе айыптайтын ешбір нәрсе жоқ, яғни философия саласы "қайдан?" және "қалайша?" деген сұрақтар төңірегінде айналып жүреді. Тіпті, егер философиядан "қалайша?" және "қайдан?" деген сұрақтарды алып тастайтын болса, философияда көптеген ғылымдар жарамсыз болар еді деген пікір де бар.

Сен, бір тұлғаның адам болғаны үшін Сократтың мән ұғымына кіргенін көрмейсің бе? Ал, мөлшерге өлшем иесі болғандықтан "қандай?" ұғымына, ал ақ түсті болғандықтан жағдай ұғымына, ал әке немесе бала болғандықтан ол қарым-қатынас ұғымына кіреді т.б. сол сияқты нәрселер турасында осыны айтуға болады.

(39-бетj Данышпан Аристотель бірліктерді ең абзал субстанция деп есептеген және оларды қастерлеген. Оларды тек логика мен физика өнерлерінде қолданған.

Ол түсініктер мен универсалды болмыс түсініктерін құрайтын түйсік арқылы тануға жақын болмыстардың хәлдерін бақылаған. Ал Платон данагөй болса универсалды ең жақсы субстанция деп санап, қадірледі. Платон оларды тек метафизика мен өзінің теологиялық ойларында қолданды.

Екі мақсаттың арасында анық алшақтық көрініп, екі жақтың ортасында терең тұңғиық болғанымен және зерттеудің қорытындылары қарама-қарсы болса да біз екі ойшылдың пікірі бірігеді және оларда айырмашылық жоқ деп айтуды жөн көреміз. Яғни қарама-қарсылық дегеніміз субстанция туралы дәлел бір жақты болып, бір мақсатты екі қарама-қарсы пайымдау арқылы анықтаса болады. Ал біздің мына жағдай бұлай болғандықтан түбінде екі пікірдің бірігетіні анық.

ПЛАТОННЫҢ "БӨЛУ" ҰҒЫМЫН

АРИСТОТЕЛЬ ТЕРІСКЕ ШЫҒАРМАЙДЫ

Сол сияқты бұған толық анықтама алу үшін екі ойшылдың болу мен біріктіру мәселелеріне қатысты пікірлері жатады /7/. Платонның пікірінше толық анықтама тек бөліну тәсілімен келеді. Ал Аристотель толық анықтама дәлелдеу әдісі мен біріктіру жолы арқылы болады деп сенген. Мұның моделін (40-бет) жоғары көтерілетін және төмен түсетін саты деп елестеткен жон. Сатыда төмен түсу мен жоғары көтерілу арақашықтығы бір болғанымен жүрушілер үшін айырмашылық болады.

Аристотель анықтамаға жақын әрі сенімді жол заттың жалпы мәні мен субстанциядағы ізденіс деп таныды. Ол толық анықтамаларды алуға қатысты барлығын "Метафизикада", "Дәлелдеу", "Диалектика" және өз шығармаларының көптеген жерлерінде айтады. Оларды тізіп келтіретін болсақ өте ұзақ. Оның көптеген пайымдауларында бөліну анық көрінбесе де байқалып отырады. Ол жалпы мен жалқының, мәнді мен мәнсіздің ерекшелігін ашып көрсеткен уақытында табиғи түрде болу тәсілін қолданды.

Әрине, ол мұны анық қылып кейбір жерлерде ғана көрсетеді. Аристотель бөлу тәсілін басшылыққа ұстанбайды, бірақ оны анықтап жатқан бөлік үшін керек болған жағдайда көмекші құрал санайды. Бұған "Силлогизм" трактатының соңында айтқан сөздері дәлел болады: "Жыныстарға бөлу біз баяндаған тәсілдің аз бөлігі ғана". Бұл бөлікте және осыдан шығатын нәтижеден де Аристотель Платон түсінгендей дәрежедегі ұғымға дәл сондай маңыздылық бермегенін аңғару қиын емес. Себебі, Платон, анықталушы нәрсенің өзінде қамтығанын жалпыға қолдану қажет деп соған ұмтылды. Аристотель жалпы ұғымды екі бөлікке бөледі, кейін осы бөліктердің (41-бет) әрбірін тағы бөліп, кейін оның қайсы бөлікке өзі жетуге талпынған анықтаманың қайсысына жақын келетінін байқайды.

Оның бұл әрекеті көздеулі жалпы анықтама мақсатына жақын болғанша жалғаса береді. Осылайша, аталмыш мәнді өзіне қатысы бар нәрселерден даралап алып шығатын дифференциалды белгі шығады, бірақ ол сонау бастан оған талпынбаса да дифференциалды белгі мен жынысты біріктіріп тұрған синтезден босап қалмайды. Сөйтіп осының барлығын қолдана отырып ол синтезден бөлек болмайды. Сырт көзге бір ойшылдың әдісі екінші ойшылдың әдісінен ерекшеленіп тұрса да, әдістің де мән-мазмұны бір. Нәрсенің қандай жынысқа жататынын және оның дифференциалды белгісін айқындау әдісі мен өз жынысынан және дифференциалды белгісінен бір нәрсені тауып шығару әдістері бір нәрсе емес пе? Бұл екі пікірдің әдістерінде өзгешелік болғанымен қарама-қарсылық жоқ екені анық.

Біз бұл екі әдістің арасында мүлдем айырмашылық жоқ деп айтпаймыз себебі, бұлай болса, онда Аристотельдің зерттеу әдісі мен сөз сараптауы, түсінігі, нақ Платонның әдісі мен сөз сараптауына және түсінігіне сәйкес келуі керек еді. Ал бұл сандырақ және қисынсыз болды. Бірақ біз бұл екеуінің мақсаты мен негіздерінде қайшылық жоқ деп айтамыз. Мұны кейінірек Алланың таупық жәрдемімен сіздерге айшықтап түсіндіреміз.

ПЛАТОН МЕН АРИСТОТЕЛЬ АРАСЫНДА СИЛЛОГИЗМ МӘСЕЛЕСІНДЕ ҚАРАМА-ҚАРСЫЛЫҚ ЖОҚ

Бұған сол сияқты Амонийдің және александриялық мектептің көптеген өкілдерінің (42-бет) негізсіз пайымдаулары жатады. Олардың соңғы өкілдері Темистий мен оның соңынан

ерушілердің айтуынша аралас силлогизм болмыспен қажетті пайымдаудан құралады.

Егер үлкен пікір, қажеттілік пайымдауы болып көрінсе, бұл жағдайда қорытынды қажеттілік пайымдауы емес, болмыс пайымдауы болады. Зерттеушілер бұл жағдайды Платонға жатқызды және ол өз кітаптарында үлкен пікір қажеттілік пайымдауы болған силлогизмдерді қолданған. Ал, мұндағы қорытынды - болмыс пайымдауы деп тапжылмады.

"Тимей" кітабында келтірген пайымдауын алайық. Осы пайымдауда ол "болмыс бейболмыстан жақсырақ" және "табиғат үнемі жетілген нәрсеге ұмтылады" - деп пайымдады. Олардың дәлелдеуінше осы екі пайымдаудың қорытындысы - "табиғат болмысқа ұмтылады" деп біледі. Пайымдаудың бұл түрі қажеттілік пайымдауы емес, себебі табиғат мұндай қажеттілікке мұқтаж емес.

Табиғатқа көп жағдайда тек болмыс қасиеті тән. Сол себепті, табиғат болмысқа ұмтылады. Болмыспен біріккен табиғат одан соң болмыстан ажырай алмайды. Олардың айтуынша бұл пайымдаудың үлкен пікірі "ылғи" сөзінің арқасында қажетті болады. Аристотель "Силлогизм" кітабында аралас пайымдаудың пікірлері қажеттілік және болмыс пайымдауларынан құралып үлкен пайымдау да, қорытынды да қажетті болып табылады дейді. Бұл анық қарама-қайшылық.

Ал, біз болсақ ол екеуінің арасында қарама-қайшылық жоқ дейміз. Егер осы сияқты қорытындылар не болмыс пайымдауы немесе қажеттілік пайымдауы деп тек Платонда ғана келсе, онда олардың арасында анық қарама-қайшылық болар еді. Бірақ, Платон олай демейді. Солай болса да зерттеушілер осы түрдегі пайымдауларды жоғарыда айтқанымыздай Платонға жатқызды. (43-бет) Оларды бұл әрекетке итермелейтін нәрсе олардың түсінбеушіліктері және логикамен физиканы араластырып қараулары.

Олардың пікірінше силлогизм екі пікірден және үш терминнен құралады: бірінші, үлкен термин; екінші, орташа термин және кіші термин.

Бірінші терминнің орташа терминге қатынасы қажеттілік, орташа терминнің кіші терминге қатынасы - болмыс қатынасы. Зерттеушілер орташа терминді бірінші терминмен кіші терминнің арасындағы байланыс әрі құрал ретінде көреді. Сондай-ақ, олардың пікірінше бірінші мен соңғының арасындағы қатынас - болмыс қатынасы.

Олар: "Егер, ортаңғы термин себеп әрі қатынас құралы болатын бірінші мен соңғының арасындағы қатынас болмыс қатынасы болса, онда қалайша бірінші мен соңғының арасындағы қатынас қажеттілік қатынасы болады?" - дейді. Мұндай көзқарастың қалыптасу себебі олар тек дараланған жағдайлар мен түсініктерді қарады және логика шарттарымен жалпылық сөйлеу шарттарынан қашқақтады. Егер де олар жалпылық сөйлеу шарттарын зерттеп, оның жағдайы туралы ой жүгіртсе, мысалы, жалпы дегеніміз "Б" қазіргі жағдайының мазмұны мен "Б" болатын жағдайдың мазмұны және бұл анағұрлым жетілген құбылыс екенін түсініп қарайтын болса, онда олар жалпылық ойлау шарттарының қажеттілік екенін түсініп, оларда мұндай күмән болмас еді және оған жол бермес те еді.

Расында, егер олар Платонның атын жамылып, айтып отырған силлогизмдеріне өздері жақсылап тұрып зерттеу жүргізсе, силлогизмдердің басым көпшілігі силлогизм формаларының екінші формасына жататын екі растау пікірінен құралған пайымдау екенін байқайды. Егер осы пікірлерді біртіндеп талдап шықса, бұл пайымдау екенін байқайды. Ал егер осы пікірлерді біртіндеп талдап шықса, бұл пайымдаудың әлсіздігі айқын көрінеді.

Александр Афродизийский жалпылық туралы ойын баяндаған. Жұрттың айтуынша ол Аристотельден асып түскен. (44-бет) Біз бұл тақырыптағы сияқты оның пайымдауларын "Аналитика" кітабында түсіндірген болатынбыз, оның жалпылық туралы пікірінің мазмұнын ашып нағыз түсіндірме жазған болатынбыз.

Осы салада Аристотельдің мұрасын зерттеушілерді қанағаттандыру үшін біз силлогистикалық және аподейктикалық қажеттіліктердің арасындағы айырмашылықты тексеріп шықтық. Бізге мәлім болғаны Аристотельдің бұл силлогизм туралы пікірі шындыққа жанасады, яғни ешқандай қарама-қарсылық жоқ. Дәл сол сияқты Платонда да Аристотельге қарама-қарсы келетін не көзқарас, не пайымдау жоқ.

Олардың пікірінше Платон терістеу болып келетін кіші пікірді бірінші және үшінші фигурадағы силлогизмнің арнайы түрін қолданады. Аристотель "Аналитика" кітабында бұл түрдегі силлогизм нәтиже бермейді деген. Комментаторларда осы фигура туралы өз пікірлерін айтып, оған талдау жасап осы мәселені айшықтады. Бізде өзіміздің түсіндірмелерімізде Платон "Саясат" еңбегінде және Аристотель "Аспан мен Әлем" еңбегінде келтірген нәрселерін айшықтап, ол адамдардың қателесіп терістеу емес тең ұғымды растау пайымдауларын терістеу пайымдаулары деп атағаны турасында түсіндірдік. Мысал ретінде оның аспан жеңіл емес, ауыр да емес деген пайымдауын келтірсек болады. Мұндағы пікірлерде пайымдау заты бар болғандықтан ол осы сияқты силлогизмде тең. Осы силлогизмде тең ұғымдағы растау пікірлері егер қарапайым терістеу пікірлері сияқты берілсе, онда бұл силлогизм нәтижелі силлогизмдердің қатарына жатпайды. Әрі бұл жағдай оның нәтижелі силлогизм болуына кесірін де тигізбейді.

Тағы да осыған қатысы бар нәрсе, ол Аристотельдің "Бари Харминас" кітабының бесінші бөлімінде айтқан пікірі: "Предикат қарама-қарсы пікірдің бірі болып келетін растау пайымдауында (45-бет) терістеу пікірі растау пікіріне қарағанда анағұрлым теріс және мұндағы предикат екінші предикатқа теріс".

Көптеген кісілердің пікірінше Платон бұл пікірге қарсы болған, предикаты келесі растау пайымдауының предикатына қарсы болған растау пайымдауы анағүрлым теріс деп санаған дейді. Бұл мәселе Платонның біраз саяси әрі этикалық пайымдауларын жоққа шығарды, әсіресе оның "Саясаттағы" әділетсіздік пен әділеттіктің арасындағы ең әділі -олардың ортасы деген пікірі.

Ал бұл кісілер Платонның "Саясатта", Аристотель "Герменевтикада" әр түрлі мақсат ұстанғандарын назардан тыс қалдырғанға ұқсайды.

Аристотель пайымдаудың тек қарама-қайшылық түрін ең күшті әрі жетілген қарама-қайшылық деп түсіндірді. Бұған оның келтірген айғақтары дәлел болады. Ол кейбір жағдайлардың абсолютті түрде қарама-қайшылығы болмайды және өзіне қайшылықта тұрған терістеуі жоқ ешбір жағдай болмайды деген ұғымды айшықтады. Егер басқа жағдайларда біздің айтқанымыздай жағдай болатын болса, онда бұдан мазмұнды нәрсе пайда болады деген тұжырым шығады. Қарама-қарсылықты қайшылықтың кез келген жағдайында немесе олардың бірінде көз жеткізуге болады. Бірақ, мүлдем қайшылығы жоқ заттарда ақиқатқа теріс тұратын өтірік түсінік болады. Мысалы, адамның адам емес екені туралы пайымдау. Бұл пайымдау - өтірік пайымдауы. Егер осы екі пікір қарама-қайшы болса, онда осы қарама-қайшылығы бар пікірлердің барлығы қарсы нанымдар болады. Платон әділдік пен әділетсіздіктің арасындағы орта ең әділдік ортасы деп көрсеткен болатын. Мұнымен ол пайымдаулардағы қайшылықты саясатта қолданылатын түсініктермен олардың сатылығын түсіндіруге ұмтылды. Осы сияқты Аристотельде "Саясаттағы кіші Никомахияда" Платонға жақын пікір білдірді.

(46-бет) Пайымдауларды талдап және әділ көзқараспен зерттеген кісі бұл екі пікір мен нанымның арасында айырмашылықтың жоқтығын түсінеді. Жалпы алатын болсақ, көптеген адамдардың айтатынындай Платонның логикалық түсініктері де осы мәселеге байланысты. Платон мен Аристотельдің араларында келіспеушілік бар екенін білдіретін пікір кездеспейді. Жоғарыда көрсеткеніміз сияқты олардың өздері кейбір саяси, этикалық және метафизикалық пікірлерін өз пікірлерімен теріске шығарады.

ПЛАТОН МЕН АРИСТОТЕЛЬ

ПІКІРЛЕРІНДЕП "КӨРУ" МӘСЕЛЕСІ

Тағы да осыған қатысы бар нәрсе, Платонның көру мен оның мәні жайлы пікірі Аристотельдің пікіріне қайшы келеді деген жағдай. Аристотель көзбен пассивті түрде қабылдаудан көру туындайды деп санаған. Платон болса көру көзден бөлінетін нәрсенің көрініп тұрған затпен кездесуінің арқасында пайда болады деген. Осы екі бағыттағы түсіндірушілердің көбісі дерлік бұл мәселелер жайлы аз тартысқан жоқ. Олар дәлелдерді келтіріп, бір-бірін сөгіп те жатты және түрлі нәтижелер түйіндеді.

Олар бұл екі ойшылдың айтқандарын өзгертіп түсіндіргені соншалық, кейін ол екеуіне сын айтып, ақырында өздері әділдік пен ақиқат жолынан алшақтап кетті /8/.

(47-бет) Аристотельдің ізбасарлары Платонның ізбасарларынан көру туралы көзден бір нәрсенің бөліну жағдайын естіп, олар бөліну тек денеге қатысты, олай болса ол дене дейді. Ал осы көзден шығатын дене олардың айтуынша не ауа, не жарық, немесе - от. Егер бұл дене ауа болса, онда бұл ауа көзбен көрініп тұрған заттың арасындағы ауа болады. Ендеше көзден екінші басқа ауаның шығуы мүмкін емес. Ал егер көзден шығатын бұл дене жарық болса, онда жарық көз және көрініп тұрған заттың арасындағы ауада болуы керек. Сөйтіп, көзден шығатын жарық қажетсіз нәрсе болып қалады. Егер бұл дене жарық болса, онда көз және көрініп тұрған заттың арасындағы тұрып қалған жарыққа не үшін қажеттілік бар? Неге көзден шығатын жарық көз және көрініп тұрған қажетті жарықты пайдасыз қылып тастамайды? Ал егер көзден шығатын дене жарықтың өзі болатын болса, не үшін ол қараңғыда көрмейді? Ал егер көзден бөлінетін жарық әлсіз, мардымсыз жарық десек, онда не үшін түн мезгілінде бірнеше шамшырақты бір заттың үстіне біріктіргенде жарықтың күшейгенін көретініміз сияқты, бірнеше көз бір затқа қарағанда ондағы көз жарығы неге күшеймейді? Егер ол от болатын болса, неге ол отқа тон сияқты не жылытпайды, не өртеп жібермейді? Неге ол суда өшетін от сияқты, суда өшіп қалмайды? Неге ол төменге де тарайды, жоғарыға да тарайды? От атаулы нәрсе төменге тарамауы керек. Сол сияқты, егер көзден бөлінетін нәрсе біз жоғары да айтқан нәрселер болмай басқа нәрсе болатын болса, онда ол неге көрініп тұрған затпен соғыспайды? Неге көзден шығатын затпен соғысып қалмайды? Бұл жағдайда ол бір-біріне қарама-қарсы қарап тұрған бақылаушылардың оптикалық көрулеріне зиянын тигізер еді деп сын айтады. Олар да осындай және осы сияқты (48-бет) айыптарды тағады.

Платонның ізбасарлары болса Аристотельдің ізбасарларынан оның көру пассивті қабылдау арқасында жүзеге асады деген пікірін естіп, бұл туралы пассивті қабылдауда -қабылдау, өзгеру және басқа нәрсеге айналу қасиеттері жоқ емес деп бұрмалай бастады. Бұл пассивті қабылдау не көру мүшесінде немесе көз және көрініп тұрған дененің арасындағы тұнық денеде орналасқан. Егер ол көру мүшесінде орналасқан болса, онда көз қарашығы түске байланысты бір уақытта сансыз өзгеріп отыруы қажет, ал бұл - сандырақ. Себебі, өзгеріс тек уақытта болады және бүтін бір заттың екінші бір бүтін затқа айналуымен шектелген. Егер өзгеріс басқаларда емес тек көру мүшесінде болатын болса, онда басқа мүшелері бөлек болып және бірі - біріне ұқсас болмауы керек. Ал бұл олай емес. Егер осы пассивті қабылдау тұнық денеге яғни көз және көрінетін заттың арасындағы суға тән болса, онда бір зат бір мезгілде екі қарама-қарсылықты жіберуі керек. Ал бұл сандырақ. Олар осындай және осыған ұқсас сындарды келтірді.

Аристотельдің ізбасарлары өз пікірлерінің дұрыстығын жақтады. Олар егер түстер және оларға ұқсас нәрселер ауада актуальды тарамайтын болса, онда кез бір уақытта аспандағы жұлдыздарды және өте алшақ орналасқан денелерді бір мезетте қабылдамас еді. Бір жерден екінші жерге жететін нәрсе міндетті түрде бірінші жақын жерге жетеді. Біз алыстағы жұлдыздарды керіп тұрғанымыз сияқты жақын арақашықтағы нәрселерді де байқаймыз. Осы мысалдан тұнық ауаның көрініп тұрған заттардың түсін көзге жақындатып алып келетіні анық көрініп тұр.

(49-бет) Ал Платон ізбасарлары болса өз пікірлерінің дұрыстығын былай деп дәлелдеді. Көзден шығып тарайтын бір нәрсе түрлі арақашықтағы көзге көрінетін затпен тіркескенде біз олардың алыстағыларын емес, олардың тек жақындарын көреміз. Көзден бөлінген нәрсе әуелі өзінің қуатына байланысты өзіне жақын орналасқан затты қамти алады. Кейін, тынымсыз әлсіреп көру күші мүлдем сарп болғанша әлсірейді, қуаты азайып өзіне өте алыста орналасқан нәрсені көруден мүлдем айырылады. Бұл пікірді мынадай мәселемен нақтыласа болады. Маңайында жарық түсіп тұрған алыстағы затқа назарымызды салатын болсақ, онда біз оны көреміз. Ал енді әлгі затпен біздің арамыз қара түнек болса, онда Аристотель мен оның ізбасарларының айтуынша түстер оны біздің көзімізге алып келуі керек, ендеше бұл дегені бізбен әлгі заттың арасы толық жарық болуы лазым. Біз бұл затты алыстағы жарықтың арқасында да білеміз. Демек, көзден шығатын бір нәрсе біздің көзімізбен заттың арасындағы зұлматты жарып өтіп жарықтың қасындағы затты назарға алды.

Егер осы екі топтың әрбірі қызу тартысқа беріліп кетпей, шындыққа ұмтылуға атсалысатын болса, онда олар Платоншылдардың "шығады" деген сөзін басқа ұғымда, яғни "шығады" дегенде олар дененің өз орнынан қозғалуы деген сияқты ұғымда емес, басқа мағынада түсіну керек екенін ұғар еді. (50-бет) Олар "шығады" сөзінің мағынасын, ұғымын ашып түсіндіруі керек еді, бірақ олар бұл сөзді денелерге тән қозғалыспен түсініп қателесті.

Аристотельдің ізбасарлары да "пассивті қабылдау" сөзің жоғарыдағылар сияқты сөздің шынайы мазмұнын, яғни өзгеру жөне құбылу барысындағы тітіркену ұғымында түсінбеді. Осыдан қарап бір нәрсенің мәні мен мазмұны қарама-қайшы болғанда оның басқа нәрсеге ұқсайтынын аңғару мүмкін емес.

Осы мәселеге объективті түрде ой жүгіртетін болсақ, мұнда көзбен көру объектісін біріктіретін күшті көруге болады. Кім Платонды оның "көзден шығатын бір күш көру объектісімен қосылады", - деген пікірі үшін сынға алып сөгетін болса, оның өзі де, яғни ауа көрініп тұрған заттың түстерін көзге жақындатады деген пікірі үшін сынға анағұрлым лайық. Бірінші пікірден түсінетініміз көзді және көзбен көретін затты бір-бірімен қосатын күш бар. Бұл күш көзден шығады. Екінші пікірден түсінетініміз көзден еш нәрсе шықпайды, көзге көрініп тұрған заттың түсін көзге ауа алып келеді.

Сонымен, философияға берілгендер бұл жағдайдың қыр-сырымен әбден танысты, сөйтіп бұл нәрселерді осы ұғымдарға жақын сөздермен түсіндіруге тырысты. Олар мұндағы ұғымдарға, дәл келетін сөздер таба алмағандықтан осылай болды. Осы арада бұларға қосылмайтын бұл ережелерді сынға алушыларда пайда болды. Бұлар былай дейді: "Осы сияқты түсініктердегі көптеген қайшылықтар біз жоғарыда келтірген себептерге байланысты. Бұл нәрсе екі жағдайда болды: не қарсыластың келіспеушілігінен туындайды, не оның қарсы әрекетінен шығады.

Ал егер кімнің пікірі дұрыс болып әрі дұрыс зерттеу тәсілін қолданса, оның сенімді әрі тұрақты пікірі мен саналы ақылы болса, мұндай кісі ғалымдарға қарсы келетін пікірді және теріс сөзді қолданбайды. Қажеттілік шамасына қарай сөздерге анағұрлым кең ұғым береді, бұлыңғыр, түйінді мәселені айшықтап түсіндіреді.

ПЛАТОН МЕН АРИСТОТЕЛЬДЕГІ МІНЕЗ-ҚҰЛЫҚ МӘСЕЛЕСІ

(51-бет) Тағы осыған қатысы бар мәселе, жанның өнегелі қасиеттерімен Платон және Аристотельдің осы мәселеге қатысты араларында айырмашылық бар деген пікір. Аристотельдің бұл пікірі "Никомахия" кітабындағы барлық өнегелі қасиеттер әдетте өзгеріп отырады және бұлардың барлығы адамның табиғатынан емес, яғни адам өзінің әдетінің, дағдысының арқасында бұлардың бірінен екіншісіне өте алады.

Платон болса "Саясат" немесе "Полития" кітаптарында табиғат адамның әдетін жеңеді деген пікірін айтады. Табиғатынан мінезі қиын түзелетін жасы ұлғайған кісілер осы мінезін жою үшін талпынғанымен оны одан әрі бекітеді. Мұндай құбылысты тал, шөп, қисық ағаш басып кеткен жолға ұқсатуға болады. Егер жолды бұлардан тазарту керек болып немесе ағаштарды басқа бағытқа бұру керек болып оларды жолдан алу шаралары басталса олар одан бетер жолды жауып тастайды.

Осы екі трактат турасында естіген кісілердің ішінен екі данышпанның арасында этика мәселесінде айырмашылық бар екеніне ешкімнің де күмән келтірмесі анық. Шындығында бұл мәселе олардың ойлағанындай емес. Аристотель өзінің "Никомахия" атты белгілі еңбегінде осы кітаптың кіріспесінде түсіндіргеніміздей еңбекте тек азаматтық құқықтар туралы айтады. Бұл жағдай Порфирий және одан кейінгі комментаторлардың айтқандарымен сәйкес келеді.

(52-бет) Аристотель этика туралы айтса да оның өнегелі ережелері мен олардың кодексі үнемі тек әмбебапты және абсолютті мінезде болып және басқа еш нәрсемен байланыспайды. Жалпы алғанда қандай мінез болсын, қандай қиын жағдай болмасын мінездің өзгеруі немесе берілуі мүмкін. Мінездің ешбір қасиеті өзгеруден және берілуден тыс қалмайды.

Жаны потенциалды сәбидің актуальды өнегелі, не рухани қасиеттері болмайды. Бірақ, оның потенциясында жүктелген нәрсе оны және оның қарама-қарсылығын қабылдауға әзір. Ол осы нәрсенің өзін немесе қарама-қарсылығын қанша жерден қабылдауға әзір болып қабылдаса да ол осы жақсы қабылдаған нәрсесін қабылдауда өзінің құрылымында шығынға ұшырамай қалмайды. Мұның салдарынан қабілетінің болу-болмауы сияқты ыдыраудың бір түріне ұшырайды. Олар бірінің үстіне бірі үстем болмастан өзгереді. Бұл ыдыраудың бір түрі мен қабілеттің болмауын білдіреді. Ал егер бұл осылай болатын болса, онда мұны жалпы және шынайы қарайтын болсақ мінездің өзгеруі дегеніміз мүмкін емес.

Платон болса азаматтық басқарудың қайсысы анағұрлым пайдалы және қайсысы анағұрлым зиян деген тұрғыдан қарастырды. Ол кімнің басқаруы икемді және кімнің басқаруға жарамды екенін, олардың қайсысының жарамды және қайсының жарамсыз және қайсысының дұрысырақ екенін талдады. Ол "Өміріммен ант етейін, кім өзінде мінездің бір қасиетін дамытса немесе жетілдірген болса, онда ол бұл әрекетімен оны өзінің жанында мықты бекіткен болады. Оған бұл мінезді өшіру өте қиынға соғады", -деді. Бірақ, қиындық дегеніміз мүмкін емес дегенді білдірмейді.

Аристотель кей кісілердің бір мінезден екінші бір мінезге ауысуға ыңғайлы, ал басқалар үшін бұл өте қиынға соғады деген пікірді теріске шығармайды. Ол бұл туралы "Кіші Никомахия" кітабында баяндаған және бір мінезден екінші мінезге ауысу қиындығының себептерін және жеңіл болу себептерін сайып келтірді. (53-бет) Олардың түрлерін, себептерін не нәрсеге негізделетінін, белгілері мен оларға кедергі жасайтын нәрселерді көрсетеді. Кімде-кім осы пайымдауларды ақыл елегінен өткізе отырып әрбір затқа өзінің шын бағасын берсе, ол шынында да екі данагөйдің арасында қайшылықтың жоқ екенін түсінеді.

Бұл нәрсе әрбір пайымдауды рет-ретімен талдаған уақытта белгілі болады. Оларды талдағанда пайымдаудың тұрған жеріне және біздің ол туралы біліміміздің деңгейі есепке алынбайды. Ғылымды дұрыс түсінуіміз үшін, әсіресе сол жағдайлардағы мысалдардың мазмұнына жету үшін ең құнды негіз осы болып табылады.

Мысалы, материя қандай форманы иеленсе де, уақыт өте келе басқа формаға ие болады. Кейін, онымен бірге үшінші формаға ауысады. Мысалы, ағаштың өзге денелерден дараланатын өзінің пішіні бар. Ағаштан жонып тақтайшалар жасайды, тақтайшалардан ағаш төсек құрайды. Төсек ағашының формасы тақтайшалардан құралады, тақтайшалардың өздері көптеген формаларға ие: ағаш, өсімдік, тал т.б. бұрын болған формалар. Жан мәселесі де осыған ұқсас. Ол түрлі мінез қасиеттеріне байланысты өзінің қасиетін қанша өзгертсе дағы нәтижеде ол жаңа қасиетке ие болуға ұмтылады. Оған тән мінез қасиеттері - оның табиғатында бар болған сияқты. Ал кейінірек ие болған қасиеттері әдеттің салдарынан туған.

Кейін үшінші түрдегі формаға өткенде олар жерсініп қатая түседі; сөйтіп жаңадан пайда болған мінездер үйреншікті тән жағдайға айналады.

Платон туралы немесе басқа да жанның табиғи және қолайлы мінездері туралы зерттеген кісілер туралы бір пікірді ұстанатын болсаң, бұл мәселеде күмәнданбауың үшін біз жоғарыда түсіндірген пайымдаулардың мазмұндарын түсініп ұғынып ал. (54-бет) Сенің пікіріңше табиғи қасиеттердің жойылуы мүмкін емес деп ойлайсың, бірақ бұл пікірің мүлдем дұрыс емес, қате. Егер ойланып қарасақ, бұл пікір өзінің айтылған мағынасына теріс келеді.

ПЛАТОН МЕН АРИСТОТЕЛЬДЕГІ

БІЛІМ АЛУ МӘСЕЛЕСІ /9/

Сол сияқты бұған осы мәселе де қатысты. Аристотель "Дәлелдеме" кітабында білім ізденушіні мына екі жағдайдың біріне тәуелді емес екеніне күмән келтіреді. Ол екеуі: "не белгісіз нәрсені білуге талпынады, иә белгілі нәрсені білуге талпынады". Белгісізді тануға талпынған кезде зерттелуі керек болған нәрсенің нақ өзі екеніне қалайша көз жеткізуге болады? Белгілі нәрсені білуге талпынған белгілі нәрсеге екінші мәрте талпыну артық немесе қажетсіз болмайды ма? - деп ол бұл мәселеге жаңа сөз кіргізді. Ол: "Кім бір нәрсені танығысы келсе, өзінде бар басқа бір нәрсені де тануы қажет." Мысалы, теңдікпен теңсіздікті алып көрейік. Бұл екеуі адамның жанында бар ұғымдар. Ендеше, кім ағаш бөліктерінің тең немесе теңсіздігін білгісі келсе, оны іске асыру барысында жанның бұл ұғым [теңдік] туралы қамтитын мазмұнын тануы қажет. Ол өзінің жанында сонау бастан әділдік пен әділетсіздік туралы бар мазмұнды есіне түсіре отырып ол екеуінің бірін табады. Егер бұл ағаш бөліктері тең болса, онда оны жанындағы теңдік ұғымның арқасында тапқан болады. Ал егер ағаштың бөліктері тең болмаса, өзінің жанындағы теңсіздік ұғымының арқасында тапқан болады", - деді.

Платон өзінің "Федон" атты кітабында білім алу, еске түсіру деп түсіндірді. Ол Сократтың атынан сұрақ-жауап түрінде теңдік пен тең турасында дәлелдер келтірді. Теңдік дегеніміз - адамның жанында бар нәрсе. Ал тең дегеніміз мысалы, ағаш немесе соған ұқсас басқа нәрсеге теңдік. Адам мұны сезінген кезінде ол бұрын өзінің жанында салынған әділдікті есіне түсіреді. Ендеше, тең адамның жанындағы теңдікке тұп-тура келеді. (55-бет) Осы сияқты зерттеліп жатқан нәрсенің барлығы бұрыннан адамның жанындағы бар нәрсені еске түсіру ғана. Алла Білуші!

Көптеген адамдар бұл пайымдаулардан шектен тыс нәтижелер шығарды. Жанның денеден ажырағанынан кейін мәңгілігін алға тартатын кісілер дұрыс жолдан алшақтағандары және бұл пайымдауларды айшықтап жатып бәлсінгендері сонша, олар бұл пайымдауларды дәлел ретінде қолдануға жақын тұрды. Олар Платонның, Сократтың атынан сөйлеп тек белгілер мен символдар арқылы жасырын мағынаны бергісі келгенін білмейді. Ал силлогизм Аристотель бірінші мен екінші аналитикада баяндағаны сияқты белгілер мен символдар арқылы дәлел бола алмады. Мұны теріске шығарушы кісілер де өздерінің шабуылдарында қателесті, себебі олар да Аристотель Платонға қайшы пікір айтады деп Аристотельдің "Дәлелдеме" еңбегінің басында айтылған сөздерін қатаң сынға алды. Аристотель былай дейді: "Кез-келген білім мен оқыту бұрыннан бар білімге негізделеді". Кейін былай жалғастырады: "Адам кейде бұрын білген нәрселерін тани бастайды, ал кейбір нәрселерін зерттеу барысында зерттеліп жатқан нәрселермен қатар таниды." (56-бет) Бұған мысал ретінде барлық болмыстағы заттар күллі универсал ұғымына кіреді десек болады. Платонның айтқан сөздері көптеген адамдарда дұрыс пікірдің, сенімді көзқарастың және ақиқатқа деген талпыныстарын баяулатпайды ма екен?

Кімде кім, қалай білім алу керек екенін, алғашқы пайымдауларды тауып, оларды зерттеу жолдарын түсінген болса, сол қос философтың арасында қайшылықтың, келіспеушілік пен айырмашылықтың жоқ екенін түсінеді. Біз мұны сіздерге шамамыздың келгенінше күмәндарыңызды жою үшін қысқаша түрде баян етуге тырысамыз.

Біз былай дейміз: "Сәбидің потенциалды жан иесі екені анық нәрсе. Оның түйсік құралдары, яғни қабылдағыш құралдары бар. Түйсік арқылы бірлі-жарым нәрселер қабылданса, бірлі-жарым нәрселерден жалпылық, яғни универсалдар құралады. Универсал дегеніміз ақиқатқа жасалған тәжірибелер. Бірақ, тәжірибелердің арасында біле тұра жасалғандары да бар. Халық арасында жалпы ұғымдардан әдейі жасалған тәжірибелерді тәжірибелердің пікірі деп атайды. Енді жалпы ұғымдардан әдейі жасалып, бірақ халық арасында атауға ие болмаған тәжірибелерді ғалымдардың білім бастамалары немесе дәлелдеме негіздері және осыларға ұқсас терминдермен аталады.

Аристотель "Дәлелдеме" кітабында кімде-кім түйсіктік қабылдағыштан мақұрым болса, білімнен де мақұрым болғаны деген. Ол білім дегеніміз жанда тек түйсіктік қабылдағыш арқасында дүниеге келеді деп түсіндірген. Алғашқыда білім адамның жанында арнайы пайда болмайды, сол себепті адам кеудесіне біртіндеп тоқып жинаған білімге қалай қол жеткізгенін білмейді.

(57-бет) Сондықтан болар кейбір кезде көптеген адамдар білім сонау жанда болған және білім ешқандай түйсік арқылы емес, яғни түйсіксіз таным арқылы білінеді деп пайымдайды. Егер білім жанда тәжірибе арқылы іске асатын болса, онда жан ақылды болады, өйткені ақыл дегеніміз тәжірибе. Осы тәжірибе қанша көп болған сайын жан солғұрлым жетілген ақылға ие болады. Егер адам бір нәрсені білуге талпынатын болса, онда ол сол нәрсенің қайсыбір хәлін білуге талпынады. Кейін, сол нәрсені сол қалпында, өзіндегі бұрыннан бар білімге қосады. Бұл әрекет өзінің жанында әлгі зат туралы бұрыннан бар білімді жаңадан іздеген әрекеті болады.

Мысалы, егер адам сол заттың жансыз немесе жанды екенін білуге талпынатын болса, онда жанды және жансыз ұғымдар оның жанында әуел бастан бар ұғымдар болғаны, бұл оларды өзінің ақылы мен немесе түйсік қабылдауымен іздейді, немесе екеуімен бірдей, яғни ақылмен және түйсік қабылдауымен бірге іздейді. Егер ол іздегенін табатын болса, ол мәз-мейрам болады, білімсіздік пен шарасыздықтан құтылғаны үшін қуанышқа бөленеді. Бұл туралы Платон былай деген: "Таным - еске түсіру, ал ой жүгірту - білімге талпыну. Еске түсіру дегеніміз - еске алуға талпыну". Кімде-кім ізденсе, ол оның талпынғаны. Егер ол қажетті бір нәрсе тапса, онда өзінің жанында о бастан бар белгілерді, символдар мен ұғымдарды тануға тырысады және танығандай да болады. Бұл адам бір денені зерттеушіге ұқсайды. Зерттеуші басқа денелердің белгілеріне ұқсайтын бір дененің белгілерін зерттейді. Өзі бұрын-соңды денелердің бұл белгілерін білген бірақ, оны ұмытып қалып басқа белгілерді зерттеу барысында бұларды есіне түсіреді.

(58-бет) Ақыл заттардың бірлігін немесе терістігін қабылдап және болмыста бар заттардың жағдайын басқаша өзгертіп көрсету қызметтерінен басқа арнайы қызмет жасамайды. Түйсіктік қабылдағыш болса, заттардың бірлік болмысындағы жағдайын -бірлік болмысында, көріксіз болмысты - көріксіз болмыста, сұлулық болмысын - сұлулық болмыста таниды, қалғандары да осы сияқты. Ақыл да әрбір болмыс заттың түйсіктік қабылдағыш көрсеткендей етіп көрсетеді. Оның қарама-қайшылығы да осы сияқты. Ақыл заттардың бірлік болмысындағы жағдайын бірлік және бөлек жағдайларын бөлек айқындайды. Қалғандары да осы сияқты.

Кім біздің қысқаша түсіндіргенімізге және данагөй Аристотель "Дәлелдеме", "Жан туралы" трактаттарының соңындағы керемет түсіндірмесіне ой жүгірткен болса және комментаторлардың зерттеулерімен пікірін оқыса - бұл кісі данышпанның "Дәлелдеме" кітабының басында айтқан пікірі мен Платонның "Федон" еңбегінде айтылған пікірінің жақындығын біледі. Бірақ, олардың ұстанымдарының арасында ерекшелік бар: Аристотель бұл туралы таным мен силлогизм мәселелерін түсіндіру барысында айтқан болатын. Платон болса, ол туралы жан мәселесін айшықтағанда айтты. Қос философтың пайымдауларын зерттеушілер үшін де ең қиыны осында болып тұр. Әйтседе, біздің келтірген нәрселеріміз дұрыс жолмен жүруге талпынған жандар үшін жетерлік.

ПЛАТОН МЕН АРИСТОТЕЛЬ ӘЛЕМ ТУРАЛЫ

Бұған "Әлем мәңгі ме, әлде жаратылған ба және жаратушы әлемінің негізгі себебі ме?" -деген мәселе де қатысты. Кейбіреулер Аристотель әлемді мәңгі деп санаған, ал Платон -жаратылған деп сенген дейді. (59-бет) Менің пікірімше мұндай дана Аристотель туралы сұмпайы пікірге оның "Топикадағы" сөзі түрткі болды деп ойлаймын: "Бір пайымдауда бірнеше пікір бар, яғни бір силлогизмде жалпыға танымал бірнеше пікірлер бар", - деген сөзі. Мысалы: "Бұл әлем мәңгі ме, әлде жаралған ба?" Платон мен Аристотельдің арасында тартыстың болғанын қалаушы кісілер үшін әуелі олардың өздеріне мына жағдайларды білген құба-құп. Платонның келтірген мысалы оның мақсатын, пікірін, көзқарасын білдірмейді. Аристотель болса өзінің "Топика" атты еңбегінде әлемнің жағдайын емес, белгілі пікірлерден құралатын силлогизмді баяндауды мақсат етеді. Аристотель өзінің замандастарын әлем - жаратылған ба, әлде мәңгі ме? Және рақаттану жақсылық па, әлде жамандық па, деген сұрақтарды түсіндіреді. Олар әр сұраққа түрлі жағынан белгілі силлогизмдермен талдау жасады. Аристотель өзінің осы және басқа да кітаптарында белгілі бір пікір арқылы жалған мен шындықты дәлелдеуге болмайтыны турасында түсіндірді, яғни белгілі пікір жалған болып шығып тартыс тудырмауы да мүмкін, бәлкім шын болып белгілі болуы себепті дау-дамайда дәлелдеме үшін қолданбауы да мүмкін. Әрине, Аристотель осы кітабында келтірген бұл пікірдің негізінде әлемді мәңгі деп санаған деуге болмайды.

Сондай-ақ, оларды мұндай тұжырымға итермелеген Аристотельдің "Аспан және Әлем" кітабындағы әлем уақыт бойынша шексіз деген пікірі. (60-бет) Оның осы сөзіне байланысты олар Аристотель әлемнің мәңгілігі турасында айтады деп ойлады. Бірақ, ол олай емес. Жоғарыда айтқанымыздай ол осы және басқа да физикалық, метафизикалық кітаптарында аспан тек аспан әлемінің қозғалыс заңы және содан пайда болады деп айшықтаған. Ал заттан пайда болатын нәрсе, оны өзінің ішінде қамтымайды. Оның әлем уақыт бойынша шексіз деген пікірінің мазмұны әлем бірте-бірте құралып пайда болған жоқ ұғымына келіп саяды. Мысалы, үйдің көтерілуі немесе баяу пайда болған жанды нәрсені алатын болсақ, оның бір бөлігі уақытта басқа екінші бөлегінен алда тұрады, ал уақыт аспан әлемінің қозғалысынан туады. Әлем пайда болуының уақытта бастамасы бар деген - сандырақ. Бір анығы ол Жаратушының жаратылысы (Оның ұлылығы арта берсін!) Ол әлемнің қозғалысынан туатын уақыттан тыс серпілістен туды.

Кімде-кім "Теология"/10/ кітабындағы құдірет күші туралы пайымдаулармен танысқан болса, оған осы әлемнің Жасаған Иесі әрі Жаратушысы туралы дәлелдемелер анық болады. Бұл пайымдауларда осы мәселе жасырын емес, ашық айтылады. Мысалы, онда бірінші материяны Жаратушы (Оның мадағы артсын!) жоқтан жаратты. Жаратушының қалауымен (Оған мадақ болғай!) денеге ие болды, кейін реттелді. Өзінің "Физикалық гармония" кітабында ол Әлем бөліктердің сәтті соқтығысынан немесе кездей - соқ пайда болуы мүмкін еместігін айшықтады. Бұл мәселе бүкіл әлемге де қатысты. Осы жайлы ол "Аспан және Әлем" кітабында әлем бөліктерінің бір-біріне сәйкес келетінін таңғаларлық реттілікпен дәлелдейді (61-бет). Мұнда ол сондай-ақ, себептерді түсіндіреді, олардың санын анықтайды, қозғаушы себептер туралы айтады және өзі тумаған, қозғалысқа түсірілмеген Жаратушы әрі Бірінші қозғаушы [күш] туралы баяндайды.

Осы іспеттес Платон өзінің "Тимей" атты кітабында күллі жаралған қажетті жаратушы себебінен пайда болғанын және жаралған өзінің жаралуына себеп болуы мүмкін еместігін түсіндіреді.

Аристотельде өзінің "Теологиясында" жалғыз болмыс кез келген көптікте көрінеді, яғни өзінде жалғыз болмысты қамтымаған кез келген көптік ылғи да абсолюттік шексіздік. Ол бұған анық дәлелдемелерді келтіреді. Мысалы, көптіктің кез келген бөлігі не бірлік, не бірлік емес. Егер ол бірлік болмаса, онда көптік болғаны, не еш нәрсе емес. Егер ол еш нәрсе болмаса, одан көптік құралмайды, ал егер ол көптік болмаса, онда онымен көптік арасында айырмашылық жоқ. Осыдан соңы жоқ нәрсе, шексіздіктен де көп екені белгілі. Кейін, ол әлемдегі барлық бірлік, тек белгілі жағдайда ғана бір болады. Егер ол шындығында да бір болмаса және олардың әрбіріндегі бірлік бөлек болса, онда бірлік бірлік емес басқа нәрсе болар еді, - дейді.

Шынайы бірлік дегеніміз - болмыстағы барлық жалғыз заттар екені анық. Ал көптік дегеніміз міндетті түрде бірдің соңынан жүріп отырады. Бірлік ұғымы үнемі көптік ұғымынан алда тұрады. Кез келген көптік шынайы бірлікке жақындай түсетін болса, өзінен кейін тұрған көптіктің алды болып есептеледі. Теріс әрекетте осындай болады. Аристотель осы пікірлерді алға ұсынғаннан кейін ол әлемнің рухани және тәндік бөліктері жайлы пікірді дамытады (62-бет). Ол қайсарлы түрде бұлардың барлығын Жаратушының (Оның ұлылығы арта берсін!) жаратушы әрекетінен пайда болған, ол шын әрекет қылушы себеп. Бірінші Шындық әрі Жаратушы кез келген затты жаратқан деп Платон құдіретті билік туралы түсіндірген "Тимей", "Саясат" т.б. еңбектерінде осы айтқандарына сәйкес айтады. Аристотель "Метафизика" бөлімінде "Ләм" әрпін Жаратушының (Оның ұлылығы арта берсін!) бастапқы нүктесі ретінде алады. Кейін, бұлардың алғашқылығын айту үшін бұл пайымдаулардағы пікірлердің дұрыстығын айшықтайды. Осыған ұқсайтын нәрсе Аристотельден кейін де, не одан бұрын да біздің күнімізге дейін болған жоқ. Осындай жолды таңдаған адамды не Жаратушыны, не Әлемнің ескілігін қалайша терістейді деп айтуға болады?

Бұл екі ойшылдың Жаратушыны растайтын пайымдаулары туралы Алманидің дербес трактатын айтса болады. Бұл трактат белгілі болғандықтан біз оны сіздерге көрсеткеніміз артықтау болады деп түсіндік. Егер ол осы трактатында орташа пікірде ұстанбаса еді, онда біз Жаратылысты теріс шығаратындарға ұқсар едік, сөйтіп, біз шектен шығуға жақын қалар едік. Біз діни ағымдардың сенімдер мен заң өкілдерінің не әлемнің пайда болуы турасында білімдер, не әлем Жаратушысының барлығын дәлелдейтін дәлелдемелері жоқ екенін түсіндіргенбіз. Әйтпесе, әуелі Платон, кейін Аристотель және оның ізбасарларының Жаратылыс мәселесі турасындағы пікірлерінің мәнін түсінбеген болар едік. Бұл болса өз кезегінде барлық ағымдар мен сенімдердің ғалымдары тек табиғаттың тұрақтылығы мен мәңгілігі туралы мәселені дұрыс көрер еді. Кімде-кім мұны түсінгісі келсе, "Бастамалар туралы" шығарманы оқысын. Ата-бабаларынан естіп келген аңыздарды айқындау үшін сол шығармамен таныссын. Аңыздарда барлық нәрсенің негізі -су, ал ол көбік болып жиналды, көбік қатайып Жерге айналды, кейін бұлар пайда болды, олар көтеріліп Аспан болды делінеді. Яхудилерді және сиқыршылар мен басқа да халықтардың айтуындағы өзгеріспен құбылу Жаратылыс табиғатына теріс келеді. Олардың барлық әңгімелері жерлер мен аспандардың құбылуы, пайда болуы мен ыдырауы т.с.с. құбылыстарды баяндайды. Бұлардың ешбірі толық жойылуды білдірмейді.

(63-бет) Егер қос философпен олардың ізбасарлары болмағанда, Алла көптеген ақылды әрі саналы адамдарды құтқармас еді яғни, осы ойшылдар табиғат жаратылыстарын анық әрі сенімді дәлелдермен заттың бір заттан пайда болмағанын, бір заттан пайда болған зат оны ыдырататынын, дүниенің бейболмыстан пайда болғанын және ол қайтадан бейболмысқа айналатынын түсіндіріп берді. Сондай-ақ олар басқа да көптеген нақты дәлелдермен пайымдауларды көптеген кітаптарда баяндады, әсіресе тәңірлік билікпен табиғат негіздері де айтылды. Егер біз бұл мәселе жайында Жаратушы (оның ұлылығы арта берсін!) әлемді басқарады, Оның назарынан тіпті бидайға шейін тыс еш нәрсе қалмайды деген сияқты заңды, дұрыс әрі жөн пайымдауларды айшықтап түсіндіретін әдіспен жүрмесек, онда емді адамдар абыржып әбігерге түсер еді. (64-бет) Сол сияқты біз оның жалпы қамқорлығы кез келген бөлікке тарайтыны және кез келген бөліктердегі элементтер мен әлемнің хәлі ең тұрақты әрі жетілген жағдайға болатынын түсіндірдік. Мұның дәлелдемесі анатомиядағы мүшелердің пайдасы туралы және басқа да табиғат істеріне қатысты пікірлерде айтылады. Осыған ұқсас әрбір мәселе қажет болған кезде анағұрлым жетілген және даналықпен физикадан аподейктикалық саяси және діни мәселелерге ауыса алатын кісілерге тапсырылады. Кімнің ары таза, пікірі дұрыс болса соларға аподейктикалық мәселелер тапсырылады; саяси мәселелер - әр нәрсені саналылықпен орындайтын адамдарға беріледі; діни мәселелер болса - өзінде рухани күш-жігері бар адамдарға табыс етіледі. Осы мәселелердің көпшілікке кең тарағаны діни мәселелер мұнда қолданатын сөздер ақылдап тыс болады. Оларды өз қиялында елестетуге шамасы келмегендер де олар туралы жаман сөйлемейді. Ал бірінші Жаратушыны дене мен уақыт қозғалысында әрекет етуші ретінде түсінетіндер үшін одан артық әрі лайық нәрсені елестетуге шамалары келмейді. Халық қанша жерден оны материалды емес және Ол қозғалыспен уақыттан тыс екенін елестетуге тырысқандарымен олар абсолютті түрде өз ақылына мұндай елесті келтіре алмайды. Егер оларды осы нәрсеге күштейтін болса олардың сенім турасындағы түсініктері ақталған әрі дұрыс. Кейін, олар өз ақылымен Оның материя емес және Оның әрекеті уақыттан тыс екенін түсінеді, бірақ Оның мекен-жайы жоқ екенін елестете алмайды.

(65-бет) Егер оларды күштейтін болса, олар қасарысады, қырсықтық танытады. Олар бұл жағдайдан бас тартады және басқа жағдайды да бойсынбайды. Сол сияқты, халық бір нәрсенің еш нәрседен пайда болатынын және осы бір нәрсе еш нәрсеге айналмайтыны ақылға сыйдыра алмайды. Сондықтан оларға тек олардың өздері елестете алатын, түсінетін және өздері жете алатын нәрселерді айту керек. Әзірше бұл өз орнында, оның еш нәрсесін кемшілікке немесе қателікке жатқызуға болмайды, қайта мұның барлығы дұрыс және рас. Шынайы дәлелдемелердің тәсілі қос философ Платон мен Аристотель бастаған ойшылдардан тарайды.

Ең сенімді, әрі дұрыс, керемет және пайдалы дәлелдеме болып дін өкілдерінен тарайтын тәсіл болып табылады. Олар еш нәрседен пайда болғанды уахи мен шабытқа ауыстырады. Бірақ, осы әдісті қолданушылар шынайы жаратушының бірлігі туралы дәлелдер мен айғақтарды түсіндіруден мақұрым. Олар тек жаратылыстың пайда болуы жайлы ой жүгіртеді. Қос философ сөздерінің мазмұны осы. Бұл екеуінің пікірін теріске шығаруға болмас, бұлардың пікірі өз амалдарының негізі болып табылады.

ПЛАТОН МЕН АРИСТОТЕЛЬ ҚОЛДАНҒАН МЫСАЛДАР

Сондай-ақ, бұған Платон растап, ал Аристотель терістеген формалар мен идеялар мәселесі жатады.

Расында да Платон көптеген ойларында болмыстағы заттардың құдай әлемінде дараланған формалардың бар екенін көрсетеді. Оларды "Тәңірлік идеялар" деп атаса болады. Олар не жоғалмайды, не жойылмайды. Болмыстағы басқа заттар жоғалып, жойылса бұлар мәңгі өмір сүреді. Аристотель бұл туралы "Метафизикада" айтқан болатын. Бұл жерде Тәңірлік әлемдегі формалар мен идеялар ыдырамай өмір сүреді деушілерді сынға алады. Ол мұның қандай пасықтыққа әкеліп соғатынын түсіндіреді. Ол жақта сызық, жазықтық және сфералар, сфералар қозғалысы және астрономия, музыка, үйлесімдік және үйлесімсіздік, медицина сияқты ғылымдардың және геометриядағы түзу мен қисық қашықтарды, ыстық және салқын денелер туралы, жалпы белсенді және сылбыр қасиеттер туралы болады. Жеке және жалпы заттар субстанциялар мен формалар туралы ғылымдар болуы керек. Айтылған осы және басқа да бұрыс пайымдаулар белгілі болғандықтан оларды қайталап жатудың қажеті жоқ. Біз әдетте адамдардың өтініші бойынша ашып түсіндіретініміз сияқты бұларды түсіндірмейміз. Бұл шығарманың мақсаты - шындықты іздеуші адамның жолдан шығып кетпей, қос философ айтқан сөздердің шын мағынасын түсінуі үшін ұстануы керек болған әдістерді анықтау. Мұнсыз ізденуші адам дұрыс жолдан шығып және түсініксіз сөз тіркестерінің арқасында адасуы әбден мүмкін.

Аристотель Құдайдың құдіреті туралы өзінің "Метафизика" кітабында рухани формаларды тауып, олардың тәңірлік әлемде өмір сүретіндерін айтады. Бұл пікірлер сыртқы көрінісінде осы үш мазмұнның бірінде түсінікті болуы мүмкін: (67-бет) не олар бір-біріне қарама-қарсы, не олардың кейбірі Аристотельден, ал кейбірі өз бетінше пайда болды; сыртқы көрінісі әр түрлі болғанымен ішкі мазмұны жағынан бірігеді. Бұл арада олар бірігеді. Бірақ, Аристотель бұл пікірлердің маңыздылығын біліп тұрып, яғни оның білімімен байқағыштығын біле тұра бір ғылым, яғни Құдайдың құдіреттілігі туралы ғылым өзіне-өзі теріс келуі мүмкін емес. Осы сияқты мүмкін емес нәрсе ол - пікірлердің кейбіреуі Аристотельден таралып, басқаларының басқадан тарап бұл кітаптардағы пікірін өте танымал екенін білдіреді, сондықтан олар жасанды емес. Енді күмән мен сасқалақтықты жою үшін тек бұл түсіндірмелердің жасырын мазмұнын айшықтау ғана қалды. Біз Жаратушы (Оның даңқы артсын!) болмысы мен даралылығы жағынан барлық басқа нәрсеге қарсы келеді деп сенеміз. Ол ең қайырымды, ең өнегелі және мазмұны жағынан анағұрлым жоғары. Оған не тура, не жанама түрде өзіне теңдігі жағынан әрі ұқсастығы жағынан ешкім де жоқ. Сондай-ақ, оны күнделікті дүниеде қолданатын ұғымдармен айтуға келмейді. Сондықтан кез-келген түсінікте терең айту үшін әр сөздің оған қоса қолданатын өз бетінше басқа да мазмұнының бар екенін білген жөн. Мысалы, егер біз оны Құдайдың әлемдегі ең қайырлысы және ең ұлылығы деп айтсақ, онда Ол - бар болмыс деуге келеді. Оның болмысы өзінен төмен тұрған нәрселердің ешқайсысына ұқсамайды.

Егер біз Оны тірі десек, онда Оның тірілігі біз білетін Одан төмен орналасқан тіршілік иелерінен анағұрлым игі. Қалған барлық нәрселерде де жағдай осы. Мұның мазмұны қаншалықты жоғары болса да метафизикалық философияны зерттеуші кісі Платон және Аристотельмен олардың ізбасарлары айтқан нәрселерге жеңіл қарайды.

(68-бет) Жоғарыда айтып, кейін тоқтап қалған тақырыбымызға қайта оралып былай делік: "Алла тағала Тірі, осы әлемнің және ондағы нәрселердің Жаратушысы болғандықтан Ол өзінің мәнінде жаратқысы келген нәрселердің формаларына ие болуы керек. (Алланың Өзіне тән ұлылығы арта берсін!) Оның мәні мәңгі және Оған өзгерудің, ауысудың қажеті жоқ. Ендеше, Оның билігіндегі нәрсе де мәңгі және ол да өзгермейді, ауыспайды".

Егер бар заттардың формалары мен идеялары тірі, әрі ерік иесі Жаратушының мәні болмаса, онда Ол қалайша оларды болмысқа шығармаған? Және жаратқан уақытында қайсы үлгіге салды? Сен білмейтін бе едің? Кімде-кім осы сияқты Жаратушы мен ерік пен өмірді қамтыған түсінікті терістейтін болса. Онда ол былай айтуы керек: "Ол өмір сүрулері үшін өмір беріп жаратқан нәрселерін мақсатсыз, бос жаратты. Өз еркімен оларға ешқандай бағыт бермеді". Әрине, бұл ең пасық айыптау.

Бұл мазмұнда ойшылдардың пікірлерін былай түсіну керек. Олардың анықтаған формалары бұл әлемнен тыс болатын образдар емес. Егер оны осылай түсінсек, онда бұл осы әлемге ұқсас сансыз әлемдер бар деген ұғымға алып кетер еді. Дана Аристотель физика еңбегінде көптеген әлемдердің болмысы туралы ойлайтын кісілердің қандай логикалық нәтиже шығарулары керек екенін түсіндірген. Комментаторлар оның бұл пікірлерін дәл нақтылықпен анықтаған.

(69-бет) Біз тілге өте жиі алатын метафизикалық пікірлердегі әдісті міндетті түрде талдау қажет. Ол өте пайдалы, оған арқа сүйеуге болады, оны ұмыт қылса үлкен зұлымдыққа соқтырады. Сонымен қатар қажеттілік бұл шартты физикалық және логикалық сөз тіркестерін осындай нәзік игі болмысқа лайық табиғаттағы барлық заттардың әр түрлі қасиеттеріне, қолдануға итермелейді. Егер біз басқа сөздер немесе жаңа сөздер ойлап шығарғымыз келсе, онда қолданыстағы сөздерден басқа, сөздерді табу болмас еді, оларды тек түйсік арқылы ғана елестетуге болады. Ендеше, біздерге де, оларға да бөгет болатын осындай жағдай болғандықтан біз бар сөздермен шектелсек болады. Бірақ, біз осы сөздер арқылы берілген тәңірлік ұғымдарды біздің елесіміздегі немесе қиялымыздағыдай емес сөздің ең игі түрінде түсінуіміз керек.

Платонның "Тимей" еңбегінде жан мен ақыл мәселесіне қатысты айтылған пікірде осы іспеттес жан да ақылды өзге әлемнен басқа әлемге ие. Екі әлем де бір-бірінің үстінде тұр. Бірі - жоғары, бірі - төмен.

Оның барлық сөздері осыған ұқсайды. Бізге айтқан нәрсеміздің мағынасын айтып түсінуіміз қажет. Ол жан әлемі және ақыл әлемі деген уақытта олардың іс-әрекетінің аясын түсінеді, бірақ бұл дегеніміз олардың әрбірінің орындары бар, жанның орны ақылдың орны, Жаратушы Алланың орны, денелерге тән сияқты бірі үшін жоғары, бірі үшін төмен деп түсінбеу керек. Мұны философияға жаңадан келген ойшылдар теріске шығарып жатса тәжірибелі ойшылдар турасында не айтуға болады? Ол жоғарғы, төмен деген ұғымдардың астында жазықтық пен кеңістіктің астында емес игілік пен адамгершілікті түсінді. Оның айтуынша ақыл әлемі деген уақытта (70-бет) "Қараңғылық әлемі", "Ғылым дүниесі", "Тылсым дүние" дегендегі түсінетін ұғымдарды түсіну керек. Бұлардың әрбірінің әрекет шеңберлері бар.

Сондай-ақ, ол жанның табиғатқа эманациясы мен ақылдың жанға эманациясы жанында айтады. Жанның эманациясы деп ол жалпы формалардың қалпын сақтау үшін демеуді түсінеді. Оларды жан бөлек қана қабылдайды. Жалпы заттарды қабылдау арқылы жетілген бірлі-жарым мәндер оларды ауыспайтын әрі жойылмайтын формаларға айналдырады. Дәл осы нәрсені ақылдың жанға көрсететін көмегі туралы да осыны айтуға болады. Ол да осы жолмен іске асады. Жанның басқа нәрселерге рақаттану немесе қанағаттану сияқты эмоциялармен ынталандыруды айтады. Жанның өз әлеміне оралуы деп ол өзінің қапасынан абсолютті босануын айтады. Жан осы арқылы болатын табиғи денеге мұқтаж, яғни ол үнемі тыныштыққа ұмтылу үстінде. Бірақ ол өзінің мәніне оралғанда, ол азапты қиналудан құтылып өзі сияқты рақаттың ортасына келгендей болады. Біз тілге тиек етпеген басқа да барлық символдар туралы да осылай салыстыруға болады.

Мұндай нәзік әрі маңызды түсініктерді Платон және оның ізбасарлары қолданған позициядан тыс түсіндіруге болмайды. Ақыл - Аристотель "Жан туралы" кітабында (71-бет) және Александр мен басқа да философтар айтқандай, жанның ең игі, әрі актуальды тәмамдаған бөлігі. Адам осы ақылдың арқасында метафизиканы біліп Жаратушыны (Оған мақтаулар болсын!) таниды.

Осылайша ол барлық пәндердің ішінен оған өзінің игілігімен, кереметімен және тазалығымен ең жақын болады, бірақ орнымен және мәртебесімен емес. Оның орнына жан келеді, яғни ол ақыл мен табиғаттың ортасындағы делдал сияқты, өйткені ол [жан] табиғи сезімге ие. Екінші жағынан Жан өз кезегінде Жаратушымен (Оған мақтаулар болғай!) бірігетін ақылмен бірігеді, ал бір жағынан табиғатпен қосылады. Табиғат өзінің болмысынан ақылдың соңынан ереді.

Сенің білуің керек болған Платонның сөзбен жеткізуге қиын пайымдауларын осы іспеттес тәсілмен түсіну керек. Егер осы жолмен жүріп отыратын болса, Аристотель мен оның арасында қайшылық бар деген пікір мен күмән сейіледі. Сен Аристотельдің жан мен ақыл арқылы Тәңірлік құдіретті түсіндіруді мақсат қылып, бұл мәселенің сырын қайсарлы және салыстырмалы жолмен ашқанын білмеуші ме едің?

Ол өзінің "Теология" атты кітабында былай деді: "Мен бірнеше мәрте өз жанымнан оқшауландым. Бірақ, денеммен айырылысқанымда бір дерексіз, денесіз мән болдым. Өзімнің мәніме ендім, оған тіл қаттым, барлық заттан шығып, өзім тыс, бір мезетте танитын, әрі танылатын білімге айналдым. Сонда мен мәнімнің ғажайып сұлулығы мен кереметтігін көрдім. Мен өзімнің өмір мен шығармашылығымда қатысып жүрген игі әлемнің бір кішкентай бөлшегі екенімді сезіндім.

(72-бет) Менің сенімім артып өз ақылыммен бұл әлемнен Тәңірлік әлемге көтерілемін, мен оған қатысты боламын. Маған жарық пен сәуленің түсетіні сонша менің тілім оны суреттеуге, құлағым оны тыңдауға шарасыз. Мен осы жарыққа бөленгенімде менің күшім өзінің шегіне жетіп, оған мен төзе алмай, идеялар әлеміне шомылдым. Мен идеялар әлеміне түскенімде, идея менен Бұл жарықты жасырып қалады. Осы арада маған игі жан субстанциясын ақыл әлеміне бойлау әдісімен іздеуді бұйырған менің Гераклит ағам есіме түседі.

Аристотельдің бұл мәселеге қатысты ұзын сөзі бар, ол бұл жерде осы нәзік нәрселерді баяндауға тырысады, бірақ оның табиғи ақылы өзіне түсінуіне және баяндауға бөгет жасады.

Кімде-кім олардың баяндаған нәрселерімен аз болса да танысуды қалаған болса, ол біздің айтқанымызға толық еліктемей оған ой ақылымен жетуі керек, себебі оның көп бөлігі қиын әрі жеткіліксіз. Мүмкін сонда олар құпия мен символдардың астарында меңзелген нәрселерге жартылай болсын жетер ме еді. Бірақ, зерттеушілер асыра сілтеп, шектен тыс күш салды. Ал олардың соңынан келгендер біздің күнге шейін шындыққа жетуді өздеріне мақсат қоймады. Олар бар күш-жігерін тынымсыз кемшіліктер табуға жұмсады. Барлығын өзгертіп, бұрмалап ақырында қанша тырысқандарымен еш нәрсені ашып та, түсіндіріп те бере алмады.

Біз барлық күш-жігерімізді жұмсап тек ең азына ғана қол жеткізе алдық, яғни бұл мәселе өзінің табиғатынан өте қиын әрі шешімге ауыр беріледі.

ПЛАТОН МЕН АРИСТОТЕЛЬДЕГІ

ЖАЗАЛАУ МЕН МАРАПАТТАУ МӘСЕЛЕЛЕРІ

(73-бет) Кімде-кім екі ойшыл - Платон мен Аристотель жазалау мен марапаттау және тиісті құнын төлеу мәселесі төңірегінде ой жүгіртпеді, бұл мәселеге олар сенбеді деп сынға алатын болса, онда мұндай пікірмен қос философты масқаралағаны /11/.

Аристотель өз сөздерінде марапаттау — табиғаттық қажеттілік деп санайды. Ескендірдің анасы өз баласының әділетсіздігі туралы хабарды естіп, жаны сыздап баласына күмәндана бастаған кезінде Аристотельдің оған жазған сәлемдемесі былай басталады: "Құдайдың жердегі куәгерлері бір ауыздан Ұлы Александрды - өте кең жандардың ішіндегі ең қайырлысы, әрі ең лайықтысы деп санайды. Оның ерліктері жер бетіндегі маңызды жерлерде және Батыс пен Шығыс арасындағы тіршілік жерлерінің түрлі шалғайларында белгілі. Құдай Александрға бергенді ешкімге берген жоқ. Ол Құдайдың қалаулысы. Құдайдың қалаған пенделерінің арасындағы жақсыларының бірі. Таңдаулылардың ішінде қалау белгісі көрінетіні де, қалау белгісі көрінбейтіні де бар.

Александр - өткен кісілердің және осы заман адамдарының арасындағы таңдаулы белгісі бар, даңқы ең үстем, өмірі мен өлімі мақтауға лайық адам.

Уа, Александрдың анасы! Егер сен Александрды аясаң, онда өзіңізді одан алыстататын нәрсені жасамағын және өзіңе онымен ең жақсылардың арасында бірге болуыңа бөгет жасайтын нәрсені шақырмағын! Дұрысы, өзіңді оған жақындататын нәрсеге берік бол Мұның бастамасы ретінде шын ниетіңмен Зевс ғибадатханасында құрбандық шал.

Бұл сөздер бізге Аристотельдің қаншалықты жаза мен марапатқа сенетінін анық байқатады.

Платонға келетін болсақ, ол "Саясат туралы" кітабының соңында қайта тірілу, қорқынышты есеп-қисап, сот пен әділдік және адамның жасаған амалына қарай марапаттау мен жазалау туралы әңгіме келтіреді.

Қорытынды

Кімде-кім кері тартпалыққа салынбай екі философ хақында біздің сөздеріміз бен түсіндірмелерімізге ой жүгіртетін болса, адамдардың арасындағы ең лайықты кісілер туралы жалған, оларға тән емес, өтірік ой мен бұзық пікірден аман болады.

Осы сөзбен қос философ - Платон мен Аристотель көзқарастарының бірлігін көрсетуге тырысқан шығармамызды тәмамдаймыз.

Шынайы мақтаулар Аллаға болсын! Жаратылыстың абзалы Мұхаммедке және оның пәк өрен-жарандары мен барлық үмбеттеріне - салауаттар!

Әл-Фараби.

Қос философ - қасиетті Платон мен Аристотель

көзқарастарының ортақтығы туралы. Бейрут-Любнан:

Дар-уа-мактабатуль-хшіяль, 1996. - 27-78 бб.





АРИСТОТЕЛЬ ФИЛОСОФИЯСЫ

БІРІНШІ БӨЛІМ

(59-бет) Аристотель адамның жетілгендігін Платон қарастырғандай етіп, ал [кейбір жағдайларда] одан да кеңірек қарастырады /1/. Бірақ Аристотель өзі түсіндіре [алмағанда] және олардың арқасында нақты білімге жетуге болатын дәйектердің көмегімен өз түсіндірмесін жеңілдете [алмағанда], Платон [әдетте] бастайтын тұжырымнан емес, ертерек бастау керек деп есептейді. Сондықтан Аристотель қалаулы /2/ игіліктер /3/ болып саналатын немесе табиғатынан ең басынан бастап адамның қалауы бойынша ізделініп отырған /4/ секілді болып көрінетін және басқа ізделінетіндерден уақыты жағынан алғанда бұрын, [адамдардың] бәрі үшін бірінші ізделінетін мақсаттар [сан жағынан] төртеу деп есептейді: дене саулығы; сезім [мүшелерінің] саулығы; әр түрлі заттарды танып-білуге қабілеттілік саулығы, бұл саулық осы танып-білудің арқасында өмір сүреді; ұмтылысқа қабілеттілік саулығы, бұл саулық осы ұмтылыстың арқасында өмір сүреді.

Осының [бәрін] білу қажетті пайдалы білім болып табылады. Пайдалы және белсенді ұмтылыс қажет - бұл ең алдымен бір адам үшін не басқа адамның ол үшін, не оның басқа адам үшін ұмтылысымен үндесетін ұмтылыс, бұл ұмтылыс әрекет пе немесе пікір ме -бәрібір /5/. Егер де ұмтылыс әрекет болса, онда ол алдыңғы (бірінші) және қажетті пайдалы /6/ болып табылады. Ал егер де ұмтылыс пікір болса, онда ол пікір ретінде қажетті пайдалы болып табылады. Аристотель бұл төрт ізделіп отырған мақсат адам саулығының ең ізгілікті жағдайлары екендігін және олардың да өзгеріске [бұзылуға немесе жетілуге ] ұшырайтынын айтады.

(60-бет) Әрі қарай Аристотель жан /7/ сезім арқылы қабылданатын заттардың және көзге көрінетін құбылыстардың - аспан мен жерде және жанның өзінде бар - өмір сүру себептерін білуге ұмтылатындығын табады. Жан сонымен қатар, жандарда пайда болатын қалған идеялар мен еске түсірулердің - бұл адам жанында пайда болған нәрсе бола ма, немесе басқаның жанында оған дейін пайда болып, оған белгілі болған нәрсе бола ма -ақиқат мәнін білуге ұмтылады. Бірақ мұның бәрі төрт ізделінген мақсаттың [құрамына] кірмейді. Оларды танып-біле отырып, жап /8/ не саулыққа /9/ [ие болу үшін қажет], не басқа бірдеңеге қажет пайда алмайды, өзінен-өзі білім болып табылатын білім табады. Жоғарыда аталған заттардың арасынан бірдеңені білетін адам осыдан өзі үшін қуаныш пен рақат табады.

Адам егер де ол асыл қасиеттерді, әдемілікті, ізгілікті және ұлылықты басқа адамдардан емес, өзі мен өзінің жанының арасындағыдан алса, онда ол асыл қасиеттерге және жетілгендікке [шынында] жетеді деп есептейді. Мұны одан басқа [ешкім] сезбесе де, оның жаны ұлыланады және ізгіленеді, ал адамның өзі бұларға ие болғанына шаттанады. Сонымен бірге, адам бұл асыл қасиеттерді бір жағынан халықтан алдым деп немесе ол өзінің бойындағы абыройы, ұлылығы және мақтауға тұрарлық қасиеттері үшін, әсіресе, басқа адамдар үшін оларды білу жетуге тым қашық және қиын болып саналған асыл қасиеттері үшін халықтың алдында борыштымын деп есептейді.

Бірақ барлық адамдар жоғарыда аталған заттардың бәрін білу және олар туралы мәліметтерді білу міндетті емес және ізделіп отырған мақсаттар үшін пайдасы жоқ, керісінше, қажетті және пайдалы болған күнде де артық деп есептейді. Сонымен бірге, олар [бұл білімді] ұлы және ізгі деп санайды. Олар адам ұмтылатын білімді ең басынан екі түрге бөледі: а) қалаулы білім, оның көмегімен адам төрт [ізделіп отырған мақсаттардың] саулығына жету ісінде немесе саулықтың өте жақсы жағдайына жету ісінде пайда алады; б) пайдалы болса да, артық болып табылатын басқа бірдеңе үшін емес, өзінен-өзі қалаулы білім. Мұндай болу дұрыс болып табылады, себебі ол жандарға бұл білімдерге (61-бет) олардың арасында байланыс пайда болғаннан әлдеқайда бұрын ұмтылуға мүмкіндік береді. Бұл білімдердің біріне [оның көмегімен] әрекет жасау үшін [жүгінеді]. Басқа білімнен кашқақтайды. Білімнің бірінші түрі "практикалық" деп, екінші түрі "теориялық" деп аталады.

Бірақ та адамдар сол төрт ізделіп отырған мақсаттардың қайсысы пайдалы екендігін айыру үшін, сонымен қатар, олардың қайсысы пайдалы емес екендігін түсінуге жету үшін кейде өз түйсіктеріне жүгінеді. Олар сезім арқылы қабылданатын заттарды танып-білуге ұмтылады, бірақ оларды өздерінің түйсіктері арқылы, мысалы, мүсіндік бейнелерді, әсем суреттерді, әдемі әуендерді, жағымды иістерді, келісті заттарды түйсінгені секілді, танып-білген күнде де оларды сол төрт ізделіп отырған мақсатқа [ие болу] үшін емес, жағымды сезімдерге жету үшін ғана қолданады. Бұл ретте жағымдының мәні мынада ғана: асыл қасиеттерге сүйеніп жету асыл қасиеттерге жетуден артық. Ләззатқа бөлену оған жетусіз мүмкін емес, ол оған сезім арқылы жеткенде ғана бар болады, және оған қандай да болмасын сезімсіз жетпейді.

Сезім арқылы жететін басқа сыртқы білімдер де осылай өмір сүреді. Бұл білімдер адамдар кейде ұмтылатын, оларды танып-білгенге және оған жеткенге қанағат ететін, сезім арқылы қабылданатын заттардың [өмір сүруінің] себептерін білумен салыстырғанда сыртқы болып табылады. Бірақ адам оларға қуану үшін ғана майдаланатын өтірік әңгімелерден, ойдан шығарылған бос сөздерден және халық арасындағы аңыздардан жинайтын білімінен де рақат алады. Бірақ мұның [нағыз] қуаныштай маңызы жоқ.

Әңгімешілерге, поэзияны және халық арасындағы қауесетті тыңдаушыларға байланысты пікір де осындай, бұл адамдар да өз кезегінде оларды қайталап айтады. Қозғалыс дегеніміз, оны адам оған әңгімеленетін және "оқылатын" поэзиядан және өтірік әңгімелерден түсінгендей, ол олардың арқасында қуаныш, тыныштық және рақат алатын әрекеттер. Білімге жетуі ең жетілген болатын әрбір адам ең жоғары рақаттануға ие болады. Өз жанында ең жетілген білімге жеткен әрбір сәтте одан болатын рақат ең толық және ең жетілген болады. Бұл білімдер мен жеткендіктер де өзінен-өзі ғана білімдер мен жеткендіктер болып табылады, және рақатты оларды сол төрт ізделіп отырған мақсаттарда пайдаланғаннан емес, олардың өздерінің арқасында ғана алады (62-бет). Бірақ бұған қарамастан адамдар оларды пайдаланады. Осы ізделіп отырған мақсаттар үшін рақатқа жетуде оларды пайдалану кездейсоқтық сипатта /10/.

Әрі қарай Аристотель міндетті білімдердің /11/ адамға оның дүниеге келген сәтінен бастап тән екенін, бейнебір адаммен бірге туғандай және табиғаттан адам түйсік /12/ арқылы жеткеннен әлдеқайда көп деңгейде алынғандай білімдер екенін анықтайды. Адам кейде сол ізделіп отырған мақсаттардың саулығына жету үшін түйсіктерден алынған білімдерді пайдаланады. Сонан соң Аристотель қол жеткізілген білімдер адамға жеткіліксіз болатынын, сондықтан ол туа біткен білімдерді /13/ пайдалануға жүгінетінін айтады. Егер де ол оған қажет нәрселерді іздеуге тереңдеп бойласа, онда сол туа біткен білімдердің ұзақ уақытқа және көптеген істерді [атқаруға] жеткіліксіз екендігін және олар оған қажетті нәрселердің бәрін бірдей қамти алмайтындығын түсінеді. Бұл жағдайда адам білімдердің көптеген түрлеріне жүгінеді және олар туралы пайымдап алмай және оларды зерттеп алмай ештеңе жасамайды. Ол өз бастамасымен ылғи да басқалар үшін пайда алуды қалайды, ол басқалардан сұрастырады, ойлайтын нәрсесі туралы және жаңалығының дұрыс немесе бұрыс екендігі туралы олармен кеңеседі. Бұл оның білімдерді басқару күшінің туа біткен қасиетінің [көрсеткіші] болып табылады. Пайымдау /14/ мен зерттеудің /15/ арқасында адам өзіне ең басынан тән болмаған [осындай] білімдерге жетеді. Ол жиі таңғалуы және екі тұжырымның /16/ қайсысы пайдалы, қайсысы зиянды екенін білмеуі мүмкін. Басында оны сезбесе де, зерттеу нәтижесінде ол өзінің жаңалығының қате екендігіне жиі көз жеткізуі мүмкін.

Ғылымдарға ұмтыла отырып және оларды зерттей отырып, адам олардың кейбірінің сенімді және мығым, ал кейбірінің әлсіз және маңызсыз екендігін көреді. Бірақ егер ол өз ізденісінің арқасында ақиқатқа апарар жолда тұрса, онда бұл ол танып-білгісі келген пән туралы ғылымдағы жетілгендік, өзінің нақтылығында тұйықталмайтын шек және одан кейін басқа шек келетін тыныштық болып табылады. Адамның практикалық ғылымдарды [игерудегі] жағдайы осындай.

(63-бет) Аристотель практикалық ғылымдарға жетудің үш тәсілі бар екендігін түсіндіреді: 1) сезімдердің көмегімен жету; 2) [сандық жағынан] сезімдер жолымен жеткен білімдерден көп бірінші білімнің көмегімен жету; 3) зерттеу жолымен жету. Дәл осы теориялық ғылымдарда да бар секілді. Зерттеулердің нәтижесінде алынған мәліметтерді білуді әуелі әлі зерттелмеген бірінші белгілі заттардан алады. Тексерілместен және зерттелместен бұрын олар ізделінуші мақсат болды және "қабылдау объектілері" деп аталды. Ғылым үшін талап етілетін нәрсені анықтауға пайдаланылатын алғашқы мәліметтер "алғышарттар" /17/ деп аталады. Ғылым зерттеп отырған нәрсе "ізделінуші мақсат" /18/ деп, ал тексерілген нәрсе "қорытындылар" /19/ деп аталады. Сонымен, барлық үш зат ең басынан бастап өмір сүреді.

Аристотель адам пайдалы заттар туралы білімнің ақиқатына жете алмайтынын түсіндіреді. Ол өзінің ұмтылысының қандай екенін, пайдалы заттардың қайсысына ұмтылу керек екенін біле алмайды, оның ұмтылысының шегі де, бұл шек анықталған ба және нәтижелі ме екендігі де оған белгісіз. Бірақ біз адам сол айтылған ізделінуші мақсаттар саулығына [ие болуға] ұмтылатынын білеміз. Адам егер де пайдалы заттардың қайсысы белгілі мақсаттар үшін керек, көзделген төрт мақсаттың қайсысы осы мақсатқа келу үшін қажет етілетіндігін қарастыруға, мысалы, мынадай сұрақтарды қарастыруға, талпыныс жасаса: түйсіктің сау болуы тәннің саулығына тәуелді ме, әлде тәннің саулығының болуы сезімдердің арқасында мүмкін екенін тануға жету үшін түйсіктердің саулығы оған тән саулығын [сақтап отыру] үшін қажет пе, әлде мұның бәрі әрбір жеке пайдалы затты сақтау үшін өмір сүре ме, онда ол қиын жағдайға ұшырар еді /20/.

Егер де түйсіктер мақсат ретінде болса, онда оларды тәнді сауықтыру үшін пайдаланбаған дұрыс болар еді, себебі тәнді түйсіктерді болдыратын құрал, немесе қызметші, немесе материя деп есептеуге болады. Адамға тән (64-бет) тәннің саулығы мен ұмтылыстардың саулығы соның көмегімен сақталып отыратын қабілеттілік пен ұмтылыс күші түйсіктердің саулығының бар болуы үшін қызмет етеді. Кейде түйсіктердің әрекеттері және түйсіктердің көмегімен адам жасайтын нәрселер мақсат болып табылады.

Мұның бәріне қарсы шығуға болады. Бірақ біз ол арқылы біздің тәндерімізді және қалғанының бәрін сауықтыруға көмек алатын нәрсеге жету үшін түйсіктерімізді қолданатынымызды көреміз, немесе бірі басқасы үшін өмір сүреді деп есептейміз; және осылайша шеңбер бойынша кете береді: олардың кейбірлері басқалар үшін және олардың арқасында өмір сүреді.

Адам ақиқатқа жетуді мақсаттың алдында немесе мақсат болып табылмайтын нәрсенің алдында болу үшін емес, оның ұмтылысының қандай да бір мақсаты болуы үшін тілейді. Ол өзінің жаны табиғатынан тәннің саулығына және түйсіктердің саулығына тәуелді екенін және саулықтың бұл [жағдайлары] да дәлелдеуді қажет ететіндігін көреді. Өздері туралы жетілген [білімді] ен бірінші ретте бермеген, бірақ оның ең кішкене бөлігін беріп, сол арқылы негіздемелер беретін өмір сүріп отырған заттардың арқасында адам жетілгендікке ие болуға. не табиғаты бойынша, не тілегі мен жігері бойынша ұмтылады.

Бірақ тәннің саулығы мен түйсіктің саулығынан алатын нәрсе адам өзінің балалық және жасөспірім шақтарынан алатын нәрсесіне ұқсайды. Мүмкін, тән саулығы мен түйсік саулығын қысқарту балалық және жасөспірім шақтарды қысқартуға ұқсайтын шығар. Тәннің саулығы басқа мақсатты алуы да мүмкін, онда түйсіктің саулығы оны мақсатты дайындайтын тән саулығы ретінде есептелетін мақсатқа ұмтылуда қолдануға негіз болады. Егер де адам тән және түйсіктер саулығын қоректендіріп тұрған айыра білу күшінің саулығын, және де ұмтылыс күшінің саулығын шектеген болса, онда ол айтарлықтай қиын жағдайға тап болар еді. Сонан соң ол қандай жағдайдың тәуірірек екендігі туралы пайымдай бастар еді: тәннің саулығы ма әлде түйсіктердің саулығы ма, басқалар түйсіктердің саулығын жақтап, олар барлық (65-бет) жағдайлардың арасындағы ең жақсысы деп айтып жүр. Сонан соң ол не жақсы екендігі туралы пайымдауын жалғастырар еді: айыра білу күші ме немесе ұмтылыс күші ме. Мұның бәрі түсінуге өте қиын.

Келесі де түсінуге қиын: егер де адам ізделінуші мақсаттардың ең қажеттілерін шектеу керек пе немесе оларды ең жақсы [жағдайға] жеткізген дұрыс па деп пайымдай бастаса, онда жан тілектердегі тойымсыздық және адамға тән емес нәрсені қалау болып табылатын осы ең жақсы [жағдайды] тілей ме немесе адам үшін ең жетілген [жағдай] және ең басты сипат болып табылатын ізделінуші мақсаттардың әрбіреуінің ең жақсы [жағдайына] ие болуға [ұмтыла] ма.

Адам ақиқатқа жетуде жан оны қандай нәрсеге итермелейтінін, оның жанында не пайда болатынын, және көрінетін заттардың негізіне жетуде ол не нәрсеге ұмтылатынын байқайды; ол [қарапайым] адами білімге ие болуға ұмтылыс па немесе ғылымдарға да, адамға да қатысы жоқ нәрсеге әкелетін, немесе, ол сол төрт мақсатқа қатысты болса, шын мәнінде адами болатын нәрсеге әкелетін шектен тыс тілек пе екендігін қарастыруда да қиындықтарға тап болады.

Адамға тән бұл төрт ізделінуші мақсат жануарға да қатысты, себебі әрбір жануар олардың арқасында өз тәні мен түйсіктерінің саулығын [сақтауға] ұмтылатын тәнге, түйсікке, айыра білу қабілетіне ие. Бірақ жануар сезім арқылы қабылданатын заттардың [өмір сүру] себептерін [танып-білуге] және аспан мен жерде өзі көріп отырған нәрселердің өмір сүру себептерін түсінуге ұмтылуға ие емес; жануар оның бойында олардың өмір сүру себептерін түсінуге деген тілек тудыра алатын заттарға таңданыс білдірмейді.

Мынадай сұрақтарды қарастырғанда да [адам қиындықтарға тап болады]: адамға табиғатынан танып-білуге деген ұмтылыс тән екенінің себебі неде және бұл нағыз адами [қасиет] болмаса, онда оған танымға ұмтылыс және оны ақиқатқа бағыттайтын бірінші білімдер неге берілген. Мүмкін, мұнын бәрі адам [тегіне] /21/ тән (66-бет).

Мүмкін, адам өзінің танымы арқылы адам [тегінде] не өзінің мәні бойынша, не кездейсоқ ең жетілген болады. Таным адамның мәні немесе оның мәнінің әрекеттерінің бірі болуы [да] мүмкін. Ал егер де ол адамның мәнінің әрекеттерінің бірі болса, ал оның мәні осы әрекет жасалған сәттен ең толық жетілгендікке ұмтылғандағы әрекет болса, онда осы әрекет туындайтын нәрсенің не екендігін және ол оған ұмтылатын адам үшін ізделінуші мақсат па немесе жоқ па екендігін білу қажет.

Шынында да, адамдар олар қажет болғанда пайдаланатын жағдайларды танып-білуге ұмтылады. Заттар танылған болуы үшін білімді қажеттілігіне байланысты пайдаланбаса, онда ол асыл қасиет бола алмайды. Бірақ қажетті пайдалы заттар туралы білім сапасының дәрежесі қажетті дәрежеден аспауы керек. Адам ұмтылатын нәрсе шектен тыс бір нәрсе ме, және адамға табиғатынан тең осы шектен тыс тілекті шектеу және басу керек пе немесе жоқ қылу керек пе? Бұл сұрақтардың бәрі пайымдаудың пәні болып табылады және [бұлар] туралы көп түрлі пікірлер бар. Мұның бәрі таңдануға себеп, ол туралы әр түрлі пікірлер бар пайымдаудың пәні болып табылады.

Адам осыдан бірдеңені қаласа да, өзін қанағаттандыру үшін немесе басқаны қанағаттандыру үшін ғана - бұған қатысты пікірлер көп түрлі. Бірақ егер [адамның] мүмкіндіктерін шектесек, ол адамды оған тән болмыс сапасынан айыратын шек болмай ма?

Егер де адам тәннің және түйсіктердің саулығын, ол табиғаттан алатын айыра білуге және танып-білуге қабілеттілікті, сонымен қатар, еркін таңдауға ниеттену мен қабілеттілікті қарастыра бастаса, [оның алдында] тәннің және түйсіктердің саулығына жету үшін оған табиғат берген, жануарларда, өсімдіктерде және басқа да табиғи денелерде бар қабілеттер адамға жеткілікті ме [деген сұрақ пайда болады].

(67-бвт) Егер ниеттену /22/ және еркін таңдау мақсат болып табылса, ал табиғаттан алынған қабілеттер тән мен түйсіктердің саулығына жету үшін жеткілікті болса, онда адамға ниеттену мен еркін таңдау не үшін беріледі? Мүмкін, ниеттену мен еркін таңдау табиғатынан шамадан тыстық шығар, онда шамадан тыстықты шектеу қажет. Бірақ табиғаттан алынған ниеттену мен еркін таңдауды қалайша шектеуге болады? Егер де ниеттену (тілек) мен еркін таңдау адамға тән болса, онда олардың екеуі де адам табиғаттан алған тән мен түйсіктердің саулығына жету [ісіне] қызмет ете ала ма? Әлде оған табиғатынан тән нәрсе оның бойында ниеттену мен еркін таңдаудың арқасында бар нәрсе үшін қызмет ете ме? Әлде туа біткен әдет пен ниеттену екеуі бірге адам басқа бірдеңенің жолымен жүру үшін қызмет ете ме? Адам жеткен ең толық жетілгендік оған табиғат берген деңгей болып табыла ма, әлде оған бұл жеткілікті емес пе? Адам тілегі және еркін таңдауы бойынша немесе соңғылары мен туа біткен әдет арқылы жететін жетілгенділігі адам ол арқылы өзінің мәніне ие болатын жетілгендік болып табыла ма, әлде бұл жетілгендік басқа бір ерекше сапада ма?

Бір сөзбен айтқанда, адамның ең толық жетілгендігі болып табылатын мақсаттың не нәрсе екенін, ол адами мән бе, әлде адамда ол мәніне ие болғаннан кейін пайда болатын әрекет пе екендігін қарастыру керек. Ол адам табиғаттан алатын нәрсе ме, әлде табиғаттан алынатын материя бұл жетілгендіктің адам өз ниеті мен еркін жігері бойынша осы жетілгендікке жету жолында жұмсайтын негіз бен құралды дайындай ма? Тән мен түйсіктердің саулығы оның мәнін анықтайтын нәрсенің саулығы ма, әлде олар кемшілік болып табыла ма? Бұл барлық жануарларға қатысты болғандықтан тән мен түйсіктердің саулығы адам олардың арқасында өзінің мәніне ие болатын дайындық пен құрал болып табылады.

Адам оларды танып-біле отырып ақиқатты білумен ғана шектелетін заттарды білу арқылы ұмтылатын нәрсе - адам ол арқылы мәнге ие болатын жетілгендік үшін бұл пайда әкеле ме? Немесе ақиқатты білу - адами мән, ол арқылы толық жетілгендікке жететін адам мәнінің әрекеттерінің бірі болып табылады.

(68-бет) Адам үшін адамның мәні деген не, оның жетілгендігінің шегі қандай, ол арқылы адам өзінің мәніне ие болатын және толық жетілгендікке келетін кезі бола ма, оның әрекеті не нәрсе - бұларды зерттеуге адам неге мәжбүр екендігінің себептері, міне, осындай. Бұл үшін ол адам деген не, ол қандай, оның болмысы осының бәріне жетуге ұмтылу үшін (егер мұндай ұмтылыс болса) оның болмысы не үшін және неден өмір сүретінін білуі тиіс. Егер де адам өз бастамасымен бұл жетілгендіктің мәнін танып-білмесе, онда оған ұмтылуы тиіс мақсат белгісіз болады.

Аристотель нағыз адами әрекет болып табылатын әрекет пен адам әлемде сол үшін жаратылған мақсат белгілі болса, адам оның бөлігі екендігі және онымен бірге қоғамдастықты құрайтындығы туралы мәліметті шынында да бере алатынын түсіндіреді. Егер де олар сол үшін өмір сүріп отырған мақсат пен оның пайдалылығының деңгейі белгісіз болса, мұндай мәліметті тоқымашының, етікшінің және қаланың әрбір жеке тұрғынының әрекеті бере алмайды. Дәл осылайша, егер бөліктерден тұратын қоғамдастықтың мақсаты белгісіз болса, бөліктің мақсатын анықтау мүмкін еместігі секілді, адамдардың барлық жиынтығы үшін ортақ мақсат белгісіз болса, олардың әрбіреуінің мақсаты белгілі бола алмайды. Дененің басқа мүшелерінің арасындағы қолдың мәні, мақсаты және құрылымы бізге белгісіз болғанша, [бір] саусақтың мәні де бізге осылайша белгісіз. Ең әуелі біз бүкіл ағзаның ең ақырғы мақсатын білуіміз керек. Осылайша, құбылыстардың жалпы жиындығының әрбір бөлігінің мақсаты не осы бөлік, не ол арқылы бүкіл қоғамдастық жететін қажетті пайдалы бір нәрсе болып табылады.

Адам әлемнің бөлігі болғандықтан және егер де біз оның мақсатын, әрекетін, пайдалылығы мен оның [әлемге деген қатынасы] дәрежесін анықтағымыз келсе, бізге ең әуелі бүкіл әлемнен туындайтын мақсатты білу қажет болатындығына байланысты, адам бүкіл ғаламның мақсаты болып табылатын (69-бет) мақсатқа жету үшін осы ғаламның қажетті бөлігі болуы тиіс екендігі бізге айқын болар еді. Адамға не тән екенін білу үшін, біз адамнан туындайтын мақсатты және адами жетілгендікті білуге ұмтылуымыз керек. Осы үшін біз бүкіл ғаламнан туындайтын мақсатты білуге мәжбүрміз. Бірақ бұл ғаламды [құрайтын] барлық бөліктерді және оның негізін білмеу мүмкін емес. Біз осы мақсаттың не екенін, ол қандай екенін, не үшін өмір сүретінін білуіміз керек. Бұл ғаламды құрайтын нәрсенің барлығына және оның әрбір бөлігіне қатысты.

Адамға екі нәрсе тән: біріншісі - табиғаттан алынған, екіншісі ниеттенуі бойынша. Егер де біз табиғаттан алынатын жетілгендік туралы және осы жетілгендіктен туындайтын мақсат туралы білуді қаласақ, онда бізге [өз кезегінде] бұл ғаламның мақсаттарының жиынтығының табиғи бөлігі болып табылатын, адам оның түпкілікті мақсаты болып табылатын табиғи жиынтық туралы білу қажет болар еді. Шынында да, егер де ғалам табиғи болса, және оның бөліктерінің көбі де табиғи заттарға жататын болса, онда табиғатынан ғаламды құрайтын нәрселердің бәрін - тұтасты немесе бөлікті - және одан адамға табиғатынан тән нәрсені бөлек, пайымдау және зерттеу жолымен қарастыру керек. Мұндай зерттеу "табиғи пайымдау" деп аталады. Адамға және басқа заттарға талаптануы (тілегі) бойынша, сондай-ақ талаптанудан туынды бойынша тән нәрселер зерттеу, пайымдау және тексеру жолымен бөлек қарастырылады және бұл адам "жігерге негізделген адами білім" деп аталады. Бұл адам тегіне катысты болғандықтан, бір адамға да қатысты.

Егер де адам сол үшін жаралған жетілгендік оған табиғатынан ғана және жақсы тілек бойынша ғана тән болса, онда жетілгендікке жеткізетін әрекет пен өмір салты ақиқат адами асыл қасиеттер, ізгі істер мен әрекеттер және тамаша өмір салты ғана болар еді (70-бет). Бірақ адамды осы жетілгендіктен тайдыратын нәрселер де бар - бұлар адами емес, керісінше, нашар, жексұрын, жаман қылықтар мен әрекеттер болып табылатын әрекеттер мен өмір салты. Бұл ретте біз олардың қайсысын қалап, қайсысынан аулақ болуымыз керек екендігін білуіміз керек.

Егер адамға табиғатынан тән нәрсе уақыт асқақ тілек пен еркін таңдауға ұласса, онда оған табиғатынан тән нәрсені алдымен, ал ол өзінің еркін таңдауы бойынша ие болған нәрсені соңынан қарастыру қажет. Яғни, оған тілегі және еркін таңдауы бойынша тән нәрсені немесе жиынтығында олардан туындыны болатын нәрсені тану мүмкін болмаса, онда адамға табиғатынан тән нәрсені алдын-ала зерттеп алу керек. Адам жетуі тиіс және өзі үшін міндетті етуі тиіс білім - нақты білім. Адамға табиғатынан және тілегі бойынша тән нәрселердің арасынан нақты білім зерттейтін нәрселердің бәрін басшылыққа алу керек.

Сонымен, Аристотельдің пікірі бойынша, ең алдымен нақты білім деген не, ол сан жағынан қанша, оның түрлері қандай, ол қандай тақырыптарды қозғайды, көзделген мақсаттарға қандай түрде және не арқылы қатысты екенін білу керек. Қайда және қандай пікірлер мен тұжырымдар бар және олардың түрлері нешеу, олар неден және қалай туындайды? Нақты білімді зерттеуде қандай кедергілер бар және олардың әрқайсысы қандай? Нақты білімді оқытудың (үйретудің - Г.Н.) қандай формалары бар, оны оқытушылар олардың қандай түрлерін қолданады, нақтылықтың қандай категорияларын қолданады (71-бет). Оқыту ісінде дәлелдеу мен елестетудің қандай формаларын қолданады? Адам сол арқылы нақты білімді оқып-үйрену және зерттеу қабілетіне ие болатын өнер не, бұл өнерлердің неше түрі бар, олардың әрқайсысы қандай? Оқытудың қалған барлың түрлеріне қабілеттілік беретін өнер қандай?

Әрі қарай Аристотель әрбір адам өзі ұмтылатын мақсаттың не екенін біліп, бұл білімді басшылыққа алуы үшін адамдардың әр түрлі категорияларын қалай, не нәрсеге, білімнің қандай түріне оқытқан дұрыс екендігін түсіндіреді.

Сонан соң ол пікірталастан туатын софизмдердің не нәрсе екендігін, олардың қандай, немен байланысты, неше түрі бар екенін түсіндіреді. Ол әр түрлі софизмдердің [ықпалына түскен] адамның жаман сапалары мен жағдайларының мысалдарын келтіреді, софизмнің түрлерінің қандайлары қандай сапа туғызатынын қарастырады. Әрі қарай ол бұл сапалар мен жағдайлардың бесеу екенін айтады. Ол олардан қандай жақтан сақ болу қажет екендігін түсіндіреді.

Тек "логика өнері" ғана "софизмдерден" сақтандырады, ол жанның ақылды бөлігін түзейді, оны нақты білімге және ғылымдарды оқыту мен зерттеудің пайдалы жақтарына бұрады.

Жанның ақылды бөлігі осы өнердің көмегімен оқыту [жүйесінде] тіл мен диалог қалай қолданылатынын, пікірталас софизмдерді қалай тудыратынын біледі, осы арқылы олардың біреулерін қолданып, басқаларынан аулақ болуға үйренеді /23/.

(72-бет) Аристотель көптеген ғылымдардың арасында түбі бір, үш түрде көрінетін ғылым бар деп есептейді: "логика өнері", "табиғат туралы өнер" (физика) және "ниеттер туралы ғылым". Логика өнері бұл екі ғылымның алдында, ол олардың үстінен қарайды және ғылымдардың осы екі түріне жеткен әрбір адамды сынақтан өткізеді.

Бұл екі ғылымға - табиғат туралы ғылым және ниеттенулер туралы ғылымға - қатысты айтатын болсақ, олар тегі бойынша бірдей, өмір сүріп отырған заттарды қамтиды, ал логика ғылымы ең әуелі физика және ниеттенулер туралы ғылым қамтитын өмір сүріп отырған заттар туралы білім беруге ұмтылады. Бұл үш ғылымның барлығы үшін материя мен заттың өмір сүруі тегі бір заттар болып табылады деген пікір бар. Логика ғылымы бұл екі ғылымның алдында болғандықтан, ол өмір сүріп отырған, бұл ғылымдардың да барлығының пәні болып табылатын заттарды бірінші болып тізбелей бастайды. Олар табиғаттан берілген нәрселердің де, ниеттену арқылы ие болатын нәрселердің де бәрін қамтиды. Табиғаттан берілген нәрсе табиғи заттардың пәніне жатады. [Қалау] арқылы ие болатын нәрсе ниеттенулер туралы ғылымның пәніне жатады. Ал егер де олар біріктірілсе және адам оларға табиғат және ниеттену арқылы жететін болса, онда олар екі ғылымның пәніне бірдей жатады [...].

Сондықтан да Аристотель өмір сүретін заттардың алғышарттар беретін түрлері зерттелетін және жалпы белгілі сөздер оларға нұсқайтын ізденілуші мақсаттарға ие деп есептейді. Олардың нақтылығының дәлелі болып түйсіктер табылады, ал әрбір ақыл арқылы жететін мән сезім арқылы қабылданады. Өмір сүретін заттардың бұл барлық түрлері он топқа бөлінеді және категориялар деп аталады, олар "Катагурияс", немесе "Категориялар кітабы" деп аталатын кітапта сипатталады. Бұл топтардың өздері табиғи ғылымның пәні (73-бет) болып табылады, сонымен бірге олардың әрбіреуі не "мәнді", не "қаншаны", не "қандайды" және сол сияқтыларды білдіреді.

Сонан соң Аристотель логика өнерінің әрекет етуі қандай екенін және оны қалай қолданатынын талдайды.

Ол [өмір сүретін] заттардың түрлері қалай қабылданатынын - бұл қабылдаудың нәтижесінде олардан алғышарттар туындайды - олар неше түрге ауысатынын, олардан ізделінуші мақсаттар қалай пайда болатынын, алғышарттар мен ізделінуші мақсаттар неде тоғысатынын және не арқылы бөлінетінін түсіндіреді. Әрбір ізделінуші мақсат жиынтығында қарама-қарсы жатқан, қажеттілік бойынша ақиқат пен жалғанды айыратын пікірлердің пәні болып табылады. Оларды игеруде қарама-қарсы жатқан пікірлердің қайсысы ақиқат екені белгісіз. Ақиқат білім ізделеді және болжанады. Олар екі қажетті алғышартқа бөлінеді. Алғышарттардың әрбіреуі өмір сүрмей тұра алмайды және өмір сүре алмайды. Олардың екеуі де қажетті шарттарға бөлінеді. Алғышарттардың мүмкін өмір сүретіндері және мүмкін өмір сүрмейтіндері мүмкін алғышарттар деп аталады. Ал олардың осы шақта өмір сүретіндері және мүмкін өмір сүрмейтіндері өткен шақта өмір сүрді және өмір сүрмеді, нақ осылайша олар болашақта өмір сүруі мүмкін және бола алатындар деп аталмайды. Бұл "Бариминиас", немесе "Түсіндіру" деп аталатын трактатта баяндалған.

Әрі қарай ол алғышарттардың қалайша жойылатынын, олар қалай бір-бірімен қатар өмір сүретінін, оларды құрастырғанда олардан қажетті түрде туындайтын пікірдің қалай пайда болатынын, бұл пікір мүмкін болатын ізделінуші мақсат арқылы қарама-қарсы пікірлердің біріне қалай айналатынын, олардың бірінші ережелер бойынша неше түрмен қосылатынын және жойылатынын түсіндіреді.

Байланыстырылатын нәрсе (74-бет) "алғышарттар арқылы сәйкесетін" деп аталады, себебі олар арқылы қажетті түрде және үнемі силлогизм туындайды, ол барлық ізделінуші мақсаттар арқылы ақиқат. Біз силлогизм деп болжайтын, осы ізделінуші нәрсе арқылы логикалық түрде ақиқат туындайтын әрбір ізделінуші нәрсені біз қалайша ақиқат деп қабылдай аламыз? Егер де пікір біз үшін болжамдық сипатта болса, онда біз бұл пікір осындай екенін, одан логикалық түрде ақиқат ізделінуші мақсат өзі үшін пікір жасайтын ізделінуші мақсат арқылы туындайтынын білу үшін біз қалай тексеруіміз керек?

Аристотель ойлаудың формасының объектісі болып табылатын [логика] өнерінің тәсілдерінің бірінің әдісі қандай екенін түсіндіреді. Ол ойдың жанда ақиқат немесе жалған болғанда және міндетті түрде ақиқат немесе жалған болғанда қалай пайда болатынын түсіндіреді. Сондықтан қандай ақиқат пікір жалған пікірге қарама-қарсы екенін - терістеу туралы пікір ме әлде қарама-қарсы секілді пікір ме - зерттеу қажет. Бұл ережелердің бәрі оның жоғарыда аталған кітабы "Түсіндіруде" аталады. Мұнымен бірге Аристотель әрбір өнерді оқытуда қолданылатын әрбір түрі, соның ішінде сұхбаттың пікірталаста бұлардан басқа немесе олардың кейбірінен басқа қолданылмайтын кез-келген түрі - ол арқылы не оқытуда, не софистика мен оқытуды қабылдамауда мақсатқа жететін сұхбат екенін түсіндіреді. Мұның бәрі оның грекше "Аналитика", арабша "Қарсыдан сараптау" деп аталатын трактатында бар.

Аристотель жалпы мағынада білім дегеніміз не, нақты білім ісі еніміз не, ол қандай, бұл білімнің неше түрі бар екенін түсіндіреді; ол нақты білім зат бар болғандықтан, сонымен бірге зат болмысының мәні болғандықтан бар болады дейді, бұл білім неше түрге бөлінетіні туралы және зат дегеніміз не және ол неге бар екендігі туралы да айтады, ол оларды үшеу деп санайды: білім дегеніміз не, ол неден туындайды және ол не үшін.

(75-бет) Аристотель нақты білімнің түрлерінің бірі бойында бар алғышарттар қандай болуы тиіс екендігін, мақсаты [осы] іздеген нәрселер мен алғышарттарды бойында ұстау, ережесі - осы ереже, шарттары - осы шарттар болып табылатын материялар мен өмір сүріп отырған заттардың не екенін, олар болмауы мүмкін емес және бола алмайтын қажетті алғышарттарды жоятын материяларға саятынының, және мүмкін және бола алатын алғышарттар пакты білімді бермейтінін түсіндіреді. [Осылайша] заттардың өмір сүруін дайындайтын алғышарттар біз олардан заттың бар екендігі туралы білім немесе оның болмысы және ол неге бар екендігі білім алатын болғандықтан оқытудың негіздері болып табылады және заттың өмір сүруінің себептері немесе "заттың өмір сүруінің негіздері" деп аталады.

Ол бұл материялардың қандай түрлері және нақты білімнің түрлерінің қайсысы ізденілуші

нәрселерде бар екені туралы, және нақты білімнің кез келген түрі қажетті өмір сүріп отырған заттардың қандай да болса бір түрінде бола алмайтынын, және заттың болмысының негізі мен себептері болмаса, заттың неге бар екендігі туралы нақты білімге жету мүмкін еместігін айтады.

Аристотель нақты білім бойларында бар осы материялар мен өмір сүріп отырған заттарды қамтитын өнердің не екенін түсіндіреді, ал бұл қажетті алғышарттарды жоятын материяларға [қатысты]. Ол нақты білім бермейтін, өмір сүріп отырған заттар оларда бар қажетті алғышарттар мен қажетті және мүмкін алғышарттар олар арқылы жойылатын материяларды қарастырумен және қолданумен айналысатын өнерлердің арасындағы айырмашылықты көрсетеді. Бұл өнерді Аристотель "философия" деп атайды.

(76-бет) Аристотель бұл өнерді толықтырушы және оған ұқсас болғандықтан философия деп аталған осы өнерден басқа, [басқаларының да бар] екенін және осы өнерге еліктейтін және оның білім мен іс-әрекеттерді терең зерттеуін қабылдайтын әрбір басқа өнер осы өнерге ұқсастығының аркасында философия деп аталатынын хабарлайды. Бұл Періште атымен аталған адамның немесе ізгілікті адамның өз іс-қылықтарымен періштеге немесе ізгілікті адамға ұқсағысы келетіні секілді; адамның өз мәні мен өз әрекеттеріне қатынасы ізгіліктінің өз мәні мен әрекеттеріне қатынасы ретінде қарастырылатындықтан, ол өз атымен аталады. Дәл осылай философия да басқа өнерлердің арасында оз атымен аталады, себебі ол өзінің осы өнерге ұқсастық дәрежесі соншалық, ол туралы осы өнердің өзі деп ойлайтын болғаны үшін аталады.

Аристотель бұл өнердің қанша бөлігі және түрі бар, оның әрбір түрі қандай, оның әрбір түрі материяның және өмір сүріп отырған заттардың қандай түрлерін қамтиды, олармен арнайы байланысты ізделінуші нәрселер қандай, оның алғышарттары қандай, ізделінуші нәрселер және онда бар алғашқы алғышарттар қандай болуы тиіс, бұл өнердің әрбір түрінен туындайтын ізделінуші нәрсені зерттеудің тәсілдері қандай екенін түсіндіреді. Әрбір теориялық өнерге онымен арнайы байланысты пәндер, ізделінуші нәрселер және алғышарттар сәйкес келеді. Ол мұны "философия" деп аталатын теориялық өнерлердің әрбір түрін [мысалға] ала отырып түсіндіреді.

Аристотель теориялық өнерлердің [барлық] түрлерінің бірінен соң бірі қандай ретпен жүретінін, олар не нәрседе ұқсас екенін, немен ерекшеленетінін, олардың қайсысы -көбірек, қайсысы - азырақ дамығанын, қайсысы басқаларынан төмен екенін сараптайды. Ол олардың арасында [басқаларына] қарағанда көбірек дамыған өнер бар ма екенін қарастырады. Ол (77-бет) бір өнердің басқадан қаншалықты төмендігін түсіндіреді. [Сонымен қатар] ол туралы көбірек дамыған деп айтылған өнердің "философия" және "ғылым" атына лайық екенін түсіндіреді. Оны [әдетте] "философия" және абсолюттік мәндегі "білім" деп атайды немесе "философияның философиясы", "білімнің білімі" деп те және осыған ұқсас атаулармен де атайды /24/.

Әрі қарай ол өнердегі ізделінуші нәрсені шығару үшін алғашқы алғышарттарды қалай қолданатынын түсіндіреді.

Ол теориялық диалог қалай жүргізілетіні, оның түрлері нешеу болатыны, теориялық өнерлердің бір түріне тән диалогтың әрбір түріп қалай қолдану керектігі, оқыту деген не, ол қандай, оқытудың неше түрі бар, ол немен байланысты, оқытудың қандай түрінің теориялық өнерлердің түрлерінің қайсысына тікелей қатысы бар екендігі туралы айтады.

Аристотель осы өнерге қабілеттілікке жету үшін адам оқу барысында өзін қалай ұстауы тиіс екендігін түсіндіреді. Бұл өнерді игеру мүмкін болу үшін немесе оның бойында осы өнер дағдыларына қабілеттілік туындау үшін оның бойында қандай табиғи жан қабілеті болуы тиіс. Табиғаттан алынған жан қабілеттері нешеу. Осы табиғи қабілеттерге ие емес адам бұл өнермен айналыса алмайды, себебі бұл өнермен айналысудың [өзі] оның тәсілдерін толығымен игеру қабілетін бермейді. Ал бұл осылай болса, онда оқытудың басқа тәсілі мен білімнің басқа түрінің аркасында өнермен бірге адамның жағдайын, оның жігерге негізделген табиғи қабілеттерін жақсарта алатын заттарды білу қажет. Барлық адамдар табиғатынан ақиқатты (78-бет) әр түрлі жолдармен [қабылдауға] қабілетті; олар өз жандарында білімнің әр түрлі түрлеріне ие болуға әр түрлі тәсілдермен тырысады және ие бола алады. Бұл кітапта баяндалғандай, кім табиғатынан туа біткен қасиеттерге иә, сол табиғатынан ерекше болып табылады. Кімнің ерекше қабілеттері жоқ, сол адам табиғатынан әдеттегі адам. Ал неде нақты білім болса, соған жетуге тырысатын адам оны басқа ғылымдар арқылы жасайды.

Мұның бәрі "Екінші Аналитика" деп аталатын трактатта баяндалған.

Сонан соң Аристотель зерттеуші бұл силлогизмдерден тапқан нәрсе Аристотель жоғарыда аталған кітабында айтқан ғылыми заңдарды алуға [белгілі бір] дайындық болуы үшін, теориялық өнерлердің өмір сүріп отырған кез келген түрімен үйлесетін, адам оның арқасында кез келген ізделген нәрседе [білінуі] мүмкін әрбір силлогизмді тез алуға қабілеттілікке жету ісіне жаттығатын басқа өнер туралы айтады.

Ол оларды тексереді, олардың арасынан өзіне сәйкес келетінін қолданады және олардан не туындайтынын түсіндіреді. Ол адамның пайда болуын, оның ақыл-ойының бастауын ең басынан бастап сараптайды, өзінің көзқарастары мен пайымдауларын оның арқасында ізделінуші нәрсе туралы нақты білімге үлкен қиындықпен келетін дәлелдің көмегімен түсіндіреді.

Сондықтан ол оған нақты білімді [қабылдауға] дайындық құралы болып қызмет ете алатын практикалық өнер мен қабілетке мұқтаж. Ол адам өзінің зерттеулері мен пайымдауларында қолдана алатын барлық заңдар туралы айтады: олардың кейбірін ол оның өзі мен жанынын арасында барды зерттегенде, ал кейбірін - оның өзі мен [басқа адамның] арасында барды зерттегенде қолданады. Бұл өнер ең әуелі ол мен басқаның арасында барды зерттеу үрдісінде силлогизмді тез алу қабілетіне [ие болуға] көмектесетін нәрседе дайындық [құралы] болады, себебі өнерді дайындау адамға өзі мен оның жанының арасындағыны [зерттеуде] осы өнерді қолдану қабілетін де береді /25/.

Өзі мен жанынын арасында барды зерттегенде адам өз қабілетін өте ұқыпты және нәзік етіп ұстап, мәпелейді, себебі адам өзі мен жанынын арасында бардың арасынан зерттейтінінің барлығын елестеткенде, оған оны бақылап, тексеріп (79-бет) тұрған сияқты көрінеді, [сол себепті] ол өз ақылының талғампаздығын және лайықты сақтық көрсетеді. Ол сондықтан адамды бір [адам] мен басқаның арасындағыны [зерттеуде] қолдануға сұрақ және жауап түрінде дайындайды.

Ғылымды [зерттеуге] жаттықтыратын, зерттейтін және дайындайтын осы өнер "диалектика өнері" деп аталады. Бұл туралы Аристотель "Топика", немесе "Заттар туралы кітап" атты трактатында айтады.

Жаттығуға негізделген өнер оның арқасында бірінші зерттеу бар өнер болғандықтан, ол [зерттеуде] оны сұрақ және жауап түрінде қолдануға дайындық [құралы] болып табылады, себебі адам зерттеу барысында ізделгеннен туындайтын ақиқатқа қатысты оны адастыратын және оны дұрыс жолдан басқа жаққа бұратын заттар өзі мен жанынын арасында бар екеніне сенімді емес. Өйткені, жаттығуға негізделген зерттеу ақиқатқа ұмтылуға ең бірінші реттен бастап түрткі ғана болады, адам оның арқасында дұрыс жолға түседі, бірақ, сонымен қатар, ол адасуға жаттығуға негізделген өнер оны дәлелдерді қолдана білуге дайындағандағыға қарағанда көбірек ұшырайды. Дәлелдерді қолдануда адам қателеспейді немесе қателеспейді дерлік. Жаттығуларға негізделген өнерді [қолданғанша] ол қателесетініне сенімді емес, себебі ол дұрыс әдістер ретінде көзделмейтін дәлелдер мен әдістердің көмегімен зерттейді.

Дәл осылай, егер де мұның бәрі адамды ол оларды өзі мен басқаның арасындағыны [зерттеуде] сұрақ және жауап түрінде қолдануға дайындайтын болса, онда бұл [түрді оқыту түрі деп атауға болмайды]. Ол [пікірталасқа] қатысушылардың бірі басқасын теріске шығарып, оның нәтижесінде соңғысы күшін жоғалтып, өз мақсатынан ауытқуы үшін пікірталастырушылардың әрқайсысының алаламауға қабілеттілігін айқындауға дағдылану ғана болып табылады. Осындай теріске шығаратын софизмдер мүмкін болатын жағдайлар көп кездеседі. Сондықтан Аристотель жаттығуға негізделген осы өнерді ғана емес, адамға оның өзі мен жанының арасында барды зерттеу барысында адамды дұрыс жолдан тайдыратын барлық нәрселер туралы хабардар ететін және ақиқатқа [жетуге] кедергі жасайтын және дұрыс жол туралы жалған түсінік қалыптастыратын барлық (80-бет) пікірталастар туралы ескертетін басқа өнерді де сипаттауға мәжбүр. Бұл өнер де осы басқа өнердің құралдарының көмегімен өзінен емес, басқадан туындайтынды теріске шығаруға [мүмкін болуға] дайындайтын өнер болады.

Жаттығуға негізделген өнер оның тәсілдерін [екі жақтың да қолданатынына] дайындайтын болғандықтан, ол оның құралдарының көмегімен басқадан туындайтынды теріске шығару [мүмкін болуға] дайындай отырып, ол арқылы ақиқатқа [жетуге] кедергі болатын және оған жететін жолдан тайдыратынға және софизмдерге сақтықпен қарайтын өнерге айналады. [Адамға] келетін болсақ, ол осы өнердің көмегімен басқаны теріске шығару қабілетіне ие болмайды, [басқа] қабілет пен басқа өнерге ие болады, олардың арқасында ол сол өнердің құралдары теріске шығарғанды қабылдайды - мұның арқасында ол басқаны теріске шығаруды өзінен өзі доғарады.

Аристотель екі өнер туралы айтқан сияқты болады: оның бірі - оның әрекеттері басқадан туындайтынды теріске шығаратын және жаттығуға негізделген өнердің арқасында [жететін] дұрыс жолдан тайдыратын өнер. Басқа өнер - басқадан туындайтын теріске шығаруға тойтарыс беру [ісінде] ұстанатын өнер, оны ақиқатқа жету үшін және жаттығуға негізделген өнер туралы зерттеуге кіргізу үшін емес, жаттығуға негізделген өнерді адам мен оның жанының арасында барды немесе ол мен басқаның арасында барды зерттеуде қолдануға кедергі болатын заттарды өзіне дарытпау үшін, дағдылануға толық берілу үшін ұстанады. Қулыққа негізделген өнер, Аристотель ол туралы ол адамды басқадан туындайтынды теріске шығара [алатын болуға] дайындайды және оны жаттығуға негізделген құралдарын қолданудан ауытқытады дейтін өнер "софистика" деп аталады /26/.

[Адам] оның арқасында басқаны теріске шығару [мүмкін болу] үшін бірдеңені қабылдайтын өнерге келсек, ол жаттығуға негізделген өнер мен софистикалық өнердің арасындағы аралық өнер /27/ болып табылады. Осы өнерді адам мен оның жанының арасында барды және ол мен басқаның арасында барды зерттеуде қолдануға болмайды, бұл бірінші мақсатқа пайдалы. Ол софистика қалыптастыратын нандыруға қабілеттілік емес, адам жігері ұмтылған нәрсеге тойтарыс беру және теріске шығару болып [қана] табылады.

(81-бет) Бұл пікірталасқа қатысып отырған және пікір таластырып отырған жақтардың табысқа жеткенінен немесе қатысып отырған философтан, егер де ол жалғыз болса, немесе философтардан, егер де олар бірнеше [адам] болса, пайда алатын зерттеушіге немесе басқа тыңдаушыларға [қатысты]. Сондықтан қабылдаушы, оған кім жұртшылықтың, кім философтардың өкілі екені түсінікті болуы үшін, софистердің пікірі тек қана көрермендер мен жұртшылық қатысқанда қандай болатынына кейде назар аударуы тиіс. Ол, [сонымен бірге], өзінің әрекетінің орындалуын не ақиқат туралы өз пікірін [білдіріп] және бұл туралы үндемей, не болмаса өз пікірін көрермендер мен философтар қатысып отырғанда білдіріп жүзеге асыруы тиіс. Бұл өнер жаттығуға негізделген өнерден және тәсілі пікірталас болып табылатын басқа өнерлерден тыс тұрады.

Пікірталасқа қатысушы әрбір жақтың софистикалық өнерінің объектісі алты зат: 1) Сөгу (бетіне басу, ұялту - Г.Н.) /28/, 2) абдырату /29/, 3) жала жабу /30/ және табандылық /31/, 4) сөйлегенде тұтығуға /32/ мәжбүрлеу, 5) қисынсыз /33/ сөзді қолдану, 6) үндемей қалу /34/, ол пікір таластырушы адамға сөйлеу тән болған [жағдайдың өзінде де] сөйлеуге тыйым салуға [айналады]. Бұл адамды ол үндемеуді орынды деп есептейтін жағдайға жеткізу үшін жасалады.

Сөгу қандай десек - ол бірінші жағдайға қатысты адасушылыққа әкелетін заттардың арқасында қарама-қарсы жағдайды зорлап таңады. Бұл заттар өздігінен сондай - егер де адам өзі мен жанының арасында барды [зерттеуде] оларды қолданатын болса, онда олар оны адасушылыққа әкеледі және ақиқаттан оған қарама-қарсыға ауытқытады, осының арқасында ақиқат қабылданбай, ақиқатқа қарама-қарсы [бірдеңе] таңдалады.

Абдырату мұндай емес. Адамға абдырау тән, ол қарама-қарсы екі пікір болғандықтан туындайды, бұл қарама-қарсы пікірлердің мәні - қателесушінің олардың біріне өзі зорлап таңатынды теріске шығаруында және басқа қарама-қарсы жақ таңып отырғанды өзінде теріске шығаруында. Бұл зат туралы: "Ол осындай ма немесе осындай емес пе?" деп сұраған жағдайда болады. Бұл сұраққа қалай жауап бергеніне қарамастан, сөгу орын алады. Абдырау әдісі дегеніміз осы. Сөгу бір қарама-қарсы жақтан екіншісіне (82-бет) ие болу тәсілі арқылы өтеді. Абдырау сондай - ол туралы ой [қарама-қарсы жақтардың] бірінен екіншісіне, басқасынан [қайтадан] біріншісіне, біріншісінен [тағы да] басқасына, кейде абдырау білдіру қабілетіне қатысты екі қарама-қарсы жақ ұстанған пікірлер бірдей болғанша беріле береді.

Жала жабу мен табандылыққа келсек, олар пікір таластырушы жақтардың бірінің толық айқын заттарды теріске шығаруына және анық та түсінікті қағидаларға күмәндануына әкеледі. Басқа жақ белгілі заттарды және нақтылығы күмәнсіз заттарды жалған қабылдап, олардың [өмір сүруінің] нақты екендігін дәлелдейтін фактілерді елемей, қателесе бергенше [осылай жалғаса береді]. Бұл софистикалық өнердің әдістерінің бірі болып табылады. Сондықтан да [бұл өнердің] мақсаты - айқын деректердің көмегімен ақиқатқа және бірдеңеге жетуге кедергі болу.

Бұл үш қасиет ең жаман жан қасиеттері болып табылады және оған софистикалық өнер арқылы жетуге болады. Қалған үшеуіне келетін болсақ, олар ақыл-ойға әсер етпей, тек тілді бұғаулайды. Ана үшеуі ақыл-ойды [зақымдайды].

Пікірталаста тұттығуға мәжбүр адам не абсолюттік мәнде табиғатынан немесе қалыптасқан әдет бойынша тұттығады, не өзі пікірталасты соның тілінде жүргізіп отырған халықтың тілінде тұттығады. Тұттығу дәл осылай адамға не абсолюттік мәнде [табиғатынан], не олар жалған түрде құрастырылып, олардан сөзбен бейнелеу таралатын заттарға байланысты тән. Бұл барлық тілдерде байқалады. Егер адам қиын сөзді түсінуге мұқтаж болса, ол тұттығуға мәжбүр. Егер де бұл ереже шынында (83-бет) қандай да бір халықтың тіліндегі сөз тіркесінен туындайтын болса, онда пікір таластырушы екі адам осы халықтың тілінде сөйлеуі тиіс.

Қисыны жоқ сөзді қолдану да осылайша жүреді. Тұттығу сөйлем арқылы жеткізудің жеткіліксіздігінен болады. [Ал бұл үшін] мағыналық мәнді сөйлем қысқаратындай жағдайға келтіру қажет. Қисынсыз сөз болса, сөйлемнің мағыналық мәнін ұлғайтады, [сондықтан] мағыналық мәнге ықпал ететін жағдай қажет болады. Мұнда көп мағыналық мәндер бар, және бұл әрекеттің арқасында, не болмаса қабілеттің арқасында көп күмәнсіз қайталанатын сөйлемдерге ғана катысты. Бұл қайталаулар мазмұны абсурдты мағыналық сөйлемдерге қатысты адастыруға ұшыратады. Софист қисынсыз сөзді осындай мысалдарға ұқсас пікірталаста және осы мысалдар арқылы қолдана алады.

Үндемей қалуға келетін болсақ, бұл ең төмен софистикалық тәсілдердің бірі. Ол қорқыту, ұялту арқылы немесе толқуды шақыратын нәрсе арқылы жүзеге асырылады.

Аристотель пікірталасты толықтыратынды және соның арқасында софист өз мақсатына жететінді толығырақ санап шығады /35/.

Сонан соң ол заңдар туралы айтады. Егер адам оларды ұстанатын болса және [олардың көмегімен] жаттығатын болса, ол [жоғарыда аталған заттардың] біреуінен қателесушіге барлық мүмкіндік жасайды, олар оны өз ісін атқарудан бұрып әкетеді. Бұл оның "Софистика" трактатында баяндалған. Мұның бәрін ол ақиқатқа [жету ісінде] адамдар оны қолдануды үзбей келе жатқан жаттығуға негізделген өнерді бөліп көрсету үшін сипаттады. Софистика өнері жаттығуға негізделген диалектика өнеріне қарсы тұрады. Софистика өнері диалектика өнерін ақиқатқа және нақты білімге [жету] жолдары болып табылатын оның әдістерін қолданудан бұрып әкетеді. Аристотель "Топика" трактатында сипаттаған өнер осы жолда. Бұл [диалектика] өнері (84-бвт) ақиқатқа [жетелейтіндігімен], ақиқат құралы, оның қызметшісі болып табылатындығымен, сонымен бірге нақты білімнің құралы және қызметшісі екендігімен пайдалы.

Осылайша, Аристотель нақты біліммен байланысты сұрақтар шеңберін сызып берді, оған апаратын жолды көрсетті, нақты білімге жетуге кедергі жасайтын заттар туралы айтып берді.

ЕКІНШІ БӨЛІМ

Аристотель нақты білім туралы сұрақты [қарастыруды] аяқтаған соң, адам олардың көмегімен нақты білім алу үшін логика ғылымын қолданбайтындарды оқытуға қабілетті өнерлерді қарастыруға кірісті. Олар екі категорияға бөлінеді. Біріншісіне табиғатынан ерекше қабілетке ие еместер жатады. Екінші категорияға табиғатынан ерекше қабілетке ие емес, бірақ үнемі оқып-үйрену жолымен өзінің әрекеттерінде нақты білімге жетуге ұмтылатындар жатады. Аристотель адами мақсатқа [осы] мақсатты және мақсатқа [жеткенде] оның өзі қалай өзгеретінін толық білетін және табиғатынан нақты білімге [жетуге] дайын адам ұмтылуы тиіс деп есептейді. Бірақ Аристотель бұл мақсатқа ұмтылушы басқалар да оған оқыту үрдісінде олардың оқыту әдісі өмір сүріп отырған заттар туралы нақты білім алу болып табылатындардан білім алумен шектелмей, өздерінің ұмтылыстары туралы оларға [белгілі бір] танымнан белгілі болуына байланысты ұмтылуы тиіс деп есептейді.

Аристотель адам оның көмегімен халықты барлық теориялық және практикалық заттарға сендіре алатын өнер туралы әңгімелейді. Көпшілік (85-бет) әдетте оларда жалпы адами қатынастар бар жекелеген ережелерге сенумен қанағаттанады. Олар сондай - адам сол үшін жаратылған мақсатқа ұмтылуда [адамдар арасында] өзара көмектің болуы олардың арқасында мүмкін.

Ол адам оның арқасында теориялық өнерлердегі нақты дәлелдердің көмегімен түсіндірілетін ережелерді елестете алатын, [өмір сүріп отырған] үлгілерге еліктеуге /36/ қабілеттілікті және пікірдің көмегімен елестету және еліктеу [әдісін] қолданатын басқа жекелеген заттарды елестету мен ұқсатуға қабілеттілікті [елестете алатын] өнер туралы айтады.

Үлгі бойынша елестету мен еліктеу қарапайым халықты көптеген теориялық нәрселерге үйретудің тәсілдерінің бірі болып табылады, олар үшін [табиғи] үлгі бойынша елестету қабылдауға қиын, сондықтан оларды елестетпейді, іс жүзінде және [елестету мен іс жүзіндегінің] сәйкестігінде олар қалай [көрінсе], солай түсінумен және ұғынумен қанағаттанады. Егер де елестетілетіннің мәні оның іс жүзіндегісіне сәйкес түсінілгенде де, онда ол олар үшін танымның жалғыз әдісі тек қана теориялық ғылымдар болып табылатын адамдардан басқаларына үлкен қиындықпен беріледі.

[Адам] мен оның жанының арасында барды зерттеуде барлығып және өзі мен басқа [адамның] арасында барды қолданып, ақиқат құралдарын [игеруде] табандылық көрсетіп, не үйрету және жетекшілік әдісімен, пе пікір таластыру және қорғану әдісімен барлық нәрселерде үнемі жаттығуы тиіс. Бұл өнердің арқасында алынған қабілеттілік "логикалық қабілеттілік" деп аталады.

ҮШІНШІ БӨЛІМ

Мұны аяқтаған соң Аристотель табиғи ғылым (86-бет) туралы айтады және өмір сүріп отырған заттарға оралады, олардың классификациясын ол "Категориялар" трактатында берген.

Ол өмір сүріп отырған заттардың болмысы түйсікпен былайша дәлелдене [алады] деп есептейді: олардан туындайтын категориялардың біреулерін басқаларына қатысты біз өз еркімізбен пайдаланамыз; біреулері бізді басқалары арқылы хабардар етеді; кейбіреулері басқаларының арқасында, немесе адам мен оның жанынын арасында бар нәрсе арқылы, немесе басқамен пікірталас арқылы танып-білінеді.

Табиғатынан бар заттардың болмысы біздің танымдық қабілеттерімізге [тәуелді] деп есептеуге болмайды. Өмір сүріп отырған табиғи заттар – өздерінен-өздері өмір сүретін табиғи қасиеттер мен мәндер. Бұл олардың біз түйсінетін және танып-білетін белгілері болып табылады. Біз ұғымдармен жабдықтаған ережелер логикалық ережелер болып табылады. Логика дұрыс пайымдаудың ерекше ережелерін, әдістерін және тәсілдерін береді, ол абстрактыланған ұғымдарға ие және адамды, [оның ақылын] адасу мен қателіктерден сақтандырады.

Түйсік өмір сүріп отырған заттардың жағдайына қатысты дәлелдейтін нәрсе - көптік /37/. Бізге түйсігіміз арқылы берілетін көптік екі түрге бөлінеді. Бірінші түріне түйсік көптіктің әр түрлі жағдайларын айырудың көмегімен жету жатады, яғни біреулері басқаларынан әр түрлі жағдайларымен ерекшеленеді. Бұл - ең белгілі болып табылатын бірінші көптік. Екінші түрге олар туралы [білім] кейде бір зат бойынша және түйсіктің бір түрінің арқасында, ал кейде қарама-қарсы емес заттар бойынша берілетін заттар көптігі жатады, мысалы, бір денеге қол тигізу арқылы оның ыстық, берік, қатты екенін білеміз.

Заттар кейде қарама-қарсы болады, мысалы: ол ыстық және салқын, берік және жұмсақ, қатты және тегіс. Сезім арқылы қабылданатын заттарға да бұл дәл осылай [қатысты]. Заттардың өмір сүріп отырған қасиеттерінің бізге түйсіктер арқылы берілетін көптігінің ішінде кейде айырмашылықтар бар, мысалы, бұл зат ыстық және ақ (87-бет). Олардың біреуі сезім түйсігі арқылы, басқасы - көру түйсігі арқылы беріледі. Бұл басқа түйсіну мүшелеріне де осылайша қатысты.

Сонан соң [Аристотель] түйсіктен сезім арқылы қабылданатын әрбір зат туралы бөлек алынатын білімнің дәрежесі туралы және біреулерін басқаларынан ерекшелейтін белгілер туралы айтады. Түйсік өмір сүріп отырған заттардың бәрінің немесе көпшілігінің ақтың қараға айналатыны секілді өзгеретіндігін және бір жағдайдан басқасына көшетіндігін айғақтайды және [білім] береді.

Қарама-қарсылықтар көптігі бірін-бірі ауыстырады. Бұл алмасуда өзгермейтін бір тұрақты зат бар. Ол бұл ауысуларды сақтаушы және олардың бойында бар. Басқа заттар бірін-бірі ауыстырып және өзгеріп отырған жағдайда тұрақты болып қала беретін нәрсе "субстанция" деп аталады, ал ауысушы және өзгеруші заттар "акциденциялар" деп аталады. Бізге түйсіктер арқылы берілетін және олар растайтын нәрселер табиғи заттарға жатады.

Біреулерінің көмегімен басқалары хабардар етілетін, біреулері басқалары арқылы қолданылатын, біреулері басқаларының көмегімен анықталатын өмір сүретін заттардың категориялары бізге жеткізетін нәрселерге келсек, категориялар бізге басқа ештеңе туралы емес, тек зат туралы ғана мәлімет береді, олар бізге оның сандық жағынан қанша екенін, оның қандай екенін хабарлайды, немесе, сезім арқылы қабылданатын затқа қатысты сыртқы басқа зат туралы хабарлайды.

Біз ойша көз алдымызға елестететін ақыл арқылы жететін мәндер сапаларының көптігімен ерекшеленеді, олардың жағдайынан туындата отырып, сезім арқылы қабылданатын заттарға ұқсастыра елестететіндерінен басқалары. Біз ақыл арқылы жететін заттар біздің елестетулерімізде қандай жағдайда екенін сезген кезде, көптікті біз ойлайтын көптікке қатысты елестетеміз. Себебі, біз оны ақылмен жететін мән деген көзқарас тұрғысынан түйсінетін және елестететін жеке зат, біз көптік деп елестететін және ойлайтын нәрсе сананың санының көп болуынан сезім арқылы қабылданатын заттардың көптігіне (88-бет) ұқсас болмайынша, көптік болып табылады. Өйткені, бір зат туралы ол бір жағдайда сапалар мен предикаттардың көптігіне ие деп айтылады; бұл зат туралы оған осы сапалардың кез келгені тән деген жорамал жасалады.

[Осылайша], біз, жоғарыда айтылғандай, бұл - Зейд оған тірілік, ақшылдық, ұзақтық сапалары тән деп атап өте [аламыз]. Біз оған болмыс сапаларының көптігі де тән екенін ақыл-ойымызбен түсінеміз.

Бірақ біз бір заттың ақыл арқылы жетуге болатын көптеген [мәндері] болып табылатын бұл көптеген заттардың әрқайсысы хабарлайтын нәрсені айыратын болсақ, онда біз бұл заттың ақыл-ойына жеткен жағдайда оның "нелігін" /38/ анықтай [аламыз]. Бұл осы заттың субстанциясы болады. Біз бұл заттың субстанциясы деп атаған нәрсе өзі туралы келесі мәліметтерді жеткізеді: ["нелік"] деген не, ол нешеу, ол қандай; немесе "ол неден" басқа қандай да бір жағдай туралы [хабарлайды]. Бұл зат туралы және ақылмен жететін сол мәндер туралы біз олар шындығында субстанция болып табылады деп айтамыз, себебі "нелік" туралы [хабарлайды] және акциденция болып табылады, өйткені өзі туралы " неліктен" басқа да анықтамалар береді.

Егер де жоғарыда аталған зат сезім арқылы қабылданатын болса және ақылмен жететін мәндердің көбіне ие болса, олардың арасында сезім арқылы қабылданатын осы заттың "нелігі" туралы хабарлайтын ақылмен жететін мән болатын болса, және бізге басқа зат туралы ештеңе белгісіз болған болса - [сандық жағынан] ол нешеу, ол қандай және оның жағдайы қандай, біз бұл затты қандай да бір заттың субстанциясы және басқа заттың акциденциясы болуы үшін алынған субстанция деп емес, сөздің абсолютті мәнінде субстанция деп атаған болар едік. Егер де бұл осылай болса, онда барлық ақылмен түсінілетін табиғи мәндерді сөздің абсолюттік мағынасындағы субстанция деп атаймыз. Ал оған жатпайтынның бәрі абсолюттік субстанция деп аталатынның оған қатысты алынған акциденциясы деп аталады. Бізге қатысты алынған субстанция деп атайтын соңғы нәрсе туралы айтсақ, егер ол (89-бет) бізге [заттың] "нелігі" туралы бірдеңе хабарлайтын болса, біз осы субстанцияға ұқсастықтың ондағы үлесіне сәйкес оны субстанция деп шынымен атаймыз. Абсолюттік мағынадағы субстанциядан [басқа субстанция] өмір сүрмейді. Басқаның бәрі ең жалпы [атаумен] — "субстанциядағы акциденциялар" деп аталады.

Сонан соң Аристотель бұл ережені бұрын логикада [қолданылған] тезиспен бекітеді: субстанцияда өмір сүретін акциденциялар субстанциядағы мәндік "нелікті" анықтайтындай және "нелікті" акциденцияның көмегімен анықтайтындай болады. Мәндікке келсек, одан бірінші дәрежедегі "нелік" және екінші дәрежедегі "нелік" туындайды. Бұл субстанция оны акциденциядан не түйсіктің көмегімен, не ойлаудың көмегімен болу мүмкін емес субстанция болып табылады. Бірақ, ақыл-ой /39/, мүмкін, субстанцияны акциденциядан және акциденцияларды бір-бірінен олар субстанцияға тән болғаннан емес, тек қана бір субстанцияны ақылмен меңгеру /40/ жолымен айыра алатын шығар. Оның болмысы түйсікпен және осы заттарды біздің [өзіміздің] қолдануымызбен дәлелденеді, себебі бізге адами нәрсенің бәрі тән.

Аристотель бұл заттарда бізде бірінші мән /41/ ретінде қабылданған нәрсе бар деп жорамалдайды. Бұл заттардың болмысының өмір сүруі адамның еркіне мүлдем тәуелсіз екендігін ол табиғи өмір сүретін заттар деп атайды. Ол адам еркінен тәуелсіз өмір сүретін бұл субстанцияның әрбір түріне мән тән екендігін түсіндіреді, субстанция оның арқасында өзіндік негізге ие болады және оның арқасында субстанцияның мәні субстанцияның кез келген түрінен айрықшаланады. Бұл сан алуан түрлердің әрбірінің өзінен өзі субстанция болып табылатын мәнін ол субстанцияның "табиғи қасиеті" деп атайды. Аристотель [мәндердің] бұл ерекшеліктерінің өмір сүруі субстанцияның табиғи қасиеттерімен анықталатынын түсіндіреді. Әрбір түрдің мәні мынадай екендігі [толық] айқын: оған бұл түр одан туындайтын әрекет арқылы әсер етеді; ол, сонымен бірге, бұл түрде бар басқа мәндік акциденциялардың, ол қозғалыс, сан, сапа, жағдай және тағы басқа акциденциялары болсын, өмір сүруінің себебі болып табылады. Мысалы, қабырғаның мәні оның төбені ұстап тұрғанында, сондықтан ол қабырғаға қатысы бар белгілерге ие болады, өйткені, ол осы сапаларға ие болу үшін қабырға болады. Субстанцияның әрқайсысы табиғаттың арқасында өмір сүріп отырған түрлерін ол "табиғи субстанциялар" деп атайды, (90-бет), ал олардың мәндік акциденцияларын "табиғи акциденциялар" деп атайды. Аристотель алдына мақсат қойды және оған осының бәрін түйсігі арқылы меңгергендікке және ақылмен меңгеретін мәндер туралы туа біткен әдеттің арқасында білгендікке байланысты емес, ол логикада айтқан заттарды зерттеудің [ғана] арқасында және зерттеудің ол айтқан әдісінің арқасында бірінші алғышарттарды анықтап жетті.

ТӨРТІНШІ БӨЛІМ

Аристотель осының [бәрін] түсіндіргісі келгенде, түйсік үшін айқын нәрсеге қарама-қарсы және оларды практикада қолдану ісінде ақылды болып табылатын нәрсеге қарама-қарсы пайымдауларға /42/ соқтығып отырды. Бұл пайымдаулар мынадай: олар өмір сүріп отырған заттардың өзгеруіне және олардың айырмашылықтарына күмән келтіреді. Бұл пайымдаулар өмір сүріп отырған заттардың арасында айырмашылық пен өзгерістің болуы өмір сүріп отырған заттардың болмысынан және олардың өмір сүруінен тәуелсіз екендігін, керісінше, [заттың] өмір сүруінен тыс бірдеңеден тәуелді болатынын анықтайды. Бұл басқа бірдеңе деген не? Ол болмыстан айырылғандықтан осындайға айналады.

Сезім арқылы қабылданатын бұл заттардың арасында [белгілі бір] жеке заттардан ерекшеленетін [қандай да бір] өзгеше заттар жоқ. Егер де өмір сүріп отырған затты абсолюттік мағынада алсақ, онда ол мәннен тыс екендігінің аркасында белгілі бір уақыт аралығында мәнді мән еместен айыра алатын болады. Бірақ мән емес тіпті болмауы мүмкін, ал өмір сүріп отырмаған нәрсе, ол тіпті ештеңе емес.

Ол туралы ол айрықшаланады деп ойлайтын нәрсе [тіпті] өмір сүрмейді. Олай болса, шынында өмір сүрмейтін және болмыстан тыс нәрсе тіпті өмір сүрмейді.

Көптік айыра білудің арқасында өмір сүреді. Яғни, [белгісіз бір] жеке өмір сүреді. Аристотель жеке заттың әр түрлі сапаларын сипаттауға дейін барады, олардың әрқайсысы басқа [сапалар] осы затқа қатысты (91-бет), нұсқамайтын нәрсеге нұсқайды. Зат туралы көптеген сөз тіркестерінің көмегімен білдірілетін нәрсе сан жағынан бір тұтасқа айналады, бірақ [бір] сөзбен және [бір] сөйлеммен емес. Түйсік айғақтайтынға қарсы тұратын және сезім арқылы қабылданатын бұл заттардың ақыл арқылы түсінілетін мәндерін пайдалануымызда біз жететін жағдайға қарсы тұратын ой тұжырымдар осы принцип бойынша құрастырылады.

Ең басынан бастап Аристотель бұл пайымдауларды софизмдер деп жариялап, теріске шығарады.

Ол олар қарама-қарсы болып табылатын ой тұжырымдарын теріске шығарушы дұрыс [шешімге] әкелетін ештеңе бермейді деп түсіндіреді. Ақиқаттылыққа [тек] түйсіктің және ақылмен ұғынудың арқасында ғана жетуге болады.

Әрі қарай Аристотель өз зерттеуін жалғастырады, кеңістікте созылған /43/ субстанция деп аталатынның әрқайсысы ұзындыққа, енге, және тереңдікке ие екендігін анықтайды. [Субстанция] кеңістікте созылған деп сипатталғандықтан, ол кейде "денелер" деп, ал кейде "дене субстанциялары" деп аталады. Өмір сүріп отырған табиғи заттар денеге, акциденцияға, дене субстанцияларына және сәйкесті белгілерге ие. Мұның бәрі табиғат туралы ғылымның [физиканың] пәндеріне [объектілеріне] жатады. Аристотель бұл заттарды айқын алғышарттардан алады және оларды сараптауда ең алдымен диалектикалық тәсілдерді қолданады, осы арқылы ол диалектикалық диалогқа қабілеттілік пайда болатын жағдайға не әкелетінін түсіндіруге көшеді. Яғни, ол осы заттарға ғылыми заңдарды қолданады және олардың арқасында заттардың мәнін танып-біледі. Ал нақты білім беретін алғышарттардың оларда бар шарттарын және кездейсоқ кездесетін шарттарын ол дәлелдеудің көмегімен анықтайды. Бұл шарттар оларда жоқ заттарды ол сол күйінде қалдырады.

Бұл [осы] сұраққа одан кейін қайта оралғысы [келетін] және нақты ғылым талап еткен жерде диалектикалық алғышарттарды қолдану туралы [өзінің] ұсыныстарында не айтқанын зерттеумен айналысатын зерттеушілерге арналған оның кейбір кітаптарында дәлелденеді. Осы затқа тән нәрселердің барлығының ақиқаттығына келу үшін ол қарастырылып отырған әрбір затты екі жақтан - диалектика жағынан (92-бет) және нақты ғылым жағынан - салыстырады.

Аристотель ең әуелі келесі әдісті қолданады: ол өмір сүріп отырған заттарды сипаттайтын жалпы тұжырымдар, алғышарттар болып табылатын ең жалпы негіздерді анықтайды. Бұл өзінен-өзі айқын бірінші алғышарттар емес, ең бірінші реттен белгісіз ең жалпы пікірлер; олар өзінен-өзі белгілі бірінші алғышарттардан туындайтын дәлелдеулердің көмегі арқылы анықтаудың құралы болып қызмет етеді. Оларды зерттеуде ол диалектикалық тәсілдерді қолданады.

Ол барлық дене субстанциялары ие болмыстың алғашқы негізінде бар заңдардың жалпы негіздерін, олардың не екенін, не үшін өмір сүретінін баяндайды. Ол олардың әрқайсысына жеке-жеке екі бірінші негіз сәйкес келетінін түсіндіреді: потенциалды өмір сүретін бірінші негіз "материя" деп аталады, ал актуалды өмір сүретін бірінші негіз "форма" деп аталады.

Аристотель потенциалды өмір сүретін бірінші негіздің потенциалды күйден актуалды күйге көшуге жеткіліксіз екендігін түсіндіреді. Бұл үшін потенциалдықтан актуалдыққа көшуді жүзеге асыратын үшінші бірінші негіз қажет. Бұл бірінші негіз "әрекет етуші бірінші негіз" деп аталады.

Ол былай деп санайды: қозғалатынның және өзгеретіннің бәрі [қандай да бір] шекке ["соңына"] және мақсатқа бара жатыр, дене субстанциясы болып табылатынның бәрі не "мақсат" пен "соңына", не қандай болмасын мақсатқа және шекке апаратынға қарай жүруі тиіс. Осылайша оған "мақсат" пен "соңының" ізімен барлық бірінші негіздер жүретіні және өз болмысы бойынша (93-бет) бірінші негіз болып табылатын олардың бәріне көп те, аз да емес, төрт түр серіктес болатыны айқын болды: бұл - материя, екінші субстанция, әрекет етуші [себеп] және мақсат.

Аристотель табиғат дегеннің не екенін де, ол туралы айтушылардың бәрі оны қалай сипаттайтынын да түсіндіреді. Ол оның мәнін жалпы түрде ашып, табиғат туралы ғылымға [физикаға] қатысы болған көнелерде және оларда [гректерде] осы бірінші негіздермен жиынтықта табиғат туралы не айтылатынын айтады. Ол табиғаттың мәнін, "табиғат" деп аталатын бірінші негіздің қандай екенін, "табиғи заттар" деген ұғымның мәні қандай екенін, "табиғатынан алғашқы" деген ұғымда болмыстың осы бірінші негіздері туралы қандай мағынада айтылатынын, "табиғи жүріс бойынша", "табиғат бойынша", "табиғи жүріс бойынша емес" деген ұғымдардың маңызы қандай екендігін сараптайды. [Ол] осы ұғымдардың жиынтығын, өмір сүріп отырған заттар туралы шын білім мен оларды жалған түсіну қалай ажыратылатындығын [қарастырады]. Ол төрт бірінші негіз бір-біріне қандай заңдармен орналастырылғанын, олардың қайсылары көбірек, ал қайсылары азырақ дамығанын да айтады және олар өмір сүріп отырған заттарды ол зерттеп отырған мәнмен толтыратынын, бұл әсіресе табиғи заттарға арнайы катысты екенін атап өтеді. Бірінші негіздер және бірінші себептер деген осы.

Аристотель дене субстанцияларында өзінен-өзі өмір сүретін заңдар мен негіздер туралы айтады. Ол дене оны кеңістікте созылған (көлемі бар - Г.Н.) деген көзқарас тұрғысынан қарастырғанда не, ұзындықтың мәні қандай, ол ненің арқасында бар болып отыр, ұзындық ұзындықтың бөліктерінен және олардың өзара жақындасуынан тұра ма, әлде қандай да бір басқа тәсілдің арқасында өмір сүре ме деген сұрақтарды ашады.

Ол денелік табиғи субстанцияны, субстанцияның мәні оның кеңістіктегі ұзындығына тәуелді ме, жоқ па екендігін талдайды. Оған тән барлық акциденциялармен субстанция болғанынан ол дене (94-бет) және көлемді бола ма? Әлде одан субстанцияның түрлері шығатын және онда формалар мен акциденциялар кезектесіп отыратын материя болғандықтан (ол тұрақты және өзгермейді) ол дене және көлемді болып табыла ма, әлде оның көлемі ұзындыққа, енге және тереңдікке ие болғандықтан, ол материалдық субстанция болып табыла ма? Ол субстанция басқа бірдеңе, созылған емес екенін түсіндіреді.

Көлем субстанцияның мәнін ол субстанция деген көзқарас тұрғысынан көрсетпейді. Біздің пікірімізде "көлем" "ақ" деген ұғым секілді мәнге ие, ал субстанция туралы айта отырып, біз ол туралы "абсолюттік мәндегі субстанция" деген мағынада айтамыз, бірақ ол көлемге, ұзындыққа, енге және тереңдікке ие деген мағынада емес. Субстанция оған тән басқа заттарға ие. "Көлемді" және "көлем" ұғымдары дене субстанциясының материясына да, оның формасына да тән емес, ал материя дене емес, форма да солай, бірақ материя мен форманың синтезі кеңістіктегі көлем [сипатын] береді. Бұл көлем осы синтезде өмір сүреді, себебі ол өзінін болмысында /44/ өз формасына қарай жүреді, ал субстанция болмысының формасының арқасында ол іс жүзіндегі және толық субстанция болады. Табиғи субстанцияның материясы оған тән формадан тәуелсіз емес, сондықтан субстанция ешқандай да көлемдерден тұрмайды. Көлем, ұзындық, ен және тереңдік -оның ең ерте (бірінші) акциденциялары. Бұл акциденциялар, табиғи субстанцияларда өмір сүретін басқа акциденциялар секілді, олар да туындайды, өзгереді, ұлғаяды немесе кішірейеді.

Аристотель әрі қарай шамасы жағынан шексіз кеңістікте созылған дене субстанциясы бар ма әлде жоқ па екендігін айтады. Ол шексіз кеңістікте созылып жататын табиғи дене субстанциясы жоқ екенін және әрбір табиғи дене субстанциясының кеңістікте шегі бар екенін түсіндіреді. Ол табиғи заттарда бар шекті шексіздік табиғи заттар туралы айтатындар шексіздік туралы ойлайтыннан [мүлдем] басқа мәнге ие екендігін түсіндіреді (95-бет). Ол бұл мәнді қысқаша сипаттайды, оның қандай және неге жататынын айтады.

Сонан соң ол қозғалыс категориясын, оның неден көрінетінін және оның мәнін сараптайды. Қозғалыс оның шексіздігін көрсететін мәнге ие болғандықтан, қозғалыс кеңістік пен уақытта бір заттан басқасына берілетін болғандықтан, ол дене субстанциясының акциденциясы болып табылатындықтан және қозғалтушы [себепке] ие болғандықтан, ол осының бәрін, соның ішінде, қозғалыспен байланысты мәндерді, ретімен зерттеуді, сонымен бірге, оның не екенін, оның не үшін және қандай екенін, оның болмысы қандай екенін қысқаша баяндауды және ең соңында, оның мәнінен туындайтын мәндерді анықтауды қажет етеді. Қозғалыс осы көптеген туындаушы жағдайлардың әрқайсысын қамтитын болғандықтан, ол бұл жағдайлардың әрқайсысына қозғалыс тән және қозғалушы денелерге қозғалыстан туындайтын жағдайлар тән болғандықтан, Аристотель қозғалыс жоғарыда аталған жағдайлардың әрқайсысын қамтитынын және осы соңғылардың әрқайсысы қозғалысқа тән екендігін зерттейді /45/.

Бұл үшін Аристотель орын /46/ категориясын, оның не екенін талдайды. Ол орынның мәніне жататын заттарды қысқаша сипаттайды және орынға ие дене белгілі бір акциденцияға ие болуы қажет болып отырғанда, денеге орынға ие болу қажет пе, әлде жоқ па деп ескертеді.

Аристотель қозғалтушы [себеп] бостықтың бар болуын қозғалыстың қажет етуінің салдары болып табыла ма, жоқ па екенін сараптайды.

Ол қозғалыстың түрткі болушы [себепке] де, вакуумның бар болуына да, кез келген табиғи тәсілдердің жиынтығына да - субстанцияда да, акциденцияда да - бостыққа да мұқтаж емес екендігін атап көрсетеді. Ол абсолюттік бостықтың жоқ екендігін жалпы түсіндіреді.

Әрі қарай Аристотель "уақыт" [категориясының] не екенін және өмір сүріп отырған табиғи заттар мен қозғалыс уақыт пен кеңістіктің бар болуын қажет ете ме (96-бет) -осыларды түсіндіреді.

Аристотель [жоғарыда аталған жағдайлардан] қозғалысқа сәйкес келетін барлығына қатысты және қозғалысқа соңғылардан не сәйкес келетініне қатысты негіздер мен заңдылықтарды баяндайды.

Сонан соң ол денелерде өмір сүретін және олардың қозғалысына және олардың қозғалысының басталуына қажет көптеген себептер туралы айтады. Бір-біріне көрші және бір-бірімен жанасатын басқа денелерден қозғалатын, ал олар, өз кезегінде, басқа денелерден және осылай әрі қарай қозғалғыш денелердің болуы қажет. Мұндай жағдайда бірінің басқасына қатысты қозғалысы өзара жақындасқан және жанасқан, бірі екіншісінен туындайтын болады және бұл жалпы шексіз жалғаса береді.

Ол табиғи дене басқа денені қозғалысқа қалай түсіретінін және алдындағы қозғалушы денелер қозғалысқа келтірген басқа денелер өз кезегінде басқаларды қозғалысқа қалай келтіретінін түсіндіреді және де қозғалыстың формасы басқа ештеңе емес, тек механикалық қозғалыс болып табылады. Оның арқасында оның айналасындағы басқа денелер қозғалысқа келтірілетін бұл қозғалыс тік сызықты емес, шеңбер түрінде болады. Басқа дене қозғалысқа келтірген дене осы дененің әрекетінен тыс әлдебір жерде бола алмайды. Аристотель бұл дененің абсолюттік шамаға ие болуы мүмкін еместігін түсіндіреді. Яғни, барлық табиғи денелерді қозғалысқа келтіретін қандай да бір ақырғы дене өмір сүруі керек (97-бет) және осы денеден қозғалысты қабылдай отырып, басқа [денелерді] шеңбер бойымен қозғалысқа келтіретін басқа дене болуы тиіс.

Ол әрі қарай шеңберлік қозғалыспен қозғалатын дене туралы айтады: ол өздігінен қозғала ма, әлде оның қозғалтушы [себебі] бар ма және онда қозғалыстың бастау көзі болуы тиістігін түсіндіреді. Аристотель шеңберлік қозғалысқа табиғатынан бейім денелердің қозғалысының негіздерін көрсетеді: олар дене ме әлде жоқ па, олар материя мен денеге ие емес денесіз мәндер болып табыла ма?

БЕСІНШІ БӨЛІМ

Аристотель осының бәрін мұқият зерттегенде, оған шеңберлік қозғалыстың ең шетіндегі денелер өмір сүріп отырған заттардың қандай да бір мәні екені түсінікті болды, бұл мән ешқашан табиғи құбылыс та, дене де бола алмайды, ол денеде де, материяда да болмайды. Оларды табиғи [заттарға] катысты қолданылатын мұндай [әдіспен] емес, басқа тәсілмен зерттеу керек.

[Жоғарыда айтылғандар] Аристотель табиғат туралы ғылымға "физикалық философияға" -жатқызатын және олар туралы "Физикалық гармония" деп аталатын трактатында айтатын негіздердің жиынтығын құрайды /47/.

Оны зерттеуді "Физикалық гармония" кітабында аяқтаған пәнді ол басқа кітабында жалғастырды, оны осы дененің айналасындағы, бірақ абсолютті бостықта емес басқа денелерді шеңберлік қозғалысқа келтіретін дене қажетті түрде болуы тиіс екендігінен бастайды, және бұл дене аралас денелермен қабысуы керек, себебі олардың арасында ешқандай бостық жоқ. (98-бет) Барлық аралас және жанасушы денелерді қамтитын жиынтықты Аристотель "әлем" /48/ деп атайды.

Аристотель осы әлем қамтитын денелер жиынтығында осы әлемді құрайтын, оның ең алғашқы бөліктері болып табылатын және әлемді жою немесе теріске шығару үшін олардың [қандай да] бір бөлігін жойса, әлем өмір сүруін тоқтататындай ең алғашқы денелер бар ма екендігін зерттейді. Ол әлемді құрайтын ең алғашқы денелер бар екенін және бұлар - әлемнің бөліктері болып табылатын алғашқы бар болулар екенін түсіндіреді.

АЛТЫНШЫ БӨЛІМ

Аристотель әлем ең басынан бастап солардан тұратын алғашқы денелердің кейбір қасиеттерін ашады. Бұл денелердің жиынтығында басқа денелерге шеңберлік қозғалыс беретін дене бар болғандықтан, ең басынан бастап қажетті түрде екі орын болуы керек: орталық орын және орталықты қоршап тұратын орын. Сонымен бірге механикалық қозғалыстың арқасында қозғалатын қозғалушы денелер де болуы тиіс, олардың қарапайым [түрлері] болып үш [түр] табылады: шеңбер бойымен қозғалу, ортаға қозғалу және ортадан қозғалу. Қозғалыстың бұл үш түрі жанасудың әр түрлі түрлері болып табылады, себебі олардың арасында ешқандай бостық жоқ.

Аристотель ортадан қозғалуды қарастырады: ол қозғалыстың [сан жағынан] бір түрі ме немесе олар біреуден көп пе, және бұл қозғалыстың үш түрі бар екенін түсіндіреді. Ол қозғалыстың үш түрінің әрқайсысын жеке-жеке, бұл түрлердің әрқайсысының мәнін және олардың әрқайсысында бар мәндік акциденцияларды сипаттайды. Аристотель қозғалыстың бұл түрлерінің не нәрселер екенін, олар неден және не үшін жаратылғанын қарастырады. Ол бұл [қозғалыстар] қарапайым денелерге [тән екенін] түсіндіреді.

Әлемді құрайтын бұл денелер бірнешеу. Ол әлемде олардың орналасуын, сонымен қатар, олардың бір-біріне қатысты реті мен жағдайын анықтайды. Ол олардың әрбір бөлігін және осы бөліктердің орналасу ретін де сипаттайды. Қарапайым денелердің бірі - "бірінші дене", немесе ["aither"], ол ортақ материяға ие және формасы бойынша ерекшеленетін қалған төрт денеден [жер, от, ауа және су] өзгеше. "Бірінші дене" қалған төрт денеден материясымен де, формасымен де, бірге алғанда ерекшеленеді. Ал бұл төрт қарапайым дене сол ең бірінші денеден төмен денелерді құрайтын элементтер болып табылады. Бұл элементтер де бірі басқасынан және элементтердің өздерінен гөрі қарапайымдау бөліктерден жасалады, бірақ "бірінші денеден" туындамайды.

Осының бәрі туралы оның "Аспан және әлем" атты трактатынан білуге болады /49/.

Аристотель өзінің "Аспан және әлем" трактатында аяқтаған пәнін басқа трактатында жалғастырды /50/, ол онда өзінен-өзі пайда болған бұл төрт элемент бірі басқасынан жасалады, себебі олар бірінші табиғи субстанциялар болып табылады және бір [түрлі] бір материяға ие, бір субстанцияның материясы да басқа субстанцияның бір ізділік тәсілі бойынша сол материясы болып табылады дейді. Шынында да, әрбір элемент кіші элемент арқылы жасалады, ал қалған жасалынатын денелер (100-бет) осы элементтерден туындайды. Элементтер негіздерге және күштерге ие, олардың арқасында олар бір-бірінен туындайды және өздері үшін қалған денелерді жасайды. Ал пайда болу /51/ мен жойылуға /52/ келсек, олар туралы бір жағдайдың екіншісіне көшетіні секілді айтылады, пайда болу - дамуды, ал жойылу терістеуді білдіреді. Пайда болу дегеннің не екені түсінікті болған соң, бірінің басқасынан пайда болуына, бірінің басқасының әсеріне ұшырауына, бірінің басқасына әсер етуіне /53/ қажеттілік болуы тиіс. Бірі басқасына әсер етуі үшін олар жанасуы /54/ қажет. Бұл үшін ең әуелі пайда болу және жойылу үрдісін ашып көрсету керек, олар не нәрселер, қалай және неде бар болады, сонымен қатар, пайда болу мен жойылу қарапайым қосылу мен ажырау емес екендігін, бір жағдайдан басқаға көшу ешқандай пайда болу да, жойылу да емес екендігін көрсету қажет.

Аристотель әрі қарай денелердің жанасуын қарастырады, олардың қасиеті - әсер ету және әсерге ұшырау. Ол қасиеті бірі басқасына әсер ету, ал басқасы әсерге ұшырау болып табылатын денелерді де қарастырады.

Сонан соң ол әсер ету деген не және әсерге ұшырау деген не екенін, сонымен қатар, олардың сезім арқылы қабылданатын сапаларда болатынын талдайды және бұл қалай жүретінін түсіндіреді.

Аристотель төрт элементтің синтезін, қоспасын /55/, төрт элементті араластырудың нәтижесін де қарастырады, басқа табиғи денелер осы төрт элементтің арқасында өмір сүреді.

ЖЕТІНШІ БӨЛІМ

(101-бет) Осыны аяқтап, Аристотель сол төрт элементті [жер, от, ауа, су] /56/ қарастыруға көшті: бұл элементтер қандай, оларға қандай мән салынған, олар олардың арқасында осындайға айналатын негіздер мен күштер бұл элементтерде бар ма, олар өз мәні бойынша элементтер болып табыла ма, әлде табиғи себептердің арқасында ма, олар бірінші [қарапайым денелер] ме, әлде олардың алдында басқа бөлшектер бар ма, олардың арқасында олар шексіз болатын күштер оларға серіктес пе, әлде олар шекті ме /57/.

Мұнда Аристотель элементтердің санын шексіз деп есептеуге болмайды дейді, бұл пікір оның осыған дейінгі қағидаларынан өзгеше. Ертеректе ол өзінің зерттеулерінде әрбір жеке элемент кеңістікте шексіз бе, әлде оның шегі бар ма; әлемді құрайтын бірінші денелер шексіз сан ба, әлде жоқ па деген сұрақтарды қойды. Осы туралы бұл зерттеуге келсек, ол [мынадай сұрақтарға қатысты]: осылайша олар олардың шексіз элементтер болуына ықпал ететін күштерге ие бола ма, әлде жоқ па; элементтер мәңгілік пе, әлде жойыла ма?

Олар мәңгілік бола алмайды, себебі ауа, от, жер және су ыдырайды, бір-біріне айналады және, мүмкін, әрбір элемент олардың әрбірінде бар.

Мысал ретінде суды алуға болады, өйткені ол осы төрт элементтің бірі. Оған қандай да бір потенциалдық (белгілі бір жағдайларда іске асатын жасырын мүмкіндік - Г.Н.) мүмкіндік серіктес бола алады, оның арқасында ол элемент болады, және оған басқа күш те серіктес болады, ол арқылы су басқа элементтерге ыдырайды. Бұл жағдайлардың бірінде жүзеге асады: не су бөлшектердің шексіз сандарына ыдырайды, не болмаса, судың әрбір [бөлігінде] олардың арқасында су осы әрбір күшке ие элемент болатын күштер бар. Аристотель мұның бәрі мүмкін еместігін түсіндіреді, себебі элементтердің саны шексіз емес және элементтер олардың арқасында өмір сүретін себептер абсолютті мәңгілік бола алмайды.

Аристотель потенциалдық мүмкіндіктер бар екенін түсіндіреді. олардың арқасында бір денелер басқаларына әсер етеді, біреулері басқалардың әсеріне ұшырайды, себебі әрбір пайда болушы дененің пайда болу себебі болып ең алдымен дененің кейбір (102-бет) сезім арқылы қабылданатын сапаларға әсер етуі, оның нәтижесінде дененің субстанциясы өзгереді, және, жоғарыда айтылғандай, денелердің осы төрт дене олардың арқасында элементтерге айналатын сапалардың әсеріне ұшырау кажеттілігі табылады.

Әрі қарай Аристотель әрбір жеке элемент басқадан туындай ма, әлде үш элемент біреуінен туындай ма екенін қарастырады. Ол бір элементтің басқадан туындайтынын және бұл қалай жүзеге асатынын көрсетеді. Сонан соң Аристотель басқа денелердің пайда болуын сараптауға көшеді: олар қалай пайда болады, қалай араласып кетеді, нәтижесінде жаңа денелер дүниеге келетін бірігу үрдісі қандай.

СЕГІЗІНШІ БӨЛІМ

Мұны аяқтап, Аристотель олардың арқасында бір денелер басқаларына әсер ете бастайтын, екіншілері әсерге ұшырайтын себептер мен негіздер жеткілікті ме екенін зерттейді; әрбір зат мүмкіндікте де, іс жүзінде де өмір сүргендіктен олардың әрқайсысы әсер етуші және сонымен қатар әсерге ұшыраушы бола алады. Ол бір денелерден басқалары пайда болуы үшін бір-біріне салыстырмалы орналасқан денелер әлемге тән бірінші мүмкіндікті [күшті] құрайтын жағдай жеткілікті ме екендігін, әлде олар денелердің бірігуі үшін басқа күштердің көмегімен олардың бір-біріне жақындауына ықпал ететін және олардан жаңа денелер пайда болуы үшін негіздер беретін қандай да бір сыртқы әсер етуші себепке мұқтаж ба екендігін анықтайды. Ол бұл үшін жоғарыда аталған заттардың да, олардың негіздерінің де (103-бет), олардың субстанцияларының да, басқа жағдайлардың да жеткіліксіз екендігін, басқа бір себептің, сыртқы әсер етуші себептің болуы қажет екенін түсіндіреді.

Бұл жерде Аристотель олардың көмегімен бір денелер басқаларына әсер ететін және олардың бірігуі үшін оларды бір-біріне жақындататын әсер етуші күштердің негіздерін талдайды. Аристотель олардың аркасында пайда болушы және жойылушы денелер өмір сүріп отырған материяларды да зерттейді: қандай негіздер жалпы болып табылады және элементтердің мәндері қандай. Сонан соң ол жасалатын нәрсенің бәрі оның арқасында актуалды өмір сүретін табиғатты қарастырады.

Ол денелердің пайда болушы және жойылушы осы түрлері анықтайтын мақсат пен акциденцияны сараптайды. Сонымен бірге, ол мынаны айқындайды: бір денелердің басқалардан жасалатынының, олардың қайталанатынының және пайда болған денелердің кезектесу принципі бойынша үздіксіз ауысуының себебі қандай.

Әрі қарай Аристотель толығымен күйреуші және пайда болушы бірдеңе бар ма, әлде бұл іс жүзінде жоқ па, бірдеңе әрқашан бірдеңеден пайда бола ма екендігін қарастырады. Осыған байланысты ол жойылуға ұшырайтын заттарды зерттейді: бұл заттар қайтадан қалпына келе ме және олар осыдан соң бұрынғы күйінде өмір сүре ме, әлде бар болу-емеске /58/ айналып, оларда ештеңе мүлдем сақталмай ма, ал бар болу-емес деген ештеңе, әлде олардың кейбіреулері қайтадан қалпына келіп, кейбірі жоқ болып кете ме; егер де бірдеңе қайтадан қалпына келетін болса, онда қандай деңгейде және неше рет; пайда болатын және жойылатын нәрсе шексіз қайтадан қалпына келе бере ме, әлде соңы бар ма.

Осының бәрі туралы оның "Пайда болу және жойылу туралы" трактатында жазылған.

Әрі қарай Аристотель элементтерді зерттейді (104-бет), себебі олар өздеріне актуалды тән мәні жағынан және элементтер олардың аркасында осындай болып табылатын күштері жағынан қарама-қарсы. Олардың біреулері басқаларына әсер ете отырып, ал басқалары үшіншілерінің әсеріне ұшырай отырып, жанасады, қосылады, жойылады, жаңалары пайда болады. Сондықтан шекке жетіп қалған немесе жеткен әрбір элементте оның арқасында элемент мәнге ие болатын белгілі бір жетілгендік болу үшін, оның мәнінің жетілгенділігі болуға тиістен көп болмауы керек. Дәл осылай оның арқасында элемент өмір сүретін себеп мөлшердің ең шегіне ие, себебі артық нәрсе кез келген жетілгендікті бұзады.

Жетілгендікте және күште азая отырып, элемент оның мәніне тән ең аз шамаға ие болады, ал кеми отырып, бұл элементтің мәні басқа элементтің мәні бола алатын ең аз мөлшерде басқа элементтен мәні болады. Бұл элементтің мәні ең аз мөлшерге ие болған жағдайда ғана жүзеге аса алады. Бұл екі тәсілмен жүзеге асады, оның біреуі мынадай: қабылдаушы материя мәні сыртқы қарама-қарсы мәннен бірдеңені қабылдап қойған, бірақ сыртқы әрекет болып табылмайтын және мәні қарама-қарсы элементте бірдей мөлшерде бар әрекет болуын тоқтатпайтын, бірақ қарама-қарсы элементтің шегін ол өз шегін шектегеннен кейін шектейтін элементте бар. Бұл қарама-қарсы мәннен бірдеңені қабылдап қойғаннан болмайды. Аристотель бұл шегі жоқ нәрселерде бар күштердің арқасында бола ма екендігін көрсетеді.

Аристотель элементтер бір-біріне қандай тәсілмен қабысатынын, әрбір жеке элементтің бөліктері басқалардың араларында тарап кеткен мүлдем кішкентай бөлшектер ме, әлде денелердің жиынтығы басқа [дененің] орны емес орнымен ерекшелене ме екенін ашады. Ортада тұрған және төрт дененің біреуі болып табылатын дене, егер де оның бөліктерінде басқа [дененің] бөлшектері болмаса, еркін дене болып табылады. Әлемнің жоғарғы бөлігіндегі дене оның ортасындағы дене сияқты орналасқан (105-бет). Осылайша, аспан денелерімен жанасатын дене қандай да бір элемент болады, ал төменде орналасқан және онымен қабысатын дене қандай да бір басқа [элемент] болады. Егер бұл мүмкін болса, онда әрбір жеке дененің бөліктері әрбір жеке дененің бөліктерінде, ал біреулерінің бөліктері басқаларының бөліктерінде болуы қажетті түрде болуы тиіс. Ол мұның екі тәсілмен жүзеге асатынын түсіндіреді.

Аристотель аспан денелерімен жанасатын денелердің жағдайы қандай болуы керек екенін түсіндіреді. Ол бұл дене өзінің мәні бойынша еркінірек және өзінің мәні мен күшінің артығына жақындау болуы, онымен араласатын денелерге қарағанда төмендеу немесе жоғарылау температураға және құрғақтыққа ие болуы тиіс екендігін түсіндіреді.

Сонан соң, оған қабысатын /59/ басқа элемент өзінің мәні бойынша қарама-қарсы және күші жағынан одан әлсіздеу болуы үшін мән мен күштің азырақ шамасына ие болуы тиіс. Ортаға жақын орналасқан барлық денелер ең аз күш пен мәнге, элемент ол арқылы элемент болатын күшке [ғана] және элемент ол арқылы субстанцияланатын мәнге [ғана] ие болуы керек.

Әрі қарай, ортада орналасқан басқа элементке [ұмтылатын] элемент қозғалмалылыққа күштірек қабілеттілікке және басқа затпен қосылуға көбірек қабілеттілікке ие болуы тиіс. Онымен араласып кеткен [қалған] үш элемент араласудың сан алуан түрлері болады. Аристотель мұның бәрінің себебі әрекет етуші себеп болып табылатын аспан денелерінен, олардың материяларынан және оларға тән нәрселерден туындайтынын көрсетеді.

(106-бет) Әрі қарай ол бұл элементтерді атаулармен белгілеген дұрыс дейді, себебі олар өз қарама-қарсылықтарымен қандай болмасын араласудан алынбаған еркін бөлек мәндерге ие және элементтер олардың аркасында осындай болып өмір сүретін қажетті мәндерге ие. Ол оларға оларды белгілеуге болатын жаңа атаулар бермейді, бұл элементтерді басқа элементтермен араластырудың /60/ [нәтижесінде] алынған денелердің аты болып табылатын атауларды сақтайды. Ол сондықтан элементтердің белгілі атауларға ие түрлерін ғана қарастырады. [Мысалы], механикалық қозғалыстың қай түрі қандай да бір элементтің осындай қозғалысы болуға көбірек жақын болып табылады, немесе, сезім арқылы қабылданатын сапалардың түрлерінің қайсысы қандай да бір элементте өмір сүруге көбірек жақын болып табылады. Элементтердің [бір] түрінің атауын ол осы элементтердің жиынтығына көшіреді.

Аспан денелерімен қабысатын денені ол "от" деп атайды және бұл бізде бар от емес екенін түсіндіреді, себебі халық арасында от жалын және жанып жатқан көмір [мағынасына] ғана ие.

Жалынның қозғалысы оның арқасында, ол оған шаппағанша, ауа жанатын қозғалыстың бір қасиеті болатындықтан, басқа элементтерді айналып өтетін және аспан денелерінің ойыс бетімен қабысатын денені "жалын" деп атайды. Жалыннан ада денені "ауа" деп атайды, ауа жоқ денені - "су" деп, ал ортадағы денені "жер" деп атайды. Онда бақылау, [тәжірибе] арқылы дәлелденетін пікір мен тәсілге сәйкес келетін барлық элементтер жинақталған.

Элементтердің қоспасы сан алуан түрлі болады: жер басқа элементтермен, жиынтығында екі түрмен қосылады, су жермен және ауамен осындай жолмен қосылады. Ауамен қосылу байқаусыз өтеді. Ауа судың соңынан, ол от олардан соң жүреді. Бұл заттарды Аристотель терең сараптайды.

(107-бет) Әрі қарай Аристотель барлық қоспалардың арасынан оның араласушы элементтерінің бірі өз мәнін жоғалтпайтын бірінші қоспаны зерттейді. Ол араласудың түрлерін қарастырады. Араласулар шексіз дерлік болғанда, оларға атау және олар бір бірінен айқын ерекшеленетін нәрсе табылмайды, бу, түтін, жалын және тағы басқалары секілді маңызды емес түрлік [айырмашылықтардан] басқа.

ТОҒЫЗЫНШЫ БӨЛІМ

Көптеген қоспалардың өз атауына ие болуы қажеттілігі пайда болғанда Аристотель әрбір жеке қоспаны элементтердің мәнін ең көп бейнелейтін атпен атауға мәжбүр болды. Ауаның мәнін "ауалық" атауы, оттың мәнін - "оттық", жердің мәнін - "жерлік", судың мәнін - "сулық" атаулары толығырақ бейнелейді. Олардың айырмашылықтарын ол атауларына сәйкес келетін кластар бойынша анықтайды: біреулерін ол механикалық қозғалыс бойынша анықтайды, басқаларын - сезім арқылы қабылданатын сапалары бойынша, ал егер де екі элементтің қоспасы кездесетін болса, атауында да екі компонент (құрастырушы сыңар бөлік - Г.Н.) бейнеленеді, мысалы "сулы-жерлі" және тағы сол сияқты.

Ол өзгерістердің осы төрт дене ие болған негізгі [сапаларын] және маңызды емес қасиеттерін талдайды және басқалардың әрекет етуіне ұшырайтын денелер алатын мәндер мен материялар туралы айтады. Ол оларға әсер ететін негізгі себептерді, олардың қайсылары аспан денелеріне қабысатын элементтерде бар, қайсылары ауада, суда және жерде бар екенін анықтайды.

Әрі қарай ол элементтерді зерттейді, олардың болмысы болмыстағы сол арқылы кемелденгендікке жететін нәрсе болу үшін олардың өздері үшін бе (108-бет), әлде олар басқа туындаушы денелер олардан пайда болу үшін, әлде бар болудың тұтасты толықтырушы қызметін атқаратын бір бөлігі үшін үнемі өмір сүретін бірдеңе болуы үшін және осымен бірге элементтер қосылудың арқасында бірінен соң бірі қайтадан пайда болатын денелер жасау үшін жаратылған ба?

Ол бұл элементтерде бар қасиеттерді қарастырады: олар негізгі мақсатқа қызмет ете ме, әлде олар басқа [қандай да бір] мақсат үшін қажет және оған тәуелді ме, әлде олар мақсатқа тән емес, толығымен артық па, және олардағы шектен тыстық қолдың білезігіндегі артық саусақты, ал жеткіліксіз айту - жетпей тұрған саусақты еске салады.

Бұл туралы оның "Аспан көріністері" деп аталатын трактатының арнайы үш тарауында жазылған /61/.

Сонан соң Аристотель осы төрт элементтің араласуының нәтижесінде бірі басқасынан пайда болған денелерді қарастырады. Араласудың нәтижесінде пайда болған дене екі түрлі болады: бір түр - ұқсас бөліктері бар, басқасы - айрықшаланатын бөліктері бар. Айрықшаланатын бөліктері бар түр араласудың нәтижесінде пайда болатын, біреулері басқаларына ұқсас денелер осы айтылған денелердің әрқайсысының мәнін сақтайтын қоспаны құрағанда болады. Бұл қоспаға бір-бірімен қабысатын және бір-бірімен жанасатын денелер жатады. Бөліктері ұқсас денелерге келсек, олар оның әрбір жеке бөлігінің мәні, әсіресе алдындағы бөлігінің мәні сақталмайтын араласудың нәтижесінде пайда болады. Бұл араласу бір денелер әсер етіп, басқалары әсерге ұшыраудың нәтижесінде алынады.

Бөліктері ұқсас денелердің екі түрі бар: біреуінде негізгі қасиеттері бар элементтер бөлігі басым, бұл белгілі бір түр мен текті сақтау үшін қажет (109-бет), басқа түрге алдыңғы заттың ең аз қасиеттері бар денелер жатады, бұл жаңа денелердің пайда болуына жағдай туғызады.

Аристотель ең әуелі элементтерден бөліктері ұқсас денелердің пайда болуын зерттейді: бұл қалай болады, элементтің элементпен қосылуы қалай жүреді, қосылған элементтердің қайсысы әсер етуші себептің рөлін атқарады, элементтердің кейбір бөлігі қандай күш арқылы бірінші материяның рөлін атқарады. Ол элементтердің кейбір бөлігі қандай күштің арқасында әсер етуші себеп болатынын, қандай сапаларды араластырудың нәтижесінде жаңа денелердің пайда болуы жүзеге асатынын ашады; ол осындай ретпен олардың жойылуы туралы сұрақты [қарастырады]. Ол денелердің пайда болуында және жойылуында өзгеріске ұшыраудың неше түрі болатынын және бұл қандай орында жүзеге асатынын түсіндіреді. Ол бұл орын орта тұс болуы керек, ал орта тұс жермен, оның бетімен және тереңдігімен қабысады деп есептейді.

Сонан соң Аристотель олардың қасиеттері бөліктері ұқсас денелерде және аралас бөліктерде болу болып табылатын, бірінші күштерге бағынатын, олар арқылы бір элементтер әсер [туғызатын], басқалары - әрекет ететін, үшіншілері - әрекетті сезінетін, яғни әрекетті қабылдайтын сезінілетін сапалардың классификациясына кіріседі. Мұның бәрі элементтердің араласқандығынан және бір-біріне көшкендігінен болады. Ол аралас денеде өмір сүруі элементтерде бар күштердің арасындағы әсер етуші күштерге бағынышты сезінілетін сапаларды қарастырады, оларға дененің белсенді емес [әсерге ұшырауына] болуына ықпал ететін күштер қосылады.

Әрі қарай Аристотель басқа сезім мүшелері арқылы қабылданатын қалған сапалар мен бөліктерді зерттейді. Бірақ кейбір элементтер басқаларға әсер ететін күштерге (110-бет) олар ұқсас болу үшін бұл жеткіліксіз деген пікірлер көп, потенцияда бар немесе сыртқы денелерден шығатын қандай да бір басқа күштерге қажеттілік сезілетін тәрізді. Сондықтан бұл қарастыру табиғат туралы ғылымның көру, есту, және басқа сезім мүшелерінің [пәніне] жататын нәрселерді зерттейтін бөліміне (физикаға) қарайды, себебі өмір сүретін түстер сақтап қалуды қажет етеді, ал сезім арқылы қабылданатын заттар, олармен бірдей дәрежеде сезінілетін заттар да осындай күштерге мұқтаж.

Мұның бәрі жоғарыда аталған "Аспан көріністері" кітабының төртінші бөлімінде бейнеленген.

Әрі қарай Аристотель туыстас [заттардан] пайда болған бөліктері ұқсас денелерді қарастырады. Оларға тастар, тас денелер және олармен бір тектес нәрселер жатады.

Аристотель жердің бөліктері, бұл бөліктердің түрлері және жағдайлары туралы, сонымен қатар, буға айналудың түрлері туралы сұрақты егжей-тегжейлі қарастырады. Ол қандайының оттық, қандайы - ауалық, ал қандайы - сулық болатынын және олардың қайсысы көптеген жер заттарының бөліктерімен араласып кеткенін айырады.

Ол ыстық буға айналуларды қарастырады, олардың бір бөлігі құрғақтыққа, басқасы -ылғалдылыққа көбірек бейім, бір бөлігі көбірек таза және жіңішке, басқасы - түтінділеу, бұл бейне бір жердің астында және бетінде бар, су мен жердің немесе ылғал мен құрғақтың қоспасы болатын, оларға [өз кезегінде] ұқсас бөліктері бар денелердің екі әрекет етуші себептері болып табылатын жылу мен суық әсер еткендіктен қабылдаушы [материя] болып табылатын, денелердің кемелденуі соның арқасында мүмкін болатын табиғи жылу онымен қосылатын нәрсе секілді. Ол әр түрлі жер астындағы буға айналулардың пайда болуының бірінші себептері - ең әуелі аспан денелері, сонан соң (111-бет) оған жермен қабысатын ауа ықпал етеді, ол аспан денелері арқылы қызады және суынады деп түсіндіреді.

Осыдан кейін Аристотель жердің тереңінде және бетінде бар тас және минералдық денелердің түрлерін қалыптастыратын аралас жер элементтерінің әрбір жеке бөлігі бөлінетін сан алуан түрлерін түсіндіруге кіріседі. Аристотель осы бақыланатын түрлердің және оларда бар категориялардың классификациясын беруге, сонымен бірге, бұл түрлердің ішіндегі түр тармақтарын /62/ анықтауға тырысады. Егер де олар [өзара] айрықшаланатын болса, онда оның әрбір жеке материясының және формасының мәнін, олардың бұл түрлердің қандай да бір түрінде бар әрекет етуші негіздерін, немесе, олардың акциденцияларының мәндерін, бұл түрлердің қандай да бірі сол үшін жасалатын мақсатты көрсету [қажет]. Бұл мақсатты анықтау және оны әлемнің жиынтығының мақсатын білуден ерте білу оңай болмағандықтан, Аристотель бұл мақсатты қарастыруды әлемде бар ең шекті негіздерді зерттеумен айналысатын ғылымның [басқа бөліміне] ығыстырады.

Мұның бәрі туралы оның "Минералогия" трактатынан білуге болады /63/.

Әрі қарай Аристотель айрықшаланатын бөлімдері бар табиғи денелерді қарастыруға көшеді.

Жануарларды қарастыруға көшпестен бұрын ол өсімдіктерге тоқталады және түйсік пен бақылау арқылы белгілі нәрселердің жіктелуі (классификациясы - Г.Н.) сұрағынан бастайды. Ол бір түрден соң бір түрді тізбелейді және әрбір тізбеленген нәрселерден көрінетінін жіктейді және [сонымен бірге], қандай да бір түрде немесе, әрбір түрдің қандай да бір ішкі түрінде көрінетін акциденцияларды жіктейді. Осылайша, ол оған белгілі нәрсенің бәрін тәмамдады.

(112-бет) Сонан соң Аристотель әрбір өсімдіктің қандай да бір бөліктері, сол үшін пайда болатын мақсат туралы айтады.

Ол, сонымен бірге, өсімдіктің қандай да бір түрінің пайда болуын талдайды және олардың әрқайсысына осы түр одан пайда болатын материя және осы түр ол арқылы пайда болатын әсер етуші себеп тән екенін көрсетеді. Осылайша, ол өсімдіктердің мәніне қатысы бар нәрсенің бәрін қамтиды.

Сонан соң ол жануарлар туралы сұрақты қарастырды және оларды бақылау және түйсік арқылы танып-білу жолы қандай екенін ашты. Ол жануарлардың түрлерін тізбелейді және ол туралы не белгілі екендігін түсіндіреді.

ОНЫНШЫ БӨЛІМ

Жануарлар мен өсімдіктердің қалыпты жағдайы үшін табиғат пен табиғи негіздер жеткіліксіз, дұрысы, олар жануарлар мен өсімдіктердегі бұл негіз табиғи заттарда [бар] табиғатқа ұқсас болу үшін бұл себептермен бірге [тағы да] басқа күштерді қажет ететін болар. Осыны қарастырып, Аристотель жануарда табиғаттан және басқа заттардан алынған көптеген негіздер бар екенін көрсетуге мәжбүр (113-бет) болды. Бұл басқа негізді Аристотель "жан" деп атайды және жануар да, өсімдікке жанға ие екенін еске салада. Жанмен біртектес негіздерді ол "жан негіздері мен күштері" деп атайды. Аристотель ең әуелі жануарға табиғатынан тән нәрсенің бәрін зерттейді. Ол жануарға табиғатынан тән нәрсенің бәрін көрсетеді.

Ең әуелі ол жануарлардың түр тармақтарын және жануардың әрбір жеке түрі табиғатынан сол үшін жаратылған табиғи мақсаттарды зерттейді. Ол оның әрбір жеке түрінде мәнді қабылдайтын негіз бар екенін атап көрсетеді - бұл материя, ол қандай болмасын, одан жануарлардың қандай да бір түрі пайда болады. Ол табиғи әсер етуші себептер жануарлардың әрбір түрінде бар екенін түсіндіреді және бұл түр ол арқылы табиғи субстанция болатын себепті және оған табиғатынан тән нәрсенің бәрі сол үшін өмір сүретін мақсатты көрсетеді.

[Осынын бәрінен] Аристотель өзі үшін мынаны анықтайды: табиғи денелер екі түрге бөлінеді: бірінші түр ең ақырғы болып табылады, ол арқылы осы түр мәнге ие болады. Бұл - табиғат, ол әрбір жеке табиғи субстанцияның мәні болып табылады. Екінші түр - оның іс жүзінде табиғаттың [нағыз өзі] болып табылатын субстанциясы материяны дайындайтын потенциалдық мүмкіндік немесе басқа негіз үшін құрал болуы үшін табиғаттан мәнге ие болатын түр. Бұл түрдің табиғатқа, ол форма да болып табылады, өзінің материясына, немесе, оның құралы болып табылатын күштерге қатынасы - негіз болып табылады, "жан" деген осы.

ОН БІРІНШІ БӨЛІМ

(114-бет) Осыған байланысты Аристотель табиғатты зерттегендегі секілді, "жан" дегеннің не екенін зерттеу қажеттілігін сезінеді. Ол жан тудыратын жан күштерінің және әрекеттерінің жағдайын сипаттайды. Сонан соң ол жан дегеніміз не, оның болмысы не үшін және қалай бар болып отыр, өсімдіктің, жануардың, адамның жаны қандай деген сұрақтарды түсіндіруге кіріседі. Ол мыналарды зерттейді: жандар көп пе, әлде ол біреу ме, егер де олар көп болса, бұл қалай білінеді: бөліктердің көптігімен бе, әлде күштердің көптігімен бе. Бөліктердің көптігімен болса, олар қалай бар болады: орынның, материяның және әр түрлі орындарға [тарап кеткен] денелердің көптігінің бар болуымен бе, әлде оның саны ұқсас немесе айрықшаланатын бөліктері бар бір дененің бөліктерінің көптігіне тәуелді ме, әлде бөліктердің көптігі қандай да бір басқа тәсілмен бола ма. [Ол] жан күштері мен олардың негіздерінің не екенін [де түсіндіреді].

Аристотель табиғатқа табиғи субстанцияның мәні тән екендігі секілді, жан - оған табиғи жан субстанциясы дәл осылай тән нәрсе екендігін көрсетеді. Осы мән арқылы ол жан субстанциясына ие болады, яғни өмірді қабылдауға [қабілетті болады], ал субстанция негіздің үш түрін жанда біріктіруге [ықпал етеді]: әрекет етуші себепке арналған негізді, формаға арналған негізді және мақсатқа арналған негізді, бұл табиғатта қалай жүретінінің үлгісі бойынша. Табиғат туралы айтылғанның бәрін жанға қатысты да айту керек, себебі ол негіз және субстанция болып табылады. Бірақ ол материялардың [бар болуы] принципі бойынша субстанция болып табыла ма? Бұл жерде күмән бар, бірақ Аристотель әрі қарай ештеңе түсіндірмейді. Ертеректе ол табиғат негіздің торт түріне ие деген еді, енді табиғат (115-бет) дегеніміз мән, субстанция осы мән арқылы денеге актуалды ие болады және осы мән жанның материясы да болып табылады дейді.

Әрі қарай Аристотель табиғат оның арқасында әрекет жасай [алатын] табиғат күштерін талдағаны секілді, жан күштері дегеннің [не екенін] және әрекеттері табиғатта бар табиғи денелердің не екенін түсіндіреді. [Яғни], ол үшін қызметші немесе құрал болып табылатын [осы] табиғатты пайдаланатын басты мән бар екен. Дәл осылайша, [басты] жан үшін қызметші немесе құрал болып табылатын осындай жан өмір сүреді.

Табиғи денелердің екі түрі пайда болады: біріншісіне ен ақырғы бірдеңе жатады, ол арқылы мәнге ие болуға болады, бұл - табиғат; екінші түрде ең акырғы бірдеңе, ол арқылы табиғат өз мәніне ие болады. Ол арқылы табиғаттан берілген мәнге ие болу болатын нәрсе - жан, жанның жағдайы жануар мақұлықтарының табиғи қасиеттерінен бөлінбейді. Жанның кабылдаушы табиғи мәні материя болады. Табиғат не дайындаушы бірдеңе, не материя, не жан өзінің әрекеттерінде қолданатын құрал болып табылады. Жан субстанциясында бар табиғаттың екі түрі бар: оның бірі - материя, басқасы - құрал. Жан субстанциясындағы табиғат өзінің мәні үшін емес, жан үшін өмір сүреді.

Табиғатта оның басты табиғи қасиеті мен бастының қызметшісі немесе құралы болып табылатын оның көрінісінің арасында айырмашылық бар екені сияқты, дәл осылайша, жандардың арасында да осындай айырмашылық бар. Аристотель бұған дейін табиғаттан туындайтын әрекеттер және табиғи субстанцияларға тәуелді акциденциялар туралы қалай айтса, жаннан туындайтын әрекеттер туралы және жан субстанцияларында өмір сүретін акциденциялар туралы да дәл осылай айтады - олар [нақ] жандық болып табылады -жаннан туындайды деген көзқарас тұрғысынан.

Табиғи субстанцияларда бар кейбір акциденциялар материядан, ал кейбіреулері (116-бет) -формадан шығатындықтан, жан субстанцияларында бар акциденциялар мынадай бөліктерге бөлінеді: жан субстанцияларында бар акциденциялар - олар [шынында] жандық болып табылады деген көзқарас тұрғысынан - оларға арнайы [қасиеттер] беретін материядан және формадан шығады.

Аристотель ең әуелі жанның ең бірінші әрекеттерінің бірін зерттейді - бұл коректендіру және қоректендіруге тән нәрсе. Ол қоректендіру ненің арқасында жанның күштерінің, [қабілеттерінің] бірі болатынын, оның қандай күшке немесе жанның қандай бөлігіне жататынын ашады. Ол басты жанды құрал және қызметші болып табылатын жаннан ерекшелейді. Ол табиғи белгілер мен қабілеттіліктерді зерттейді, олардың міндеті - жан мен жан күштері өздерінің әрекеттерінде оларды қолдануында. Ол олардың әрекеттерін де көрсетеді: әрекеттердің неше түрі бар, әрбір жеке әрекет не нәрсе, осы жанның қандай да бір әрекетінде қолданылатын және жануарлардың қандай да бір түрі қолданатын қандай да бір орган қандай болуы тиіс.

Аристотель сонан соң азық және қайта өндіру мәселелерін қарастырады. Азықтан айырылған мақұлық, деп есептейді ол, өмір сүре алмайды, азық оның өмір сүруін қамтамасыз етеді. Қоректенудің бір бөлігі табиғаттан алынады, оның өзі бірінші элементтердің [жиынтығы] болып табылады, ал азықтың кейбір бөлігі басқа заттарды араластыру арқылы алынады. Ол өсімдіктердің немен қоректенетінің және жануарлардың немен коректенетінін түсіндіреді. Жануарлардың біреулері басқаларын азық етеді, екіншілері өсімдіктермен қоректенеді, үшіншілері шамамен өсімдіктер секілді коректенеді.

Аристотель, сонымен қатар, қоректенетін (117-бет) нәрсе денелердің түрлері болып табыла ма, олар табиғатынан, ең басынан бастап олармен [қоректенуге] дайын ба, әлде әлемнің бөлігі болғандықтан. бұл денелер өздері үшін [ғана] жаратылған ба екенін түсіндіреді. Егер денелер тамақ болуға жараса немесе олармен тамақтанатын болса, онда бұл белгілі бір мақұлықтардың өмір сүруіне ықпал етеді. Бұл сұрақтарды зерттеу оның алдыңғы сараптауына ұқсас: элементтер өздері үшін өмір сүре ме, әлде олардан басқа туындаушы денелер жасалуы үшін өмір сүре ме.

Бұл заттарды Аристотель ең басынан бастап қарастырды, бірақ ол толық жетілгендікке жеткен жоқ, себебі әлемнің жағдайларында не маңыздырақ деген сұраққа қатысты оның пікірлері әр түрлі.

Аристотель денсаулық пен ауруды және олардың әрбір жеке түрін зерттейді.

Ол денсаулықтың қандай да бір түрін және аурудың бір түрін қарастырады: олар қандай себептен пайда болады, не үшін, неде және неден болады. Мұның бәрін жан субстанциясы табиғаттан және жан субстанциясына арнайы тән табиғи күштерден алады. Сондықтан бірінші негіздің жанға айналуы әбден мүмкін, себебі жан жанның материяға ие болуының себебі - табиғаттың арқасында бар [өзінің] мақсаты бойынша да, [өзінің] әрекет етуші себебі бойынша да. Табиғат та, оның арқасында материя дайындалатын ерекшелік те, табиғатта бола отырып, материяны осы ерекшелікке ие болуға дайындайтын табиғи күштер де - мұның бәрі жанға ие нәрсеге тән.

(118-бет) Осылайша, әрекет етуші негізге және мақсатқа, бірге алғанда, қатысы бар нәрсенің бәрі жан болып табылады.

Бұл туралы оның "Денсаулық және ауру туралы" трактатында жазылған.

Аристотель жануарға жастан жасқа көшуді арнайы беретін табиғаттан жан субстанциясының нені алатынын зерттейді.

Ол, сонымен бірге, мақұлықтардың табиғаттан алынған әрбір жасына тән жағдайын және жан субстанцияларының ерекшелігі болып табылатын табиғи күштерді қарастырады.





Бұл оның "Жастық және қарттық туралы" трактатында сипатталған.

Ол өмірдің ұзақтығын, қандай да бір жануардың өмірін не ұзартатынын, сонымен қатар, олардың өмірін қысқартатын себептерді зерттейді. Ол олардың табиғи және жан себептерін және негіздерін көрсетеді; өмір мен өлімді, олардың әрқайсысының не екенін сараптайды. Ол жанға ие жануардың пайда болуын және жойылуын қарастырады: бұл неден, неде және не үшін болады.

Аристотель мұның бәрі өсімдіктерге де, жануарларға да қатысты деп есептейді, бірақ өсімдіктер жануарлар мен тас денелердің арасындағы аралық секілді орынды алады. (119-бет) Қарапайым адамдар бұл жөнінде күмәнданады, [оларды қайда жатқызарларын білмей] - жан денелеріне ме, әлде табиғат денелеріне ме. Адамдардың көпшілігі өсімдіктерді жануарлар тобына жатқызу керек деп санайды. Сондықтан жан немесе жанға тән күштердің қандай да бірі табиғатқа жақын бола түседі.

Аристотель, сонымен қатар, түйсік пен сезім мүшелерін қарастырады және олар жанның немесе жан күшінің бөлігі болып табылады дейді. Ол, сонымен қатар, сезім мүшелерінің жағдайларын және осы мүшелердің әрекеттерін сезініп отырған объектілерді зерттейді, бұл - сезім арқылы қабылданатын заттар: сезім арқылы қабылданатын әрбір зат қандай, олардың әрқайсысының неше түрі бар, бұл түр қандай, олар неде, неден және не үшін өмір сүреді.

Әрі қарай ол түйсіктер оларға сәйкес келетін және олар арқылы сезінетін табиғи мүшелерді зерттейді. Кейбір мүшелер түйсіктер үшін материя, ал кейбіреулері - олардың құралдары болып табылады. Бұл мүшелердің әрбіреуінің табиғаты қандай болуы тиіс және олардың әрбіреуіндегі табиғи күштер мен акциденциялар қандай болуы керек? Ол түйсіктерге сәйкес келетін мүшелердің бірінен соң бірін және олардың функцияларын зерттейді. Ол оларда бөлік жағынан немесе жанның күштерінің бірі жағынан бар себептерді көрсетеді.

Бұл оның "Сезім арқылы қабылданатынды түйсіну" трактатында бейнеленген.

Аристотель қозғалыстың жанды денелерде бар және жаннан туындайтын түрлерін табиғи денелерде өмір сүретін механикалық қозғалысты зерттегенінің үлгісімен табиғат бойынша қарастырады, өйткені, табиғат қозғалыс пен тыныштықтың белгісіз бір бастауы және себебі. Ол қозғалыстың не екенін анықтаусыз қалдыруға болмайды деп есептейді: оның қандай түрлері бар, өзгерістің, немесе тыныштықтың, немесе қозғалыстың бастауы неден алынады. Ол жануарлардың түрлерінің әрбірінің осы қозғалысқа (120-бет) икемделген мүшелерін тізбелейді және оның әрбір мүшесінде табиғатынан бар нәрселердің барлығының негіздерін және жан күштерінен немесе жанның бір бөлігінен туындайтын себептерді көрсетеді. Бұл қозғалыстар қандай десек, жануарлар олар арқылы бірдеңені қалауға, бірдеңеден аулақ болуға ұмтылады.

Бұл ретте жануардың қандай да бір түрінің мекенін зерттеу керек, ол мекенді не үшін қажет етеді, оған қандай мекен жарамды. Кейбір жерлерде жануар азық іздеумен айналысады, басқаларында - жаудан өзін-өзі қорғау үшін баспана табады, кейбір мекендер олардың ұрпақтарын өсіруіне қызмет етеді. Көптеген жануарлар азық сақтайтын жерлерге мұқтаж. Бір жануарлар күні бұрын артығымен дайындалған азықты пайдаланады, басқалары оны күн сайын іздеп табады.

Мұның бәрі оның "Жануарлардағы механикалық қозғалыс туралы" деген трактатында баяндалған.

Әрі қарай Аристотель тыныс алуды зерттейді, тыныс алу мүшесінің қызметін көмей атқаратынын, ал оның өкпе үшін өмір сүретінін атап көрсетеді.

Ол ұйқыны, ұйықтамауды (сергектікті - Г.Н.), түс көруді сараптайды, олар қандай нәрселер, неде және қалай болады, жан күштерінің қайсысының себебінен болады. Ол ұйқы мен түс көрудің негіздерін. себептерін және түрлерін зерттейді (121-бет), болатын нәрсе туралы белгі беретін түстерді түсіндіреді.

Ол ненің "болатыны" туралы ескертетін түс көрулер туралы сұрақ табиғи күштермен және жанмен ғана шектелмейді деп есептейді, бұл үшін ол дәрежесі жағынан жан болмысынан жоғары тұрған басқа негіздерді қажет етеді. Сондықтан Аристотель бұл сұрақты терең зерттеуге [бармай], өз зерттеуін осымен аяқтады.

Әрі қарай Аристотель ес (жады - Г.Н.), есте сақтау және есті жоғалту сияқты заттарды талдайды, олардың әрқайсысы не нәрселер, олар қандай болады, жанның қандай күшінің арқасында өрбиді.

Сонан соң ол жануарлардың ақыл-ойға не емес түрлерінің есін зерттейді; оған қандай жан күші арқылы ие болатынын және бұл неге болатынын түсіндіреді.

OH ЕКІНШІ БӨЛІМ

Адамнан басқа жануарға тән нәрселерді зерттегенде Аристотель олардың жан мен жан күштерінен туындайтын себептерін көрсетумен шектелді.

ОН ҮШІНШІ БӨЛІМ

Адамдағы дәл осы нәрселерді зерттей отырып, Аристотель адамда бұлардың барлығының бар болуының себептерін бір жанмен ғана (122-бет) түсіндірумен шектелмейді, себебі біз адамда байқайтынға сәйкес келетін заттар әрекеттерге жанның әрекеттеріне қарағанда сан және күш жағынан көбірек бейімделген. Ол адамнан жануарларда жоқ, себептері мен негіздері жан мен жан күштерінен туындай алмайтын басқа мүмкіндіктер табады. Ол адам табиғатын және онда бар табиғи күштерді түсіндіре отырып, олардың жанның ғана әрекеттерінен гөрі жоғарырақ әрекеттерге бейімделгенін көреді. Ал адамның жаны мен оның жан күштерін зерттей отырып, ол адам тек олар арқылы өз мәніне жету үшін олардың жеткіліксіз екенін түсінеді, бұл үшін басқа бірдеңе қажет. Бұл жерде ол мұның неден болатынын зерттеуге мәжбүр болды, және, адам сөйлей білетінін тапты, ал сөйлеу ақыл-оймен байланысты.

Осыған байланысты Аристотель ақыл-ойды, оның не нәрсе екенін қарастырды. Ол мұны дәл жан мен табиғатты зерттеген тәсілмен жасайды. Жанның бөліну үлгісімен ақыл бөліктерге бөліне ме, онда бөліктер мен күштер бар ма? Ақыл-ойдың жағдайы жан мен табиғаттың жағдайы сияқты екені, ақыл-ойдың бөліктерге, немесе, күштерге бөлінетіні, оның адам ол арқылы мәнге ие болатын әрекет етуші негіз болып табылатыны, табиғатта осылай болатыны секілді, ол өзінің мақсаты бойынша себеп және негіз екені оған түсінікті болды. Табиғи субстанциялардың екі түрі бар: бірінде ең шеткі бірдеңе бар, ол арқылы мәнге жетеді, және бұл - табиғат; екіншісінде ол арқылы жанды дайындайтын мәнге жететін бірдеңе бар, бұл - не материя, не құрал Жан субстанциялары дәл осылайша (123-бет) екі түрге бөлінеді: бірі шекті бірдеңеге ие, жан ол арқылы мәнге ие болады, екіншісінде жанға бірдеңе серіктес, жан ол арқылы ақыл-ой үшін және ақылды (ойлайтын) күштер үшін не материя болу жолымен, не құрал болу жолымен мәнге ие болады. Ол ақыл-ойды және ойлаушы күштерді қарастырады: олар жан мен табиғат секілді басты бөлікке және қызмет етуші бөлікке бөліне ме. Ол ойлаушы күштерді зерттейді: олардың қайсысы қайсысы үшін өмір сүреді, ақыл-ой жан мен табиғат үшін өмір сүре ме, әлде жан мен табиғат, бірге алғанда, ақыл-ой үшін өмір сүре ме.

Осыған байланысты Аристотель жалпы ойлаушы күштің әрекеттерін және ақыл-ойдың әрекеттерін талдайды. Бірдеңенің мәні өздігінен әрекет болмаса, ол өзінің мәні үшін емес, әрекет үшін өмір сүреді. Адам ол арқылы мәнге ие болатын ақыл-ой басқа бірдеңе болып табылады, адам ол арқылы, бірінші жетілгендікке ие болу жолымен, ақылды болу мәніне ие болады, ал бұған ие болу үшін [күштің әсері қажет]. Ал күш арқылы ие болған нәрсе өзінің әрекеті үшін өмір сүреді. Өз мәнісі бойынша әрекет емес мән - осы.

ОН ТӨРТІНШІ БӨЛІМ

Ойлайтын күштердің әрекеттерін және ақыл-ойдың әрекеттерін зерттей отырып, Аристотель олардың бәрінің ақыл арқылы жететін мәндерге жетуге [бағытталғанын] ұғынады. Бірақ ол кейбір ақыл арқылы жететін мәндер адам оларды табиғатынан табиғи заттарда актуалды [өмір сүрген] күйінде табатын деңгейде танып - білінеді, ал олардың кейбірін адам бірден таба алмайды, сондықтан бұл [жай] бар нәрсені пайдаланғанда қажет етілетіннен әлдеқайда көп жігермен танып – білінеді деп есептейді (124-бет). Адам оларды табиғатынан актуалды өмір сүріп отырған күйінде таба алатын өмір сүруші заттарды, егер де олар оларды анықтағанда пайдалану үшін пайымдалатын болса, танып-білетін күшті ол "практикалық ақыл-ой" деп атайды. Ал адам ол арқылы өмір сүріп отырған заттарды дерексіз танып-білетінді, нақты заттардан абстрактыланатынды "теориялық ақыл-ой" деп атайды. Практикалық ақыл-ой одан бұрын жеткен табиғи заттардың арасынан бірдеңені ол арқылы табуға болатын ойлаушы күшті Аристотель "еркін жігер және еркін таңдау" деп атайды.

ОН БЕСІНШІ БӨЛІМ

Ақыл-ойдың осы екі, практикалық және теориялық, күшін зерттей келіп, Аристотель олардың екеуі де қызметшілер, ал олардың әрекеттері қызмет ету әрекеттері екенін көреді. Ол олар кызмет ететін заттарды зерттеп, оларға ең әуелі табиғи заттар мен адамда бар жан күштері жататынын анықтайды. Ол, сонымен қатар, ақыл-ойдың түрлері қызмет ететін заттар адамда өздері үшін өмір сүретін заттар емес екенін, керісінше, адам ақыл-ой кемелдігіне жету үшін өмір сүретінін айқындайды.

Аристотель ақыл-ойды қарастырады, адамның жан күштері бірінші кезекте осы ақыл-ой үшін дайындалған: олар ақыл-ойдың осы күштерге қызмет ететін бөлігі үшін өмір сүре ме, әлде, осы қызметті жасай отырып, олардағы ақыл-ой қызмет көрсетуші басқа бірдеңе ме. Қызметші бөлік онда өзінің мәні бойынша қызмет ету мақсаты болғандықтан қызмет ете ме, әлде ол оларға қызмет етуге міндетті күштер бар болғандықтан қызмет ете ме. Аристотель сол күштерге қызмет ететіндей мақсат ақыл-ойдың қызметші бөлігінде жоқ екенін, дұрысын айтқанда, олар қызмет ететін күштер материя немесе құрал болғандықтан принципі бойынша және ол өзі қолданып отырған күштерге қатысты басты болғандықтан принципі бойынша қолданылатынын түсіндіреді.

Аристотель ақыл-ойдың басымдығын зерттейді: ол арқылы қызмет көрсету мүмкін еместей ме. Ол бұл басымдықтың барлық әрекеттері ол арқылы қызметші болмауға да болатындай әрекеттер екенін анықтайды (125-бет).

Теориялық ақыл-ойды зерттей отырып, Аристотель ол жететін ақыл-ой арқылы ұғынылатын мәндер олар арқылы қызметші болуға мүлдем болмайтын мәндер еместігін түсінеді.

Ол, [сонымен қатар], ақыл-ой өзінің ең жоғары жетілгендігіне ие болған күнде де, оған актуалды ақыл-ой түрінде ие болады, бірақ потенциалды болғаннан кейін. Актуалды ақыл-ойға ақыл-ой арқылы жететін мәндерге жеткеннен кейін ие болуға болады. Аристотель актуалдық мәндер болып табылатын, ақыл-ой арқылы жететін теориялық мәндер не арқылы игерілетінін көрсетеді және олар әлдеқайда толығырақ формада танып-білінілетінін, және [бұл ақыл-ой] өзінің бұдан көбірек жетілгендей бола алмайтын жоғары жетілгендігіне ие болатынын қосады. Ол ақыл-ой өздігінен оның әрекеті болатын немесе оның әрекеті болуға жақын болатын субстанцияға ие болатынын анықтайды.

ОН АЛТЫНШЫ БӨЛІМ

Аристотель мынадай [қорытындыға] келді: ақыл-ойда осы болмысқа қарағанда көбірек жетілген басқа болмыстың болуы мүмкін емес және ол оның арқасында мәнге ие болатын басқа бірдеңе бар. ал мәнге ие бола отырып, осы басқа бірдеңе адамның ақыл-ойға ие болуына ықпал етеді. Адамның мәні, егер де ол өзінің жоғары жетілгендігіне, яғни бұдан көбірек жетілген бола алмайтын ақыл-ойға не болса, онда ол оның мәні болуға жақын, [шынында] оның әрекеті болып табылатын бөлік болады. Осыдан шығатыны, адамға ол теориялық білім болып табылатын ізгілікке ие болу үшін қызмет етуді мақсат тұтатын күштер болуы тиіс. Адамның мәні осы ақыл-ойда көрінеді. (126-бет) Ақыл-ой оның мәні оның әрекеті болуға жақын болғандықтан ие болушы әрекет болады, бұл үшін адамның тұқым қуалайтын табиғи ойлау қабілеттері ғана емес, практикалық дағдылары қажет. Ақыл-ой ойлау арқылы әрекет жасайды. Осыған байланысты Аристотель ақыл-ойдың кемелдігіне жету үшін табиғи және жан күштерінің [болуы] жеткілікті ме екендігін зерттейді және олардың жеткіліксіздігін түсіндіреді. Сонымен, адам ең жоғарғы жетілгендікке жету үшін, оған оның табиғаты мен әрекетіне қосымша, тағы екі ойлау күштері - практикалық және теориялық күштер қажет.

ОН ЖЕТІНШІ БӨЛІМ

Бұл сұрақтарды қарастыруды аяқтап, Аристотель бұрын зерттеген заттарына қайта оралады: адам табиғатынан не нәрсе, онда жаннан не бар. Ол бұл себептердің, егер де олар практикалық ақыл-ой күштері теориялық ақыл-ойға ие болу ісінде мүмкіндігінше толық пайдалана алу үшін не материя жағынан, не құрал жағынан дайындаушылар болған [жағдайларда], өмір сүру шарттарын көрсетеді.

Әрі қарай Аристотель адамға тән жан мәндерін зерттейді. Олардың болуы адамның [жетілгендікке жетуіне] жеткілікті ме, әлде олар бұған тек ықпал ете ме? Бұл зерттеу болмыстың элементтері туралы ереже: (127-бет) олар солар арқылы пайда болатын нәрселердің бәріне жеткілікті деп есептеле ме; табиғи субстанциялар ақылды қызметті дайындай ала ма, әлде жан мәндері ойлау күштерінің себептері болып табыла ма?

ОН СЕГІЗІНШІ БӨЛІМ

Бірақ бұл сұрақтарды зерттеу барысында Аристотель кейбір қиындықтарды сезінді. Ол жан мен оның қабілеттіліктерін қарастыруды аяқтаған соң қарастырған зерттеу потенциалдық ақыл-ойға және потенцияның басқа күштерден [тәуелді] екендігіне арналған. Ол жетілгендікке, яғни ақиқатқа жетуде жан мәндері жеткіліксіз, ойлау күштері [қандай да бір] басқа негізді қажет етеді деп түсіндіреді. Себебі, ойлау күштері оларды еркін жігер мен пайымдаудың арқасында танып-білетін абстрактыланған мәндер [ұғымдар] табиғи негіздер болып табылатын мәндерден бұрын өмір сүре алмайды. Олар ақылмен жететін басқа мәндерді ұғынуда қолданылады.

Сондықтан да, потенциалдық ақыл-ойға ақылмен жететін мәндер қалай әсер ететінін [басында] зерттеу қажет. Потенциалдық ақыл-ой неге мәңгі емес? Бұл үшін еркін жігер бойынша емес, табиғатынан тән бірінші ақыл-оймен жететін мәндер болуы керек. Осыдан шығатыны, потенциалдық ақыл-ойда әрекет етуші бірінші себептер жасайтын және ақылмен жететін басқа мәндерге табиғи қабілет беретін қандай да бір [объект] міндетті түрде болуы тиіс (128-бет).

ОН ТОҒЫЗЫНШЫ БӨЛІМ

Осы ақыл-ойды зерттей отырып, Аристотель ол актуалды, потенцияға мүлдем ие емес деп тапты және потенцияға абсолютті ие емес нәрсенің материяға жатпайтынын атап көрсетті. Адамның ақыл-ойы, егер ол өзінің жетілгендігінің шегіне жетсе де, өз мәні бойынша әрекетшіл ақыл-ойдың мәніне жақын болады. Аристотель адамның ақыл-ойы өз мәнінің жетілгендігіне жетуде осы ақыл-ойға еліктейтіндігін, өз еліктеуінің тәсілі бойынша шек және әрекет етуші [себеп] болып табылатынын өзі үшін анықтайды. Бұл ақыл-ой интеллект негізі болып табылады, себебі ол адам ол арқылы өз мәніне ие болатын әрекет етуші [себеп]. Бұл ақыл-ой мақсат болып табылады, себебі ол [адам] ол арқылы жетілгендіктің ең шегіне жетуге ұмтылатын негізді береді. Адамның ақыл-ойы үш қасиеті бар негіз болып табылады: ол - әрекет етуші себеп, ол - мақсат, ол - әрекетті (белсенді -Г.Н.) ақыл-ойға жақынырақ болуға ұмтылатын жетілгендік. Адамның [ақыл-ойы] формасымен, мақсатымен және әрекет етуші [себебімен] айрықшаланады. Адам әрекетті ақыл-оймен қандай да бір сәтте, оны интеллектісімен игере отырып, жанасады. Адам мәнінде табиғатынан өмір сүретін бірдеңенің осы ақыл-ой екені анықталады. Әрекетті ақыл-ойды (129-бет) игере отырып, адам өзі мен оның арасындағы орталыққа орналаспайды, осылайша, адамның жаны осы ақыл-ойға ие болады. Адамның жаны осы ақыл-ой үшін өмір сүретін болғандықтан, табиғат - адамның табиғи төзімділігін айқындау үшін, ал жан - бар нәрселердің ішіндегі ең жетілгені болып табылатын теориялық ақыл-ой үшін өмір сүретін болғандықтан, осының бәрі адамның болмыстың [белгілі бір] деңгейіне жетуіне қызмет етеді.

Кейде Аристотель ол үшін түсініксіз болған немесе ол теріске шығарған көптеген сұрақтарға қайта оралады.

Әрі қарай ол әрекетті ақыл-ойды қарастырады: ол табиғат пен жан болмысының, табиғи және жан мәндерінің себебі болып табыла ма, осының нәтижесінде оған аспан денелері элементтер мен басқа денелерді қозғалысқа итермелейтін негіздер болып табылатыны айқын болды. Ол аспан денелерінің өмір сүріп отырған заттарға, оларға аспан денелері де кіреді, болмысты [беру әрекетінде] ақыл-ой көмектесе ме екендігін зерттейді. Табиғатқа, жанға және ақыл-ойға ие болу үшін оларда аспан денелерінің болуы жеткілікті ме, әлде актуалды ақыл-ойға ие болу қажет пе. Аристотель әрекетті ақыл-ойсыз, аспан денелерінің өздерінің мүлдем жеткіліксіздігін түсіндіреді. Әрекетті ақыл-ой аспан денелеріне жетілгендік береді және осы аспан денелерінің көмегімен табиғат пен жанды қозғалысқа келтіреді. Көптеген жан мәндері өздеріне сәйкес келетін материяларға ие болады, бұл материялар оларда бар табиғатты ақыл-ойдың [қайта туындауына] дайындайды, адамның алдыңғы адамнан, ал оның басқа адамнан туатыны секілді. Жануарлар мен өсімдіктерде де дәл осылай болады. Минералдар болса, оларға ұқсас түрлерден пайда болмайды (130-бет).

Осы түрдің формасына ие болуға ықпал ететін нәрсе де, бір сөзбен айтқанда - түрлерге форма беретін нәрсе де қарастырылады, ол нәрсе аспан денелері ме, әлде әрекетті ақыл-ой ма, әлде әрекетті ақыл-ой аспан денелеріне форма бере ме, ал олар [өз кезегінде] материяларды қозғалысқа келтіре ме. Аспан денелерінің табиғи денелерді қозғалысқа келтіретіні еш күмәнсіз.

Сондықтан да аспан денелерінің субстанцияларын да зерттеу қажеттілігі туындайды: олар табиғат па, жан ба, ақыл-ой ма, әлде басқа бір көбірек жетілген нәрсе ме? Оларды қарастыру табиғатты ғана қарастырғаннан гөрі жалпылау болуы тиіс. Бұл сұрақтарды физикада зерттеу барысында Аристотель табиғатты қарастыру аяқталатын ең соңғы нәрсе - әрекетті ақыл-ой және аспан денелері қозғалысының бастауы екенін ескертеді. Адам ие болған қабілеттер, жан, олардың күштері мен әрекеттері практикалық ойлау күштерімен бірге теориялық ақыл-ойды жетілдіруге қызмет етеді, ал практикалық ақыл-ойға бағындырылған еркін жігер мен ниеттену бойынша өмір сүретін әрекеттерсіз, табиғи негіздер мен түйсіктің [өздері] жеткіліксіз.

(131-бет) Осыған байланысты, практикалық ақыл-ойға бағындырылған, ниеттену мен еркін жігер бойынша өмір сүретін әрекеттерді зерттеу қажеттілігі пайда болады. Оларға адами ниеттену жатады. Басқа тірі мақұлықтарда бар бірдеңеге ұмтылуға келсек, олардың адами ниеттенуге қатысы жоқ және олар теориялық жетілгендікке жету ісінде пайдалы болып табылмайды, себебі, бұған жетуде [адам] мен жануардың қабілеті бірдей емес.

Осыдан еркін жігер бойынша және ниеттену бойынша өмір сүретін барлық әрекеттерді зерттеу қажеттілігі шығады. Ізгі жігердің мәні болып практикалық ақыл-ойға тән еркін жігер табылады. Сондықтан оны басқа тірі мақұлықтарда, [мысалы жануарларда] бар "ізгі жігерге" теңемейді. Яғни, бұл әрекеттерді білу қажет және шекті мақсаттан алынған пайда мен зиянның арасындағы айырмашылықты анықтау қажет. Аристотель, сонымен бірге, осы әрекеттердің нәтижесінде алынатын пайдалы табиғи заттарды зерттейді. Ол жануарлар мен өсімдіктердің жан мәндерінде бар табиғи негіздерді де қарастырады және адами жетілгендікке әкелетін әрекеттердің жиынтығына олардың қайсысы пайдалы екенін анықтайды. Ол тастарға, минералдарға және элементтерге жататын басқа да табиғи заттарды талдайды және олардың қайсылары пайдалы екенін анықтайды, сонымен бірге, олардың болмысының себебі аспан денелері болып табылатын олардағы сәттерді де ашады. Осыны ол жануарлар мен өсімдіктерге қатысты да жасайды.

Сондықтан, осының бәрін қарастыру табиғи мәндер туралы толығырақ білімге ие болуға және олар туралы физикалық және азаматтық философиядан жеткіліксіз белгілі нәрселерді толтыруға ықпал етеді (132-бет).

Осыған байланысты Аристотель өзінің "Метафизика" кітабында ол өмір сүріп отырған заттарды табиғи мәндерді қарастыру тәсілінен өзгеше түрде қарастырғанын және зерттегенін түсіндіреді.

Жоғарыда көрсетілгеннен дене мен түйсіктің саулығын [қамтамасыз ету] үшін тікелей қолданылмайтын ақыл арқылы жететін мәндерді зерттеу және қарастырудың қажетті іс екені, жан ұмтылатын көрінетін заттардың себептері туралы мәліметтерді білу - адам жанының міндетті болып саналатын білімдерден көбірек қажеттілігі екені айқын болды. Олардың ең пайдалылары адам мәнінің қалыптасуы үшін және адамның ең жоғары жетілгендікке жетуі үшін қажет.

Аристотель бірінші рет даналық мәселесін қарастырған ғылым (яғни, философия - Г.Н.) және ақиқатты анықтауға [арналған] зерттеу адам сол үшін жаратылған ақыл-ойды байытуда ең бірінші қажеттілік болды. Басқа ғылымға, яғни логикаға келсек, оны ол [Аристотель] екі мақсатпен зерттейді: олардың бірі - адам сол үшін жаратылған адами ақыл-ойды жетілдіруге, басқасы - физика мен метафизика ғылымында жетіспейтін білімдерді толтыруға қызмет етеді. Сонымен, философия ақиқатқа жету үшін мүмкіндігінше қажетті және міндетті.

Аль-Фараби.

Историко-философские трактаты.

Алма-Ата: Наука, 1985. - С. 211-330.





ПЛАТОН "ЗАҢДАРЫНЫҢ" МӘНІ

Егер де адамды кез келген жануардан артық етіп көрсететін бір нәрсе болатын болса, ол -күш, оның көмегімен адам заттар мен әрекеттерді айыра алады және оларды өз қалауы бойынша қарастырады. Олардың қайсысы пайдалы және қайсысы пайдасыз екендігі өзіне айқын болғанша адам бақылауын жалғастыра береді, пайдалысын таңдайды және өзіне алады, пайдасызын терістейді және одан аулақ болуға тырысады. Күштің әрекетке көшуі тәжірибенің көмегі арқылы жүзеге асырылады. Тәжірибенің мәні жеке түрлер туралы пайымдауда және олардың осы жеке заттармен дәл келетін универсалиялары туралы пікірде. Тәжірибе жасай отырып, өзінің әрекеті мен тәжірибесінде аздап қателесетін, заттардың жағдайы туралы іс жүзінде бар нәрсеге қарама-қарсы ой түйген адам емес, осы салада ең үлкен тәжірибеге жеткен адам, адам табиғатындағы ең жетілген және ең лайықты болып табылады. Қателесудің себептері көп. Оларды софистика өнері туралы айтқандар пайдаланды.

Кейбір жекелеген заттарды және жалпы мағыналарды бақылағанда, сонымен бірге, өзінде жеке заттарды одан туындаған әрекет бірнеше рет байқалса, жеке зат субстанционалды болатындай етіп біріктіретін уақыт шеңберінде жалпы пікірлерді қолдана білу қабілетіне тумысынан ие адамдар емес, нағыз ақиқаттың не екендігі туралы тәжірибе жинағандар дана адамдар. Шындықты бір немесе екі рет, немесе одан да көбірек айтатыны секілді, бұл зат туралы осы әрекетке сүйене отырып, уақыттың барлық кезеңдерінде пікір айтады, сондықтан ақиқат абсолютті шын деген пікір туа біткен қабілетке айналады. Өтірік айтқанда да іс дәл осылай. Ал батылдық, қорқақтық немесе мінездің кейбір сипатын бірнеше рет қарастырғанда, бұл туралы адамдардың барлығы және барлық уақытта пікір айтады.

Егер де данышпандар адамдардың туа біткен қабілетінің осы мәні туралы білген болса, мүмкін, өз жандарында халық ылғи да осы оқиға бойынша олар туралы пікір түйгенше көп рет қайталана берген әлдебір оқиғаны тапқан болар еді. Сонан соң олар осы оқиғаға қарама-қарсы нәрсені жасар еді және оны халықтан жасырар еді, ал адамдар бұл туралы бірінші оқиғадағыдай ойлар еді (4-бет). Бұл діни ережелерді орындау, әділеттілік, аскетизм және құлшылық ету [істерін] жақсы білген, оларды адамдардың арасында таратқан тақуа аскеттердің бірі туралы айтылатын әңгімелерге ұқсайды /1/. Ол қатыгез билеушіден үрейленіп, бұл қаладан қашып кеткісі келді. Бірақ билеушінің оны қай жерден табылса, сол жерде қамауға алуды талап еткен жарлығы шықты. Аскетке қаланың бірде-бір қақпасынан өту мүмкін болмай қалды, ол сұлтанның сақшыларының қолдарына түсіп қалудан қорықты. Аскетке үстіне мерекелерде киетін сәнді киімін киіп, қолына танбур алып, өтірік мас адам болуға және түнде танбурын тарта отырып қала қақпаларының алдына келуге [тура келді] /2/. Күзетші: "Сен кімсің?" деп сұрады. Аскет кекесінмен: "Мен пәлен деген аскетпін" деп жауап берді. Күзетші өзін келеке қылып тұр деп ойлап, аскетке кедергі жасамады. Аскет осылайша [қудалаудан] құтылды және ешқашан өтірік айтпады.

Бұл кіріспеде біздің алға қойған мақсатымыз - данышпан Платон өзіне ғылымдарды адамдардың бәрі анықтауы және тануы мүмкіндігін бермегенін, сондықтан символдар, аллегориялар, жұмбақтар және түсінуге қиындықтар әдістерін қолдана отырып, ғылымды оған қатысы жоқ адамдар игере алмайтын еткендігін қарастыру. Бұл ғылымның жақсы қасиеттерін білмейтін және тиісті мақсатына жұмсамайтындарға қатысты алғанда - дұрыс. Ал егер де ғылым белгілі және түсіндірілген болса және осылайша адамдардың көпшілігінің арасында таратылса, онда, мүмкін, Платон ол туралы ашық және айқын айту тәсіліне көшер еді, ал оның сөзін оқушы мен тыңдаушы онда символдар бар және Платон олардың көмегі арқылы оның кітаптарында кездесетін кейбір құпия нәрселердің қайшылықтары мен мәнін түсіндіргісі келді деп ойлар еді. Өнердің өзіндегі жаттығулардан басқа бұрын түсіндірген және атап нұсқаған нәрселерге тоқталмай, ол оның диалогтарында бар ғылымға қабілеттілік танытқан адамды ғана атап көрсетеді. Бұл -оның "Заңдарда" қолданған әдісі. Біз бұл кітапты танып-білгісі келген адамға көмектесу үшін және оны зерттеуде қиындықтарға кездескен адамға пайдалы болу үшін ол осы шығармада нұсқаған негізгі мәнді көрсетуге ұйғардық.

БІРІНШІ БӨЛІМ

(5-бет) Сұрақ қоюшы [Афина тұрғыны] құрастырушыдан заңдарды тағайындаудың себептерін және осы себептердің мәнін және олар іс жүзінде, айтылғандай, жұмыс жасайтынын немесе жасамайтындығын анықтайды. Жауап беруші [Клиний] оларды тағайындаған - бұл істе үлкен нәтижелерге жеткен грек Зевс екендігін айтады. Поэзиядан және заңдарды орнатушылардың бұрынғыларының кейбіреулерін мақтаған адамдардың арасында кең тараған нақыл сөздерден мысалды дәлел ретінде келтіре отырып, заңдардың көп екендігін және олардың көпшілігі жарамсыз екендігін түсіндіру мақсатымен Платон басқа тағайындау туралы әңгімеге кіріседі. Содан кейін ол заңдарды зерттеудің дұрыс [іс] екендігін көрсетеді, себебі, заңға бағынуды қойған адам оларды ақымақтық деп атағысы келеді. Платон заңдардың кез келген даналықтан жоғары тұратындығын түсіндіреді және ол өз дәуірінде белгілі заңдардың бөлігін зерттеді /3/.

Диалогта кипаристер және сұрақ қоюшы ұстануға тиіс қажетті жол туралы айтылады. Адамдардың көпшілігі мұның астында астарлы мән [жасырынып жатыр] деп ойлайды. Пікір таластырушы адамдардың [арасындағы диалогтар] мен түсінуге қиын және еркін идеялардың көмегімен Платон өз сөзін ол туралы ойлағаннан басқа мәнде созғысы келді. Осы созылғандықтың арқасында ол сөзін өзі жасырғысы келген нәрседен мүлдем басқа мәнде қолданып, оның айқындығына қол жеткізді.

Одан кейін ол өздерінде белгілі заңдарды жетілдіруге кіріседі, оларды cay ақыл талап ететіндей дұрыс және қолдануға жарайтын болуын іздеу мақсатында зерттейді. Жетілдірудің мәні - бірге тамақ ішуде, ауыр заттарды тасу үшін жеңіл құралдарды пайдалануда. Ол адамдардың көбі жаяу келе жатқандықтан, тегіс емес жолдарда олардың арасында өзара түсіністік және өзара көмек болатын болса, одан келетін пайданың мол екендігін түсіндіреді.

Сонан соң ол қажетті құралдарды қолдану, игеру, бірігу және өзара түсінісу - жеке адамдардың жеке жағдайына емес, үнемі соғыс жағдайына жалпы қажетті нәрселер екендігін түсіндіреді.

Ол, сонымен бірге, соғыстан пайда бар ма және оның бөліктері терең зерттелген көптік болып санала ма - осыны да түсіндіреді. Ол жеке және жалпы сұрақтарды түсіндіреді. Заңдардың көптеген нәрселер үшін: істердегі әділеттілікті іздеуде, сырттан [танылатын] жан ашуын жеңе білу қабілеттілігін іздеудегі адамның өзімен-өзі соғысында (6-бет) пайдалы екендігін ескерте отырып, ол әрі қарай соғыстар туралы сұраққа ауысады.

Ол ізгілікті қала деген не және ізгілікті адам деген кім екенін де түсіндіреді, ол ізгілікті қала мен ізгілікті адамның заңды түрде және сау ақылға сай жеңімпаз болып табылатындығын көрсетеді. Ол билеушінің болуын қалаудың шын жүректен шыққан тілек екендігін, оған бағынудың қажеттігін түсіндіреді және бұдан келетін пайданың қандай екендігін көрсетеді. Ол игі тілекті билеушіні сипаттайды, зұлымдықты жоюда, басқаруда мейірімділік және ізгі тілек жолын ұстану арқылы халықты соғыс жолынан ауытқытуда, негізгі және ең кішкене нәрседен бастап оның өмір салты қандай болу керектігін баяндайды.

Ол адамдардың өздерінің арасындағы соғыстарды жоюға деген тілектері шын көңілден шыққан тілектер екендігін түсіндіреді және оларды нығайта түсу туралы айтады, себебі бұл игі нәрсе /4/. Ал бұл заң бар болғанда және оның мығым құрылымы бар болғанда ғана мүмкін. Заң соғысуды бұйырса, онда бұл соғыс үшін емес, бейбітшілік үшін жасалады. Платон адамның қауіпсіз өмірі үшін бір ғана жақсы тұрмыстың жеткіліксіз екендігін атап көрсетеді. Мысал ретінде ол өздерінде белгілі ақын Тиртейдің өлеңдерін келтіреді.

Платон мадақталатын батырлық сыртқы соғыста батырлық болмайтынын түсіндіреді, бірақ өзін жеңу және келісімді қабылдауды орнату өз мүмкіндіктерінің шамасына ғана байланысты.

Платон «заң құрастырушы /5/ кәмелет жасқа жетіп және осы іс оның маңдайына жазылса, оның мақсаты - құдай атымен ержүректілікке, ұлылыққа, о дүниеде марапатталуға, адамның бойында тумысынан бар төрт асыл қасиеттен жоғары тұратындай асыл қасиетке ие болу тілегі болып табылады /6/. Ол адамдардың арасында осындай заң шығарушылар кездесуі мүмкін екендігін және олар алдарына әр түрлі мақсаттар қоятынын, бірақ заңдарды құрастырудағы асығыстықтың нәтижесінде нашар нәтижелерге жететінін түсіндіреді. Адамдар осыларға ұқсас заң шығарушыларға алданып қалмас үшін Платон бұл туралы еске салуды мақсат етеді.

(7-бет) Платон игіліктерді [екі түрге] бөледі, олардың қайсысы адами, қайсысы құдайы екендігін түсіндіреді /7/. Құдайылары адамиларына әсер етеді. Егер де адам құдайы игіліктерге не болса, онда адами игіліктерге де ие болады, ал адами игіліктерге ие болғанда, құдайы игіліктерді назардан тыс қалдыруы мүмкін. Адами игіліктерге күш, әдемілік, байлық, білім және басқалар жатады, оларды [қарастыруға] ол өзінің мораль туралы кітаптарында көшеді. Ол ақиқат заң шығарушы бұл игіліктерді құдайы игіліктерге жетуге сәйкес келетін ретті жүйеге келтірген адам екенін еске салады, себебі олар заң талап еткендей қолданатын адами ізгіліктер құдайы ізгіліктер болып табылады. Платон заң шығарушылар олардың көмегімен игіліктерге жететін құрал-әдістерге ұмтылуға, адамдарды игіліктерге жету жолында табандылық көрсету туралы ойға сендіруге міндетті екенін түсіндіреді. Бұл [ең әуелі] заңды некеге, сезімдік құмарлық пен шектен тыс тән құштарлығын реттеуге, олардан тек заң талап еткен мөлшерді ғана алуға қатысты. Бұл, сонымен бірге, үрей мен ашу, жағымсыз және әдемі істерге және игіліктерге апаратын басқа құралдарға да қатысты. Сонан соң Платон Зевс пен Аполлон бұл құралдардың бәрін өз заңдарында қолданды дейді; ол олардың заңының әрбір қағидасынан, мысалы, аң аулауға, немесе ұжым болып тамақ ішуге, немесе соғысуға бұйрыққа қатысты қағидасынан қандай пайда болғанын түсіндіреді. Ол соғыс қажеттіліктен /8/ және құмарлық /9/ [сезімінен] және [белгісіз бір] қалаудан болатынын да түсіндіреді. Ол соғыстың қайсысы құмарлық пен одан келетін ләззатқа /10/ сүйеніп, ал қайсысы -қажеттілік бойынша жүргізілетінін нақтылайды.

Платон өзінің ақындық сөзінде сұраушы мен жауап берушінің арасында жүргізілетін пікірталас ұсқынсыздық пен оған тәуелділіктің өздеріне ықпалын сезінетін кейбір әсем заттарды еске салуға әкелетінін айта кетеді. Сондықтан заң шығарушының мақсаты - асыл қасиетті тағайындау және ол туралы басқа пікірді теріске шығару үшін, оның дәлелді және дұрыс екеніне сендіру үшін зерттеу және пайымдау болуы тиіс.

(8-бет) Платон сол заңдардағы кейбір белгілі ережелердің шикіліктерін көрсетеді және мұндай бұйрықтардың дұрыс емес екендігін еске салады, олар жас және надан адамдардың еңбектерінің [жемісі]. Ақылды адам өзі туралы күмән тумас үшін және олардың ақиқаттығына сендіру үшін осындай мысалдарды зерттеуі қажет.

Платон ең қиын іс - заңды іс жүзінде жүзеге асыру, ал оған күмәндану және ол туралы шағым айту - өте жеңіл іс дейді. Ол алдыңғы заңдарда белгілі болған кейбір бұйрықтар туралы еске салады. Бұл мереке - думандар туралы өте орынды бұйрық, себебі олар адамдардың барлығы табиғатынан құштар және құдайлар тағайындаған заңдарда бекітілген ләззат әкеледі. Платон оларды мақұлдайды және мақтайды және олар қандай пайда әкелетінін атап көрсетеді. Сонан соң ол шарапты заң мақұлдаған жағдайда ғана ішуге болатыны туралы айтады, және басқа бір себеп бойынша ішкенде, не болатынын көрсетеді.

Платон жеңімпаздар - ең жақсы, ал жеңілгендер - ең жаман адамдар деген пікірден сақтандырады. Жеңіс кездейсоқ болуы мүмкін, мысалы халықтың көптігінен, және бұл халықты батыр деген пікірмен келісуге болады, бірақ адам жеңіске масаттанбауы керек, ол өз жағдайын заңға [сәйкес келеді] деп қарастыруы тиіс.

Заң шығарушы болғысы келген кез келген адам емес, заңды құрастыруға жаратылған адам ғана нағыз заң шығарушы бола алады /11/. Бұл өнердегі және басқа салалардағы кез келген басқарушыға да қатысты. Өз қызметі кезінде де, бұл қызметтен кеткен кезде де басшы басшы деп аталуға бірдей лайық, егер де өнерді басқаларға үйреткеннен кейін ол бұл қызметінен бас тартса да, дәл солай болады, сонымен бірге, ол басшы атымен аталуға да лайық. Дәл осылайша, егер де басшының өнердегі қызметі мақтарлық емес және ол бұл істе қабілетсіз болса, ол бастық деп аталуға лайық емес.

(9-бет) Платон заң шығарушы: біріншіден, өз заңдарын енгізе білуі; екіншіден, бұйыра білуі тиіс дейді. Егер де ол бұйырған нәрсесін енгізе алмаса, басқалар ұстанған нәрсені өзі ұстанбаса, онда оның нұсқаулары заңды күшке ие бола алмайды және оның сөзін қарауындағылар қабылдамайды. Бұл лайықты /12/ және керемет /13/ ереже, егер де әскерлерді өздері батыр еместер басқарса, олардың жағдайы адам қызығарлық болмас екендігіне ұқсас.

Бұл жағдайға байланысты Платон билеушілері мен басшысы маскүнемдікке салынған адамдар болған маскүнемдер туралы мысал келтіреді. Олардың басқаруы да олардың өздері сияқты болды. Маскүнемдерді басқару үшін көрегендік, білім және сақтық жағынан мүлдем сау болуы тиіс. Шынында да, Платон айтқандай, заң шығарушы [қарапайым] адамдар секілді надан болса, онда ол адамдарға пайда әкелетін заң орната алмайды. Ол заңдарды орындауда тәрбие мен жаттығу маңызды орын алатынын мәлімдейді. Заңды өзі орындамайтындар және өз қарамағындағыларды соған шақыратындар өз әрекеттерімен өте зор ретсіздік туғызады.

Платон егер де адам оның данқын шығарып отырғандардың пікірталас және әңгіме жүргізудегі шеберлігінің, сөз байлығының, білімінің күштілігінің арқасында белгілі болса, онда олар мұны қанша жасаса да, оның даңқын қаншама шығарса да, ол туралы істің мұндай жағдайы жақсы емес деп ойлайтындығын еске салады.

Егер де адамды сөз құдіретіне қарап сипаттайтын болса, онда бұл ғалымдар көбірек сүйенетін дәстүр. Сөзді тыңдаушының парызы жағдайдың өзі туралы дұрыс және ақыл-ойға жүгініп, адамның бойында сол айтылған қасиеттер бар ма әлде оларды шешен өзінің шешендік қабілеттері мен тілмарлығының немесе өзінің барлық нәрсе туралы жақсы пікірде болу әдетінің көмегімен сипаттап отыр ма - осыларды терең зерттей отырып пайымдау. Ал егер де адамның жанында сол қасиеттерге [сәйкес келетін] ізгілік /14/ пен ең жақсы қасиеттердің жиынтығы табылса, онда біз оның жанын сипаттай отырып жеткен пікір /15/ теріске шығарылады. Заңның өзі ізгілікті және өте жақсы болуы тиіс, және оның атынан және ол туралы айтылатынның бәрі барлық жақсы қасиеттерден жоғары.

Платон заңдардың мәнін және оның жақсы қасиеттерін танып - білу логика (10-бет) және үйрету жолымен жүзеге асырылатынын түсіндіреді. Халық оларға деген қажеттілікті сезінуге және оларды терең зерттеуге міндетті, әйтпесе ол мақсатына жете алмайды, бәрінен бұрын - түбінде өзіне пайда әкелетін заңның мәніне бойлау ісінде. Платон сәби өнерді игеруге деген зор ынтасы болғанда, есіктер мен үйлерді ойнай отырып қабылдайтыны және сол арқылы өзіне пайда әкелетін өнерге қабілеттілікке ие болатыны туралы мысал келтіреді. Одан әрі Платон назарын заң шығарушыға аударады және егер өзінің жас кезінде оның бойында оған пайда әкелген мемлекеттік істерге және пайымдауларға жаттығулар болған болса да, онда оған ол бұрын айналысқан және жаттығуды [қазір де] жалғастыруға міндетті нәрседе белгілі бір уақыт өткен сайын өзін-өзі бақылау және шыдамдылық қажет болатынын еске салады.

Платон әрбір адамның жанында қарама-қарсы күштердің бір-бірімен біріктірілген жұбы бар деп есептейді: мұң мен қуаныш, ләззат және азап және т.б. Бұл күштердің бірі -тәуірлеу, басқасы жануарлық. Заң жануарлық күшке емес, тәуірлеу күшке қатысты әрекет етуі керек /16/. Ол жануарлық күш жақтан келетін қарама-қарсылық - күшті және қиын, ал тәуірлеу жақтан келетін күш - жұмсағырақ және жағымдырақ екенін түсіндіреді. Әрбір жеке адам өз жанындағы осы қарама-қарсылықтардың жағдайы туралы ойланып, тәуірлеу күштер жолына түсуге міндетті. Ал қаланын барлық тұрғындары туралы айтсақ, егер олар тәуірлеу күштер жолына түсуге күштері жетпесе, оларға жол көрсететін және пәк адамдардың ең жақсыларының әділеттілігі мен [істері] туралы айтатын заң шығарушылардың әділеттілігіне бағынуы тиіс.

Платон заң шығарушылар ұсынатын ауыр жұмыспен және тынымсыз еңбекпен байланысты төзімділік ең жақсы әділеттілік болып табылады дейді, жағымсыз дәрі ішкенде қиналғанымен, ол мақтарлық, себебі түбінде денсаулыққа ыңғайлы нәрсеге әкеледі, осы секілді, ең жақсы әділеттілік жолына да ыңғайлылық пен асыл қасиеттер үшін бел буып түседі.

Платон мінездің сипаттарының арасындағы қажеттілерін және оларға ұқсастарын айыра білу және олардың қарама-қарсылықтарын анықтай білу керек деп түсіндіреді. Мысалы, қарапайымдылық - мақтарлық қасиет, бірақ ол шектен тыс болса, онда өзінің күшін жоғалтып, бетке басар, ұялтар қасиетке айналады. Адамдар туралы керемет пікір және оларға деген ақжүректілік мақтарлық, бірақ ол жауларға қатысты болса, онда олар құпталмайды /17/. Сақтық та тап осылай (11-бет), бірақ ол шектен тыс болса, қорқақтық пен бас тартуға айналады және бетке басып, ұялтатын қасиеттер болып шығады. Ол егер де адам іздеген мақсатына жетіп, ең жақсы және лайықты адам болып шықса, бірақ осы мақсатқа мақтауға тұрмайтын жолмен келсе, онда бұл құпталмайды, ол үшін сөгеді. Ең жақсысы - мақсатқа әдемі және лайықты жету /18/.

Платон зұлымдықтың билігінде болмай, өзінің оған деген сақтығын күшейту үшін ақылды ойлайтын адамға зұлымдыққа жақындаудың, оны танып-білудің қажеттілігінің пайдалы іс екендігі туралы да еске салады /19/. Ол шарап ішуді мысал ретінде келтіреді. Платон cay адам мас адамға жақын болып, олардың отырыстарына қатысып, олардың мас күйде жасайтын жексұрындықтары туралы, олардың арасында жоғарыда аталған күйде туындайтын сиықсыз және ақымақ істерден қалай сақтану керектігін білуі тиіс деп түсіндіреді. Денесі әлсіз стақандап ішуі мүмкін, ал өзін күштімін деп ойлайды, өзін күшті сезіну үшін шу мен төбелесті тілейді, бірақ күші азая береді. Ішетін адамдардың бойында бұдан басқа да көптеген заттар болады.

Қандай да бір асыл қасиеттерге ие болғысы келген адам асыл қасиеттерге қарсы тұратын кемшіліктерден арылуға күш салуы тиіс, себебі асыл қасиеттерге сирек және кемшіліктерден арылғаннан кейін ғана жетуге болады. Әрі қарай ол әрбір адами табиғатқа іс жүзінде оған тән мінез ерекшелігі сәйкес келетінін айтады. Адамның өзі де, заң шығарушы да әрбір жеке алған жағдайда мақұлдайтын немесе сөгетін [өзіндік] шешім шығару үшін және ол жойылмас үшін мұны жақсы білуге міндетті /20/. Ал егер де қандай да бір шешім орынсыз шығарылса, онда мұндай жағдайда ол жойылады және одан ешқандай із қалмайды.

ЕКІНШІ БӨЛІМ

Платон адамның табиғи қасиеттерге ие екендігін және бұл оның бойындағы мінез және іс-әрекет ерекшеліктерінің себептері екенін түсіндіреді. Заң шығарушы осы қасиеттерді ескеруі қажет, оларды түзетіп, бұл қасиеттерді түзететін заңдар шығаруы тиіс, себебі бұл қасиеттерді түзете отырып, ол [адам] мінезінің (12-бет) ерекшеліктерін және оның іс-әрекеттерін де түзетеді. Платон [бұл жағдайда] балалар туралы және барлық салаларда бірдей, ол заңнама болсын, ғылым немесе дін болсын, жаңадан келгендер туралы айтып отыр деген күдік бар.

Басты табиғи қасиеттер болып рақат пен азап шегу саналады, олардың арқасында асыл қасиеттер мен нашар қасиеттерге жетуге болады /21/. Және кемелдік пен білім, оларды даму деп атайды, себебі оларға тәрбие мен жаттығу арқылы жетеді /22/. Заң шығарушы адамдарға бірден рақатқа /23/ асықпауды бұйырғанымен, ол заңнан әзірге көрініс таба қойған жоқ, бірақ та адам рақатты мереке - думан кезінде және ләззатқа бөленген кездерде алады, себебі адамның рақатқа деген табиғи бейімділігі бар /24/. Бұл рақаттар құдайы болып табылады. Бұл дәл осылайша мусикалық (музыкалық - Г.Н.) қасиеттерге де қатысты: табиғи бейімділіктің аркасында олар туралы білетін болғанда, нәтижесінде рақат пайда болады. Платон оларда белгілі би билеу және сырнай тарту секілді мысалдар келтіреді. Ол әрбір жеке жағдайға байланысты әсемдік деген не және ұсқынсыздық деген не екенін түсіндіреді. /25/ Әсемдік - музыканың әр түрлі түрлері, бұл мінездің жомарттық және ержүректік секілді жақсы да пайдалы ерекшеліктеріне ие болуға итермелейтін және жақсы мінезге сәйкес келетін нәрсе. Ұсқынсыздық қарама-қарсы нәрсеге итермелейді /26/. Платон Египет храмдарындағы оларға мығым заң тағайындалған және олар құдайы деп жарияланған әуендер мен суреттерге байланысты мысалдар келтіреді.

Платон әрбір адам ең жас уақытында рақаттан туындаған қуанышқа оны жай және салқынқанды қабылдайтын үлкендерге қарағанда әлдеқайда зор деңгейде бөленетінін түсіндіреді. Білгіш заң шығарушы деп заңды игілік пен бақыт түрінде көрінетін қуаныштарды ескере отырып, адамдардың барлың топтары мен барлық ұрпақтары үшін, барлық жерлердің тұрғындары үшін, басқа қабілеттеріне қарағанда туа біткен қабілеттерін ескеріп тағайындайтын адамды санау керек. Білгір заң шығарушы дегеніміз заңды бір халықтан соң бір халықты жаулап алу үшін емес, заңдарды музыканттың сапаларын ескере отырып тағайындайтын, ал оның бұйрықтары туа біткен қасиеттерді оятатын және заңды мінездің ерекшеліктерінің әртүрлілігін ескере отырып қабылдауға итермелейтін адам (13-бет). Заңды оған ақылды және тәжірибелі адамдарды бағындырып тағайындау -оған тобыр мен тәжірибесіз адамдарды олар ғалымдармен тең болу үшін бағындырып тағайындауға қарағанда әлдеқайда жоғары. Мұны белгілі бір жасқа жеткен, тәжірибеге, [жанның] беріктігі мен мығымдығына ие адамдарға арнап өлең айтатын музыкантпен салыстыруға болады /27/.

Заңды шығарушы да, оның жарлықтарын орындаушылар да халықтың көптеген және әр түрлі істерін олардың істерінде ештеңе жасырын және назарсыз қалмау үшін қатты қадағалап отыруы тиіс. Егер де олар мұны елемейтін болса, онда олардың күші келетін нәрсенің бәрінен оларды аластату керек, егер де олар бірдеңені қайта-қайта елемесе, онда олардың көрегендігі ғайып болады және жоғалады, және бұл әдетке айналады, өздерінің елемеушілігінде олар шаманы сезінуді жоғалтады, олар өздерінің соңынан еріп және олардан үйреніп келе жатқан балалар мен жас адамдардың (істері) туралы білмейтін болады. Егер де жас адамдар қуанышқа бойлары үйренсе және заңға қарсы келетін нәпсі мен рақатқа бөленсе, заң шығарушыға оларды түзеу қиынға түседі, бірақ олардың рақатын заңдарға бағындыру қажет, ал кемел жасқа жеткен адамдар мен жас адамдар бұл жағдайдың ізімен жүруге және оны пайдалануға міндетті.

Адамдар заң шығарушыны түсіне алатындай жағдайда болуы үшін оның адамдардың әрбір тобына қатынасы олардың түсінуіне жақын, олардың ақыл-ойына ұғымды болуы қажет, себебі, мүмкін, адамдарға бірдеңені түсіну немесе оны іс жүзінде қолдану қиын шығар. Түсіну қиындығы мұндай заң шығарушыдан бас тартуға сылтау және одан кетіп қалуға себеп бола алады. Бұл жағдайға байланысты Платон бір білімді және мейірімді дәрігердің ауру адамның бойы үйренген және өзі жақсы көретін тамағына пайдалы дәрі дайындағаны туралы мысал келтіреді.

Платон мұндай ізгіліктің абсолютті емес, салыстырмалы екендігін түсіндіреді. Өз сөздерінің ақиқаттылығын дәлелдеу үшін ол көптеген ұрпақтар үшін игілік болып есептелген денсаулық, әдемілік, байлық туралы айтылатын көне өлеңді мысал ретінде келтіреді. Ол бұлардың бәрі лайықты адамдар үшін игілік (14-бет) болып табылатынын түсіндіреді. Ал зұлым және әділетсіздіктерге келсек, олар игіліктерге ие емес және бақытқа жетпейді. Тіпті өмір де олар үшін зұлымдық.

Егер де игілік салыстырмалы болып табылатын болса, онда заң шығарушы, сонымен бірге ақындар мен олардың нақыл сөздерін жазып алып отыратындардың бәрі нақыл сөздерде не дұрыс емес екендігін түсіндіру үшін оған байыпты назар аударуы тиіс. Платон "барлық ізгілік қазіргі шақта жағымды", "әдемі және игі нәрсенің бәрі жағымды және игілік" екендігі туралы тұжырымды, бұл ақиқатқа қарама-қарсы тұжырым "көптеген жағымды заттар игілік болып табылмайды" деген дәлелсіз тұжырым болатынын, ал бұл заттардың бәріне рақаттанатындар - ақылы әлсіз адамдар екенін түсіндіреді. Игілік оның нәтижесі белгілі адамдарға жағымды, ал кімге оның нәтижесі белгісіз болса, сол адамға ол жағымсыз. Жеке отбасының өмір салты туралы да осылай деуге болады.

Платон бір адамға қатысты тағайындау басқа адамдардың бәріне міндетті емес, ал адамдардың бір тобына арналған заңдарды ұстану адамдардың басқа тобы үшін ешқандай да міндетті емес дейді. Ол мынадай мысал келтіреді: ересек адамдар өздерінің жас ерекшеліктерін және олар кейде тап болып отыратын кез-келген басқа жағдайларды бірдей ескере отырып, би билеумен әуестенбегендері дұрыс. Егер осындай адам мұны орынсыз пайдаланса, ол әдемі болып көрінбейді және қоштау таппайды. Ал егер де ол жоғарыда аталған жағдайды пайдаланса және ол оған сәйкес келсе, бұл адам не күйде болады?

Платон сыбызғы тартып, би билеу оған жараспайтын бір қарт адамның осы істерді жасағандығының мысалын келтіреді. Мереке - думанға қатысушы адамдар оған ермеді, бұған қуанбады және оны қоштамады. Егер де сыбызғы тартып немесе би билеуге қажеттілік болмаса, бірақ бұл істер жасалса, онда бұл біршама жеккөрінішті және сиықсыз болып есептеледі. Сонымен, егер де жасалған нәрсенің бәрі орны мен уақытына (15-бет) сәйкес болмаса, онда ол, жоғарыда келтірген мысалдағы секілді, әдемі әрекет емес.

Егер де әрекет қажеттіліктен туындамаса, ол дәл осылай жағымсыз, әдепсіз және қоштауға лайықсыз болып табылады. [Тіпті] ол оған қарап тұрған адамдардың, әсіресе тәжірибесіздердің бойында жеккөрушілік пен сөгіс тудырады.

Егер рақат адамдарға қайшы болса деп түсіндіреді Платон, онда ол [ең әуелі] олардың жағдайына, табиғатына және әдеттеріне қайшы. Ол ер жүрек адамдар туралы және қандай да бір өнерге ие адамдар туралы мысалдар келтіреді. Бір өнерге ие адамдар үшін ләззат басқа өнерге ие адамдар үшін ләззат болмайды. Дәл осылайша, бұл дұрыс, әсем және әділетті нәрсеге катысты. Сонан соң, ол бұл заттар өздері әсем және ұсқынсыз емес, салыстырмалы түрде әсем және ұсқынсыз деп толықтырады. Егер өнерлерге ие адамдардан бұл туралы сұраса, олардың бұл ойды мақұлдайтыны сөзсіз.

Платон егер мән белгісіз болса, онда оның бөліктерін, оның үйлесімділігін, қай нәрсеге жататындығын және қажеттілігін бұл затты анықтау мақсатымен тәртіпке келтіру мүмкін еместігін түсіндіреді. Егер де кімде-кім бұған талаптанатын болса, ол босқа талаптанады. Ал егер де біреу заттың мәнін білетін болса, онда заттың жақсы және жоғары сапалары және жаман және жексұрын қасиеттері оларға жасырын күйде қалуы мүмкін. Зат туралы жетілген білім оның мәнін, жақсы және жоғары сапасын, сонан соң оның бойындағы жаман және жексұрын нәрселерді білгенде ғана болады.

Заңға байланысты, өнерлердің бәріне және ғылымдардың бәріне байланысты істе де дәл осылай. Билеуші оларға не жақсы, не жаман қарауы тиіс /28/. Оның бұл басқаруы дұрыс және шыншыл болуы үшін ол жоғарыда аталған үш затқа не болуға, оларды жетілдіруге және оларды басқаруға міндетті. Оны жасаушы осы үш затты білу арқылы оған қабілеттілікке ие болатын заң ең жақсы заң болады және бұл заттар барлық жағдайларда да заң шығарушы жасайтын нәрсеге сәйкес келуі міндетті. Егер де ол сол үш ғылымды қабылдауға қабілеттілікке ие болмаса, заңдарды қалай жасамақ? Бұл заңдарға ғана емес, кез келген білімге және кез келген өнерге де байланысты. Платон мысал ретінде өлеңдерді, олардың өлшемдерін, әуендер мен саздарды, сонымен бірге оларды шығаратын және осы өнердің барлық түрлерін қолданатын адамдарды келтіреді.

(16-бет) Платон би билеу мен сырнай тарту туралы айтуды жалғастырады, оларды заңдардағы әрбір бұйрықты ол арналған мақсатқа сәйкес қолдану керек екенін түсіндіру үшін мысал ретінде алады. Кімде-кім арналған мақсатына сәйкес емес бірдеңені жеткізуде және қолдануда өзін дұрыс ұстамаса, ол адам ең қатігез және жексұрын болғаны, және мұндай адамнан бірден бас тарту керек. Оларда белгілі мусикалық өнерлерді мақсатына сәйкес қолдана білетін адамдар мақтауға лайық. Олардың [мазмұнын] өзгертетіндер және оларды қажет емес жерде қолданып, бақытсыздық пен зұлымдық шақырушылар сөгуге лайық. Гректерде ән айту өнері таңғажайып ерекшелікке ие, заң шығарушылар оларға толық көңілмен қарауы керек. Ақиқатында ән айту өнері өте пайдалы, әсіресе өзінің жанға, сонымен қатар жанға қатысты заңдарға әсер етуі арқылы. Осы тарауда Платон тәнге қажетті физикалық жаттығулар жанға да дәл сондай қажет екенін, себебі тәнді түзету жанды түзетуге әкелетінін айтады /29/.

Платон сонан соң басқа ойды түсіндіруге көшеді. Бір заңда, мүмкін, қолданылып, басқасында одан бас тартқан - бірақ ол жеккөрінішті немесе сұрықсыз болғаны үшін емес - бірдеңе бар. Ол шарап ішу туралы мысалдар келтіреді. Гректерде адамдардың бір топтары шарап ішті, басқалары одан бас тартты. Егер де шарап ішудің қажеттілігі болған болса, бұл парасаттан айырылу үшін, бала босанғанда және жараны күйдіруде, қартайып бара жатқан денені емдеуде қажет болатын жағдай /30/.

ҮШІНШІ БӨЛІМ

Платон заңдарды жасау, оларды жоғалту және жаңарту оның заманына ғана тән жаңа бір нәрсе емес екендігін түсіндіруден бастайды. Көне замандарда да осылай болған, болашақта да солай болады (17-бет). Ол заңдардың жарамсыздығы мен жоғалуы екі себеп арқылы түсіндіріледі деп есептейді: біріншіден, олардың әрекет ету уақыты созылып кеткенде; екіншіден, әлемде болып отыратын су тасқыны, оба эпидемиясы секілді халық үшін жойқын болатын жаппай апаттардың салдарынан.

Ол [жаңа қалалардың] қалай салынатынын, басқару мен заңдарға қажеттілік қалай туындайтынын баяндайды.

Мысал ретінде ол барлық қалаларды талқандаған дүниежүзілік су тасқынын келтіреді. Су тасқынынан кейін [қала] қайтадан өсе бастайды, оларда адамдар жиналады да, олар халықтар және қалалар болып атала бастайды. Ол қалалардың қалайша талқандалғанын және кейін басқа қалалар қалай тұрғызылғанын айтады. Бұл қалалардағы адамдардың мінез-құлықтары әуелі мадақтарлық болды, бірақ адамдардың саны өскен сайын бұл мінез-құлықтар өзгере бастады. Басында, су тасқынынан кейін, өздерін ең бақытсызбыз деп сезінген олар бір-біріне жылы жүзбен қарады, бір-бірін ұнатты. Адам тегінің саны көбеюімен олардың арасында көре алмаушылық пайда болды, олар бір-бірін жек көріп, өзара шайқаса бастады. Су тасқынынан ең көп зардап шеккен өнерлер бұл уақытта мүлдем жоғалды. Оларды бірте-бірте, бірінен соң бірін қалпына келтіре бастайды, себебі, табиғи шикізатты өндіру, ағаштарды кесу, шеберханаларды, үйлерді салу керек болғаны секілді, мұны да жасауға мәжбүр болды. Бұл оған кітап бойынша жететіндер үшін ғана қиын емес. Адамдар өз міндеттері туралы ойлана бастайды және өнер құралдарын танып-білуге жетеді. Өнер әуелі өзінен-өзі қажет, содан кейін әлсіз және қорғалмаған жерлерді ыстық пен суықтан сақтау үшін қажет болатын киім секілді жақсы және әдемі заттарға ие болу қажеттілігі пайда болады /31/. Сонан соң олар олардың ең әсемдеріне көңіл аудара бастайды. Платон адамдар бастапқы кезде қалаларда, қамалдарда және тығылатын жерлерде тағы жануарлар және әлсіз мақұлықтар секілді орналасқанын баяндайды. Сонан соң олар бір-бірінен [қорғана отырып], бекіністер тұрғызды. Осылайша бірте-бірте олардың арасында соғыстар пайда болды.

(18-бет) Платон әдеп-ғұрыптар, олардың әкеден балаға қалай берілетіндігі туралы сұрақты да түсіндіреді. Егер де бұл оларды бірлікті саналы түрде ұғынуға әкелсе, онда түбінде ең әуелі өмір салттары әр түрлі адамдарды, белгілі үлкен отбасыларының мүшелерін, жасы үлкен әкелер мен ұлдарды олар үшін игілікті болатын біртұтас нәрсеге біріктіретін жалпы заң жасауға мәжбүр етеді. Платон эллиндер қаласын және оның пайда болуын сипаттаған Гомерге сілтейді. Әрі қарай Платон бір қаланың тұрғындарына басқасының тарапынан болып отырған жек көру мен зорлыққа құмарлықтан жүргізілген соғыс [ешқандай] пайда әкелмейтінін түсіндіреді, себебі ол заңға қайшы. Мысал ретінде ол көне гректер жеңген қалаларды келтіреді және олардың жағдайы туралы [жоғарыда айтылған] мағынада айтады.

Платон бір қалада белгілі бір өмір салтын ұстанған билеуші болғанын әңгімелейді. Бұл қалада өмір сүрген адамдар өздерінің барлық істерінде де оның ізімен жүрді де, бұл адамдардың өмір салты нашар бола бастады, соның нәтижесінде қала құлдырады. Бұл екі себептен болды, олардың біреуі - өздеріне пайда әкелетін нәрсені орындамаған адамдардың өмір салтының нашарлығына байланысты. Басқа себеп - оларға басқа билеушінің үстемдік етуі. Бұл үстемдік заңды жолмен жүзеге асырылған да шығар, бірақ егер де осылай болған болса, онда құдайы заң қабылдау үшін, ол сол заманда өздерінде белгілі қалаларға байланысты мысалдарда еске салғандай, бірнеше билеуші бір қалада, мүмкін, бірігер еді. Платон бір қаланың кейбір тұрғындары өз заңдарын басқа қаланың кейбір тұрғындарына қарағанда тезірек бұзады дейді, халықтың туа біткен әдеттері, ол өзінің мысалдарының бірінде түсіндіргендей, бұған кірмейді.

Платон мақтау кейде заңның тұрақтылығына әкеледі дейді және адамның игілік емес бірдеңені мақұлдауы мүмкін екендігін еске салады. Бірақ игілік емес және бақытқа жетелемейтін заңды қалай мақұлдауға болады? Платон мұны айырудың өте қиын екендігін айтады және оны әсем кемеге қарап тұрғандар (19-бет) оған ие болғысы келетіндігінің, немесе зор байлық пен ауқаттылықты көрушілер оны мақұлдап және мұның бәріне ие болғысы келетіндігінің мысалы арқылы түсіндіреді. Мүмкін, бұл абсолютті игілік емес те шығар. Ол сәби балалық шағында бірдеңеге ие болғысы келетінін, ал ол жастан шыққанда бұдан бұрын қалаған нәрсесін қаламайтынын және [осыған сәйкес] мақұлдамайтынын да түсіндіреді. Ал бұл [қаланушы] бірдеңе өз мәнін өзгертпейді. Әрі қарай Платон қандай жағдайда қаланушы нағыз игілік [...] болатынын және қандай жағдайларда игілік емес екендігін дәлелдейді. Біз сәбидің белгілі бір нәрсені қалайтынын, ал әкесі ақылды, баласы ақылсыз болғандықтан әкесінің бұл нәрсені қаламайтынын және бұл қалаудан сәбидің бас тартуын құдайдан жалбарынып сұрайтынын көреміз. Ақылды адамдар қалайтын бірдеңе өзінен-өзі әсем игілік, ал сәби мен надан ересек адамнан басқа ақылсыздар қалайтын нәрсені қабыл алмау керек.

Платон игілік дегеннің не екенін түсіндіреді; ал бұл, заң айғақтайтындай, оның жолымен жүру қажет, оны басқалардан жоғары қою қажет және оған деген ұмтылыс болуы тиіс ақылдылық. Заң шығарушы жан мен ақыл-ойды туындататын заттарға ұмтылуы тиіс, және оларды қамқорлай білуі қажет. Бұл барлық жағдайларда да сенімді болса, онда нұсқау да ең сенімді болады. Тәрбие ақылдылықты туындатады. Тәрбиесі жоқ адам кемшіліктерді жағымды деп түсінеді, ал тәрбиелі адам игіліктерді ғана жағымды деп түсінеді. Заң -игіліктерге апаратын жол, яғни, заң шығарушы тәрбиені нығайту ісіне күш салуы тиіс. Егер де тәрбие қала басшыларының және олар секілді адамдардың мінездерінің ажырамас бөлігі болатын болса деп пайымдайды Платон, онда оның нәтижесі игіліктерден, оларды мақұлдаудан, олардың ақиқаттылығының дәлелдерінен және ерекше даналық болып табылатын мықты дәлелдердің жиынтығынан тәуірірек болады.

Платон қаладағы заңдастыру онда билеушілер мен бағынушылар болғанда ғана жетілген болатыны туралы айтады /32/. Билеушілер, ең игілікті (бекзат - Г.Н.) адамдар секілді, бірталай жасқа келген және [өмірлік] тәжірибесі бар болуы міндетті. Бағынушылар -балалардан, жас және надан адамдардан басқа қалғандарының бәрі (20-бет). Іс қаншалықты осылай болса, соншалықты дұрыс болады. Билеушілердің бойында тәрбиелілік болмаса деп санайды Платон, онда олардың ісі және оларға бағынушылардың ісі жарамсыз болып шығады. Мысал ретінде ол грек билеушілерін келтіреді. Олар білімге ие болмаған болса, өзіне бағынушылардың ісін және өз ісін қалалары күйрегенше жарамсыздыққа жеткізген болар еді. Ал билеушілердің пайымсыздығы - халық үшін ең үлкен зиян. Платон қала тұрғындары үшін билеушінің тәрбиелі, ал басқарудың қанағаттанарлық болуының қажет екендігін түсіндіреді. Тән үшін тамақ, ал кеме үшін теңізші қандай қажет болса, бұл да сондай қажет. Жан ісінде де дәл осылай. Оны іс нашар болмау үшін басқарып отыру қажет.

Қиындықтарды көтере алмайтын және жақсы да пайдалы жұмыстарды атқаруға қабілетсіз ауруға тән секілді, ауру жан ең керемет және пайдалы нәрсені айыра алмайды және таңдай алмайды. Жан ауруы құдайы басқарудың жақсылығын теріске шығарады. Платон өзін білгір және тәрбиелімін деп ойлайтын, ал іс жүзінде олай емес билеушілер өзіне шектен тыс назар аударуды талап етіп, істі құртқаны туралы мысал келтіреді.

Ол халық заң шығарушының соңынан еру үшін, заңның мызғымастығы игілікті, ал кемшіліктері - жеңіл болуы үшін заң шығарушы [басқару ісінде] орасан зор жұмыс атқаруы керек екенін айтады, әйтпесе істің қиындығы тереңдей түседі. Ол істі құртқан көп билеушілер болғанын да түсіндіреді, және шығарған заңы мәңгілік болып қалып қоймауы үшін, ол мақсат еткен нәрсе созылып кетпес үшін заң шығарушының мақсаты билеушілерге арнайы бағытталған болуы қажет. Заң шығарушының арнайы және өзіндік заңы болмаса, онда оның ісі [жанашырлықпен қабылданған] болмайды.

Ол заң шығарушы үшін ең пайдалы және лайықты нәрсе оның еркіндік әдісін қажет етуі екенін, және де билеушінің бойында көре алмаушылық болмауы керек екендігін түсіндіреді, себебі көре алмаушылық құлдардың мінезіне тән. Егер де заңдастыру еркіндік әдісі арқылы [жүзеге асса], онда бағыну мен мойынсұнуды адамдар қуанышпен және пейілмен қабылдайтын болады және ол ұзаққа созылады. Бұл идеялар мен олардың қарама-қарсылықтарын ол перстердің, олардың билеушілерінің [өмірінен] және олардың мінез-құлықтарынан мысалдармен толықтырады.

Платон "асыл қасиет" және "тәрбиелілік" категориялары туралы айтады және заң шығарушы мінездің осы ерекшеліктерін бөліп көрсетуі тиіс екендігін және халықты оларды құлдық бағыныштылық жолымен емес, еркін қабылдау арқылы ұстануға міндеттеу үшін олардың ретіне және түрткі болу [күшіне] ілесе отырып қалай әрекет ету керек болса, солай әрекет ету қажеттігін (21-бет) еске салады. Ол құлдық бағыныштылықтың қате екендігін өз әңгімелерінде айтқан парсыларды мысал ретінде келтіріп, биліктің билеушіден оның баласына көшуін және теңіздегі соғыстан не ұтқандығын мысалға ала отырып көрсетеді. Бұл жерде бір қалада жаулардың қалай достарға айналғаны туралы тарихты қолдануға болады. Заң шығарушы оның заңының [билігінің] қол астындағылардың арасындағы достықты бақылау қажет жөне оның заңына кемшіліктер мен жетіспестіктер тән болмас үшін, өз заңдастыруын терең наным мен нақты білімге ие бола отырып жүзеге асыруы тиіс.

Платон кейбір ережелерді түсіндіреді, мысалы, заңдарды еркін [бағыныштылық] жолымен қабылдау, және одан келетін пайда қандай, заңдарды құлдық бағыныштылық және мәжбүр ету жолымен қабылдау, және ол қандай зиян әкеледі. Платон құдайға қызмет етудегі пайғамбарлықтың [рөлі] туралы еске салады. Егер де қалада шын махаббат, толық тәрбиелілік, жетілген ақыл заңдастырылмаған болса, оны күйреу мен ыдырау күтіп тұр, ал осы үш [асыл қасиет] онда бар болса, ол түбінде жақсылық пен бақытқа жетеді. Мұны Платон бүкіл қалаға да, бір үйге де, бір адамға да бірдей қатысты дейді.

ТӨРТІНШІ БӨЛІМ

Платон нағыз қала өзінің орнына немесе адамдарды біріктіруіне байланысты қала деп аталатын емес, өз тұрғындарына олардың заңдарға және басқаруға сәйкес әрекет етуіне және құдайы құрастырушысы болуына, өз тұрғындарының мақтауға тұрарлық мінез-құлықтары мен әдеттерінің көрінуіне жағдайлары бар, ал оның орналасқан жері табиғи жағдайлары жағынан (22-бет) оған азық-түлік пен тұрғындарға қажетті басқа нәрселерді жеткізуге ыңғайлы қала деп түсіндіреді.

Әрі қарай ол басқа ойды түсіндіреді: қала тұрғындары үшін орнатылатын заңның мақсаты тұрғындардың оған сеніп және бағынып қана қоймай, мақтауға тұрарлық мінез-құлықтар мен қанағаттанарлық әдеттерге ие болуға ұмтылуы. Платон егер де адамның әдеттері мен мінезі заңды, әсем және қанағаттанарлық болып табылмаса, онда ол үнемі төмен, сиықсыз жағдайда болатындығы, заңды қаншалықты бұзса, сонша рет жолдан таятындығы туралы да басқа идеяны еске салады. Мысал ретінде ол өз жандарын жаттықтыруды қойып кеткен, өнерлерге және теңізде жүзу және сол сияқты тағы басқа кірісі мол төмен істерге көшуге мәжбүр болған ержүрек адамдарды келтіреді. Платон өздерінде белгілі ақын Гомердің арыстанның өзіне назар аударуды қойғаны соншалық, өзінің батылдығын жоғалтып, киіктерден қорқа бастағаны туралы өлеңдерін келтіреді.

Платон мемлекетте керемет және жақсы құрылыс заң шығарушы білімдар, жақсы тұрмыс жағдайы ісінің және басқа істердің жақсы құрылымдарынан хабардар болғанда болады деп есептейді. Керемет [мемлекеттік] құрылыс заң шығарушы оны мемлекеттің тұрғындары мемлекетті басқару [жүйесіндегі] заңдардың ізімен жүруге және оларға бағынуға дайын болатындай етіп құра алғанда да болады.

Платон билік туралы сұрақты да қозғайды; мүмкін, оны мемлекет тұрғындары [асыл қасиеттерге] не болмаған жағдайда қажет етер. Билік билеуші оған қажеттілік болғанда және қала тұрғындары үшін емес, өз салты бойынша ие болғанда айыпталады. Бірақ қаланы бағыныштылықта ұстау үшін басқарушы керек болатыны да бар. Ол қаланы бағындырады, оған заңдарды енгізеді және олар құдайы болғандықтан, біршама мақтауға тұрарлық және қанағаттанарлық деп есептеледі. Егер билік туралы сұрақты қарастырсақ, билік бұл жағынан алғанда өз еркімен таңдау үшін ең сәйкес келетін және ең жеңіл зат болып саналады, себебі заң шығарушы тұрғындарға өз билігін ұсынса, осы арқылы олардың ең қысқа уақыттың ішінде түзелуіне мүмкіндік береді. Ал егер де заң шығарушы қала тұрғындарына [билікті] (23-бет) ұсынбаса, онда жағдай оның ісі қиын, оның пайда әкелуге мүмкіндігі жоқ және игі істерді жасау уақыты созылып кететін болып қалыптасады. Платон құлдардың және зұлым адамдардың үстінен қарайтын билік лайықты іс екендігін, ал еркін және асыл қасиетті адамдарды бағындыру - біршама лайықсыз іс (Платон бұл жерде "лайықсыз" ұғымын "қиын" деген мағынада қолданып тұр - Г.Н.) екендігін түсіндіреді. Мысал ретінде эфорлар және оларда белгілі басқа қалалардың тұрғындары келтірілген.

Қала тұрғындары қаншалықты асыл қасиетті болса деп санайды Платон, оларды басқару соншалықты көбірек құдайы болады. Егер де олардың билеушісі ең лайықсыз дегендерден болса, ол құдайы билеуші дәрежесіне көтерілгенше, өзінің қол астындағылардың аз ғана бөлігінен басқаларымен өзара түсіністік таба алмайды. Платон оларда белгілі қалалардың тұрғындарына сілтеме жасайды. Ол сонан соң билеудің түрлері заңдардың түрлерінің санына сәйкес екендігін айтады, билік заңдарға бағынатын болғандықтан, олардан пайда болады және оларға негізделеді. Басқару заңдардың санына және сапасына да тәуелді. Жақсы басқару жақсы заңдарға тәуелді, жаман - жамандарға, керемет - кереметке тәуелді, мәні аз ғана өзгереді.

Платон даңққұмар басқарушы деген өзінін жетілгендігіне, немесе байлығына, немесе жұртқа белгілі болғандығына, немесе өзінің мақтауға тұрмайтын және қанағаттанарлық деп танылмайтын асыл қасиеттерінің біріне шектен тыс мақтанып кеткен адам дейді, дұрысында, басқарушы өз қарамағындағылардың тақуалығына, өзін және өзінің рақатын ойлайтын ұятсыздарға көбірек көңіл бөлуі керек, соңғыларына еш жанашырлықсыз, құдай атынан жек көрушілік білдіріп, әсем және қанағаттанарлық әсер қалдырмайтындарды қолдамауы тиіс. Платон басқарушы немен айналысуға міндетті екені туралы айтады. Бұл [ең алдымен] - тән рақаты, одан кейін - жан рақаты, әрі қарай рет бойынша [олардан] тыс жатқандар. Платон көпсөздікке беріліп, себебі оны біршама пайдалы деп есептейді, мысалдар келтіреді, осылайша ұлдар мен олардың әкелері туралы әңгімеге келеді. Олар қандай болуы тиіс, олар заңдарды қалай орындайды, өмірді неден бастайды және немен (24-бет) аяқтайды. Одан кейін ол бұл ізгілікті жолдын қиындығы неде және жеңілдігі неде екендігін түсіндіреді. Осыған байланысты ол белгілі өлеңдерден мысалдар келтіреді.

Платон егер де ақын, пікірталастырушы немесе мутакаллим (догматтық құдайы ілім маманы) қандай да бір қарама-қайшылықты айтса, заң шығарушы пайда әкелетін нәрсені ғана қорғауы тиіс деп есептейді. Ол ақындардың өлгендерді жерлеу, оларды кебінмен жабу туралы пікірлерінен мысалдар келтіреді, бұл нәрсе бойынша заң шығарушының пікірі қандай болуы керек және біз жоқтау айтып отырғандар бұл туралы не айтты. Платон заңды адамдардың жүрегіне ұялату үшін не істеу керектігін түсіндіреді және мысал ретінде балаларға жұмсақ қарайтын дәрігерді келтіреді және дәрігерлер қызметі жағынан алғанда бір-біріне ұқсас екенін еске салады. Билеушілер де [адамдарды] дұрыс жолмен алып жүргенде және заңдарға жұмсақ қарауға мәжбүр еткенде және оларды адамдар үшін сақтағанда заң шығарушыларға дәл осылай еліктейді. Платон халықтың санын реттейтін негіз неке және туу туралы заң болуы керек деп есептейді. Ол абсолютті жақсартылған және реттелген болуы тиіс. Платон шатасушылық туралы және сол белгілі дәуірлердегі заңдарда айып салу мен жазалау секілді заттардың болғандығын да еске салады.

Платон заңдарды жасағанға дейін оларға [дайындық] болмаған болса, бұған сәтті келісімдер, міндеттер және табиғи құбылыстар кіреді, заңдар адамдардың жүректерінен берік орын ала алмайтынын түсіндіреді. Сәтсіз келісім құбылыс ретінде адамдардың арасында бар нәрсені бұзады, сондықтан адамдар оларды біріктіретін және олардың пікірлерін жинақтайтын заңға сүйенуге мәжбүр. Табиғи құбылыстар - адамгершіліктің ұзақ уақыт бойы көрінетін құлдырауы және халыққа тән іш пысу. Міндеттер пікірталастардың [құрамдас бөлігі] болып табылатын сөз сөйлеу мен түсіндірулер арқылы көрінеді. Егер осы үш кіріспе (25-бет) дайындалса, олар адамдардың заңды қабылдауға деген ізгі жігерін қамтамасыз етеді. Адамдар оларға сүйенуге мәжбүр, ал олар келісімге жеткенде, заңдарды қуанышпен қабылдайды. Бірақ бұл жерде түсініліп отырған кіріспенің тегі мүлдем басқа, осы үш [жоғарыда аталған заттың] тегінен емес. Бұл заң шығарушылар, олардың билеушілері жетілдіретін нәрселер, олардың ізімен бұл нәрседе қараңғы және жас адамдар жүреді, мінездің мақтауға тұрарлық сипаттарына ие болып, оларға бой үйретіп кету үшін, заңды жеңіл қабылдауға және оларды орындау жолында тез бастама көрсетуге қабілетті болғанша, себебі нашар адамдар үшін игі нәрселерге бағынбау жеңіл, ал ортадағы адамдар оларға жеңіл бағынады. Платон қала тұрғындарының жандары, олардың тәндері, әдеттері және жағдайлары қандай бұйрықты қажет ететіндігін де түсіндіреді.

БЕСІНШІ БӨЛІМ

Платон [адам] ең бірінші оның қамын ойлауы тиіс нәрсе - бұл оның жаны екендігі туралы айтады, себебі ол ең игі нәрсе /33/.

Жан екі бөліктен тұрады: игілікті құдайы - ең лайықты зат, ол игі істі таңдайды, жанды елемеу сиықсыз іс болып есептеледі. Ол игіліктік құдайы заттарға қатысты екендігін түсіндіреді, олар ең игілікті болғандықтан жанды игілікті және құрметке лайық етеді. Жанды құрметтеу оның құмарлықтарын қанағаттандыру емес, егер осылай болатын болса, балалардың бойында, сонымен бірге надан адамдардың бойында жан құмарлықтарын қанағаттандыру қажеттіліктері пайда болар еді. Олардың жандары ол туралы жақсы және әсерлі деп түсінілетін нәрсені қалайды, ал шындығында бұл құмарлықтарды қанағаттандыру орасан зор зиян әкеледі. Бірақ жанның жетістігі оның құдайы заңдар мадақтайтын тілектерін түзетуінде және қанағаттандыруында. Бұл тілектерді заңдар қаншалықты айыптайтынына, ал жанды құрметтеп, олардан қаншалықты сақтандыруына байланысты, олар жақын арада зиянды бола бастайды. Жан болмаса тән де болмас еді дегенге еріп, жан тәннен артығырақ деп ойлайтын адам қателеседі. Платон бұл мәселені ерекше тәсілмен түсіндіреді. Одан әрі ол адам атқаратын көп істердегі жанды жоғары бағалау туралы айтады, мысалы (26-бет) мүлік жинауда және тағы басқа істерде; жанды сол істерде қалай құрметтеу керек; сонан соң ол заң шығарушының үйретуіне назар аудару керектігін және бұл іс оған [қажет] екендігін атап, жанды құрметтеудің қандай болатындығын көрсетеді.

Ол жанды құрметтеудің соңынан тәнді құрметтеу жүретінін түсіндіреді. Ерекше әсем тән өзінің әдемілігі, күші, әлсіздігі, саулығының мықтылығы немесе мығымдылығымен емес, заңдарға сәйкес келетін өмір салтында мақталатын және қанағаттанарлық болып табылатын әдеттерді ұстанатын болғандықтан ерекшеленеді. Тәнді құрметтеудің тәсілі -мінезді тәрбиелеуге деген қажеттілік. Бұл ойды ол пайдалы мысалдарды қолдана отырып, өте кең түсіндіреді. Тәнді құрметтеуді балалардың бойында тәрбиелейтін заңдар деп есептейді ол, орта жастағы және қарт адамдардың бойында тәнді құрметтеуді тәрбиелейтін заңдармен тең емес, егер де олар надан болса. Платон жанды құрметтейтін заңдар жатжерліктер, ағайындар және қала тұрғындары үшін бірдей, ал олардың тәні үшін жасалған заңдарға келсек, олар жатжерліктер үшін өз адамдары үшін жасалған заңдардан басқаша болуы тиіс. Тәрбие ісінде жатжерлік және ағайын адам жасаған, заңдарды бұзуға бірдей әкелетін қылмыстар үшін жазалар болуы тиіс.

Платон адамгершілік асыл қасиеттер қандай жолмен қалыптасуы керек екендігін түсіндіреді. Бұл сөзсіз уақытқа байланысты қатынас болып табылады, себебі, әдет қоғам өмір сүрген барлық жағдайларда да және барлық адамдарда да әдетке айналғанша, ұзақ уақыт бойы қалыптасады. Әділеттілік, адамгершілік, батылдық және тағы басқа әдеттерге жету жолында, сонымен бірге нашар қылықтарды терістеуде, адам жаман қылықтардан бас тартып үйренетін уақыт өтуі қажет. Егер адамның бойында күшті туа біткен өркөкіректік және менсінбеушілік қасиеттері болмаса да, ол міндетті түрде өзінің жанын жаттықтыра беруі тиіс, себебі, өзінің сүйікті адамының көптеген қылмыстарын байқамау адамның туа біткен қасиеті болып табылады. Ал егер де осылай болатын болса, онда махаббатты шектен тыс құмарлықтан сақтау үшін менсінбеушіліктің күшті болуы қажет. Бұл жағдайда ашу-ызаның пайдасын көре білу керек, ол жанға адамды құртатын нәрселерді бермейді, оны басынан бастап өзіне-өзі көңілі толмаушылыққа үйретеді.

Тәрбиелі адамдар, дейді Платон, өз жандарын үнемі қуаныш, шектен тыс күлкі, күшті қайғы, шектен тыс аза тұту секілді шеңберден (27-бет) шығатын нәрселерден аулақ болуға мәжбүр етуі тиіс /34/. Платон адамгершіліктің барлық көріністерінде құдайы асыл қасиеттерге, оларға жетуге назар аудару керек екендігін еске салады, ол заңды, мадақтауға лайық және құдайы болуы үшін ол туралы жалбарыну, тілеу және жету үшін көмек сұрау қажет.

Егер адам құдайы асыл қасиеттерге жетемін деп үміттенсе, оның өмірі аса жағымды, ал өмір салты ең әсем болады. Ал әсем өмір салты халықта да, құдайларда да болады. Оны көре білу және оған терең ойланып бойлай білу керек. Платон бұл ойды кеңірек баяндайды және [ең тәуір] өмір салтының мәнін ашады, бұл өмір салты әрбір жеке алған жағдайда адамгершілікке және заңдарға ие ме; ол мысалдар түрінде олардың бірнешеуін атап көрсетеді, олардың арасында биік адамгершілікті атай отырып, рақатқа бөленуді азап шегуден жоғары қою жағымсыз өмір салты, ал азап шегуді рақатқа бөленуден жоғары қою ең тәуір өмір салты екенін түсіндіреді. Ол сонымен бірге денсаулық, батылдық, білім және басқалары туралы да айтады.

Платон қаланың құрылысы мемлекеттік басқаруда заңдарды енгізуге дайындық жүргізілгенде ғана жан-жақты жетілген болатындығын еске салады. Яғни, бұл дайындық жұмыстары заңды ұлы және керемет етуге мүмкіндік береді. Бұл мәселеге байланысты ол маталардағы негіз бен өрнектерді мысалға алады. Ол [мемлекеттік басқарудың] екі түрі бар екендігін анық айтады. Біріншісінде билеушілер адамдардан жоғары [тұрады], басқасында заңдарға билеушілер де бағынады. Осы ой басқаруға жататындардың барлығына қатысты - бұлар жануарлар және адамдар. Тек әрбір түрдің өз басқарушысы және бұйрықшысы бар.

Платон басқа пайдалы идея туралы еске салады - бұл құдайы заңды [қабылдауға] дайындықты жүзеге асыруда және екі идеяны [жүзеге асыруда] қажеттілігі сезілетін билік. Олардың біреуі – ынта-жігері, ісі, өнері және мақсаты басқарушыларға қарсы зұлым адамдардан қаланы тазарту. Басқа идея – өсиет-нақыл және үгіттеу жолымен игіліктер ізімен жүру және құдайыландырылған адамдардың заңы жеңіл және қуанышты қабылданатын ету. Платон мысалдар келтіреді және осының бәрін қысқаша баяндайды. Ол бұл қажеттілік ақталмаса, онда оның заңдастырылуы жетілген басқаруға әкелмейтіндігін (28-бет) түсіндіреді. Ол нәтижесінде ізгілікті қаланың негізін қалауға болатын көшу және кедейшілік жағдай туралы мысал келтіреді және сол жерде тұру үшін көшуге деген қажеттілік негізді және олардың өмірі өтетін кедейшілік негізді дейді.

Платон қаланы қалыптастырудағы ең басты нәрсе - әдеттегі іске әкелетін нәрсе көбеймес үшін және адамдардың мұқтаждыққа ұшырататын нәрсе азаймас үшін - [мүлікті] дұрыс бөлу деп есептейді. Жерлер мен орындардың сандарын, сонан соң олардың иелері мен жағдайларын, әрі қарай азық-түлік пен тамақтандыруды, өңденетін егістерді, храмдар мен аса қажет жеке меншік үйлерді анықтаудан бастау керек. Платон бұл бөлудің қиын, бірақ қажет іс екендігін еске салады. Заң шығарушы мұны заңдарында бейнелеуі және негіздеуі тиіс. Платон өздерінде белгілі мысалдарды келтіреді, және заң шығарушылар жерлерді қала тұрғындарының арасында бөлгенде оқырманнан [заң жобасының] олар [енгізгісі] келетін бөлімдерін жасырмауы [тиіс] екендігін еске салады.

Балалар мен жасөспірімдерге, сонымен бірге надан адамдарға орала отырып, Платон оларды қалай басқару керек екенін көрсетеді. Осының ізімен ол заңдарды сыйлау мен басқарулар және оларға құрметпен [аса] маңызды түрде қарау туралы айтады. Платон мүлікке ие болу байлық жинаумен салыстырғанда жаман қылық болып табылмайтынын түсіндіреді, себебі, мүлік мадақтарлық тәсілмен жиналған болса, кедей [болғаннан] гөрі лайықтырақ іс. Егер де мүлік пайда табу үшін жиналатын болса, адам масқара болады. Яғни, пайда табуда ұстамды болу [жалпы] пайдадан артық. Бұл бөлімде Платон мүлікке мадақтарлық жолмен ие болу туралы кеңірек айтады және гректерде белгілі мүлікті иемденудің қайсысы мадақтарлық және қайсысы мадақтарлық емес екендігі туралы мысалдар келтіреді. Бұл саяхаттар мен саудаға қатысты. Бұл істердің жиынтығы мынадай: руға зиянын тигізбейтін құралдарды иемдену мен заңдарға кіріспе (29-бет) болып табылатын тәрбие жанды құрметтеуінің және тәнді құрметтеуінің арқасында айтарлықтай мадақтарлық [іс]. Ал басқаға зиянды нәрсе - сөгуге лайық. Зиян келтіруден бас тарту оған ұмтылыстан артық, себебі тәрбие мен заңдар қалаулы мақсат болып табылады. Платон заң шығарушы сол заңдарды ұстанатын тәрбиелі және ақылды адамдардың байлықты пайдалануына қатаң тыйым салып, оны қағидалардың бірінде оның мәнін түсіндіре отырып бейнелеуі тиістігін, заңдар халыққа қажетті болуы үшін және халық оларды бұзбауы үшін заңдардың ізімен қалай жүруі керек екендігін түсіндіруі тиіс екендігін еске салады.

Бұл бөлімде философ заң шығарушы кедейлерге де, байларға да көңіл бөлуге, олардың жандарын түзететін және жетілдіретін заңдар тағайындауға міндетті екендігі туралы көп айтады. Заң шығарушы сонымен бірге салмақ өлшемдері және сусымалы тағамдар өлшемдері (микъяль) және адамдар солардың көмегімен қалада бәрін өлшейтін нәрселердің бәрі туралы, сауда туралы ешкімге зиян келтірмеуге сәйкес келетін заңдар тағайындауға міндетті. Адамдардың заңдарды бұзатын, сол арқылы өздерінің кемшіліктерін соңына дейін түзетпей, тағы қайталайтын категориясы қалмау үшін заң шығарушы заңдарда қаланың бай және кедей тұрғындарының әрқайсысының жеке жағдайларын көрсетуге міндетті. Заңдастырулар жиынтығы мен құдайы заңның арасында айырмашылық және кемшілік жоқ, ал айырмашылық идеясы мынада - оларды қарастыратындардың әрқайсысы оларды жасаушылардың мысалдарына келеді, оларды қанағаттанарлық деп мойындайды және терістемейді.

АЛТЫНШЫ БӨЛІМ

Мұнда Платон ізгілікті қала болып басқарушылар мен билік жақсы табиғи тәртіпке келтірілген қала есептелетінін, ал бұл тәртіпке ие емес қала дұрыс болып есептелмейтінін түсіндіреді; басқарушылардың арасында табиғи тәртіп орнатпаған заң шығарушы ең әуелі келекеге ұшырайды (30-бет), ең соңында оның ісі бұлдырланып, заңы күйрейді, ал онымен бірге қалалар да күйрейді.

Платон егер бұл қаланың тұрғындары надан, өмірде тәжірибесіз адамдар мен балалар болса, онда олар заң шығарушы тағайындаған қажетті басқару мен тәртіпті нашар қабылдайды деп есептейді. Ол оларды қабылдау кезіндегі жағдайлар туралы айтады және қала көне болса немесе жаңа болса, онда ол толмаған болып табылатындығын ескертеді. Егер де ол көне болса, ондағы заң шығарушының ісі жеңіл, себебі бұл қалада олардың мінез-құлқы мен жағдайларына әсерін тигізетін және келесі заңға кіріспе болатын оған дейінгі заңдар әлі жұмыс жасайды; ал егер де ол жаңа болса, онда [заң шығарушының ісі] қиындайды, себебі ол адамдардың арасынан заң шығарушы олармен бірлесіп әрекет жасайтындай, заңдарды олардың жандарында нығайта алатындай және олардан көмек сұрай алатындай, табиғатынан заңдарды қабылдауға дайын адамдарды таңдап алуы қажет. Басқа қаланың тұрғындары осы қаланың тұрғындарының отандастары болғандықтан осы қаланың заңдарымен танысқан жағдай бола қалса, онда осы қалаға тән заңдар басқа қалаға да тарайды. Заңдарды тағайындауға өмірлік тәжірибеге және жақсы мінез-құлыққа ие, балалар мен надан адамдардан басқа адамдарды да тарту керек. Ал егер де заң жасаушы оларға кездейсоқ тап келіп қалса, онда олардың әрқайсысын тәртіпке келтіру үшін оған оларға сәйкес келетін бірдеңені тәртіпке келтіру керек, сонда оларды заңдарға сендіруге болады, бұл заңдардан олар осы заңдарға сәйкес өмір сүре алатынын біледі. Біз осыған дейін айтқан бұл ойды Платон Крит және басқа қалалардың тұрғындары туралы өзі еске салған мысалдарда да атап көрсетеді.

Ол қала туралы да айтады, ол жаңадан салынғанда нені қабылдайды, онда адамдар қалай орналасады, олардың міндеттері (31-бет) жас ерекшеліктеріне байланысты қалай бөлінеді. Ақсақалдар жасауға және жақсартуға тиіс істер жастарға үйлеспейді. Философ мұны сенімді дәлелдейді.

Адамдардың арасында тәртіп орнатқаннан кейін дейді Платон, соғыс бола қалған жағдайда қажетті стратегтерді, олардың әскер басшыларын және басшыларын тағайындау керек. Сонан соң ол тәртіп идеясына жататын басқа ойды еске салады. Тәртіп, - дейді ол, -бірден абсолютті дұрыс болып орнамауы мүмкін. Егер кейбір энергиясы аз және істі жеткілікті білмейтін басқарушылар аластатылса, бірақ істі жақсырақ білетін, энергиясы көбірек, біріншіні істен аластатудан бас тартпайтын адам табылса, онда екіншісі ісі шыншылдық пен кеңпейілділіктен туатын мақсатқа қарай жүру үшін біріншінің орнына тәртіп орнатады.

Платон мәжілістер жүріп жатқан кезде уәзірлердің, саудагерлердің, лауазымды адамдардың ісіне зор көңіл бөлінуі тиіс екендігін атап көрсетеді, олар бір-бірімен соғыс немесе бейбітшілік жағдайында ма, заң шығарушыларға да, қала тұрғындарына да олардың қалаларды сауықтыру (жақсарту) үшін қажет болатын үздік қасиеттері мен тәртібін көрсету аса қажет. Ол басшылардан талап етілетін құндылықтардың әр түрлі болатынын түсіндіреді /35/. Бірінші құндылық жанның асқақтығы және құрмет, екінші -игілік, үшінші - әдемі уәде, төртінші - ардақтау және бедел. Стратегтерге келетін болсақ, олардың құндылықтары пайдалы және байлыққа қатысты, олардың арасында сан (ценз) бойынша тәртіп болуы тиіс. Мұның бәрі жақсы сақталуы тиіс. Платон билеушілер құндылықтарды шығынға алмастырған жалқау және бірбеткей адамдармен күресуі тиіс екендігін түсіндіреді, сонда ғана қаланың істерін дұрыс жолмен жүргізуге болады. Ал егер де құндылықтар мен шығындарды олардың табиғатына сәйкес, оның ақиқаттығын ақиқатқа ие әр адам анықтайтын тәртіпке келтірмесе, бұл заңның бұзылуына әкеліп соғады.

Платон қалада тәртіп орнату ісіндегі қызықты идеяны көрсетеді. Бұл достықты тудыратын теңдікке қатысты; екеуі де үлкен ықпалға ие. Теңдік дегеніміз - құлдар мен аластатылғандардың тумысынан еркін және асыл қасиетті адамдар секілді құндылықтарға ие болуы (32-бет) деп түсінуге болмайды. Теңдік - олардың әрқайсысына бұйырған, олар лайық дәреже. Бұл теңдік махаббат пен достықты тудырады. Платон басқа пайдалы идея -дәрежеге де, атаққа да бірдей ие тобыр оларды өздерінің біріне басшыны айналып өтіп беруді қалайтындығы туралы идеяны еске салады. Олардың арасында ұрыс-керіс шығып, [билікті] құлату қаупі туар еді. Бұл жерде бақытты кездейсоқтықтар және оларға ұқсас нәрселер үлкен рөл атқарады. Заң шығарушы бұл жағдайға ерекше назар аударуы тиіс. Ол [материалдық] шығындарға байланысты жомарттық және сараңдық туралы айтады, егер де адамдарға берілген өмір сүруге қажетті қаржылар олардың шығындарына сәйкес келмесе, [әр түрлі] бұзықтықтар пайда болады. Бұл басқарудың ең қиын тәсілі. Өзінің өмір сүруіне қажетті қаржыны билігіндегі мүліктен пайда табу мақсатына жұмсамайтын, керісінше, өзіне жинай беретін адам зор зиян әкеледі. Билеушілер мұндай адамдарды бақылап отыруға міндетті, [оларға мұны] сыпайы түрде тыйым салып, [олардан] жирендіруі тиіс, сонымен бірге олардың ысырапшылдығын назардан тыс қалдырмауы қажет. Платон бұл ойды біршама толық түсіндіреді, сонымен бірге өз қаржыларын жұмсауды асырып жіберетіндердің нашарлығы туралы сұрақты түсіндіреді, себебі, [дәл осы олардың] шығындары қалада үлкен зұлымдық пен зиян туғызады.

Ол қорғаушылар мен күзетшілер туралы еске салады. Олар екі түрге бөлінеді. Олардың бірі қаланы қорғайды. Оларға түнгі күзетшілер мен тұрақты әскерлер жатады. Басқалары -заңдар мен билікті қорғаушылар. Бұлар билеушілер, уағыз айтушылар, басшылар және лауазымды адамдар. Платон бұл құрылымды жүзіп келе жатқан кемеге теңейді. Ол сонымен бірге пошта ісінің пайдасы туралы, сақтықтың, жалқаулықтан бас тартудың, күзет ұстаудың пайдасы туралы да айтады. Платонның пікірі бойынша, лауазымды адамдарды тағайындау зор пайда әкеледі. Ол сонымен қатар қала тұрғындарының арасында жүретін және оларды жаулары туралы сұрастыратын барлаушылар (жансыздар -Г.Н.), тыңшылар және тағы басқалар туралы сұрақты қарастырады /36/. Сонан соң ол еркектердің мәні туралы сұраққа көшеді. Бұл сұрақты қарастыру пайдалы іс болып табылады, себебі ол заң шығарушылар мен билеушілердің істеріне жақын маңызды істерді жүзеге асыру үшін қажет еркектерді таңдау мәселесімен байланысты.

(33-бет) Платон қажетті мөлшерде болуға тиіс табиғи құрылымдар туралы кеңірек айтады. Жүздік - жүздікке, ондық - ондыққа, бірлік - бірлікке орнына, күйіне және жағдайына байланысты сәйкес келуі тиіс. Ол қызмет ету туралы сұрақты да қарастырады және қала тұрғындары үшін маңызды құралдардың бірі қызмет ету екенін түсіндіреді, оның екі түрі бар. Қызмет етудің бірінші түріне құлдар мен күңдер жатады. Екіншісіне жататындар қалаға бейбіт өмірде де, соғыс уақытында да қажет жануарлар. Қаланы қалыптастыру және заңдарды құрастыру ісінде заң шығарушылар мен билеушілер мұны ескеруі тиіс.

Платон су туралы сұрақты қарастырады, себебі су көздерін абсолютті дұрыс реттемейінше қала тұрғындарына өмір сүру жоқ.

Заң шығарушылар мен билеушілер су мәселесіне, өзен тармақтарына аса зор көңіл бөлуі керек, су бір жерде көп болып, екінші жерде болмай, бір адамдар оны алып, екіншілері сусыз қалмауы үшін бүл істе әділеттілік сақтау қажет. Ол су көздеріне байланысты суару және мұқтаж адамдар үшін қоғамдық құдықтар [қазу] секілді қосымша жұмыстар туралы еске салады. Бұлар қаланың [өмір сүруінің] және оларды қалыптастырудың ең маңызды құралдары. Ол заң шығарушылар мен қалаларды билеушілер бұл құралдарды жақсы күтуді қалыптастыруы тиіс екендігін еске салуды жалғастырады.

Сонан соң Платон адамдар басшылыққа алуға тиіс қаланың маңызды құрал-тәсілдері -салық салу, ол зекет, харадж, джизье секілді басқа ойларға ауысады. Салықтардың әр түрлі түрі бар және олар өмір салты қала тұрғындарының өмір салтына және олардың заңдарына қарама-қайшы келмеу үшін заң шығарушы не туралы [ойлауы] керек нәрсеге жатады.

Ол қылмыстар мен жазалар туралы айтады. Қылмыстар екі түрлі болады. Біреуіне -бағынбау, басқасына – заң мақұлдамайтын нәрсені жасау жатады. Егер де бұларды қарамағындағы адамдар жасаса, онда билеуші заң шығарушы тағайындаған жазаны қолдануы тиіс. Ең үлкен қылмыс - басқарушыдан шығатын қылмыс. Бұл жағдайда басқа билеушілер оны тәрбиелеуге және оған ықпал етуге ереже талап ететін шараларды қолдануы тиіс (34-бет). Ал бұған мән берілмесе, онда ол қаланың бұзылуына және күйреуіне әкеледі.

Платон жоғарыда айтылған, бірінші жағдайдағы секілді жалпы игілікті емес, жеке басының игілігін тілейтін қала тұрғындарының өмір сүруіне қажетті қаржылар туралы айтады. Ол билеушілер мен мусикалық өнерлерге қатысы бар лауазымды адамдар не істеу керек екендігін еске салады, себебі [құрылымның бұл түрі] ол туралы үлкен қамқорлық білдіргенде ғана емес, барлық уақытта да қажет. Бұл өнерлер, деп есептейді ол, екі түрлі болады, біреулері күрес пен соғыс істеріне шақырады, басқалары бейбіт істер мен қуаныштарға жетелейді. Заң шығарушы мен билеушілер [бұл өнерлерді] ретке келтіруі тиіс, сонда оларды заңдар арқылы адамдарға міндеттеуге болады.

ЖЕТІНШІ БӨЛІМ

Платон бұл бөлімді сол дәуірдің және келесі дәуірдің адамдары жүгіне алуы үшін заң шығарушылар міндетті түрде тағайындауы тиіс [кейбір] тәлім беру туралы сұрақты түсіндіруден бастайды /37/. Ол мұның ең қажетті іс екендігін еске салады. Тәлім беру мемлекеттік биліктің [заңдарын тағайындау және қалыптастыру ісіндегі заттардың] басқаларымен бірге және біртіндеп жүзеге асырылатын бірінші кезектегі ісі болуы тиіс. Әуелі қалыптасқан [әдет-ғұрыпты] жасандыландырумен айналысатын адамға қатысты тәлім беруді жүзеге асыру қажет.

Бұл жасандылық кейін балалар мен заңдарды білмейтін адамдардың кемшілігіне айналады. Егер де тәлім беру ісін біртіндеп және үнемі жүргізіп отырса, онда ол керемет [нәтижелер] береді.

Платон жазылмаған әдеп-ғұрыптар бұл тәлімдердің маңызын қарастыратын және зерттейтін адамнан ақиқатты көлеңкелемеуі тиіс екендігін еске салады. Ол мысал ретінде кейбір көне заң шығарушылардың бұл әдеп-ғұрыптарын сынаған және сол маңызы шамалы сөздердің олардың көп түрлі мәніне қатысты мазмұнына таңғалған ақындардың сөздерін (35-бепг) келтіреді. Ол бұл жазылмаған әдеп-ғұрыптар қала тұрғындарына өздерін білгіш және оны сақтау ісінде өздерін [маңғаз] етіп көрсету үшін қажет болған жаңалық болуы мүмкін екендігін түсіндіреді. Мүмкін бұл әдеп-ғұрыптар қала тұрғындарына белгілі болған нәрселердің жиынтығының арасындағы әдеттегі қарапайым нәрсе болған шығар. Платон көне, өздерінде белгілі мысалдарды келтіреді. Ол сөз сөйлеудің бірнеше түрі бар екендігін еске салады, олардың қайсысы жақсы екенін анықтау қажет: кең түрде баяндау немесе қысқаша баяндау. Ол сонымен бірге иландырулар туралы да айтады /38/. Егер де қала тұрғындары оларға нанатын болса, онда олардың жүректері жұмсарып, нәзіктік пен бағыныштылық тудырады, ал өздері бағынады және қайғырады. Платон тұрғындар не іздері өшкен, соңында есімінен басқа ештеңе қалмаған [кеткен] адамдарды, не жануарларды, не ғажайып бірдеңені, оны түсінуді қалай отырып, құрмет тұтатынының мысалын келтіреді. Ол бұл ғажайып заттардан алынатын пайданы анықтады. Оның біреуі мынадай: адамдардың табиғатынан тәжірибесіз көпшілігі білімді жазылмаған әдеп-ғұрыптардан алуға ұмтылады және олардың мәніне үлкен қиындықпен жетеді. Басқасы мынадай: бұл адамдар әлдебір жаңалықтарға байланысты таңдану білдіреді. Және үшіншісі - олардың сол ғажайып заттардың мәніне жетуге талпына отырып, заңдарды сақтауы. Ол сол қалалардың тұрғындары білген және мәнін түсінуге тырысқан кітаптар туралы еске салады. Осы туралы мұның бәрін өлеңдерінде бейнелеген ақындар арқылы белгілі болды. Олардың қатарында Гомер және тағы басқалары бар.

Платон заң шығарушы жазылмаған әдеп-ғұрыптарды сақтауды, зерттеуді және оларды орындауды өз қаласынын тұрғындарына міндеттеуі тиіс дейді. Әрбір заң шығарушы өзінің алдындағы заң шығарушы жасаған нәрсені жоққа шығармағаны дұрыс. Ал егер де алдыңғы заңдардың бұйрықтарының кейбірін өзгерту қажеттілігі туса, онда қала тұрғындары олардан бас тартуы керек, бірақ олар заңда бейнеленуі тиіс. Бұл олардың заңдарында кездесетін ережелерді бұрмалаушылыққа да қатысты. Сонан соң Платон оларды алмастыру туралы айтады.

Әрі қарай басқалардың орнына келетін заң шығарушылар туралы сұрақ қарастырылады. Заң шығарушы адамдарды өзінен кейін басқаның келетіні туралы хабардар еткенде, қала тұрғындарының жанына мазасыздық ұялатады, әсіресе, тәжірибесіз адамдардың; олар [сол басқалар] тағайындайтын нәрсені орындауға деген тілектің қайта пайда болуы туралы жалбарынады. Платон бұл заң шығарушыны одан кейін заң шығарушы болмайды деген тұжырымнан аса сақтықпен сақтандыру керек екендігін түсіндіреді. Ал егер де бұл халыққа жария болса және ол уақыт өткен соң бұрынғының орнына келген адамды көрсе, онда бұл олар үшін барлық заңдарды: өз заң шығарушысының заңдарын, бұрын болғанның заңдарын, соңынан келгеннің заңдарын да, теріске шығаруға және қабылдамауға себеп болады. Заң шығарушы халықпен бірге заңдарды қабылдамау мен мойындаудың арасындағы орта жолды таңдау қажет. Оның мәні - заң шығарушы халықты қағидаларды, заңдарды және адамдардың кемшіліктерін зерттеу үшін керек болатын өз көмекшісінің пайда болғаны және оның ұзақ уақыт болатындығы туралы хабардар етуге тиіс екендігінде. Егер де одан көмекшісі асыл қасиеттер ісінде оның өзіне ұқсас па деп сұраса, ол мұны терістемей, оның халыққа зиян әкелмейтінін [ескертуі] тиіс. Платон қала тұрғындары мен олардың заң шығарушыларының өмірінен мысалдар келтіреді.

Ол заңдардың екі түрлі болатыны туралы айтады. Бірінші түрі - заңды тағайындауда заң шығарушылардың әрбіріне уақыт талабы мен олардың қалаларының жағдайының қажеттілігінен туындаған асығыстық тән болғанына байланысты. Басқа түрге жататындар - өзгермейтін және бұрынғыша қалатын заңдар, бұл табиғи заңдар. Платон бұл ойды туысқандарға, берекелі өмірді терістеуге қатысты мысалдармен және басқа мысалдармен толықтырады.

СЕГІЗІНШІ БӨЛІМ

Платон бірінші кітапта қысқаша баяндалған мереке - думандар туралы, бұл мереке -думандардың құрылымы туралы еске салады /39/. Ол мереке - думандардан таңғаларлық пайда болатыны туралы қызық ой айтады. Әңгіме бірінші кітапта айтылған пайда туралы емес, құдайларды құрметтеу және олардың [есімдерін] жаңарту арқылы келетін пайда туралы, себебі оларды құрметтеу (37-бет) және мадақтау арқылы заңдар да құрметтеледі. Құдайлардың санын анықтап, олардың әрқайсысына арнап мереке - думандар және құрбандық шалулар ұйымдастыру керек, соның арқасында адамдар құдайға құлшылық етіп, тазарады. Құдайлар екі түрлі болады: аспан құдайлары - адамдар оларға табынады және жер құдайлары - адамдар оларды құрметтейді, бірақ табынбайды. Құдайлардың әрбір тегін тағайындау үшін оларды заңда құрбандық шалулармен және заңда қарастырылған істермен мейірімдендіру керек. Бұл мереке - думандарда құрбандық шалынғаннан кейін жас адамдар өздері [мереке - думандардағы] күресте пайдаланатын гимнастикалық жаттығуларын жасаулары тиіс. Бұл [үлкен] қуанышты және көңілді күйде жүзеге асу үшін мереке - думандарда мазмұнында мадақтау мен жамандау туралы айтылатын салтанатты ән салудың әр түрлі түрлері қолданылады. Мұның бәрі заңдарды рақаттана және қуана отырып орындауды насихаттау үшін жасалады. Мадақтау мен жамандауды тыңдау заң талап ететіндей әділ іс болатын болса, ол жас адамдардың жүрегінен орын алып, күрестің көмегімен асыл қасиеттерге жетуге итермелейді, оның ұмтылысын ұлғайтып, жүрегін нығайтады және қуатын күшейтеді. Жас адамдар мереке -думандарда қатысатын гимнастикалық жаттығулар қалаға пайдалы күрес дағдыларын және зор күшті нығайту үшін өткізіледі. Қала билеушілеріне өз істерінде ұқыпсыз болуға болмайды. Бұл құрбандық шалуға және мереке - думанды безендірумен айналысатын адамдарға қатысты, олар да қаланың белгілі бір бөлігі, сондықтан билеушілер қала тұрғындарының көпшілігі осы өнердің адамдары болуына рұқсат бермеуі тиіс, қала тұрғындары бұзылып кетпес үшін оларға жеке бостандық бермеген дұрыс, жаман жақтарын байқап қалып, оны жек көріп кетпеу үшін бұл өнердің жаман жақтарын көрсетпеу керек, табиғатынан жаман және заңдардың орнығуын әлсіретуге себеп болатын нәрселерді ғана жек көруі тиіс.

(38-бет) Сонан соң Платон мереке-думан кезінде қолданылатын гимнастикалық жаттығуларды еске салуға кайта оралады, оларды тізбелейді, мақсатын түсіндіреді, гимнастикалық жаттығулардың әр түрінен: оларға сол кезде белгілі болған жаттығу түрлері - атпен салт жүруден, қарумен жаттығудан, және жекпе-жектен қандай пайда келетінін атап көрсетеді. Ол мерекелік рақаттар олардың жүректерінен мереке-думандарға қатысу кезінде орын алғанын еске салады, мереке-думандардан алған рақаттарды заң мақұлдамайтын рақаттардан жоғары деп таңдай алатын жағдайға жеткенше, олар рақаттарға толығымен берілсін және оларды мереке-думан болмаған күндерде де қажет етсін. Заң шығарушы бұл идеяны есінде өте жақсы сақтауы тиіс, әсіресе рақатқа байланысты идеяны. Ол қалай пайда әкелсе, солай зиян да әкеледі. Жас адамдардың пәктігі мен басқа асыл қасиеттерін еске салуға жеткенге дейін Платон бұл туралы өте көп айтады. Ол асыл қасиеттердің жанда қалай ұялайтыны, сондай-ақ заңдастырылған рақаттар туралы және заңнан тыс рақаттардың кемшілігі туралы айтады. Заң шығарушы жасауға тиіс істердің арасындағы ең маңыздысы жоғарыда аталған сұрақтарға аса зор көңіл болу болып табылады.

Платон бұл саладағы қиындықтар туралы еске салады, олар күзету және бақылаудың қиындығында. Қарсы әрекет жасау ретінде қоятын ештеңе болмағандықтан, күзету мен бақылау өте қиын іс. Жастар және жаман ниетті адамдар сыртқы сұлулыққа ғана қызығады да, билеушілер олар ұстанған нәрсеге тыйым салуға қиналады. Бұл жас адамдар соңын жамандықпен аяқтағанша осындай жағдайда бола береді, ал бұл түбінде қаланың күйреуіне әкеліп соғады. Заң шығарушы осы сұрақтарды, сонымен қатар қолөнершілердің кінәларына, жер өңдеумен айналысатын адамдарға және қаланың шетінде тұратындарға байланысты сұрақтарды оларды түзетуге ықпал ететін заңдар тағайындау үшін назарынан тыс қалдырмауы тиіс. Әрі қарай, шіркеулер мен қасиетті орындар (39-бет) бұзылып-қиратылуға ұшырамас үшін заң шығарушы олардың ісіне зор қуатын шығындауы тиіс, себебі бұл адамдардың жүректерінің бұзылуына және қала ісін атқарып отырғандардың жүректерінің бұзылуына әкеліп соғады.

Заң шығарушы билеушілерді адамдар олар көрсеткен дұрыс жолмен жүру үшін және олардың құрылымы адамдарды, бойында жеккөрініштілік туғызбау үшін адамдарды басқаруға үйретуі тиіс. Платон азат болып туғандар мен құлдардың, ара омарталарының [өмірінен] мысалдар келтіреді, ал адамдар арасындағы қатынастарға келсек, ол осындай деп зұлым және жаман адамдарды түсінеді. Ол бір заң шығарушы жазылмаған әдеп-ғұрыптардың, заңдардың, дәстүрлердің бәрін бірдей біле алмайтынын еске салады, себебі ол жалғыз өзі, мүмкін, адамдардың тобын немесе өз елінің тұрғындарын шебер басқаратын болар, бірақ оған басқа, мысалы саны жағынан аз халықты басқаруды тапсырса, онда ол мұны жасай алмайды, себебі ол олардың бұйрықтарын, олардың заңдарын және әдеттерін білмейді. Платон теңіз мемлекеттерінің билеушілері және құрлықтағы мемлекеттердің билеушілері туралы көптеген мысалдар келтіреді.

Платон ұрлық туралы сұрақты және мүлік алу туралы сұрақты қарастырады. Мүлікке алуда тұрған ерекше қауіп жоқ, бірақ оны қор ретінде жинауға болмайды. Егер де мүлікті оны басқадан алу арқылы алғандар жазаланбаса, онда қала тұрғындары парасаттылықты және жақсы даңқты жоғалтады. Мүлікті қор ретінде жинап және оны өзі үшін пайдалануға келсек, бұл жаман іс емес. Осындай мақсатпен мүлікті басқадан алатындарды құнды заттарды алатын ұрыларды жазалағандай етіп жазаламайды. Платон [жүзімді] және басқа жемістерді мысалға келтіреді.

Платон өнерлер мен кәсіптер туралы айтады және олардың әрқайсысын қала тұрғындарына тән өнерлерге сәйкес қолдану қажет екендігін түсіндіреді. Өнерлерді қажеттіліктен емес, қызық және ойын үшін, немесе бұл өнермен айналысу күшін жоғалтуы себепті, немесе басқаша себептерге байланысты ауыстыратын әрбір адамға қала басшылары тиым салуы тиіс, қажет болса бұл үшін жазалау да керек, себебі бір өнерден екінші өнерге негізді себепсіз ауысу [мемлекет] құрылымына былық пен бұзылудың енуінің күшті себебі болып табылады. Платон бұл идея туралы және бұл құбылыстардан келген шығындардың орнын толтыру туралы өте көп айтады.

Сонан соң Платон қала тұрғындарына қажетті тағам туралы айтады, қала билеушілері тамақтану ісін реттеуі керек, ал заң шығарушыларға бұл істе ұқыпсыз болуға болмайды, олар, керісінше, қаланың тамақтануына, құлдар мен жануарлардың тамақтануына, сосын қаланың тұрғындары бір-біріне не сыйлайтындығына қатысты мызғымайтын заңдар тағайындаулары тиіс. Платон құдайларға табынатын жерлерді және қала тұрғындары өз мүдделеріне байланысты сұрақтарды шешу үшін жиналатын діни ғимараттарды -соборларды сипаттайды. Осындай орындардың бірі - базар. Заң шығарушылар мен қала билеушілері осылардың бәрін ескеруге міндетті.

Платон қажетті болып есептелетін сатып алу және сатуға, адамдар мұқтаж құралдарға, тәжім ететін жерлерге, шіркеулерге, соғыстарға байланысты сұрақтарды, сонан кейін келісімшарттарға, шекараларға, сенім және діндерге байланысты сұрақтарды қарастырады. Осының бәрі туралы заң шығарушы қам жеуі тиіс. Платон бұл заттардың барлығы туралы бөлімнің соңында еске салады.

ТОҒЫЗЫНШЫ БӨЛІМ

Мұнда Платон заңдардың негізгі ережелері туралы және заң шығарушы бұл істің еш жағын да теріске шығармай, олар туралы қамқорлық танытуға міндетті екені туралы айтады.

Әрі қарай ол заңды және оның негізгі бөлігін жақсарту қажеттілігін қарастырады (41-бет). Азат болып туған адам заңға өз еркімен, ал құл - бұйрық алу арқылы бағынатын болғандықтан, ол осы қаланың тұрғындарының ең жақсылары заңдарға бұрынғыдан да көбірек бағынуы үшін өз жандарын үнемі жаттықтырып отыру қажет екендігін атап көрсетеді. Қаланын асыл қасиеттерге не тұрғындары оларды өз еркімен ұстануы үшін, ең бақытты адамдар болуы үшін қаланың асыл қасиеттерге ие тұрғындары заңдарды жақсартуға зор қамқорлық жасауы және олардың жағдайын нығайтуы тиіс. Платон бірінші құндылықтар ретінде қасиетті үйлер мен ғимараттарға мінәжат ету туралы, достық туралы мысалдар келтіреді. Ол мінәжат ету үйлерін ардақтамайтын зұлым адамдармен не істеу керек екенін еске салады.

Платон ата-аналары мен билеушілерін құрмет тұтпау қылмыстары үшін жазалау қажет деп есептейді /40/. Билік өкілдері мұндай істерді өз мойындарына алуға міндетті, олар қылмыскерлерге олар жасаған істеріне лайықты: таяқпен ұру, айып салу, өлім жазасы және сол секілді жазалар беруі керек. Ол егер жазасын алған адамдардың олардан бас тартқан және олармен араласудан қашқақтайтын ұлдары мен ағайындары болса, бұл мақтарлық нәрсе және бұл адамдарды құрметтеу қажет деп түсіндіреді, себебі олар табиғатынан лайықты адамдар. Платон егер [қылмыскер] жазалауға қарсы болса және онымен келіспесе, бұл қылығымен заңдарға зор зиян - сыртқы жаудан да үлкен зиян келтіретінін еске салады.

Әрі қарай мұра туралы сұрақ сипатталады. Егер де қалада көбіне жасы үлкен адамдардың өкілдері орындаған кейбір істерде тақуа адам бар болса, онда, ол өлгеннен кейін оның орнын басқа басуы тиіс болғандықтан, оның ісі басқаға берілуі тиіс. Платон жазалар мен ақшалай өтемдер туралы сұрақтарды қысқаша баяндайды. Ұрлыққа қатысты мысалдар келтіріледі. Егер де ұры ұрланған нәрсені екі есе етіп қайтарса және өкінсе, онда жазалау түрмеге қамаудан жазалаудың басқа түрлеріне дейін өзгертіледі немесе жойылады.

Платон егер де адамдар ең асыл қасиеттерге ие болса, онда олар заңдарды мүлдем қажет етпейтінін және өте бақытты адамдар болып табылатынын түсіндіреді. Ал егер де заңдарға қажеттілік бар болса, бұл қажеттілік пайымсыз және әділетсіз адамдарда болады. Ол тәлімдердің қала тұрғындары ескі заңдардан табатын және заңнамаға деген ең аз қажеттілік болғанда, мінез-құлықты түзетуде пайда әкелетін [кейбір түрлері] туралы, сонымен бірге поэзиядан табуға болатын жазылмаған әдеп-ғұрыптар туралы, жалпы заңдар және басқа мысалдар туралы еске салады.

Платон әдейі және саналы түрде жасалатын зұлымдық пен әдет бойынша және ойланбай жасалатын зұлымдықтың екеуін де заңдар мақұлдамайды және олар қаланың істеріне зиянын тигізіп, бұзады деп есептейді. Платон [зұлымдық іс жасағаны үшін] жазалаудың әр түрлілігі туралы айтады. Әрі қарай ол қала тұрғындарының бір-біріне тигізетін зияны туралы, ол әдейі жасала ма немесе әдейі жасалмай ма - осы туралы айтады. Ол басқарудың өздерінде белгілі түрлері туралы, әділеттілік пен кеңпейілділік туралы, осыған ұқсас заттар туралы және оларды әдейі немесе әдейі емес жүзеге асыру туралы еске салады.

Платон оны танып-білу біршама пайдалы болып саналатын бір мақсатты анықтауға кіріседі; бұл - әділеттіліктің ең әдемі нәрсе екендігі. Оның әрекеттері және оған серіктес нәрселердің бәрі ең әдемі бола ма немесе жоқ па? Ол әділеттілікті ош алу және қылмыскерді жазалау ісінде қарастырады. Егер де өлім жазасы, ұрып-соғу, айып салу секілді әрекеттерге қарасақ, олар ең әдемі болып табылмайды. Платон мінәжат ету үйлерінің бірін тонайтындарды соғып немесе өлім жазасына кесетінін айта отырып, осыған мысал келтіреді.

Платон өзінің алдына келесі нәрсені түсіндіруді мақсат етіп қояды: заңдар арқылы тәрбиеленетін, олардан басқаны білмейтін, заңдарда жазылған, асыл қасиеттер мақтайтын нәрселерден басқаны жасамайтын адам бар ма немесе жоқ па? Бұдан ол адамдардың арасында әлі күнге дейін бар аса зор қарама-қайшылықты көреді. Одан әрі ол қылмысты саналы түрде емес, әдет бойынша жасаған адамды, егер де ол ерте ме, кеш пе жазаланатын болса, жазалау қажет пе - осы туралы айтады. Егер адамда ақыл күші бар болса (43-бет), ол бұзылуға апаратын нәрседен өзін аулақ ұстайды, ал егер ол өз жанына мән бермейтін болса, онда табиғатынан бұзық заттарға дейін жетеді. Ерте ме, кеш пе, ол барлық жасаған нәрселері үшін жаза алады. Әрі қарай Платон жазалар туралы айтады және оларды қылмыстың дәрежесіне байланысты, сол кездерде өздеріне белгілі нәрселерге сәйкес жіктейді /41/.

Аль-Фараби.

Историко-философские трактаты.

Алма-Ата: Наука. 1985. - С. 135-208.





ҒЫЛЫМДАРДЫҢ ШЫҒУ ТЕГІ ТУРАЛЫ /1/



I тарау

Біліп ал, субстанциялар мен акциденциялардан және субстанциялар мен акциденцияларды жаратушыдан басқа ештеңе жоқ, даңқы оның ғасырдан ғасырға арта берсін.

Акциденцияны бес сезім қабылдайды, олар мен оның арасында аралық ештеңе жоқ; көз түсті қабылдайды және ақ пен қараны ажыратады. Құлақ дауысты қабылдайды, әрі жуан мен жіңішкені ажыратады; иіс сезу иістерді қабылдайды, әрі жағымды және жағымсыз иістерді ажыратады; дәм сезу дәмдерді қабылдайды, әрі тәтті мен ащыны ажыратады; сипап сезу заттарды сезеді, әрі жұмсақ пен қаттыны ажыратады.

Субстанцияны тек парасат қабылдайды, бұл екеуі акциденция арқылы бір-бірімен жалғасады. Парасат түстің артында боялған бірдеңенің, дауыстың артында естілетін бірдеңенің бар екенін аңғарады, қалған сезімдердің де мәнісі осындай.

Енді мен барлық ғылымдардың субстанция мен акциденциялардан қалай пайда болғанын және олардың қалайша өмір сүретінін дәлелдеймін.

(1-бет) Сандар туралы ғылымдардың пайда болуы мен оның себептерін тану туралы сөз.

Мен бірліктен құралып көптікті білдіретін сан субстанцияны болу тәсілдерінің көптігінен және оның көптеген бөліктерден тұратындығынан деймін. Өз табиғатына сай субстанцияның шексіздікке дейін бөлінуі мүмкін болғандықтан, санның да шексіз болуы мүмкін. Сандар туралы ғылым - бұл субстанция бөліктерінің бірін басқаларына көбейту, бірін басқаларына болу, бірін басқаларына қосу, бірін басқаларынан алу, түбірі бар барлық бөліктердің түбірін табу, олардың пропорцияларын анықтау және т.б. туралы ғылым.

Бұдан санның қайдан алынғаны, қалай пайда болғаны және көбейгені, оның болмысының себебі, мүмкіндіктен шындыққа, бейболмыстан болмысқа айналуы айқындалады. Бұл ғылымды гректер арифметика деп атайды.

(2-бет) Өлшем ғылымының пайда болуы және оның себептерін тану туралы сөз.

Мен, жоғарыда көрсеткенімдей, субстанция көп бөлшектерге бөліне бастағаннан кейін оның әр бөлігіне әлде бір фигура сай келіп, олар белгілі ретпен орналаса бастады деймін. Сөйтіп дөңгелек фигуралар, үшбұрыштар, төртбұрыштар, бесбұрыштар пайда болады; сөйтіп олар сандар тәртібіне сай шексіздікке дейін өсті, бұл бөлінген субстанция бөліктерінде көрініс тапты. Осылай осы бөліктерді қамтитын фигураларды тануды қажет ететін ғылым пайда болды. Сол арқылы біз фигураларды салыстырып, олардың жалпы мөлшерін табамыз; сол арқылы біз қай фигура басқасына ұқсайтынын, қай фигураның басқасына кіретінін, қай фигураның қайсысын қамтитынын және фигуралардың басқа да қасиеттерін білеміз. Бұл - өлшем ғылымы. Сонымен өлшем ғылымы - бұл сол арқылы біз өлшемдерді танитын және сызықтарды, көлемдер мен денелерді салыстыра алатын ғылым; ол грекше геометрия деп аталады. Бұл өлшем ғылымының қалай пайда болғанын, қайдан шыққанын, оның мүмкіндіктен шындыққа, бейболмыстан болмысқа өту себептерін түсіндіреді.

(3-бет) Жұлдыздар туралы ғылымның пайда болу себебі туралы сөз.

Мен, субстанция табиғатына қозғалыс тон болғандықтан, оның қозғалысы үш түрге, атап айтқанда жылдам, баяу және олардың арасындағыға бөлінеді деймін. Осыдан біз олардың қозғалысын біліп, олардың қозғалысын салыстыру үшін ортақ өлшемді табуды талап ететін ғылымға деген сұраныс туындайды; бұл аспан (денелерінің З.К.) қозғалысы туралы ғылым. Сол арқылы біз планеталар жолын және олардың өз орбиталарындағы қарама-қарсы тұруын, қозғалысын, ауытқулары мен аялдауларын білеміз. Алайда мұны біз жоғарыдағы екі ғылым, яғни арифметика мен геометрия арқылы ғана біле аламыз, оларсыз бұл таным мүмкін емес. Гректер бұл ғылымды астрономия деп атайды.

(4-бет) Музыка ғылымының пайда болу себептері туралы сөз.

Мен, субстанция қозғалысқа келгеннен кейін дыбысқа ие болады, дыбыс үш түрге, атап айтқанда жуан, жіңішке және олардың арасындағы аралық түрге бөлінеді деймін. Бұдан жуан, жіңішке және олардың арасындағы аралық дыбыстарды тануды қажет ететін ғылым пайда болады. Бұл салада бізден ештеңе жасырын қалмауы керек. Бұл - дыбыстар туралы ғылым. Бұл ғылымның пайдасы тепе-теңдігін жоғалтқандардың құлқын жұмсартады, жетілмегендерді жетілдіреді, үйлесімдінің үйлесімділігін сақтайды. Бұл ғылым тән саулығы үшін де пайдалы, өйткені тән ауырса жан да ауырады, тән кедергіге ұшыраса жан да кедергіге ұшырайды. Сондықтан тән сауықса жан да сауығады. Оның қуаты жұмсарып, дыбыс арқылы оның субстанциясына икемделеді.

Бұл ғылымның үш негізі бар: метр, әуен және ымдар. Метр ұғымдарды белгілі бір пропорцияға келтіру үшін ойлап табылған; әуен жуан және жіңішке дыбыстарды белгілі бір пропорцияға келтіру үшін ойлап табылған; бұл екі негіз есту сезіміне бағынады. Ал ым болса көру сезіміне бағынады; ол бір-біріне ұқсайтын және салыстыруға болатын қозғалыстар метр мен дыбысқа үйлесімді болуы үшін қажет. Ым осы екі негізгі сезімге, яғни есту мен көруге бағынады. Сонымен, музыка ғылымының қалай және неден пайда болғаны анықталды.

Сонымен педагогика немесе тәрбиелік деп аталатын ғылымдар тәмамдалады. Бұл төрт ғылым тәрбиелік деп аталады, өйткені олар оқушыны тәрбиелейді, танымын тереңдетеді және келесі ғылымдарды игеруге жол ашады.

(5-бет) Жаратылыстанудың пайда болуының себептерін тану туралы сөз.

Мен, субстанция кейде қызарады, кейде бозарады, ал кейде ұзарады, кейде қысқарады, кейде көбейеді, кейде азаяды, кейде туады, кейде өледі, кейде ауырады, кейде жазылады, сондықтан оның бәрін түсіндіретін ғылым қажет болды деймін. Бұл ғылым бізге осы барлық өзгерістерді көрсетеді, олар қандай, оларға не түрткі болады, себептері қандай. Осы ғылымның аркасында біз егер қаласақ, зиянды салдарды жойып, немесе олардың зиянды әсерін ұлғайта аламыз. Бұл - табиғат туралы, яғни іс-қимыл мен өзгерістер туралы ғылым.

Егер біз оның шығу тегін іздестірсек, төрт стихияны атап айтқанда; от, ауа, су мен топырақты табамыз. Олар ай шеңбері астындағы субстанцияның массасын құрайды, олардың төрт қасиеті; атап айтқанда ыстық, суық, ылғалдылық пен құрғақ субстанция акциденциясын қамтиды және осы бастаулар мен алғашқы төрт педагогикалық ғылымдардан ай астындағы дүниеге қатысты ғылым пайда болды.

Алғашқы данышпандардың айтуына сай, бұл ғылым сегіз бөліктен тұрады: олар болжау, медицина, хиромантия, физикаға сай образдар туралы ғылым, агримәдениет, навигация, заттардың басқа түрлерге айналуы туралы ғылым - алхимия және айналар туралы ғылым. Табиғат туралы бұл ғылымның педагогикалық ғылымдардың қай-қайсысынан болсын ауқымы кең және бай. Бұл ғылымның аясы кең және сондықтан алдыңғы ғылымдарды игеруді қажет етеді, артықшылықтары мен зерттелу ретіне қарай, әсіресе медицина мен болжауды ерекше атап өту қажет. Егер бұл ғылымдардың алдындағы ғылымдарды дұрыстап игермесе ешкім оларды игеріп тани алмайды.

Ай астындағы абсолютті субстанцияның барлық акциденцияларын тану, ұлғаю мен кемуге сай формалар өзгерісі орын алатын субстанция массасын тану осы ғылыммен аяқталады.

Қалған орналасулар мен акциденцияларды алғы ғылымдар зерттейтін болғандықтан, жоғарғы субстанция массасы туралы ғылым қалады. Жоғарғы субстанция деп мен жаратушының құдіреті мен даналығына, ырқына сай осы дүниенің қалыптасуына қолқабысын тигізетін табиғи қозғалыспен айналатын және қозғалатын сфераны түсінемін. Жоғарыда айтылғандардан табиғат туралы ғылымның қалай және қайдан шыққаны айқындалады.

(6-бет) Жаратушы туралы ғылымның себептерін тану, жаратушыны тану ғылымы дегеніміз не, сол туралы сөз.

Мен, жоғарыда аталған және мәні талқыланған жоғарғы субстанция бізді, оны және оның массасын зерттеуге алып келеді деймін. Сөйтіп, аспан субстанциясы, аспандағы денелердің субстанциясы, атап айтқанда өлшемдеріне және орналасу айырмашылықтарына сай жұлдыздар туралы ғылым пайда болды. Табиғат туралы ғылым осылай пайда болды.

Осыдан кейін бұл субстанцияның жаратушысы бар ма немесе оны жаратушысыз көзге елестетуге бола ма, ол мәңгілік пе, бастауы мен соңы, алдында немесе соңында бірдеңе бар ма пайымдауда тәжірибесі жоқ, ғылымдарды игермеген, табиғат туралы ғылымдарды, логикалық дәлелдеуді білмейтін адам осылай дейді, соны қарастырайық.

Мұны зерттеу, құдайды тану себебі және оны акциденция мен субстанцияның жаратушысы деп мойындауға айналады. Осыдан бізде оның болмысына, ол бар болғандықтан, оны тануға бағыттайтын пайымдау пайда болады. Бұл ғылым табиғаттан жоғары ғылым метафизика немесе құдайылық ғылым деп аталады. Ол ғылымдардың соңы мен аяқталуы. Одан соң зерттейтін де ештеңе жоқ. Ол барлық зерттеулер соған ұмтылатын және тыныштығын табатын мақсат болып табылады.

Осыдан құдайылық ғылымның қалай пайда болып, қайдан шыққаны айқындалады. Дәл сондай-ақ оған дейінгі ғылымдардың қайдан шыққаны да анық. Олар субстанциялардың және оларға ілескен акциденциялардың орналасуына байланысты пайда болады және сезімдер арқылы қабылданып, интелект арқылы танылады.

II тарау

Бұл айтылған жиынтықтардың бәрін пайымдау жолымен - өз ойымызды қалай жеткізу керектігінен, үйрету немесе үйрену керектігінен, қалай баяндау, сұрау, жауап беру керектігінен абстракциялану арқылы таптық. Осы себепті барлық ғылымдардың ішіндегі ең бірінші ғылым тіл туралы ғылым деймін. Ол заттарға, яғни субстанция мен акциденцияларға атау береді.

Екінші ғылым - грамматика, ол атауларды қалай реттеу керектігіне, субстанциялар мен акциденциялардың орналасуын білдіретін сөздер мен сөйлемдерді және содан шығатын салдарларды құрастыруға үйретеді.

Үшінші ғылым - логика. Ол қорытынды алу үшін логикалық фигураларға сай баяндауыш сөйлемдерді қалай орналастыру керектігіне үйретеді. Солардың аркасында біз танылмағанды танимыз, ненің ақиқат, ненің жалған екені туралы пікір айтамыз.

Төртінші ғылым - поэтика, ол сөздерді олардың салмағына, реттілігіне, яғни олардың пропорциялары мен уақыттағы үйлесімділігіне қарай қалай орналастыру керектігіне үйретеді, мысалы, төрттен, алтыдан, сегізден. Бұл сандар осы мақсат үшін неғұрлым бейімделген және аяқтаушы болып табылады.

Арифметикалық ғылымға дейінгі ғылымдардың реттілігі осындай.

Сондықтан бұл сенің жаныңды даналықтың тәтті дәмін татуға және ақиқатқа жетелеуге себеп болатындай тиянақты бақыла, дұрыс ойла. Өйткені, осы тәсілмен, құдай бұйырса, сен ненің жасырын жатқанын, ненің сен үшін игілік екенін түсінесің.

III тарау

Сөзіміздің түйіні ретінде, жаратылған заттарда субстанция мен акциденциялардан басқа ештеңе жоқ екенін қалай дәлелдеуге болатынына тоқталайық.

Мысал ретінде алманы субстанция, ал оның қызылдығы акциденция делік, өйткені дәлелдеуге жалпы сипат тән. Яғни, мен жаратылған заттарда алма мен оның қызыл түсінен басқа ештеңе жоқ деймін. Мұның дәлелі - бардың бәрі немесе өздігінен болады немесе өздігінен болмайды деуде. Бұл қарама-қайшылық арқылы болу, оған сай олардың арасындағы аралық бірдеңені ойлауға немесе түсінуге болмайды. Өздігінен болатын -субстанция деп аталады, алма және сол сияқтының бәрі сондай. Өздігінен болмайтынды біз акциденция дейміз, алманың қызылы және сол сияқтының бәрі сондай. Осыдан келіп шығатыны: жаратылғанның бәрі алма сияқты субстанция, немесе алмада болатын оның қызылдығы сияқты акциденция. Біздің дәлелдеуге ұмтылғанымыз осы.

Енді заттарды жаратушы олардан тыс тұратын, болмыстың себебі одан өзге бірдеңе, субстанция мен акциденцияны жаратушы құдайдан басқа жаратушы жоқ екенін дәлелдеу қалады. Бірақ, бұл анық белгілер мен нанымды ғажаптар арқылы, тәжірибелі адамдарға айдан анық болғандықтан, біз оның дәлелдерін келтіруге ұмтылмаймыз, өйткені ол біздің мақсатымызға кірмейді.

IV тарау

Сен бес материяның, атап айтқанда, жер, су, ауа, от және аспанның бар екенін білесің. Аспан өз табиғатына сай қозғалатын болғандықтан, қалған төрт материяны қозғалтады, араластырады және біріктіреді, аспан болмаса, олар қозғалмас та, бірікпес те еді. Ай асты әлеміндегі субстанция, осы материялардың қозғалысы мен араласуының арқасында әр түрлі фигураларға ие болады: акциденция акциденциямен, форма формамен, фигура фигурамен алмасады, үшбұрыш төртбұрышқа, жер суға, ақ қараға айналады және т.с.с. Субстанцияның өзі өзгермейді. Субстанциядағы акциденцияның ауысуы оның мәнін бұзбайды, акциденцияның ауысуы субстанцияның өзін ыдыратпайды, тек оның акциденциялары ыдырайды.

Аспанның бесінші материя екенінің дәлелі, аспанның суық та, ыстық та, ылғал да, құрғақ та, жеңіл де, ауыр да еместігінде. Яғни, оның табиғаты бұл төрт материядан тыс тұр.

Ғылымдар жіктелуі олардың аспан туралы, аспан астындағының барлығы туралы және олардан тыс тұрғандар туралы ғылымдар болып бөлінуінде.

Аспанмен қамтылған, яғни, аспан астындағы әлемдегі субстанцияның массасы от пен ауадан, су мен топырақтан тұрады. Бұл субстанция әрқашан біртүтас, тек оның төрт сападан тұратын акциденциялары ғана өзгереді. Олар: ыстық пен суық, ылғал мен құрғақ. Мысалы, қанға айналатын тағам нәрі бір нәрсе, бірақ ол басқаша боялады және кейін тәнге айналады, ол сол болып қалғанмен басқа фигураға ие болады және басқа түске боялады. Дәл сол сияқты пальма, құрма дәні, адамның өзі өткінші субстанция. Субстанция болғандықтан, олардың тек фигуралары мен акциденциялары ғана өзгереді. Сол себепті, ай асты әлеміндегі субстанция өткінші деп аталады. Аспан субстанциясы өзгермейді, ол орнын ғана өзгертеді, бірақ көптеген формалар мен көптеген фигураларды қабылдамайды. Осылайша, оның массасы өткінші субстанциядан тыс екені дәлелденеді.

Осылардың барлығынан тыс, массасы да, материясы да, акциденциясы да жоқ субстанция мен акциденциядан жоғары тек бір құдай.

Аль-Фараби.

Естественно-научные трактаты.

Алма-Ата: Наука, 1987. - С. 91-104.





ҒЫЛЫМДАРДЫҢ ЖІКТЕЛУІ ТУРАЛЫ СӨЗ

"ҒЫЛЫМДАРДЫҢ ЖІКТЕЛУІ ТУРАЛЫ СӨЗ"/1/

Қайырымды, рақымы мол Алла атымен.

КІРІСПЕ

(15-бет) Әбу Насыр Мухаммед ибн Мухаммед Әл-Фарабидің ғылым сатылары туралы кітабы былай дейді /2/: біз бұл кітапта мәшһүр ғылымдарды /3/ бірінен соң бірін тізіп, ғылымдардың әрқайсысы мен ғылымдардың әр бөлімі қамтитынның бәрін және сол бөлімдердің құрамында бардың бәрін түсіндіруге талпындық. Біз бұл кітапты бес тарауға біріктірдік:

біріншісі - тіл білімі және оның бөлімдері екіншісі - логика және оның бөлімдері үшіншісі - математикалық ғылымдар /4/. Бұлар: арифметика /5/, геометрия, оптика /6/, тәлімдік астрономия, музыка ғылымы, ауырлық туралы ғылым, механика (16-бет) төртіншісі -физика және оның бөлімдері, діни ілім /7/ және оның бөлімдері бесіншісі - азаматтық ғылым және оның бөлімдері, фиқһ /8/, каләм 191. Егер адам бұл ғылымдардың бірін үйреніп, зерттегісі келсе, ол осы кітаптағының бәрін пайдалана алады, осы арқылы ол неден бастап, нені зерттеу керек екенін, зерттеуіне ненің пайдалы, ненің жеткілікті екенін және өзінің оған [өзі таңдап алған ғылымға - А.Қ.] қай дәрежеде қол жететінін біле алады, осылайша, оның білімге баратын қадамы надандық пен қараңғылыққа емес, білім мен парасаттылыққа негізделетін болады.

Бұл кітап арқылы адам ғылымдарды бір-бірімен салыстырып, қайсысы лайықтырақ, пайдалырақ, қайсысы неғұрлым жетілген, аса мығым және күшті екенін, ал қайсысының дәрменсіз, маңызы аз, тым осалдау екенін біле алады.

Сондай-ақ [бұл кітапты] осы ғылымдардың бірін білемін деп мақтанатын, ал шындығында мұндай емес, [яғни ештеңе білмейтін] адамдарды әшкерелеу үшін де пайдаланады: егер [осы адамнан] түгелдей осы ғылым туралы, оның бөлімдері туралы және әр бөлімнің құрамы туралы ақпарат сұраса, ол [адам] бұл туралы білместік танытады, осылайша оның айтқандарының жалғандығы ашылып, өтірігі әшкереленеді.

Сондай-ақ [осы кітаптың аркасында] бұл ғылымдардың қайсысына кімнің жақсы хабардар екені: мұны тұтас біле ме немесе кейбір бөлімдерін біле ме және қандай дәрежеде жақсы білетіні мәлім болады.

[Бұл кітапты] әрбір ғылым саласынан мол білім алуға тырысатын білімді және зерек [адамдар] да, сондай-ақ өзін ғалым екен деп ойласын деп, ғалымдарға ұқсап бағуды жақсы көретін адамдар да пайдалана алады.

I тарау

ТІЛ ТУРАЛЫ ҒЫЛЫМ

(17-бет) Тіл туралы ғылым тұтас алғанда екі бөлімнен турады:

Біріншісі: қандай да бір халықтың тіліндегі сөздерді есте сақтау және олардың әрқайсысының нені білдіретінін [мағынасын] білу.

Екіншісі: осы сөздердің заңдылықтарын білу.

Ал заңдар қай өнерде болсын: әмбебап, яғни жан-жақты [қамтитын] пікірлер [болып табылады]. Әрбір заң сол өнерге қатысты көптеген нәрселерді түгелдей сол өнердің негіздері болып табылатын нәрселердің көпшілігін қамти отырып қарастырады.

[Бұл заңдар] сол өнерге қатыссыз нәрселер еніп кетпеуі үшін, оған, [яғни сол өнерге] не жататынын белгілеу немесе қателіктерге соқтыруы ықтимал нәрселерді тексеру үшін.

Немесе сол өнер қамтитын нәрселерді зерттеп, оларды есте сақтауды жеңілдету үшін дайындалған.

(18-бет) Көптеген жеке пәндер өнер болып қалыптасуы үшін, адамның жанында белгілі тәртіп бойынша жүзеге асатын заңдар арқылы басқарылуы тиіс. Бұған мысал, жазу, дәрігерлік, егіншілік, ағаш шеберлігі және басқа да практикалық немесе теориялық өнер түрлері.

Әрбір қорытынды сөз қайсыбір өнерде заң бола отырып, ол жоғарыда айтылған [өнерлердің] біреуі немесе солардың барлығы үшін заң болып табылады.

Сондықтан қадым заман адамдары дененің саны не сапасы немесе тағы басқалары жөнінен сезімнің қателесуі мүмкін жағдайда, соны тексеру үшін жасалған қандай да болсын құралды заң ("қанун") деп атаған, мысалы, өлшеуіш (лот), циркуль, сызғыш, таразы.

Сондай-ақ арифметикалық кестелер мен жұлдыздар кестелері де заң ("канун") деп аталады. "Қанун" деп ұзақ шығармалардың қысқаша тұжырымдарын да атаған, өйткені саны аз нәрселер көптеген нәрселерді қамтиды, осылайша, біздің зерттеп, жадымызда қалдыратынымыздың саны жағынан аз болғанмен, білетін нәрселеріміздің ауқымы көп болады:

Ал енді біз жоғарыда айтқандарымызға оралайық:

әрбір халықтың тіліндегі сөздер екі түрге бөлінеді: жай және күрделі сөздер.

Жай сөздерге келсек, олар: "ақ" ("белизна"), "қара" ("чернота"), "адам", "хайуан".

"Күрделі сөздерге": "бұл адам - хайуан", '"Амр - ақ" сияқты сөйлемдеріміз мысал бола алады.

(19-бет) Жай сөздердің қатарында жалқы есімдер бар: мысалы, "Зайд" және '"Амр", сондай-ақ нәрселердің тегі мен түрін көрсететін жалпы есімдер бар: мысалы, "адам", "ат", "хайуан", "ақ", "қара".

Нәрсенің тегі мен түрін көрсететін жай соз есімдерге, етістіктерге, демеулік шылауларға бөлінеді /10/.

Есімдер мен етістіктерге аталық тек пен аналық тек және жекеше түр, екілік түр /11/, көпше түр тән, сондай-ақ етістіктерге шақ формалары: өткен шақ, осы шақ, келер шақ тән.

Әрбір халықтың тіл туралы ғылымы үлкен жеті бөлімге бөлінген: жай сөздер туралы ғылым, сөз оралымдары туралы ғылым, жай сөздердің заңдары туралы ғылым, сөз оралымдарының заңдары туралы ғылым, дұрыс жазу заңдары [орфография - А.Қ.], дұрыс оқу [орфоэпия -А.Қ.] заңдары және өлеңді дұрыстау шығару ережелері.

Жай сөздер туралы ғылым нәрселердің түрі мен тегін көрсететін әрбір жеке сөздің мағынасын ашады, (20-бет) оларды есте сақтап, [сол жеке сөздердің] осы тілге тән сөздер, кірме сөздер, бұл тілге жат сөздер және жалпыға мәлім сөздер екендігі туралы баяндайды.

Соз оралымдары туралы ғылым - бұл белгілі бір халықта кездесетін қанатты сөздер туралы ілім [сол халықтардың] атақты шешендерінің, ақындарының, мейлі ұзақ, мейлі қысқа ұйқасқа құрылған немесе қара сөзбен жазылған болса да, айтып кеткендерін ауыздан-ауызға таратып, есте сақтау.

ЖАЙ СӨЗДЕРДІҢ ЗАҢДАРЫ ТУРАЛЫ ҒЫЛЫМ

Жай сөздердің заңдары туралы ғылым ең алдымен алфавит [әріптеріне негіз болған] дыбыстарды, олардың санын, әрбір дыбыстың дыбыстау мүшелерінің қайсысынан шығатынын зерттейді. [Сондай-ақ] дауысты және дауыссыз дыбысты, сол тілдің құрамына қайсысы енетінін, қайсысы енбейтінін, мағынасы бар сөзді айту үшін қажетті дыбыстардың ең аз және ең коп мөлшерін зерттейді; сөзге екілік және көпше тұр, аталық және аналық тек жұрнақтарын [қолданғанда], одан туынды сөз [жасағанда] және т.б. сөздік өзгертулерге [ұшыратқанда], сөздің құрамында өзгеріссіз қалатын дыбыстарды зерттейді. Сондай-ақ жұрнақтар арқылы жасалған сөздің өзгеретін және жалғанғанда қосарласып кететін дыбыстарын зерттейді /12/.

(21-бет) Осыдан кейін бұл ғылым жай сөздердің жасалу үлгілерін көрсететін заңдарды ұсынады; [осы арада сөздердің] туынды емес, яғни түбір сөздер және туынды сөздер сияқты түрлерін ажыратады; туынды сөздер түрлерінің үлгілерін береді; түбір сөздер мен етістіктен жасалған есімдер /13/ және етістіктен жасалған есім еместерді анықтайды; етістіктен жасалған есімдердің етістікке қалай айналатыны [көрсетіледі]; етістік үлгілерінің түрлерін береді; бұйрық рай мен тыйым салу [формасын білдіру үшін] етістіктің қалай өзгеру керектігін [анықтайды]; және сан жағынан алғандағы етістіктің түрлері - үш дауыссыз, төрт дауыссыз және бұдан да көп дауыссыз дыбыстан тұратын етістіктер, қосарланған /14/ және қосарланбаған етістіктер, ал сапалық жағынан алғанда, етістіктердің дұрыс және бұрыс етістік /15/ түрлерін көрсетеді; бұлардың аталық және аналық текте, екілік және көпше түрде қалай [жіктелетіні] туралы және жалпы, етістіктің жақтары мен шақтары туралы түсінік береді. Жақтар дегеніміз: мен, сен, анау, яғни - ол; Сонан соң [бұл ғылым] қиын айтылатын сөздердің айтылуын оңайлату үшін не істеп, нені өзгерту қажет екенін зерттейді.

СӨЗ ТІРКЕСТЕРІНІҢ ЗАҢДАРЫ ТУРАЛЫ ҒЫЛЫМ

Сөз тіркестерінің заңдары туралы ғылым екі бөлімнен тұрады:

Олардың бірі - есімдер мен етістіктердің құралып және орналасқандағы "соңдары", [яғни сөздердің қандай дыбыспен аяқталатыны] туралы ережелерді береді.

(22-бет) Екінші бөлім бұлардың құралу және орналасу шарттарының ережелерін береді, [бұл ережелердің] сол тілде қалай болатынын көрсетеді, [сол тілдің] синтаксисіне сай жұрнақтардың ережелері жөнінде білім береді; бұл [ғылым] жұрнақтар бәрінен бұрын есімдерге, ал сонан соң етістіктерге тән екенін түсіндіреді; есімдердің жұрнақтары сөздің басына қосылады, мысалы, араб тіліндегі [заттың белгілі хәлін] көрсететін әлиф-ләм артиклі /16/, немесе басқа тілдердегі оның орнына қолданылатын баламасы сияқты; ал енді сөздің соңына қосылатын да жұрнақтар және септік жалғаулар деп аталатындар. Етістіктерге сөздің басында келетін жұрнақтар тән емес, оларға сөз соңында келетін жұрнақтар тән. Араб тілінде есімдер мен етістіктердің соңында келетін жұрнақтары: мысалы, үш тануин /17/, үш харакат /18/, сукун /19/ және араб тілінде жұрнақ ретінде қолданылатын тағы басқалары; [бұл ғылым] септелген кезде өзгеріске түспейтін сөздер де бар екенін көрсетеді, басқа сөздер септелетін барлық жағдайлармен, [яғни үш септіктің де жалғаулары жалғанғанмен] салыстырғанда [бастапқы] түрінде өзгеріссіз қалатын кейбір сөздер де кездеседі; кейбір септікте септелетін, кейбірінде септелмейтін сөздер болады, сондай-ақ барлық септіктерде септелетін сөздер де болады. Барлық септіктерде септелетін сөздерден басқа [септелген кезде] сөз соңында өзгеріссіз қалатын кейбір сөздер де кездеседі; [Бұл ғылым] жұрнақтардың барлық түрін тізбектейді; есімдердің жұрнақтары етістік жұрнақтарынан ерекшеленетіндіктен етістіктің жіктелуінің барлық түрлері тізбектеледі, сондай-ақ олардың әрқайсысына [есім мен етістікке] қандай жағдайда қандай жұрнақ жалғанатыны туралы түсінік береді. Әуелде, ерекше септелетін есімдер [жекеше түрде] бірінен соң бірі аталып өтеді, өйткені әрбір септікте бұл есімдердің жұрнақтары әр түрлі болады; содан кейін бұл есімдердің екілік және көпше түрде септелуі беріледі; сондай-ақ етістіктердің жіктелген кезде жұрнақтарының қалай өзгеретіндігі түсінікті болу үшін, етістіктердің де екілік және көпше түрдегі жіктелуіне мысалдар келтіріледі; содан кейін кейбір септіктерде септеліп, ал кейбірінде септелмейтін есімдер келтіріледі; сонан соң бір септікте ғана септелетін есімдер туралы және олардың қалай септелетіні туралы айтылады.

(23-бет) Ал демеулік шылауларға келетін болсақ, әдетте бұлардың әрқайсысы немесе кейбіреулері тек бір ғана "жағынан" өзгереді де, қайсыбірі екі "жағынан" да өзгереді, бұның бәрі түсіндіріледі. Ал егер бұлар өзі демеулік шылаулар ма, әлде есімдер ме немесе етістіктер ме деген күмән тудырарлық сөздер кездессе, немесе олардың қайсыбірі есімдерге, басқалары етістіктерге ұқсас деп айтылса, онда бұлардың есімдерге тән септелетінін, әлде етістіктерге тән жіктелетінін анықтау қажет болады.

Ал сөз тіркесін құрудың ережелерін беретін бөлімге келсек, ол әуелде сөздердің сол тілде қалай тіркесетінін және белгілі бір ойды білдіру үшін қанша бөлімнен тұру керек екенін анықтайды. Сонан соң, бұл тілде сөздер қалай тіркескенде, қалай орналасқанда неғұрлым шешен шығатынын түсіндіреді.

ЖАЗУ ЕРЕЖЕЛЕРІ ЖӘНЕ ДҰРЫС ОҚУ ЖӨНІНДЕГІ ҒЫЛЫМ

Жазу ережелері туралы ғылым әуелде сөз әріптерінің жазуда таңбаланатын және таңбаланбайтын түрлерін /20/ анықтайды, сонан соң жазуда таңбаланатын әріптердің жазылу әдістерін көрсетеді.

(24-бет) Дұрыс оқу заңдары туралы ғылым [әріп] нүктелерінің орнын, жазуда таңбаланбайтын және таңбаланатын әріптердің белгілерін үйретеді; [сондай-ақ] ұқсас әріптерді ажырататын белгілерді, әріптер ықпалдасқан және қосарланған жағдайда қолданылатын белгілерді және сөйлемдерді ажырату үшін қойылатын белгілерді үйретеді. Кішігірім сөйлемдердің белгілері орта және үлкен сөйлемдердің белгілерінен ерекшеленеді. Бір-бірімен байланысты сөйлемдер мен сөз тіркестерінің, әсіресе, арасында айырмашылықтар болса, солардың таңбалары түсіндіріледі /21/.

ПОЭТИКА /22/

Тіл біліміне жақындығы тарапынан қарастырғанда поэтика үш [бөлімнен тұрады]:

[бірінші] - жай болсын, күрделі болсын олардың өлеңдерінде қолданылатын өлең өлшемдерінің тізбегі; сонан соң, арабтарда сәбәб және уәтәд /23/, ал гректерде буын және стопа деп аталатын түрлер мен өлең өлшемдерінен туатын, әліппе әріптерінің [өлеңде] орналасу тәртібі аталады; (25-бет) сонан кейін - өлеңдердің және жартылай өлеңдердің өлшемдерін зерттеу: олардың қанша дыбыстан және қанша буыннан тұратынын; әрбір өлшемде әрбір бейттің саны қанша екенін анықтау. Сонан соң толық өлшемдердің толық емес өлшемдерден айырмасын және қандай өлшемдер құлаққа жақсы, көркем және жағымды болатынын ажырату.

Екінші бөлім — әрбір өлшемде өлең соңындағы [ұйқасты] қарастырады, бұлардың қайсысында бір ғана форма, ал қайсысында бірнеше форма бар; бұлардың қайсысы толық, ал қайсысы толымсыз; қандай өлең соңында [ұйқас] өлеңнің бастан аяғына дейін сақталатын бір ғана дыбыстан тұрады; ал дастанда қолданылатын сөз соңында ұйқастардың қайсысы бір дыбыстан көп болды; және өлең соңында дыбыс саны ең көп болғанда, қанша болу керек. Осыдан кейін көп дыбысты [ұйқастар] зерттеледі; [бұл дыбыстардың] бірін айтылу уақыты жағынан тепе-тең түсетін дыбыстармен ауыстыруға болатыны не болмайтыны түсіндіріледі және [егер ауыстыруға болатын болса] бұлардың қайсысын осындай дыбыстармен ауыстыруға болатыны қарастырылады.

Үшінші бөлім - өлеңдерде қолдануға болғанмен, қара сөзде қолдануға келмейтін сөздерді зерттейді. Тіл туралы ғылымның әрбір бөлімінің мазмұны, міне, осылар.

II тарау

ЛОГИКА (ҒЫЛЫМЫ ТУРАЛЫ)

(27-бет) Біз [бұл ғылымға] түгелдей не енетіні, сонан соң оның пайдасы және оның зерттеу пәні туралы мәлімет береміз, содан кейін [бұл ғылымның] атының мағынасы туралы айтып береміз, ал бұлардан соң оның бөлімдерін тізіп шығып, оның әрқайсысының мазмұнына тоқталамыз.

ЛОГИКА АНЫҚТАМАСЫ

Логика өнері ақылды жетілдіруге бағытталған заңдар жиынтығын береді, ол қатеге ұрыну мүмкіндігі бар ақыл нысаналарын танудың барлық жағдайларында адамды дұрыс жолға, ақиқатқа бағдарлайды; ақыл нысаналары жөнінде қателесуден, мүлт кетуден және адасудан сақтап, қорғайтын заңдарды үйретеді, нысаналарды ақылмен тану барысында әлдебір адамның сол жөнінде қателеспегеніне кепілдік берілмейтін жағдайда, соларды тексеруге болатын заңдарды ұсынады. Ақылмен пайымдалатын нысаналар арасында ақылдың қателесуі мүмкін емес нәрселер де бар:

(28-бет) жаратылысынан бойына біткен танымдар мен анық білім; мысалы, тұтас нәрсе оның бөлшегінен үлкен, әрбір үштік - тақ сан.

Ал енді өздері жөнінде және ақиқаттан ақиқат емеске тайқып кету мүмкіндігі бар басқа нәрселер силлогизм және дедукция жолымен ойлау және пайымдау арқылы түсініледі.

Логика заңдарына жүгінген барлық жағдайларда анық ақиқатты іздеген адам басқа емес, дәл осы нәрселерге мұқтаж болады [яғни, тумыстан біткен емес, пайымдауға жүгінген нәрселер, яғни ақыл әрекетіне - А.Қ.

Бұл өнер грамматика өнеріне ұқсас: логика өнерінің ақыл және ақылмен пайымдауларға қатынасы грамматика өнерінің тіл мен сөздерге қатынасындай.

Грамматика ғылымы бізге сөздер туралы барлық заңдарды ұсынса, логика ғылымы ақылмен танылатын нысаналар туралы дәл сондай үлгіні, яғни [заңдарды] ұсынады.

Сондай-ақ [логика] просодия /24/ [ғылымына] жақын: логика ғылымының ақылмен пайымдалатын нысаналарға қатынасы просодияның өлең өлшемдеріне қатынасындай.

Просодия ғылымы бізге өлең өлшемдері туралы барлық заңдарды ұсынса, логика ғылымы ақылмен танылатын нысаналар туралы дәл сондай үлгіні [яғни заңдарды] ұсынады.

(29-бет) Сондай-ақ логикалық заңдар ақылмен танылатын нысаналарды пайымдауда ақылдың қателесуі немесе оның ақиқатты ажыратуда дәрменсіз болуы мүмкін болғанда тексеруге келетін құралдар болып келеді, олар көптеген денелердің өлшемін анықтағанда сезімнің қателесуі немесе оның дене өлшемдерін ажыратуда дәрменсіз болуы мүмкін болғанда тексеруге келетін таразылар мен өлшеуіштерге ұқсайды; [мысалы] сызықтың түзулігін анықтауда сезім қателескен немесе қиналған тұста оны тексеретін сызғыш сияқты.

ЛОГИКА ҒЫЛЫМЫНЫҢ ПАЙДАСЫ

Жалпы алғанда, бұл - логиканың мақсаты. Өз бойымыздағыны мақұлдағымыз келетін және басқалар жөнінде көзімізді жеткізгіміз келетін, сондай-ақ біз жөнінде басқалар көздерін жеткізгісі келетін жайлардың бәрінде бұл ғылымның бағасының зор екендігі оның осы мақсатынан анық көрінеді.

Егер біз осы заңдарды меңгерген соң, белгілі бір нәрсенің ақиқатына жеткіміз келсе және өзіміз үшін оны растағымыз келсе, онда ақиқатына жеткіміз келген нәрсені ізденгенде, біз өзіміздің ақыл-парасатымызды әрекетсіз қалдыра алмаймыз, оның белгісіз бұлдырда қалқып жүруіне жол бермейміз, және [осы ретте] өз дегенімізге қандай жолмен болса да жетуге тырыссақ, біздің қателесуіміз мүмкін және ақиқат еместі ақиқат деп қабылдағанымызды сезбей қалуымыз мүмкін. [Сондықтан] өзіміздің [ақырғы] мақсатымызға жетуіміз үшін біз қандай жолмен жүруіміз керек екенін, қайда бара жатқанымызды және жолымызды қайдан бастауымыз керек екенін және ақыл-парасатымыздың көзі неге жеткенін, ақылымыздың нәрселерді бірінен соң бірін қалай танитынын білуіміз керек; осы арқылы біз өзімізді адастырып кететін, біз үшін анық емес нәрселердің бәрін білеміз де, [іздену] жолымызда соның бәрінен сақтанамыз. (30-бет) Сонда біз не нәрсені зерттесек те, ақиқатты табатынымызға, қателеспейтінімізге кәміл сенеміз. Егер біз қандай да бір басқа нәрсені байқап қалып, оны зерттесек және сол жөнінде өзіміз қате жібергендей болып көрінсек, онда біз соны дер кезінде тексереміз де, қатемізді сезсек, сол қате жіберген жерімізді оп-оңай дұрыстаймыз.

Басқаларға көзімізді жеткізгіміз келетін нәрселер жөнінде де [айтқанда] біздің ұстанатын жолымыз осы тәрізді; өз пікірімізді анықтағанда қолданған [амалдар мен заңдар] арқылы біз басқалардың да пікірін анықтаймыз. Ал егер олар біздің осы пікірімізді бекіту үшін келтірген дәлелдеріміз бен пікірлерімізді жоққа шығарса, ал біз олардан [дәлелдеріміз бен пікірлерімізді] мақұлдауды талап етсек, онда соның өзіне қарама-қарсы дәлелдер келтірмейінше, бұл пікірді қалай растап шығуға болады және сол пікірді растауға келгенде алғашқы [дәлел] басқасына қарағанда неліктен негіздірек болып отыр; біз оған осының бәрін түсіндіре аламыз.

Басқалардың да бізге өздерінің қайсыбір пікірін растатқысы келгенде жасайтын амалы да дәл осындай.. Сол пікірді бізге растау үшін келтірген басқалардың тұжырымдары мен дәлелдері біздің басқаларға сол пікірді растағымыз келгенде қолданған пікірлер мен дәлелдеріміз арқылы тексеріледі. Егер ол [пікір] шынында да расталса және қалайша расталғаны анықталса, онда біз білім мен парасатқа сүйеніп, соларға қосыламыз. Ал егер ол пікір қатеге ұшыратса, немесе қателесуге себеп болса және қалай қатеге ұшыратқаны немесе қателесуге себеп болғаны анықталса, онда біз білім мен парасатқа сүйеніп одан шеттейміз.

Ал егер біз логиканы білмесек, онда осы нәрселердің бәрі жөнінде біздің бағдарымыз теріс және қарама-қарсы болып шығады. Осы [жағдайлардың] бәріндегі ең лайықсыз, ең ұятты және ең сорақысы - біздің қарама-қарсы көзқарастарды қарастырғымыз келгенде немесе әркім өз көзқарасын растап, қарсыласының көзқарасын теріске шығарғанда қолданған пікірлері мен дәлелдері арасынан, екі ұдай талас пікірдің арасынан қорытынды шығарғымыз келгенде, істелуге тиісті нәрселерден қорқа соғып, қашқалақтауымыз. (31-бет) Егер біз логикадан надан болсақ, онда біз дұрыс айтқан [адамның] дұрыстығына сеніміміз неліктен кәміл болатынын, оның қалайша дұрыс екенін және қай жағынан дұрыс екенін және оның пікірінің дұрыстығын оның дәлелдері қалай растайтынын біле алмаймыз; [сондай-ақ] қателесушінің де қатесін, немесе қалайша қателескенін, қай жағынан қателескенін не қандай қате кеткенін және оның дәлелдері қалайша оның пікірінің дұрыстығын растай алмайтынын біле алмаймыз; біз төмендегі хәлге душар боламыз: әрқилы пікірлер айтылғанда, біз қобалжып қаламыз, себебі олардың қайсысы дұрыс, қайсысы бұрыс екенін білмейміз немесе олардың барлығын өз қарама-қарсылығына қарамастан, ақиқат деп табамыз немесе осылардың бірінде де ақиқат жоқ деп есептейміз немесе кейбіреулерін растап, басқаларын терістеуге асығамыз, ал біз өзіміздің дұрыс деп тапқанымызды растағымыз келеді және теріске шығарғанымызды теріске шығарғымыз келеді, өйткені қандай себеппен оның солай екені бізге беймәлім, егер біздің мақұлдап не теріске шығарып отырғанымыз жөнінде талас тудырушы [бізбен] айтысар болса, біз соның себептерін түсіндіріп бере алмаймыз. Егер мақұлдап не теріске шығарып отырғанымыз шынында сондай, (яғни не дұрыс не бұрыс) болып шықса да, осы екі жағдайдың бірінің де шынында қандай екені жөнінде бізде анық білім болмайды, біз өзіміз айтқандай екенін [дәлелдеп бере алмаймыз], себебі өзіміздің дұрыс деп ойлап, сеніп отырғанымыз жалған болуы мүмкін жөне жалған деп ойлағанымыз дұрыс болуы мүмкін; [бүл жағдайда] біз өзіміздің осы екі бірдей ұйғарымымызға қарама-қарсы ұйғарымға оралуымыз мүмкін, бұл ұйғарым бізге жауап ретінде сырттан келер немесе өз парасатымыз арқылы келер, [осылайша] өзіміз қазір ақиқат не жалған деп есептеген ұйғарымнан қарама-қарсы ұйғарымға келеміз. Және осылайша біз мақалда айтылған "тас қараңғыда отын жарушыдай" боламыз.

Мұндай нәрселер бізде ғылымды [білу] жағынан жетілгенбіз дейтіндерді тексеруде көмектеседі: егер біз логикадан сауатсыз болсақ және әлгіндей адамдарды сынап көре алмасақ, онда біз солардың бәрі (32-бет) жайында жақсы пікірде боламыз немесе бәрін айыптаймыз немесе айыптағандарымыздың ішінен біреуін жоғары қоямыз. Бізде осының бәрі дәлелсіз. Біздің өз көзіміз жеткендіктен, жақсы деп ойлап жүрген адамымыздың оңбаған алдамшы болып шықпауына кепіл жоқ, өтірікшіге көмектесіп, білместіктен бізді мазақтап жүрген [адамды] қолдап жүруіміз мүмкін немесе біздің кінәлап және одан қашқалақтаған адамымыздың, керісінше, жақсы болып шығуын біз сезбеуіміз мүмкін.

Логиканы білмеудің зияны және оны білудің пайдасы осында. Кімде-кім өз сенімі мен пікірлерінде тек болжамдармен, яғни өз-өзіне сенбейтін адамдардың нанымдарымен шектелгісі келмесе, оған сол болжамдардан соның қарама-қарсы жақтарына ауысу қажет. Ал кімде-кім өз көзқарасында осындай болжамдармен шектеліп және солармен қанағаттанса, оларға бұлай істеу қажет емес.

Ал енді пайымдаулар мен диалектикалық айтыстарға ысылу немесе математика саласында, мысалы, геометрия мен арифметикада жаттығу логика заңдарын [үйренуден] босатады немесе оның орнын басып, соның қызметін атқарады дейтіндер немесе [ондай дағдылар] адамға әрбір сөзді, әрбір дәлелді, әрбір көзқарасты тексеруге мүмкіндік беріп, адамды барлық ғылымдар бойынша мүлдем қате жібергізбей, ақиқатқа, ақиқат танымға әкеледі дейтіндерге келсек - олар өлеңдер мен сөздерді жаттап алуға дағдылану және жаттығу, сондай-ақ оларды үсті-үстіне қайталап айту тілді жетілдіру міндетінен құтқарады және адамға грамматика заңдарын білуді міндеттемейді, [ол жаттығу мен дағдылар] сол заңдардың орнын басып, [грамматиканың] қызметін атқарады және адамға әрбір сөздің дұрыс немесе бұрыс айтылғанын тексеретін мүмкіндік береді дейтіндер сияқты. (33-бет) Бұл арада адам грамматиканы ұстану қажет болса, жоғарыдағы жағдайда логиканы жетік меңгеруі тиіс.

Логика қажеті жоқ артық нәрсе, өйткені қайсы бір уақытта логика заңдарынан еш нәрсе білмей-ақ ақиқаттан ешқашан жаңылмайтын ақылға жетік адам болған дейтіндер де нақ осылар сияқты. Сондай-ақ логика [қажетсіз] артық нәрсе, себебі адамдар арасында грамматика заңдарынан еш нәрсе білмей-ақ ешқашан қателеспейтіндер де болған дейтіндер де соларға ұқсайды - шынында осы айтылғанның екеуіне де берілетін жауап -бір жауап.

ЛОГИКА ҒЫЛЫМЫНЫҢ ЗЕРТТЕУ ПӘНІ

Логиканың зерттеу пәніне (ал бұл өзі заңдар шығарып беруші пәні) келсек, бұл - ақылмен пайымдалатын объектілер, өйткені сөздер осыларды көрсетіп тұр және сөздердің өзі, өйткені олар ақылмен пайымдалатын объектілерді меңзеп тұр. Біз өзіміз үшін белгілі бір пікірді растағымыз келсе, онда сол пікірді растау қызметін өзіне алған ақылмен пайымдалатын объектілер арқылы ойланып, пайымдамалар жасаймыз, ал оны (пікірді) басқалар үшін (34-бет) растағымыз келсе, онда сол пікірді растау қызметін өзіне алған ақылмен пайымдалатын объектілер арқылы басқаларға түсіндіріп, сол туралы түсінікті сөздермен ой-пікір алысамыз. Пікір атаулының бәрін кез келген ақылмен пайымдалатын объектілермен растауға болмайды және егер біз сол ақылмен пайымдалатындарды тапсақ, онда оларды кез келген жағдайдағы, кез келген құрамдағы, тәртіптегі және кез келген санмен растауға болмайды, керісінше қандай пікірді растағымыз келгенде, біз белгілі бір сандағы, қалыптағы, тәртіптегі жағдайды және ақылмен пайымдалатын анық объектілерді қажет етеміз. Басқаларға сол пікірді дәлелдеу үшін сөйлемдегі сөздер осындай тәртіппен орналасуы тиіс. Сондықтан біз ақылмен пайымдалатын объектілерде және оларды білдіретін сөйлемдерде қателерден қорғайтын және сақтайтын заңдарға мұқтаж боламыз. Осы екеуін, яғни ақылмен пайымдалатын объектілер мен оны білдіретін оралым - ой қорытындыларын ертедегілер "сөз ("нутк") және айтылған сөз ("қауль") /25/ деп атаған. Ақылмен пайымдалатын объектілерді олар " айтылған сөз " ("кауль") деп атаса, ал "сөз" ("нутк") деп адамның ішіндегіні, жанында барды атады; осы екеуін [ақылдағы және жүректегіні - А.Қ.] білдіретін - "айтылған сөз" ("қауль"), "сөз" ("нутк") сыртқа дыбыс арқылы шығарылады. Адам өзі үшін белгілі бір пікірді растағысы келсе, бұл - іштегі, көңілдегі "айтылған сөз", ал [сол пікірді] басқаларға растағысы келсе, ол - сыртқа дауыс арқылы шыққан "айтылған сөз". Қызметі - қандай да пікірді растау болып табылатын айтылған сөзді, мейлі ол көңілдегі айтылған сөз болсын, мейлі дыбыспен сыртқа шығарылған айтылған сөз болсын, оны ертедегілер силлогизм /26/ деп атаған.

ЛОГИКА ҒЫЛЫМЫ ЖӘНЕ ГРАММАТИКА

Логика жоғарыда жалпы заңдарға байланысты айтылған заңдарды береді. Логика сөздер үшін заңдар жасап беретіндігі жағынан грамматикамен ұқсас болып келеді, дегенмен одан ерекшелігі де бар, себебі грамматика тек қайсыбір халықтың ғана тіліндегі сөздерге заңдар жасаса, логика барлық халықтардың сөздеріне жарайтын ережелер береді (35-бет). Сөздерде барлық халыққа тән ортақ белгілер болады: мысалы, сөздердің жеке және құралмалы түрлері сияқты, [солардың ішінде] жеке сөздер - есім, етістік, шылаулар, ал құралмалы сөздер - өлең болып құралған сөздер және еркін сөздер, тағы сол сияқтылар.

Бұл қағидалар бір тілге тән болғанмен, екіншісіне сәйкес келмейді: мысалы, бастауыш атау септікке, ал тура объект табыс септікке қойылады; анықталушы әлиф, ләм - белгілі хал артиклін қабылдамайды. Осы және басқа да көптеген [ережелер] әсіресе, араб тіліне тән. Сол сияқты әрбір халықтың тілінде өзіне тән ерекше белгілер болады. Грамматикада барлық халықтардың сөздеріне ортақ келетін жайттар бола бермейді. Осы себептен грамматиканы зерттеушілер сол тілде барды алады да, соның грамматикасын жасайды: мысалы, арабтардан шыққан грамматика зерттеушілері "араб тілінде сөздер есімге, етістікке және шылауға бөлінеді" десе, грек грамматика зерттеушілері де "грек тілінде сөздер есімге, етістікке және шылауға бөлінеді" дейді. Бұл [яғни осылайша бөліну] тек араб немесе грек тілдерінде ғана емес, барлық тілдерде бар. Араб грамматика зерттеушілері бұларды араб тілінен, ал грек грамматика зерттеушілері грек тілінен алған.

Әрбір тілдің грамматикасы сол халықтың [тіліне] тән сипаттарды және сол тіл мен басқа тіл үшін қандай ортақ тұстары бар екенін қарастырады, бірақ осы тілдерге ортақ болғандықтан емес, кайта өздерінің тіліне ерекше тән болғандықтан қарастырады.

(З6-бет) Міне, бұл сөздер жөнінде грамматистердің көзқарасы мен логиктердің көзқарасы арасында айырмашылық: грамматика қайсыбір халықтың сөздеріне тән заңдарды береді және осы халық пен басқа халық [тілдеріне] ортақ нәрсені алады және алғанда ол белгілер осы [тілдерге] ортақ болғандықтан емес, олардың сол грамматикасы жасалып отырған тілде бар болғандықтан алады.

Логика сөздер заңдылықтарын бергенде, барлық халықтар үшін ортақ болып келетін заңдарды ұсынады, логика бұларды ортақ болғандықтан алады және ол қандай да болсын бір ғана халықтың сөздеріне тән заңдарды қарастырмайды, дегенмен ол осы тіл бойынша мұқтаж етілген нәрсенің бәрін ғалымдардан алуды ұсынады.

Оның (логика) атауына келетін болсақ, оның [логика ілімінің] барлық мақсатын көрсетіп тұрғаны анық: және бұл оның "айтылған сөз" сөзінен шығып тұрғандығымен байланысты /27/. Қадым замандағылар арасында бұл сөз үш мағынада айтылатын:

біріншісі - дауыс арқылы сыртқа шығарылған сөз, яғни жасырын ойдың тілдегі тіркесі арқылы беріледі.

екіншісі - көңілде тұрақтанған сөз, яғни сөздер көрсетіп отырған ақылмен танылатындар.

үшіншісі - адамға жаратылысынан біткен рухани күш, ол адамды басқа тірі жәндіктерден аса ерекшелендіріп тұрады және адамға ақылмен танылатындарды, ғылымдар мен өнерлерді меңгертеді; соның арқасында ол пайымдайды және іс-әрекеттердің жақсысын жаманынан ажырата біледі. (,37-бет) Бұл әрбір адамда бар, әуелі балаларда да бар, бірақ ол жемісті емес, ол өз ісін істеп болған соң, жоғарғы шекке жете алмайды: ол [мысалы] кішкене баланың жүріп бара жатқандағы аяғының күші сияқты; немесе бөренені жандыра алмайтын әлсіз от сияқты, немесе жын ұрған және мас адамдардың көзінің қитарлануы (косоглазие), немесе ұйықтап жатқан адамның жабық жатқан көздері сияқты, немесе талықсып кеткеннің - бумен көз шырайын кіреуке басқанның көзі сияқты және т.б. сияқты.

Бұл ғылым сыртқы "сөз" заңдары мен ішкі "сөз" заңдарын беретін болғандықтан, және екеуіне осылайша заңдарды беруінің аркасында ол адамға іштен туа біткен үшінші "сөзді" түзейді және оны осы екеуінде өз ісін тек неғұрлым дұрыс, аса жетілген және өте жақсы орындап шығуға бағыттайды - нақ сондықтан [бұл ғылым] үш мағынасында қолданылатын "сөз" - "нутк" сөзінен жасалған атпен аталып отыр. Сондай-ақ ғалымдардың тек қана сыртқы "сөзге" байланысты заңдарды беретін грамматика бойынша жазған көптеген кітаптары да логика ["маңтық"] деп аталады. "Сөздің" барлық мағынасында да дұрыс болуға бағытталуы бәрінен де осы атты иемденуге лайықты екенін көрсететіні анық.

ЛОГИКА ҒЫЛЫМЫНЫҢ БӨЛІМДЕРІ

(38-бет) Логиканың бөлімдеріне келетін болсақ, олар сегіз: силлогизм түрлері, сөйлемдегі көзқарастың немесе сұрақтың дұрыстығын тексеруге қатысты қолданылатын силлогизм түрлері, сөйлемде, сөйлеу барысында қолданылған соң силлогизмді қолдануды мақсат ететін өнер түрлері, олар бесеу: дәлелдемелік, диалектикалық, софистік, риторикалық, поэтикалық.

Дәлелдемелік /28/ - бұлар біздің білгіміз келіп отырған нәрсеміз жөнінде анық білім беру үшін айтылатын пайымдамалар; осы орайда сол сұралған нәрсені зерттеу үшін адам өзіндегі және өзінің жанындағы [туа біткен қасиетін] пайдаланады ма, немесе ол жайында басқа біреумен сөйлесе ме, немесе, сол сұралған нәрсені растау үшін басқа біреу мұнымен сөйлесе ме, бұл маңызды емес, ең бастысы осының бәрінде де анық білім, яғни мүлдем ешбір қайшылығы жоқ білім беруі тиіс, ол білім адам одан бас тартатындай және одан бас тартуға болады деп сенетіндей болмауы тиіс, бұл білімде адасушылық және одан шығатын қате түсінік болмауы тиіс, және қай жағынан болсын, қандай себеппен болсын сенімсіздік пен күмән тудыратын мәлімет болмауы шарт.

Диалектикалық пайымдауларды /29/ екі жағдайда қолдануға болады:

(39-бет) біріншісі - егер сұрақ қоюшы адам барлық адамдар арасында мәлім белгілі нәрселер арқылы жауап берушінің жеңісін, яғни жауап берушіге өз позициясын сақтауға немесе оның жеңісіне кепілдік беретін тақырыбын іздесе, және бұл белгісіз пайымдаулар арқылы жүргізілсе, онда ол екеуінің әрекетінің диалектикалық жолмен жүрмегені болып табылады.

Екіншісі - егер адам анық емес пікірді анық деп ойлап, өзін немесе өзгені сендіруге тырысып, сол пікірге салмақты болжам жасағысы келгенде қолданылады.

Софистік пайымдауларға /30/: адамды адастыру, жолдан тайдыру, алдап кету, хақ емес нәрсені хақ деп, ал хақ нәрсені хақ емес деп шатастыру тән, олар сондай-ақ ғалым еместі беделді ғалым, ал дана ғалымды дана емес деп пайымдайды. Бұл атау, яғни софистика, кәсіптің атауы, бұл кәсіптің көмегімен адам сөйлеу және ойлау барысында [басқа біреуді] адастырады, өтірік айтады, алдайды; немесе өзі туралы данамын, ғалыммын, абзал жанмын деп ойласа, ал басқа біреу туралы, шындығында олай болмаса да, бұзылған адам деп қате пікір тудырады; немесе хақ пікірді хақ емес деп, ал хақ еместі хақ деп тұжырымдайды (40-бет). Грек тілінен алғанда, бұл сөз "софия" - "дана" деген және "истос" - "жалған" деген сөздерден құралған, мұның мағынасы - жалған даналық. Кез келген бір нәрсе жөнінде айтқан кезде осылайша алдауға, жолдан адастыруға қабілетті әрбір адам осы атпен аталады. Ондай [адамды] софист дейді. Көп адамдар софиста деген көне заманда өмір сүрген адамның аты, оның теориясы ақыл мен ғылымдардан бас тарту болған, ал соның пікірін қолдап, оның теориясын қорғаушылардан тұратын оның сектасындағыларды софистер деп атаған және осы адамның көзқарасын қабылдап, соның пікірін жақтаған әрбір адамды осы есіммен атаған екен деп қате түсінеді - және бұлай ойлау ақылға сыйымсыз. Ақыл мен ғылымдардан бас тартуды өзінің теориясына айналдырған жоғарыдағыдай есімді иеленген адам бұрын еш уақытта болған емес. Көне замандағылар бұл атпен бірде-бір адамды атаған емес, себебі олар мұны софист деген біреу болған деп адам атымен байланыстырмаған. Олар шындығында бұл атпен адамды кәсібіне, сөз сөйлеу мәнеріне қарап, ол адамның кім болғанына қарамастан, оның өтірікті келістіріп, алдап кететін қасиетіне қарап, осылай атап кеткен. (41-бет) Дәл осы сияқты, адамды диалектик деп атағанда да; диалектик деген бір адам болған екен деп атамайды, диалектик деп, ол адамның кім болғанына қарамастан, тек оның кәсібінің түріне, сөз сөйлеу мәнеріне және өз өнерін жақсы қолдана білуіне қарай атайды. Сонымен, бойында осындай қабілеті және өнері бар адам софист, ал оның кәсібі - софистика және оның іс-әрекеті софистік іспен айналысудан туады.

Риторикалық пайымдаулар /31/ - қандай пікір болмасын, адамды соған сендіре алатын және оның ақыл-парасаты оған не айтса да, соны бүкпесіз қабылдайтын және әлсіз болса да, күшті болса да, ол [пікірді] растап беретін пайымдаулар. Сенімді түрдегі растаулар күшті күдік туғыза қоймайды. Олар бірінен-бірі асып түсіп жатады, олардың біреулері басқаларынан пайымдауларының және [пайымдауларында] қолданатын әдісінің күштілігіне қарай асып түсіп жатады. Сенімді түрдегі растаулардың біреулері екіншілеріне қарағанда анағұрлым нанымды, пісіп жетілген және тиянақты болып келеді. Ой қорытындылар көрсетіп тұрғандай бұлар қаншалықты көп болса, олар соншалықты нанымды, олар соншалықты (42-бет) тәжірибемен растала түседі және олар соғұрлым жанды қанағаттандырып, тыныштандырады. Дегенмен, сенімдер қаншалықты әр түрлі болғанмен, оларда еш нәрсе ақиқатқа жақын салмақты жорамал туғызбайды. Және осы жайт риториканы диалектикаға қарама-қайшы еткізеді.

Поэтикалық пайымдаулар /32/ - атқаратын кызметі белгілі бір талқыланатын мәселеде қайсыбір жағдайды немесе ең лайықты, не ең жақсы нәрсені; әдеміні не сұрықсызды, ұлыны немесе болмашыны не тағы сол секілді нәрселерді қамтитын пайымдаулар.

Біз поэтикалық пайымдауларды қолданған кезде, жиіркеніш сезімімізді тудыратын нәрсені көрген сәттегідей елес бойымызды билейді; ол нәрсе лезде біздің бойымызда жиіркеніш сезімін тудырып, біз оны жек көреміз және одан қашқақтаймыз, шынында ол нәрсе біз елестеткендей емес екенін өзіміздің іштей көзіміз жетіп тұрса да, біз қиялымызда поэтикалық пайымдаулар тудыратын сол бір [жиіркеніш] сезімнен арылмаймыз, және біз жағдайдың дәл елестеткеніміздей емес екенін біліп тұрсақ та, біз бейне нақ сол поэтикалық пайымдауларда айтылғандай деп сеніп, әрекет етеміз: адам көп жағдайда болжамы мен біліміне емес, өзінің қиялдарына жүгінеді, себебі көбінесе оның болжамы мен білімі қиялына қарама-қайшы келеді де, ол бір нәрсені іске асырғанда, болжамы мән біліміне емес, қиялына сәйкес іске асырады, бұл нәрсені сөз арқылы елестету немесе әрекеттерге ұқсас есімдер арқылы кезінде орын алады.

(43-бет) Поэтикалық пайымдаулар әңгіме үстінде ғана адамды белгілі бір әрекет жасауы үшін оның сезімін ояту мақсатында пайдаланылады, бұл мынандай жағдайда орын алады:

Егер белгілі бір әрекет жасауға ұмтылған адамның жүгінетін ешқандай пайымдамасы болмаса, ол көңілі қалған әрекетке пайымдасып емес, қиялы арқылы ұмтылған болса, сөйтіп оның қиялы пайымдамасының орнын ауыстырса.

Немесе, егер ол адамда көңілі қалаған пайымдама болса, бірақ ол өзінің сонан таймайтынына сенімі жетпесе, сонда ол өзінің қиялы пайымдамасынан бұрын жүрсін деп жалған [поэтикалық] пайымдауларды қолдануға асығады және бұл әрекетінде асығыстық танытады, осы [асығыстық] салдарынан оның жаңағы әрекеті өзінің пайымдамасымен сол әрекеттің нәтижесін жөндеп үлгергенше, іске асып кетеді, және ол мұнан мүлдем бас тартады және ыждаһатпен зерттеп, оны қолданудың қажеті жоқ екенін көріп, оны басқа уақытқа қалдырады.

Сондықтан басқалары емес, дәл сол [поэтикалық] пайымдаулар, логика ғылымында қарастырылатын нәрселер арқылы көркемделіп, әсемделіп, дараланып және тамаша сәулеттеніп кетеді.

Бұлар силлогизм мен силлогистік өнерлердің түрлері.

Барлық жағдайларда бір нәрсені растау үшін қолданылатын сөйлемдегі пайымдама түрлері бесеу: анық пайымдаулар, жорамал пайымдаулар, қате пайымдаулар, нанымды және қиялдағы пайымдаулар.

Осы бес өнердің әрқайсысында олардың тек өзіне ғана тән және олардың бәріне бірдей ортақ нәрселер болды.

(44-бет) Силлогистік пайымдаулар мейлі ішкі жан дүниеңде орнықсын, мейлі дауыс арқылы сыртқа шықсын, мыналардан құралады: ішкі жан дүниеңде орныққан түріне келсек, ол бір нәрсені растау үшін бір-біріне жәрдемдесетін көптеген бір-бірімен байланысқан ретке келтірілген ақылмен пайымдалатындар /33/. Дауыс арқылы сыртқа шығарылатындар - сол жаңағы ақылмен пайымдалатындарды көрсететін және оларға теңесетін бір-бірімен байланысқан көптеген ретке келтірілген сөздер, бұлар бір-бірімен қосылып бір мағынаға ие болады және естіп тұрған адамға бір нәрсені растау үшін бір-біріне көмектеседі.

Дауыс арқылы сыртқа шығарылатын пайымдаулардың ең қысқасы қандай да бір екі-екі сөзден құралады, ал ішкі дүниеңде орныққан пайымдаулар қандай да болсын жай ақылмен пайымдалатын екі-екі объектіден тұрады. Міне, мұндайлар - жай пайымдаулар.

Силлогистік пайымдаулар жай пайымдаулардан құралып, күрделі пайымдауларға айналады.

Күрделі пайымдаулардың ең қысқасы - екі жай пайымдаудан тұратыны, ал ең ұзыны шексіз. Әрбір силлогистік пайымдаудың ең үлкен бөлшектері - бұлар жай пайымдаулар, ал оның ең кіші бөлшектері - мұның өзі соның бөлшектерінің бөлшектері - бұл кейбір ақылмен пайымдалатындар және осыларды көрсететін сөздер. Сонымен, логиканың тараулары - сегіз және әрбір тарауы жеке кітаптан тұрады:

(45-бет) Бірінші тарауда жекелеген ақылмен пайымдалатын объектілердің заңдылықтары мен осыларды көрсететін сөздер берілген. Бұл арабша "Ма'кулат", ал грекше "Категориас" /34/ деп аталатын кітапқа енеді.

Екінші тарауда - жай пайымдаулардың заңдары беріледі, ал бұлардың өздері ақылмен пайымдалғыш екі-екі объектіден құралған ақылмен пайымдалатыннан ("ма'кулаттан") және осыларды көрсететін, екі-екі сөзден тұрады. Бұл арабша "Әл-Ибара", ал грекше "Бариминийас" /35/ деп аталатын кітапта берілген.

Үшінші тарауда - сол арқылы силлогизмді беретін бес өнерге тән ортақ пайымдаулар бар. Бұл арабша "Әл-Қийас", ал грекше "Бірінші Аналитика" /36/ деп аталған кітапқа енеді.

Төртінші тарауда - дәлелдемелік пайымдауларды тексеретін заңдар, философия зерттейтін нәрселердің заңдары және осылардың әрекеттерін тәмамды, әбден тамаша, аса кемелді ететін жайлардың бәріне арналған. Бұл өзі арабша "Әл-Бурхан", грекше "Екінші Аналитика" /37/ деген кітап.

Бесінші тарауда - диалектикалық пайымдаулар, диалектикалық сұрақ пен диалектикалық жауаптың сапасын тексеретін заңдар, жалпы айтқанда, диалектикалық өнерге қатысты барлық заңдар және оның өзінін әрекеттерін аса кемелді, әбден жақсартатын, нәтижелі ететін заңдар беріледі. Бұл арабша "Әл-Мауади' әл-джәдәлнйа", ал грекше "Топика" деген кітап.

Алтыншы тарауда - ең алдымен ақиқаттан адастыратын, алдайтын және шатастыратын нәрселердің заңдары, сондай-ақ [ақиқатты] жиіркенуші қылушы және алдайтын [кісінің] қолданатын нәрселерінің бәрінің тізімі беріледі; бұларды қалай жою керек және нендей нәрселермен тойтару керек екені айтылады; сондай-ақ адам қалаған мақсатына жету үшін өзі адасатын және мұның өзі адастыратын нәрселерден қалай сақтану керектігі айтылады. Бұл кітапты гректер "Софистика" деп атаған, оның мағынасы "жалған ғылым" дегенді білдіреді.

(46-бет) Жетінші тарауда - риторикалық пайымдаулар, сөз [сөйлеудің] түрлерін және шешендер мен риториктердің сөздерін тексеретін, сынайтын заңдар берілген; мұнда бұлардың риторикаға жататын - жатпайтыны көрсетіледі; риторикалық өнерге қатысты (барлық жағдайларды тізіп отырады; өнердің әрбір тарауында риторикалық пайымдаулар және сөз [сөйлеу] өнерінің [жағдайы] қандай екені және ненің есебінен жақсы болатыны, кемелденетіні және оның әрекеті неліктен сондайлық лайықты және маңызды болатыны түсіндіріледі. Бұл кітап "Риторика" аталады, яғни шешендік өнер деген.

Сегізінші тарау - поэтиканы, кең тараған поэтикалық пайымдау түрлерін, сондай-ақ өнердің әрбір саласында қайсысы қолданылатын тексеретін заңдарды қамтиды, сондай-ақ поэтикалық өнерге қатысты барлық жағдайлар тізіліп көрсетіледі; өлең және поэтикалық пайымдаулардың түрлерінің нешеу екені, және олардың ішіндегі әрбір өлең қалай жасалатыны және қандай нәрселерден қосылып, ненің есебінен ең жақсы, ең ардақты, ең керемет және барынша нәзік болатыны; сондай-ақ бұлардың аса мәнді және ең лайықты [поэзияға] айналуы үшін қандай жағдайлар жасалуы керек екені баяндалады. Бұл кітап грекше "Поэтика" деп аталады, яғни бұл өлең кітабы дегеніміз /38/.

Логиканың тараулары және оның әрқайсысының қамтитындары, міне осылар.

Төртінші тарау мағынасы жағынан да, алатын орны жағынан неғұрлым маңыздысы; логиканың бірінші мақсатқа жетуі дәл сол төртінші тараудың арқасында. Ал қалған тарауларындағы бар нәрсе төртінші тарау үшін қызмет етеді. Зерттеу тәртібі бойынша орналасқан мұның алдында келетін үш тарауы - алғы сөз, кіріспе және әдіс. [Төртіншіден] кейін келетін қалған төртеуі екі себеп үшін қажет:

(47-бет) Біріншіден, олардың әрқайсысы төртінші тараудың қаруы ретінде белгілі бір көмек немесе қолдаушы ретінде пайдаланады; бұлардың қайсыбірінің пайдасы көбірек, басқа біреуінікі азырақ болады.

Екіншіден, [көзқарасты] нығайту үшін; егер осы өнерлердің бірі екіншісінен заңдары бойынша өзгеше болатыны анықталғанша бұл өнерлер бірінен-бірі ажыратылмаса, онда адам ақиқатты және анық білімді іздеу үстінде диалектикалық нәрселерді пайдалануда сенімді бола алмайды, себебі жаңағылардың диалектикалық екенін ол сезінбейді және осы себептен ол анық білімнен күшті жорамалдарға ауып кетеді; немесе ол ақиқат қағидаларды қолданады, бірақ мұнысын өзі сезбей де қалады, сөйтіп, сенімге ауытқиды; немесе ол өзі де сезбестен, софизмді пайдаланады: ол дұрыс емес нәрсені дұрыс деп жорамалдап, сонысына сенеді, немесе шатасады. Немесе ол солардың поэтикалық нәрселер екенін сезінбей, поэтикалық нәрселерді қолданады; сөйтіп ол өзінің сенімін қиялдағы түсініктеріне құрады да, өзінің ішінен осы жағдайларда ақиқатқа апаратын жолмен жүрдім деп және оған жеттім деп есептейді, ал шынында ол ақиқатқа жетпейді. Бұл мына бір жайтқа ұқсас: дәрі-дәрмектерді және азық-түліктерді білетін қайсыбір адам, олардың құрамындағы уды білмесе де, сипаттарына қарап, соларды білетіндеріне сенімді; мұндай адамды дәрі-дәрмекті болсын, азық-түлікті болсын, қолдануға жіберуге болмайды, себебі ол мұны түсінбегендіктен өз-өзін мерт етеді.

Екінші мақсатқа келер болсақ, осы төрт өнердің әрқайсысына өкіл адамдар осы өнердің қамтитындарының бәрін ала алады; егер адам жақсы диалектик болғысы келсе, ол [диалектиканы] білу үшін қаншалық нәрсе қажетті екенін, пайымдауларында диалектика жолымен келе жатыр ма, әлде жоқ па екенін білу үшін және басқаларда осы пайымдауларды қалай тексеруге болатынын біледі; ал егер ол өте жақсы шешен (оратор) болғысы келсе, ол бұл [өнерді] білу үшін қаншалық нәрсе керек екенін, сондай-ақ өзінде және басқаларда оны қалай тексеруге болатынын, пайымдауларында риторика жолымен келе жатыр ма, әлде басқа жолда ма екенін біле алады. Тап сондай-ақ, егер ол өте жақсы ақын болғысы келсе, ол ақындықты білу үшін қаншалық нәрсе керек екенін, өзінің бойында және басқа ақындардың бойында оны қалай тексеру керек екенін, пайымдауларында ақындар салып кеткен жолмен келеді ме, әлде одан ауытқып басқа жолмен адасып кетті ме екенін біледі. Сондай-ақ егер ол өзі бірде-бір адамнан алданып қалмай, басқаны адастыру құдіретіне ие болғысы келсе, онда ол осыған жету үшін не керек екенін біледі және әрбір пайымдауды, әрбір көзқарасты қалай тексеру керек екенін біледі және бұнысында ол өзі біреуді алдады ма, әлде өзі алданып қалды ма немесе мұның себебі неден туындады дегенді біле алады.

МАТЕМАТИКА ҒЫЛЫМЫ

(49-бет) Бұл ғылым үлкен-үлкен жеті бөлімге бөлінген, біз оларды кітаптың басында тізіп айтқанбыз.

САН (АРИФМЕТИКА) ҒЫЛЫМЫ

Арифметика ғылымына келсек, мұндай ғылым деп аталатын екі ғылым бар:

(50-бет) біріншісі - практикалық арифметика /39/

Екіншісі - теориялық арифметика /40/

Практикалық арифметика сандарды, яғни саналатын нәрселердің, денелер санын және т.б. нәрселерді санау үшін қажетті сандарды зерттейді: мысалы, адамдардың, не жылқының, не динарлардың, дирһамдардың /41/ және санауға келетін басқа да нәрселер. Бұл ғылым адамдарға сауда және азаматтық қатынастар саласында қызмет етеді.

Теориялық арифметикаға келсек, бұл сандардың тек өзін ғана зерттейді, себебі олар санада денелерден және санауға жататын барлық нәрселерден абстракцияланады. Арифметиканың теориялық түрі сандарды сезім арқылы қабылданатын нәрселерді санауға болатын және сезім арқылы қабылданатын нәрселердің саны болып табылатын барлық сандардан абстракцияланған түрде зерттейді; міне, осылар ғылымдардың жиынтығына енеді. Теориялық арифметика сандарды абсолюттік жағынан зерттейді, сандардың дербес мәніне тән нәрсенің бәрін біреулерінің басқа біреулеріне қатынасынсыз зерттейді: мысалы, жұп және тақ сандар сияқты; немесе бір сандардың басқаларына деген қатынасына тән нәрселерді зерттейді: мысалы, тепе-теңдік және тепе-тең еместік сияқты; ол сондай-ақ қайсыбір санның бөлшегі немесе бөлшектері болып табылатын, немесе екілік, немесе соған тең немесе оның бөлшегі немесе бөлшектеріне қарағанда үлкен сандарды, пропорциялы немесе пропорциялы емес, пара-пар немесе пара-пар емес, өлшемдес немесе өлшемдес емес сандарды да зерттейді; сонан соң [теориялық арифметика] бір сандарды басқа бір сандарға біріктіргенде және бұларды қосқанда; бірінен - бірін алғанда және оларды ажыратқанда; немесе бір санды басқа бір санның бірнеше бірлігіне көбейткенде; немесе бір санды басқа бір санның бірнеше бірлігіне бөлгенде, сол сандарға тән нәрселерді қарастырады; бұған мысал: санды квадратқа өсіргенде не саннан квадрат түбірін айырғанда, немесе кубқа өсіргенде немесе бүтін не бүтін емес болып қалғанда; [теориялық арифметика] осының бәрін және бұлардың біреулерінің басқаларына қатынасы берілген кездегі тән барлық нәрселерді зерттейді; (51-бвт) белгілі сандардан сандар қалай алынатыны және жалпы алғанда, сандардан шығатын нәтиженің қалай алынатынын түсіндіреді.

ГЕОМЕТРИЯ ҒЫЛЫМЫ /42/

Геометрия ғылымына келетін болсақ, мұндай атаумен бізге екі нәрсе белгілі: практикалық геометрия, теориялық геометрия.

Практикалық геометрия сызықтар мен бедерлерді қарастырады. [Мысалы], ағаш ұстасы ағаш денелерді пайдаланған кезде, темір ұстасы темір заттарды немесе тас қашаушы тас заттарды пайдаланған кезде, сол (ағаш, темір, тас) заттардың сызықтары мен бедерлерін зерттейді, немесе жер өлшеуші жер бедерін, өлшемдерін қажет еткенде, практикалық геометрияға жүгінеді; осы сияқты практикалық геометрияны игерген әрбір адам өзіне сызықтар мен бедерлерді елестетеді және қайсыбір денедегі квадраттар, шеңберлер мен үшбұрыштарды зерттейді; және жаңағы дене өзі осы практикалық өнердің негізі, яғни зерттеу пәні болып табылады.

Теориялық [геометрия] дененің сызықтары мен бедерлерін тек абсолютті және жалпы мағынада қарастырады, және осы жағынан алғанда ол барлық денелердің бедеріне қатысты болып келеді; сондықтан [теоретик] денелердің қандай екенін ажыратпай, сызықтарды қиялында жалпы мағынасында елестетеді. (52-бет) Ол жазықтықты, кубты, сфераны немесе пирамиданы бұлардың қандай денеде екеніне көңіл бөлмей, жалпы түрде түсінеді; ол геометриялық денелерді, олардың қандай дене екеніне, қандай материалдан жасалғанына, яғни субстанциясының қандай екеніне, сезім арқылы оның қандай қасиеттерін танып-білуге қарамастан, оларды жалпылама түсінеді; геометриялық денені абсолютті мағынасында, яғни ол дене - ағаш, немесе ол дене - тас, немесе ол дене - темір деп емес, жалпы геометриялық дене деп қарастырады.

Бұл ғылым барлық ғылымдардың құрамына кіреді; ол сызықтарды, бедерлерді және геометриялық денелерді абсолюттік мағынасында зерттейді: олардың формалары, мөлшері, тепе-теңдігі мен тепе-тең еместігі, сондай-ақ олардың орналасу түрлері, тәртібі және соларға тән барлық қасиеттері қарастырылады, мысалы, нүктелер, бұрыштар, т.с.с; бұл ғылым олардың пропорциялы және пропорциялы емес, берілген және берілмеген, өлшемдес және өлшемдес емес, рационалды және иррационалдыларын және осылардың түрлерін зерттейді; бұл ғылымда қайсыбір форма түрінде жасауға болатын әр нәрсенің қандай әдіспен істелінетін және жасап шығарып алуға болатын әрбір дененің қандай әдіспен алынатынын білуге болады, сондай-ақ жаңағылардың барлығының себептері түсіндіріледі; және осының бәрі неге тап осылай болатынын бізге құрамында күмәннің болуына жол берілмейтін анық білімнің ұсынған дәлелдемелері арқылы түсіндіреді.

Міне, бұл - геометрияның қарастыратынының жиынтығы. Бұл ғылым [тағы да] екі тараудан тұрады:

Сызықтар мен жазықтарды қарастыратын тарау және геометриялық денелерді зерттейтін тарау.

Геометриялық денелерді зерттейтін тарауы геометриялық денелердің түрлеріне қарай: мысалы, куб, пирамида, шар, цилиндр, призма және конус сияқты денелерге бөлінеді. Осылардың бәрін екі жағынан қарастырады: (53-бет) біріншіден, бұлардың әрқайсысын өзінше қарастырады; мысалы, сызықтарды өзінше, жазықтарды өзінше, кубтарды өзінше және конустарды өзінше қарастырады.

Екіншіден, осыларды және осыларға қатыстыларды бірінің екіншілеріне қатынасы жағынан алып қарастырады; немесе бұлар бір-бірімен салыстырылады және бұлардың өзара тепе-теңдігі мен тепе-тең еместігі немесе осы екеуінен (тепе-тең - тепе-тең емес) басқа да қасиеттері қарастырылады; немесе жобалау жолымен анықтама жасайды: мысалы, сызықты жазықтыққа, жазықтықты геометриялық денеге, немесе жазықтықты жазықтыққа немесе екі геометриялық денені геометриялық денеге көшіріп, сызықты, жазықтықты, геометриялық денені анықтайды.

Геометрия мен арифметиканың негіздері және басқа да нәрселері осындай бастамалардан туындағанын білу керек. Бұл бастамаларға келер болсақ, олар анықталып қойған, белгілі бастамалар болып табылады, ал осы бастамалардан туындайтындары әлі анықтала қоймаған.

Пифагорлық Евклидке телініп жүрген кітапта геометрия мен арифметиканың бастамалары бар және ол "Бастамалар" /43/ деген атаумен танымал, мұнда екі жол қарастырылады: анализ жолы және синтез жолы.

Бұл ғылымның Евклидтен басқа ете ертедегі өкілдері өз кітаптарында осы екі жолды біріктіріп зерттеген және өз кітабында синтезді [ғана] қолданатын тек Евклид.

ОПТИКА ҒЬІЛЫМЫ /44/

(54-бет) Оптика ғылымы, геометрияның зерттегеніндей, [денелердің] формалары мен шамаларын, тәртібі мен қалыптарын, теңдігі мен тең еместігін және тағы басқаларын қарастырады, бірақ [геометрия] сызықтар мен жазықтықтарды және геометриялық денелерді абсолюттік мағынада зерттейді.

Геометрияның саласы анағұрлым жалпылама. Сондықтан геометрия зерттейтіндердің бәрі [оптикаға] енетін болса да, оптиканы бөліп алу қажет болды, себебі геометрияда болуы лазым көптеген нәрселер форма немесе қалпы немесе тәртібі немесе басқа бірдеңесінің белгілі бір қалпы, оларды бақылаған кезде қарама-қарсы қалыпқа түскендей болып көрінеді: [мысалы], шындығында төртбұрыш болып табылатын нәрсе, оған белгілі бір қашықтықта қарағанда, дөңгелек болып көрінеді; бір жазықтықта жатқандардың көбісінен келсек, олардың қайсыбірі төмен, ал қайсыбірі жоғары жатқан болып көрінеді және алдыңғы жақтағылардың көбісі артқы жақта орналасқандай болып көрінеді және осыған ұқсас мысалдар көп.

(55-бет) Осы ғылым арқылы нәрсенің көзге көрінген қалпы мен шындығында қандай болып табылатын қалпы, яғни сондай болып көрінген нәрсе мен ақиқатында тап сондай нәрсе арасында айырмашылық ажыратылады; осының бәрінің себебі беріледі, [сондай-ақ] ақиқат дәлелдер арқылы мұның неге осылай екені түсіндіріледі; көздің қателесуі мүмкін әрбір нәрседе қате жібермей, керісінше, нәрсенің мөлшерін, формасын, қалпын, тәртібін және көздің қателесуі мүмкін басқа жағдайларды қарастырғанда ақиқатқа жету үшін қажетті түрлі айла-амалдар түсіндіріледі.

Осы өнердің арқасында адам өте алыс жатқан және осыған байланысты (алыс жатуы себебінен -А.Қ.) оларға көз жеткізу қиын болып табылатын денелердің көлемі туралы олардың бізден қаншалық алыс жатқандығы және олардың кейбіреулерінің басқаларынан арақашықтығы қандай екені туралы біле алады: бұл биік ағаштар мен дуалдардың биіктігі, аңғарлар мен өзендердің ені, тіпті таулардың биіктігі мен аңғарлардың тереңдігін олардың ұшы қиырына көз жіберген соң аңғару сияқты. Содан соң біз өзіміздің тұрған жерімізден, сондай-ақ жердің кез келген нүктесінен бұлттарға және басқа нәрселерге дейінгі арақашықтықты біле алады. Содан кейін аспан денелеріне дейінгі қашықтықты және олардың оптикалық аспаптардың көмегімен бақылауға болатын көлемдерін біле алады. Және, жалпы алғанда, көлемін анықтау қажеттігі туған кез келген шаманы немесе оған көз жанары түскен кезде кез келген нәрседен қаншалықты алыс қашықтықта орналасқанын біле алады. Және олардың кейбіреулерін қателеспеу үшін көз жанарын нысанаға бағыттайтын құралдардың көмегімен, ал біреулерін құралдарсыз да біле алады.

Көз жанары ауған және көретін нәрселердің бәрі ауадан немесе көз жанарымыз бен көзіміз түскен нәрсенің арасында орналасқан мөлдір нәрседен өтетін сәулелердің арқасында көреді.

Мөлдір денелерден өтіп, көзбен көрілетін нәрсеге түсетін сәулелер түзу, немесе ауытқып кететін, немесе шағылысқан, немесе сынық сәулелер болып табылады.

(56-бет) Түзу [сәулелер] - бұлар көз жанарынан шыққан соң, көзден түзу бағытта тарайтын, тарап өтіп барып жоғалатын сәуле.

Ауытқып кететін [сәулелер] - бұлар көз жанарынан шыға отырып, таралу барысында өзі жолында түзу тарауға кедергі жасайтын айнаға кездесіп, соның әсерінен айнаның бір шетіне қарай қисық бұрылатын сәуле; сонан соң ол айнаның бұрған жағынан бақылаушыға барып жеткенге дейін [аралықта] таралады.

Шағылысқан [сәулелер] - бұлар ең алғаш шыққан бағытының бойымен айнадан қайта оралып, көз жанарынан осы сәулелер шыққан бақылаушының денесіне қайта оралатын сәулелер, [осылайша] (бақылаушы) адам осы сәулені өзі тағы көреді.

Сынық сәулелер - бұлар айнаға жеткен соң, айнадан кері көз жанарынан осы [сәуле] шыққан бақылаушыға қарай қайта оралып, бақылаушының бір жағына қарай бұрылып, оның арт жағындағы немесе сол жағындағы немесе оның жоғарғы жағындағы басқа бір кез келген затқа түсетін сәулелер, мұндайда адам өзінің арт жағындағы немесе басқа бір жақындағы затты көреді.

Айна, жалпы алғанда, мөлдір денелер: ауа, немесе су, немесе аспан денесі немесе бізде шыныдан немесе сол сияқтылардан жасалған нәрсе.

(57-бет) Айналар - бұлар сәулелерді шағылыстырып, олардың өз бағытымен жүруіне кедергі жасайтын айналар немесе бізде темірден немесе басқа бір нәрселерден жасалғандары да бар, немесе дымқыл бу, немесе су, немесе осыларға ұқсас басқа бір дене.

Оптика ілімі сәулелердің осы төрт [түрі] арқылы әрбір айнадан көрінетін және бақыланатын нәрселердің бәрін, сондай-ақ бақыланатын [нәрселерге] қатыстының бәрін зерттейді.

Ол екі бөлімге бөлінеді:

Біріншісі - түзу сәулелер арқылы бақыланатын [нәрселерді] зерттеу;

Екіншісі - түзу емес сәулелер арқылы бақыланатын [нәрселерді] зерттеу және бұл ғылымның айналар туралы саласы.

ЖҰЛДЫЗДАР ТУРАЛЫ ҒЫЛЫМ

Жұлдыздар туралы ғылымға келсек, бұлай аталатын екі ғылым белгілі:

Біріншісі - жұлдыздар өкімі туралы ғылым /45/: бұл болашақта не болатынын, қазір болып жатқан және бұрын болып өткен нәрселердің көбісін жұлдыздардың қалай көрсететіндігін баяндайтын ғылым.

Екіншісі - жұлдыздар туралы математикалық ғылым /46/; бұл ғылымдарда және математикада қолданылатын ғылым. Жоғарыдағы айтылған [бірінші] ғылымға келсек, (58-бвт) ол [болашақта] болатын нәрсені алдын ала ескертуге адамға мүмкіндік беретін күштердің немесе кәсіптердің бірі, [мысалы], түстерді жору, құстардың ұшқан жолы бойынша бал ашу, болашақты айту және тағы сол тектес нәрселер.

Жұлдыздар туралы математикалық ғылым аспан денелері мен Жер туралы үш мәселе төңірегінде зерттейді.

Біріншіден, олардың формаларын; денелердің көлемін, біреулерінің басқаларына қарағанда орналасуын, бұлардың бірінің-бірінен арақашықтығының қаншалықты екенін және Жердің өзінің тұтас қалпымен не өз орнынан, не өз орнында еш жаққа ауыспайтынын зерттейді.

Екіншіден, аспан денелерінің қозғалысып, олардың қанша екенін, бұлардың бәрінің қозғалысы айналмалы қозғалыс екенін және осы [айналмалы қозғалыс] осылардың бәріне, жұлдыздар да жұлдыз еместерді де және барлық аспан денелері үшін ортақ екенін көрсететін ғылым; сонан соң әрбір аспан денесіне тән қозғалыстар қандай екенін және оның әрқайсысында осы қозғалыстардың түрлері қанша екенін; олар қай бағытта қозғалатынын және олардың әрқайсысына бұл қозғалыстың қандай бағыты сәйкес келетінін [зерттейді]; ол шоқжұлдыздардың әрбір жұлдызы өзі орналасқан орнына белгілі бір уақытта және өз қозғалысының барлық түрлері арқылы қандай жолмен жететінін түсіндіреді.

Ол сондай-ақ, барлық аспан денелеріне және жеке алғанда олардың әрқайсысына тән шоқжұлдыздардағы қозғалыстарын және осыларға тән бір-біріне толықтыру ретіндегі бірігу, бөліну, ажырату немесе бір-біріне қарағандағы орналасуын зерттейді. Жалпы алғанда, бұлардың қозғалыстарына тән нәрсенің барлығын олардың Жерге қатынасына қарамай-ақ зерттейді, мысалы, күннің тұтылуы және Жердің Ғаламдағы орналасқан орнына байланысты осыларға тән нәрселердің бәрін түсіндіруі, мысалы, айдың тұтылуы сияқты; [ол ғылым] бөгде құбылыстарды, олардың қанша екенін, бұлар қандай жағдайларда және қандай уақытта орын алады және қанша уақытқа созылады; мысалы, күннің шығуы мен батуы және т.б.

(60-бет) Үшіншіден, [бұл ғылым] Жердің ел мекендеген және мекендемеген жерлерін зерттейді; мекендеген жерлердің қаншалықты екенін; ол қанша үлкен-үлкен бөліктерден, яғни климаттардан тұратынын сипаттайды; сол уақытта олардың әрқайсысының бар екендігі мойындалған ел мекендеген жерлер; әрбір мұндай ел мекендеген жердің қайда орналасқанын және оның ғаламдағы тәртібі тізбектеледі. Әлемнің барлық шыр айналымына тарала, әрбір климат пен әрбір жерге қажетті түрде ненің тән екендігі туралы зерттейді; ал мұның өзі Жердің орналасқан орнындағы жағдайына байланысты күн мен түннің айналымы; мысалы, күннің шығуы мен батуы, күн мен түннің ұзаруы мен қысқаруы және т.б. осыған ұқсас құбылыстар. Міне, бұлардың бәрін осы ғылым қамтиды.

МУЗЫКА ҒЫЛЫМЫ /47/

Музыка ғылымына келсек, ол жалпы алғанда, әуендердің түрлерін таныстыруды қамтиды; [әуендердің] неден құралатынын, қалай құралатынын және әсері неғұрлым мәнді және неғұрлым кемелді болу үшін қандай болуы керек екенін зерттейді.

Мұндай атаумен ұғынылатын ғылым екеу:

біріншісі - практикалық музыка ғылымы.

(61-бет) Екіншісі - теориялық музыка ғылымы.

Практикалық музыканың қызметі - табиғи немесе жасанды аспаптардан шыққанда, құлақпен қабылданатын әуен түрлерін іздестіру болып табылады.

Табиғи аспаптар - бұл тамақ, кішкене тіл және тамақтағы барлық мүшелер, сонан соң -мұрын.

Жасанды [аспаптар] - бұл сыбызғы, лютня сияқтылар және басқалар.

Музыкант-практик әуендерді, тондарды және әдетте аспаптардың бойынан табылатын барлық қосымша тән қасиеттерді түсіне біледі.

Музыка теориясы музыка жөніндегі білімді ақылмен пайымдалатын нысаналар ретінде береді; әуендерді құрайтын нәрселердің барлығының себептері келтіріледі, бірақ материалды түрде емес, абсолюттік түрде және кез келген аспаптан, кез келген материядан абстракцияланған түрде келтіріледі; [музыка теориясы әуендерді] қандай аспапта, қандай денеде алынғанына қарамастан, оларды жалпы қабылдайды.

Музыка теориясы бес ірі тарауға бөлінеді.

Бірінші тарау осы ғылымды сипаттау үшін қолданылатын негіздер мен бастамалар туралы; бұл негіздерді қолдану әдістері мен осы өнерді зерттеу әдістері қандай екені; бұл өнер қандай және қанша заттардан тұратыны және оны қалай зерттеу керек екені жөнінде баяндайды.

Екінші тарау осы өнердің негіздеріне арналған. Бұл тондарды алу жөніндегі пікірлерді қамтиды: бұл тондар қанша, олар қандай тондар, олардың түрлері қанша екені анықталады; бірінің басқасына қатынастары және осының бәрінің дәлелдемелері түсіндіріледі. Мұнда музыканы алушы, (яғни құрастырушы) [адам] тондардың арасынан қалағанын ала отырып, әуен құрастыруы үшін, оларды төмендетуге көмектесетін тондардың формаларының түрлері мен оларды құрастырудың тәртібі жайлы баяндалады.

Үшінші бөлім мына мәселеге арналған: арнайы даярланған жасанды аспап түрлеріне қарасты негіздерде айтылған пікірлер мен дәлелдемелердің арасындағы сәйкестікті баяндайды және барлық аспап түрлерін береді және олар негіздерде сипатталғанына сәйкес дәрежесі және тәртібіне орай орналастырылады.

Төртінші бөлім әуен тондарының өлшемі болып табылатын табиғи ырғақтардың түрлерін пайымдайды.

Бесінші бөлімде, жалпы, әуен композициясы, содан соң поэзиялық оралымдардағы [поэзия] сатылары мен тәртібіне сәйкес құралған кемелді әуендердің композициясы беріледі; әуеннің кез келген қайсыбір мақсатына қарай өнердің мәнін көрсетеді; алға қойылған мақсатқа жету үшін әуендерді әсерлі және кемелді ететін жағдайлар түсіндіріледі.

САЛМАҚТАР ТУРАЛЫ ҒЫЛЫМ /48/

Салмақтар туралы ғылымға келсек, ол салмақтарға қатысты екі саланы қамтиды.

1) Салмақтарды қарастырғанда, соның мөлшерінің белгілеуіне қарай зерттеу.

2) Бұл - ауыр нәрселерді көтеретін және оларды бір орыннан екінші орынға ауыстыратын аспаптар туралы ілім.

ШЕБЕР ТӘСІЛДЕР ТУРАЛЫ ҒЫЛЫМ /49/

(63-бет) Бұл - бар екендігі математикада дәлелденген барлық нәрсенің айлалары мен әдістері жайындағы ғылым және бұлар жайында жоғарыда табиғи денелерге және бұлардың жаралуы мен актуальды қалпына байланысты пікірлер мен дәлелдемелерде ескерілген. Ал бұл дегеніміз жоғарыдағы ғылымдардың бәрі сызықтарды, жазықтықтарды, геометриялық; денелерді, сандарды және табиғи денелерден абстракцияланған тек ақылмен пайымдалатындар ретінде осы салаға жататын нәрселерді қарастырады дегенді білдіреді. Табиғи және сезіммен қабылданатын денелерде ерік пен өнердің көмегі арқылы осыларды жасап, өмірге келтіру барысында бұл ғылым сезіммен қабылданатын субстанциялар мен денелерде қалай болсын және қандай болмасын әйтеуір бір жолмен өздерінде осыны бекітуге кедергі келтіруге қабілетті жағдай, яғни бұларды бекіткілері келгенде дәлелдермен бекітілгендегі сияқты жағдай тумай тұрып, олардың іске асуын және бір-бірімен салыстырылуын басқаратын күшке мұқтаж болады. Дегенмен, [бұл ғылым] табиғи денелерді бұлардың бойынан қалаған нәрселерді алу үшін дайындауға және оларға кедергілерді жоюға бейімделуіне мүмкіндік беруге мұқтаж.

Шебер тәсілдер туралы ғылымдар бұларды өнер арқылы жүзеге асыру үшін және табиғи, сондай-ақ сезіммен қабылданатын денелерде актуальды өмірге келтіру үшін бейімделудің шаралары мен тәсілдерін танудың әдіс - амалдарын көрсетеді.

[Бұл ғылымдардың] ішінен "сандық айла-амалдарды" айтуға болады. Мұндайлар толып жатыр: [мысалы], (64-бет) біздің заманымыздың адамдарының арасында "Әл-джәбр уә әл-муқабалә" /50/ деген атаумен белгілі және соған ұқсас ғылым. Бірақ бұл ғылым арифметика мен геометрия үшін ортақ ғылым, мұнда сандарды шығару үшін қажетті әдістер беріледі; бұлардың кейбіреулері Евклидтің рационалды және иррационалды сандар үшін оның "Бастамалар туралы" кітабының оныншы тарауында берілген негіздерінде бұрын да қолданылған; ал кейбіреулерін ол бұл жұмысында келтірмеген.

Бұл рационалды және иррационалды шамалардың бір-біріне қатыстылығы бір сандардың басқа қатынасы сияқты болғандықтан әрбір сан рационалды және иррационалды шамаларға тең болып табылатындығына байланысты. Егер шамалардың қатынасына тең сандар табылып жатса, онда сәйкесінше сандардың әйтеуір бір тәсілмен шығарылатындығы анықталады. Сондықтан кейбір сандар рационалды сандарға, ал басқалары иррационалды шамалар үшін иррационалды сандарға айналады.

Бұлардың ішінен геометриялық айла-амалдарды айтуға болады. Олардың саны көп:

мысалы, мұның арасында - құрылыс өнері бар, мұның ішінде - денелердің әрқилы түрлерінің аудандарын өлшегенде қолданылатын айла-амалдар бар;

Мұнда астрономиялық аспаптар, музыкалық аспаптар және садақ, қарудың басқа да түрлерін жасау сияқты көптеген практикалық өнерде қолданылатын шебер тәсілдер де осы ғылымға жатады.

(65-бет) Бұған алыста тұрған бақылауға алынған заттардың ақиқат жағдайын білу үшін біздің көзімізді соған бағыттайтын аспаптарды жасау барысында оптикалық шебер тәсілдер де, сондай-ақ айналарды жасау өнері және осыларды сәулелерді бұру, шағылыстыру немесе сындыру үшін сәулелер түсетін жерге орнату өнері де жатады. Мұнан тұтандырғыш айналарды күн сәулелерін шағылыстыратын жерге орналастырып, ол сәулелерді басқа денелерге бағыттау нәтижесінде пайда болатын тұтандырғыш айналар өнері және солардың шебер тәсілдері туындайды. Сондай-ақ бұған көптеген қолөнер түрлерінде қолданылатын таңғаларлық ыдыстар мен аспаптар жасаудың шебер тәсілдері жатады.

Міне, осының бәрі және осы тектестер шебер тәсілдер туралы ғылымды құрайды. Олар денелер, формалар, жағдайлар, тәртіп және өлшеуіштерге қатысты қолданысын табатын практикалық азаматтық өнерлердің негізі болып табылады. Мысалы, құрылыс, өнерде, ағаш ұсталығында. Математика және оның түрлері, міне, осындай.

IV тарау

ТАБИҒИ ҒЫЛЫМ ЖӘНЕ ИЛЛӘҺИ (ҚҰДАЙЫЛЫҚ)

ҒЫЛЫМ ТУРАЛЫ /51/

Физика/52/

Табиғи ғылым табиғи денелерді және осы денелерде болатын акциденцияларды /53/ қарастырады; ол сол денелердің және бұларға тән акциденциялардың не нәрседен, ненің арқасында және нe үшін бар болатынын айқындайтын заттарды түсіндіреді.

Денелер жасанды және табиғи болып келеді /54/.

Жасанды денелер: мысалы, шыны, семсер, төсек. Жалпы, болмысы өнердің арқасында және адам еркінен шыққан нәрселер.

Ал табиғи денелер - бұлар болмысы өнердің және адам еркінің қатысынсыз болған нәрселер: мысалы, аспан, Жер және осы екеуінің арасындағылар, өсімдіктер және хайуанаттар.

(68-бет) Бұл жағдайларда табиғи денелердің хәлдері жасанды денелердің хәлдеріне ұқсас: бұл - жасанды денелерге жасанды денелерден туындайтын хәлдер тән деген сөз, себебі бұлардың ішінде жасанды денелер пайда болатын нәрселер орналасқан; табиғатта мынандай нәрселер кездеседі, олардың бірі - нәрселер, яғни осы нәрселердің арқасында сол денелер өмір сүретін нәрселер бар да және осы нәрселер үшін сол денелер өмір сүретін нәрселер бар. Жасанды денелерде олар табиғи денелерге қарағанда анығырақ көрініс табады.

Пайда болуы табиғи денелерге тән қалып: мысалы, киім-кешектегі әсемдік, семсердің жалтылдауы, шынының мөлдірлігі және төсектің нақыштары.

Жасанды нәрселер не үшін болады дегенде, ол нәрселер соларды жасағанда алға қойылған мақсаттар мен міндеттер үшін жасалған делінеді; мысалы, киім, оны кию үшін жасалған; семсер жаумен шайқасу үшін; төсек жердің сызынан құтылу үшін немесе төсекті жасағанда қандай мақсат көзделгеніне қарай жасалған; ал шыны басқа ыдысқа салған жағдайда көрінбей қалатындықтан, нәрсені көрсетіп сақтау үшін.

Ал енді осы жасанды денелердегі акциденциялардың қандай мақсаттар мен міндеттер үшін болатынына келсек. Мысалы, киімнің әсемдігі оны әдемі етіп көрсету үшін, семсердің жалтырауы жауды қорқыту үшін, төсектің өрнегі оның сыртқы түріне сән беру үшін, шынының мөлдір болуы - ішіндегі нәрселер көрініп тұру үшін.

Жасанды денелердің бар болуы соларды жасаушы, болдырушылардың арқасында: мысалы, ағаш ұстасының арқасында төсек жасалынады және семсер соғушының арқасында семсер соғылады.

Жасанды денелер ненің арқасында болады деген нәрселерге келсек, әрбір жасанды дене екі нәрсенің арқасында болды. Мысалы, семсердің құрамына келсек, семсердің семсер болған болмысы екі нәрсеге байланысты: өткірлігіне және темірге.

(69-бет) Өткірлігі - бұл оның формасы мен құрылымы /55/, осылардың аркасында ол өз іс-әрекетін жасайды.

Темір - бұл оның материясы мен субстанциясы /56/ және ол (семсердің) формасы мен құрылымын көрсетуші.

Киім-кешектің де бар болуы екі нәрсенің аркасында: жіптің арқасында және арқаудың өрмекпен тоқылуы нәтижесінде. Тоқымасы - оның құрылымы мен формасы, ал жібі сол тоқыманы жасаушы оның субстанциясы мен материясы болып табылады.

Сондай-ақ төсек те екі нәрсенің арқасында жасалған: тік бұрыштылығы мен ағаштың арқасында. Тік бұрыштылығы - оның құрылымы мен формасы, ал ағаш оның материясы бола отырып, оның тік бұрыштылығын көрсетуші болып табылады.

Басқа да күллі жасанды денелерде дәл осылайша осы екі нәрсені біріктіргенде, бұлардың әрқайсысының өмірдегі актуальдылығы, оның кәмілдігі және мәні жүзеге асады. Олардың әрқайсысы жасайды немесе жасалынады, қолданады немесе, егер формасы материяда жүзеге асатын болса, сол формасының аркасында ол дене өзінің кызметін атқаратын істе қолданылады. Осылайша, семсер өзінің қызметін өткірлігінің арқасында орындайды; өрмек жіп арқау жіппен айқастырылып тоқылғанда киімнен пайда келеді. Қалған жасанды денелердің де жағдайы дәл осындай.

Ал енді табиғи денелердің жайына келсек, олардың әрқайсысы қайсыбір мақсат және міндет үшін өмір сүреді.

Дәл осылайша, табиғи денелерге тән кез келген жағдай мен акциденция қандай да болсын мақсат пен міндет үшін өмір сүреді. Әрбір дененің және әрбір акциденцияның әрекет етуші және жасаушы себептері болады және олар өздері осы себептерден пайда болады. Табиғи денелердің әрқайсысының өз болмысы мен мәнінің болуы екі нәрсенің арқасында:

(70-бет) біріншісі - семсердің өткірлігінің семсерге қатынасы, яғни табиғи дене формасына қатынасы сияқты қатынасынын арқасында.

Екіншіден, семсер жасалған темірдің семсерге қатынасы сияқты, яғни табиғи дене материясына, формасының негізі болып табылатын оның субстанциясына қатынасы сияқты қатынастың аркасында. Алайда, семсердің, төсектің, киімнің және басқа да жасанды денелердің формасы мен субстанциясын көзбен қамтып, сезіммен танып-білуге болады. Мысалы, семсердің өткірлігі мен семсер жасалған темірді, төсектің тік бұрышты формасын немесе төсек жасалған ағашты.

Ал табиғи денелерге келсек, олардың формалары орасан үлкен, материялары сезіммен танғысыз болып келеді, сол себептен де олардың болмысы бізге силлогизм мен дәйекті дәлелдемелер арқылы расталады.

Бірақ кей жағдайда көптеген жасанды денелердің де сезіммен танылатын формасы болмайды; мысалы, шарап: бұл жасанды жолмен алынған дене болса да, оның мастықты тудыратын күші сезіммен танылмайды; оның мұндай күшінің бар екені тек соның әсерінің нәтижесінде ғана білінеді; бұл күш шараптың формасы мен құрылымы болып табылады; оның шарапқа қатынасы [семсердің] өткірлігінің семсерге қатынасы сияқты, себебі осы күштің арқасында шарап өзінің әсер етуін іске асырады. Дәрігерлік өнерінде қолданылатын күрделі дәрі-дәрмектер де осы сияқты; мысалы, удың уытын қайтаратын дәрілер және тағы басқалары; бұлар денеге дәрі-дәрмектердің бір-бірімен қосылған кезде, өздерінің құрамында пайда болатын күш арқылы әсер етеді және бұл күштер сезім арқылы танылмайды; бірақ осы күштерден туындайтын әсерлерді сезінуге болады. Осылайша, әрбір дәрі тек екі нәрсенің арқасында дәріге айналады:

(71-бет) осы дәрілердің құрамында нәрселердің қоспасының арқасында және бұл дәрілердегі әсер етуші күштің арқасында: қоспа - оның материясы, ал дәріге өз әсерін іске асыртатын күш - оның формасы. Егер дәріден осы күшті алып қойса, онда ол енді дәрі болмайды; бұл, мысалы, семсердің өткірлігін жойса, оның семсер болмайтыны сияқты, сондай-ақ киімнен арқауы мен өрмекпен тоқылуын тарқатып тастаса, онда ол киім болудан қалады.

Осы мысалдан табиғи денелердің формалары мен материясын түсіну қажет. Олар сезіммен қабылданбайтын болса, олар материя ретінде анықталады. Олардың формалары сезіммен қабылданбайтындықтан, олар [сезіммен қабылданбайтын] жасанды денелердің субстанциясы мен формасы сияқты болады; бұл көздің денесі және көруді болдыратын оның күші секілді, сондай-ақ қолдың денесі және оның қайрат тудыратын күші сияқты. Әрбір дене мүшесі де осы сияқты, сондай-ақ көздің күші де көрінбейді. Сондай-ақ осы күштердің ешқайсысы да сезімдердің біреуімен де сезілмейді, тек ақылмен танылады; табиғи денелердегі басқа күштер форма және сыртқы бейнелері деп аталып, олар табиғи денелердің сыртқы бейнелеріне ұқсату жолымен алынады. Құрылым, форма және сыртқы бейне халық арасында жасанды денелердің түрлерін көрсету үшін қолданған синоним атаулар болып табылады; табиғи денелерге және жануарларға тән заттар мен күштердің атауларын ұқсаттыру жолымен жасанды денелердің формалары мен сыртқы бейнелеріне көшірілді, ауыстырылды, өйткені өнерде аты белгілі нәрселерді әдетте халық осыларға ұқсас нәрселерге көшіреді. Денелердің субстанциясы мен формалары, осыларды жасаушы мен олардың өмір сүру мақсаттары денелердің негіздері деп аталады. Ал егер олар денелердің акциденциялары болса, онда олар денелердің акциденцияларының негіздері деп аталады.

Табиғи ғылым табиғи денелерді олардың қайсысы айқын болмыс болып табылатындығы жағынан зерттейді. Ол әрбір табиғи денеде оның субстанциясын, формасын және жасаушысын, сол дене қандай мақсат үшін өмір сүретінін зерттейді. Сондай-ақ оның акциденциясың, олардың мәні неде екенін, бұлардағы әрекет етуші нәрселерді және осы акциденциялар қандай мақсат үшін әрекет ететінін зерттейді. Осылайша, бұл ғылым табиғи денелердің негіздері мен олардың акциденцияларының негіздерін береді.

Табиғи денелер жай және күрделі болып келеді; жай табиғи денелер - бұлар басқа денелердің көмегінсіз өмір сүре алатындар, ал күрделі табиғи денелер - бұлар өмір сүруі үшін басқа денелерді керек ететіндер; мысалы, жануарлар мен өсімдіктер.

Табиғи ілім үлкен-үлкен сегіз бөлімге бөлінген:

Бірінші бөлім - барлық жай және күрделі табиғи денелерді біріктіретін нәрсенің бәрін олардың негіздері мен осы негіздерден туындайтын акциденцияларды зерттеу.

(73-бет) Екінші бөлім - жай денелерді зерттеу, өмірде осылар бар ма? Егер бар болса, олар қандай бөліктерден тұрады? Олардың саны қанша? Содан соң күрделі денелердің элементтерін зерттеу беріледі; бұл күрделі денелер осылардың болмысын білдіретін жай денелерде кездеседі ме, әлде бұлар жай денелерден тыс денелер ме? Ал егер күрделі денелер жай денелерде болса және олар жай денелерден тыс қарастырылмаса, онда олардың бәрі осындай ма, әлде кейбіреулері ғана ма? Ал егер кейбіреулері ғана болса, онда атап айтқанда қайсылары; осыдан соң барлық жай денелер қатысатын нәрселер зерттеледі; олардың қайсылары күрделі денелердің элементтері, ал қайсылары негіздері болып табылатыны және қайсылары элементтері болып табылмайтыны зерттеледі; содан соң қандай негіздер мен акциденциялар элементтер болып табылатыны тізбектеледі.

Үшінші бөлімінде жалпы табиғи денелердің пайда болуы мен жойылуы және осыған байланысты нәрселерді зерттеу; элементтердің қалай пайда болатынын және жойылатынын және осылардан күрделі денелердің қалай пайда болатынын зерттеу, сондай-ақ осының бәрінің негіздері беріледі.

(74-бет) Төртінші бөлім - акциденциялардың негіздерін және күрделі [элементтерден шығатын] күрделі денелерді емес, тек қана элементтерді сипаттайтын енжар қабылдаулардың негіздерін зерттеу.

Бесінші бөлімде - элементтерден құралған күрделі денелерді зерттеу; олардың бөліктері бір текті және әр текті болады; олардың бір текті бөліктері [күрделі денелердің] әр текті бөліктеріне негіз болатындары; мысалы, ет және сүйек секілді; ал табиғи денеде мүлдем әр текті бөліктен тумайтындары да болады; мысалы, тұз, алтын, күміс; сонан соң барлық күрделі денелерді ненің біріктіретінін қарастыру; сонан соң денелердің бөліктері әр текті бөліктен тұратынына немесе ондай бөліктерден тұрмайтындығына қарамастан, денелердің бір текті бөліктерін ненің біріктіріп тұратынын зерттеу.

Алтыншы бөлім - бөліктері әр текті бөліктер емес, бір текті бөліктер болып табылатын күрделі денелерді ненің біріктіріп тұратынын зерттеу; бұл тастар және олардың түрлері сияқты минералды денелер және минералды заттардың түрлері мен осылардың әрбір түрін сипаттайтын денелер.

Жетінші бөлім - өсімдіктердің түрлерін ненің біріктіретінін және осылардың әрқайсысының сипаттамасын зерттеу және бұл бөлім әр текті бөліктерден тұратын күрделі денелерді зерттейтін екі бөлімнің біріншісі.

Сегізінші бөлім - хайуандардың түрлерін ненің біріктіретінін және осылардың әрбір түрінің сипаттамасын зерттеу, жөне бұл әр текті бөліктерден тұратын күрделі денелерді зерттейтін екінші бөлім.

Табиғи ілім осы денелердің әрбір түрі бойынша осылардың негізін және осы негіздерге тән акциденцияларды көрсетеді. Міне, бұл табиғи ілім туралы, оның тараулары және осы тараулардың әрқайсысы туралы бар барлық нәрсе.

МЕТАФИЗИКА /57/

Илләһи (құдайылық) ғылым үш бөлікке бөлінген:

Біріншісінде [дүниеде] бар заттарды және [өмірде] бар болғандықтан осылармен болатын нәрселерді зерттейді.

Екінші бөлімінде теориялық жеке ғылымдардың, яғни әрқайсысы әлдебір ерекше мәнді қарастыру үшін жекеленіп шығатын ғылымдардың; мысалы, логика, геометрия, арифметика және тағы басқа осы ғылымдарға ұқсас барлық ғылымдардың негіздерінің дәлелдемелерін зерттейді. [Осы екінші бөлімі] логика ғылымының негіздерін, математикалық ғылымдардың негіздерін, табиғи ғылым негіздерін зерттеп, осылардың расталуын және мәндерінің түсіндірілуін көздейді. Сондай-ақ осы ғылымдардың негіздері жөнінде қадым замандағылардың айтқан қате толғамдары тізіп көрсетіледі; мысалы, нүкте, бірлік, сызықтар мен жазықтықтар әлдебір субстанциялар болып табылады және бір-бірінен ерекшеленеді дейтін кез келген гипотезалары; сондай-ақ ғылымдардың негіздері туралы осы тектес болжамдар осы бөлімде жазғырылып, олардың қате екендігі түсіндіріледі.

Үшінші бөлімде - денелер болып табылмайтын және денелерде болмайтын дүниеде бар нәрселер зерттеледі: ең әуелі олар жөнінде осылар бар ма әлде жоқ па екендігі зерттеледі. Олардың бар екендігі дәлелденіп, содан соң олардың көп пе, әлде көп емес пе екендігі қарастырылады. Олардың көп екендігі дәлелденіп, сонан соң олардың ақыры бола ма, әлде жоқ па екені зерттеледі. Ақыры болатыны дәлелденіп, сонан соң олардың жетілу дәрежесі бәрінде бірдей ме, әлде түрліше ме деп зерттеледі. Олардың жетілуінің түрліше екендігі дәлелденеді; содан кейін бұлар көпшілігінде жетілмеген күйлерінен кемелдікке қарай көтеріле береді, ал аса кемелдісі осы иерархияның соңында орналасады және Онан асқан кемелді ештеңе бола алмайды және нақ мұндай дәрежедегі болмыстан басқа ешбір нәрсе иелене алмайды деп дәлелденеді; Оған өзіне тең келетін де, қарама-қарсы тұратын да еш нәрсе жоқ; бұл - Бастама, яғни мұнан бұрын басқа бастама болуы мүмкін емес; мұнан бұрын және мұнан ежелгі ештеңе болуы мүмкін емес; бұл өзі-өзінің болмысын абсолютті түрде қайсыбір нәрседен тудыра алмайтын мән; Ол - жалғыз және Ол - ең әуелгі, Ол абсолют түрде тек өзі ғана бәрінен де бұрын болады; Ол, [яғни илләһи ғылым] дүниеде бар барлық нәрселер болмыста Сонан кейін келеді деп сипаттайды. Ол өзінен басқа кез келген нәрсеге болмыс беретін Бірінші болмыс; Ол өзінен басқа кез келген нәрсеге бірлік беретін Әуелгі Бірегей. Ол өзінен басқа ақиқат болып табылатын нәрсеге (77-бет) ақиқат беретін Ақиқат; және [илләһи ғылым] осыны Оның қалай беретінін хабарлайды; Онда қай жағынан болмасын, көпшілдік мүлдем жоққа шығарылады. Бірегей, нарықты немесе ақиқат деп аталып жүрген барлық басқа нәрселермен салыстырғанда, Ол есімі мен мағынасы жағынан Бірегей, есімі мен мағынасы жағынан жоғарғы мән, есімі мен мағынасы жағынан Ақиқат болып табылады. Сонан соң [илләһи ғылым] осы қасиеттердің иесі, кімге сену керек болса, сол өзі Алла деп түсіндірген, даңқы асып, ұлықтығы арта берсін және аты қасиетті бола берсін Оның. Содан соң ол Алла жазмыш еткендерінің бәрі орындалуы үшін қалған барлық нәрсені мұқият зерттейді; Бұдан әрі [илләһи ғылым] Онан дүниедегі бар заттар қалай пайда болатынын және Онан болмыс қалай туындайтынын түсіндіреді. Бұдан әрі ол дүниедегі бар заттардың сатыларын, осы заттар сол сатыларға қалай жететінін, олардың әрқайсысы өздері орналасқан сатыны иеленуге не үшін лайықты екенін зерттейді; біреулерінің басқаларымен байланысын, олардың тәртібін және осы байланыс пен тәртіптің бар болуының себептерін түсіндіреді; бұдан әрі Алланың, даңқы асып, ұлықтығы арта берсін Оның, дүниедегі бар заттардағы қалған басқа әрекеттерін солардың бәрінің орындалуын бақылау үшін зерттейді; ол [ғылым] осының бәрінде әділетсіздіктің, кемістіктің, қайшылықтың, тәртіпсіздіктің және үйлесімсіздіктің болмайтынын түсіндіреді және жалпы, осының бәрінде кемшіліктер де, қателіктер де жоқ. Содан соң, бұл ғылым Аллада (даңқы асып, ұлылығы арта берсін Оның), Оның әрекеттерінде және Оның жаратқан нақты заттарында кемшіліктер бар-мыс деп жорамалдайтын қате пікірлерді жоққа шығарады; илләһи ғылым осының бәрін ақиқат ғылымды түсіндіретін дәлелдеу жолымен теріске шығарады; ал бұл ғылымға адам күмән келтіре алмайды және ол мұнан мүлдем тайқи да алмайды.

V тарау

АЗАМАТТЫҚ ҒЫЛЫМ, ФИҚҺ ІЛІМІ ЖӘНЕ КАЛӘМ ІЛІМІ

Азаматтық ғылым /58/

(79-бет) Азаматтық ғылымға келсек, ол әрекеттердің түрлері мен еріктен туған жүріс-тұрысты; осы әрекеттер мен жүріс-тұрысты қалыптастыратын қасиеттерді, ниет-құлықты туа біткен сапалар мен мінездерді зерттейді; осылардың жасалу мақсаттарын зерттейді; бұлар адамда қандай болу керек, адамның бойында қандай түрде болуы тиістілігіне қарай олар адамда қалай орналасуы керектігін зерттейді.

Мақсаттардың ішінен осы әрекеттер үшін жасалып, сәйкес мінез-құлық тудыратын түрлерін ерекше айтамыз; [бұл ғылымда] осылардың қайсысы шын бақыт, ал қайсысы ақиқатында осылай болмаса да қиялдағы бақыт болып табылатыны анықталады. Шындығында бақыт болып табылатын нәрсенің немесе шынайы бақыттың бұл өмірде болуы мүмкін емес; бірақ ол осы өмірден келетін басқа өмірде, яғни о дүниеде болады; ал байлық, дәреже, рақат секілді қиялдағы байлық - бұлар осы өмірдегі мақсаттар ғана; ["мадани" ғылым] осы әрекеттер мен мінез-құлықты ажыратып қарайды және шындығында бақыт дегеннің не екенін түсіндіреді: [бақыт] деген бұл игілік, рақат және лайықтылық, ал осыдан басқаның бәрі зұлымдық, жексұрындық және күнәкарлық.

Адамның бойында осылардың болуына негіз ретінде белгілі бір тәртіптегі қалалар мен халықтарға тән, бірге пайдалынатын лайықты әрекеттер мен мінез-құлықтар болып табылады, ал бұлар болса, тек басқару болған жерде ғана іске асады; осы басқару арқылы қалалар мен халықтар арасында әлгіндей әрекеттер, мінез-құлықтар, сапалар, қасиеттер мен ниет-қылықтар мүмкін болды; сондай-ақ бұл басқару осылар жоғалып кетпес үшін, қолөнер мен халықтар арасында осы қасиеттерді сақтауға тырысады. Мұндай басқару қандай да болсын бір жұмысты немесе соны нығайту үшін және осыларда нығайып, бекітіп үлгерген нәрсені сақтау үшін әрекеттер туғызатын қабілетті болған жерде ғана орын алады; міне, бұл шұғылданатын жұмыс монархия және мемлекет немесе адам не деп атаса өз еркі біледі; ал саясат болса, осы жұмыстың негізі.

(81-бет) Басқарудың екі түрі болады: басқарудың бір түрі шындығында бақытқа жеткізетін әрекеттерді, мінез-құлықты, ерік қасиеттерін нығайтады және бұл ізгі басқару болып табылады. Осындай басқаруға бағынатын қалалар мен халықтар ізгі қалалар мен халықтар болып табылады. Басқарудың екінші түрі қалаларда шындығында бақыттар болып табылмайтын қиялдағы бақытқа қол жеткізетін әрекеттер мен қасиеттерді нығайтады, мұндағы басқару наданшылық басқару болып табылады; бұл басқару көптеген түрлерге бөлінеді және олардың әрқайсысы көздеген және ұмтылған мақсатына қарай аталады; ол сондай-ақ осы басқаруда көзделген мақсаттар мен міндеттер болып табылатын нәрселерге байланысты бөлінеді: егер басқару байлықты көздесе, онда бұл опасыз басқару деп аталады; егер ол дәрежені көздесе, онда бұл - мансапқорлық басқару; егер екеуінен басқа басқару болса, онда ол өздерінің мақсаттарына байланысты басқаша аталады. Ол ізгі мемлекеттік басқару екі күштен тұратынын анықтайды: біріншісі - күллі заңдардың күші. Екіншісі - адамның азаматтық істердегі ұзақ практиканың арқасында, өзіне бағынған қалалардағы мінез-құлықтар мен басқару тәжірибесінің арқасында және ұзақ уақыт бойғы тәжірибе мен бақылау негізінде қол жеткізген дағдының арқасында жинайтын күші; бұған мысал, медицинадан табамыз; дәрігердің кемелді емшіге айналуы екі күштің арқасында: (82-бет) Біріншісі - күллийаттар (универсалиялар) және медицина кітабынан алынған заңдар күші.

Екіншісі - дертпен байланысты медицина істерінде ұзақ практиканың және ұзақ тәжірибеден туындайтын дағдының, сондай-ақ адамның денесін бақылаудың нәтижесінде жинақталатын күш. Осы күштің арқасында дәрігер әрбір организмге, оның кез келген хәліне сәйкес қажетті дәрілер мен емді анықтай алады. Мемлекеттік істің жағдайы дәл осындай: мемлекеттік басқару кез келген жағдайға, кез келген хәлге, кез келген қалаға, кез келген уақытқа сәйкес өз істерін осы күш пен тәжірибенің арқасында анықтай алады.

Азаматтық философия әрекеттерді, мінез-құлықты, ерік қасиеттерін және өзінің зерттеу шеңберіне енетіндердің бәрін зерттей келе, жалпы заңдарды береді және оларды анықтауда кез келген хәліне, кез келген уақытына сәйкес олар қалай, қандай нәрсемен және қанша нәрсемен анықталатынының суреттемесін береді; бірақ соңғыларын анықтама бермей қалдырады, өйткені басқа күшті актуальды анықтау мұның әрекет ету аясына енбейді; ол бұған тек қосымша ғана бола алады. (83-бет) Сондықтан [анықтамалары] сәйкес келетін жағдайлар мен оқиғалар анықталмаған және олар белгісіз болып келеді. Бұл ғылым екі бөлімнен тұрады:

Бірінші бөлімінде бақытты түсіндіру және шынайы бақыт пен қиялдағы бақыт арасындағы айырмашылық қамтылады; сонан соң қалалар мен халық ішінде таралған әрекеттер, жүріс-тұрыс, мінез-құлық және жалпы ерік қасиеттері тізіп көрсетіледі және осылардың қайырымды және қайырымсыздары ажыратылады.

Екінші бөлімі қалалар мен халықтарда мінез-құлық пен ізгі қасиеттерді ұйымдастыру әдісін қамтиды және ізгі жүріс-тұрыс пен істерді нығайтатын беделді әрекеттерге түсіндірме береді, сондай-ақ осы екінші бөлім қала тұрғындарын және әлгілер де реттеліп және нығайтып үлгерген нәрселерді сақтайтын әрекеттерді ұйымдастырады; сонан соң бұл бөлімде ізгі мемлекеттік басқарудың түрлері тізіліп, олардың қанша екені және бұлардың әрқайсысының қандай екені көрсетіледі; осылардың әрқайсысы жасайтын әрекеттер тізіп айтылады және бұлардың әрқайсысы өздерінің қол астындағы қалалардың тұрғындары мен халықтар арасында өз мақсаттарына жету үшін осы қалалар мен халықтарда нығайып алу мақсатында қандай заңдар қолданылатыны көрсетіледі; сондай-ақ осы әрекеттердің бәрі, жүріс-тұрыс және қасиеттер ізгі қалалардың кеселдері іспеттес екені анықталады, ал мұндай мемлекеттік билік істеріне және олардың жүру барысына келсек, олар ізгі мемлекеттік билік істерінің кеселдері болып табылады.

Осы билікке бағынған қалаларды сипаттайтын әрекет ету образы мен қасиеттерге келсек, олар ізгі қалалардың кеселдері тәріздес; сонан соң [бұл бөлім] ізгі әрекеттер мен басқарудың надан қалаларға тән әрекеттер мен басқаруға айналуына осыдан бұрын бөгет жасамаған қанша себептер мен мүмкіндіктер болғанын тізіп береді; (84-бет) мұнымен қоса [бұл бөлім] ізгі қалалар мен басқаруды бұзылудан және ізгі емес қалаға айналудан сақтайтын әрекеттердің түрін тізеді. Сондай-ақ ол ізгі емес қалаларды бұрынғы қалпына келтіру үшін, қалалардың ізгі емес қалаларға айналуына қарсы қолдануға болатын басқару түрлерін, айла-амалдарды тізіп береді; сонан соң ізгі мемлекеттік басқару қанша нәрседен тұратыны, солардың ішінен теориялық және практикалық ғылымдардан не кіретіні және бұларға қалалар мен халықтар арасындағы ұзақ уақыт бойы жалғасқан әрекеттерден туындаған тәжірибеден шығатын күштің, яғни кез келген қоғам немесе кез келген қала, немесе кез келген халық және кез келген жағдай мен кез келген оқиғаға сәйкес әрекеттерді, жүріс-тұрысты және қасиеттерді анықтау үшін жақсы жағдай жасау қабілетінің қосылатыны түсіндіріледі. [Бұл бөлім] ізгі қала басшылары заман аясында бірінің орнын бірі басқанда, бірдей шарттарды ұстанса, яғни соңғысы алдыңғының билеу барысында қолданған шарттары мен жағдайларын ұстанатын мұрагер болып қала берсе, және бұлардың орын ауысуы үздіксіз және бірізді болса, қала бұрынғысынша ізгі күйінде қала беретінін, ізгі емес қалаға айналмайтынын түсіндіреді; сондай-ақ басшылардың билігі үздіксіз болу үшін не істеу керек екенін түсіндіреді; [Бұл бөлім] патшалар мен басқа да [билеушілердің] балаларының қазіргі билеушіден кейін билікті алуға лайықты ету үшін оларға қандай табиғи шарттар мен жағдайлар жасау керектігін түсіндіреді; сондай-ақ бойында мұндай табиғи қабілеті бар баланы қалай тәрбиелеу керектігі және оның билікті қолына алып, кемелді патша болуы үшін ненің көмегімен тәрбиелеу керек екенін түсіндіреді (85-бет). Мұнымен бірге, кімде-кімнің ел басқаруы надан болса, олар патша болуға мүлдем тиісті емес; өздерінің жағдайларында, әрекеттерінде, басқаруында олар не теориялық, не практикалық философияға мұқтаж емес; алайда олардың әрқайсысы өздерінің билігіндегі қала мен халық арасында көздеген мақсаттарын осы тектес іс барысында алынатынына тәжірибе арқылы жүзеге асыра алады; оның бойында туа біткен тамаша қабілеті, яғни өзінің мақсат еткен игілігіне - жан рақаты мен мансаптарға және т.с.с. нәрселерге жету үшін өзіне қажетті әрекеттерді меңгеру қабілеті орын алған кезде, ол игіліктерді иемденудегі өз мақсатына жетеді, сондай-ақ оның өзінің алға қойған мақсатындай мақсатты көздеген бұрынғы билеушілерге асқан шеберлікпен еліктеуі де осыған жатады.

Фиқһ ілімі

Фиқһ өнері /59/ - адамға шариғаттағы /60/ анықталған, айқындалған нәрселермен салыстырғанда, шариғаттағы әлі анықтала қоймаған кез келген нәрсені анықтап, баға беруге және қайсыбір халық арасында соның өзі үшін шығарылған заңды - шариғатты сол заңның өзінің мақсатына сай дұрыстау жолдарын зерттеуге мүмкіндік береді. (86-бет) Әрбір діннің өз көзқарастары және өз іс-әрекеттері бар:

Көзқарастар, мысалы, Алланың құдіреттілігін дәріптейтін, оның бейнесін сипаттайтын немесе басқа да нәрселер жөнінде қағида ұсынатын көзқарастар.

Ал әрекеттер - бұлар Алланың мәртебесін көтеретін әрекеттер және қалаларда келісімдер жасауға көмектесетін әрекеттер. Сондықтан фиқһ ілімі екі бөлімнен тұрады: бір бөлігі -көзқарастар туралы, екінші бөлігі - әрекеттер туралы.

Каләм ілімі

Каләм өнері /61/ адамға діннің негізін салған кісінің анықтап кеткен белгілі бір көзқарастары мен әрекеттерін қорғауға, сондай-ақ осыларға қайшы келетіннің бәрін пайымдаулар арқылы теріске шығаруға мүмкіндік береді. Бұл өнер де екіге бөлінеді:

Бірінші бөлімі - көзқарастар туралы, екіншісі әрекеттер туралы.

(87-бет) Бұл өнер фикһ емес, себебі фиқһ мұсылман дінінің негізін салушы бекіткен көзқарастар мен әрекеттерді ұстанады және осыларды өзіне негіз етіп, одан өзіне қажетті нәрсенің бәрін алады.

Каләм ілімінің білгірі (мутакәллим) фақиһтің /62/ негіз ретінде қолданатын қағидаларын бекіте түседі және ол бұл қағидалардан өзге басқа бір нәрсені ойлап шығарып жатпайды.

Егер қайсыбір адамның бойында осы екі іске бірдей қабілеті болса, онда ол фақиһ-мутакәллим болып табылады және ол өз қағидаларын мутакәллим ретінде қорғаса, фақиһ ретінде соларды зерттейді.

Діни сенімді қорғау үшін қажетті әдістер мен көзқарастарға келсек, мутакәллимдер қауымы діндердегі көзқарастарды және олардың қағидаларын адамдық көзқарастармен, пайымдаулармен, ақылмен қорғауға болмайды деген тұжырыммен қорғау керек дейді, себебі ол [діни] көзқарастар тәңірлік адамдардан алынғандықтан, олар неғұрлым биік сатыда тұр, сондай-ақ ол сенімдерде сырын түсіну үшін адам ақылы әлсіз және кемелсіз болатын тәңірлік құпиялар болғандықтан.

Нақ осы сияқты адамның дінді түсінуінің жолы - аян, ал бұл аянды ол өзінің ақылымен тани алмайды, себебі оның ақылы бұл үшін өте әлсіз; бұлай болмаған жағдайда, яғни егер адам өзінің білетінін немесе ойлана отырып, өзінің ақылымен жете алатынын анықтай алса, онда аянның мән-мағынасы да, пайдасы да болмас еді. Егер бұл осылай болатын болса, онда адамдар өз ақылдарына жүгініп, пайғамбарлықты да, аянды да қажет етпес еді. Бірақ олармен (адамдармен) мұндай нәрсе болмайды, (88-бет) себебі діндерді негіздейтін ілімдердегі кез келген нәрсені түсінуге біздің ақылымыз жетпейді; сонан соң тек бұл ғана емес, сондай-ақ біздің ақылымыз жазғыратын нәрсенің бәрі және өзіміздің арамызда көбінесе аса қатты жазғырылатын нәрсенің бәрі аса пайдалы болып табылады; сондықтан діннің келтіретіндері мен ақылдың жазғыратындары және қиялдың негізсіз деп табатыны шындығында сөгетіндей де, абсурдты да емес, керісінше, тәңірлік ақылда дұрыс болып табылады.

Шындығында, адам өзінің адамдық табиғатында кәмілдіктің шегіне жетсе де, тәңірлік ақыл иесіне қарағандағы оның дәрежесі жас баланың, жасөспірімнің немесе тәжірибесіз адамның кәмелетті адамға қарағандағы дәрежесіндей. Осылайша көптеген жас балалар мен тәжірибесіз адамдар өз ақылдарына жүгініп, шындығында ұят емес болып есептелетін және олардың өздері мүмкін емес деп санайтын, бірақ мүмкін болып табылатын көп нәрселерді жоққа шығара алады. Адамдық ақыл кемелдігінің шегіне жеткен адамның тәңірлік ақылға қарағандағы жағдайы да дәл осындай.

Адам білімді және тәжірибелі болмай тұрып, көптеген нәрселерді жазғырып, негізсіз деп табады, оларды абсурдты деп ойлайды; ал ғылымдарды меңгеріп, тәжірибесін молайтқан шағында, ол бұлар жөнінде пікірін өзгертеді де енді бұрын өзі абсурдты деп есептеген нәрселері ол үшін қажетті нәрселерге айналады, ал бұрын қайсыбір анықтамадағы нәрсеге таңданбаса, енді керісінше, таңырқайтын болады; (89-бет) дәл осылайша, адамдық табиғаты кемелді болып табылатын адамға да көптеген нәрселерді мойындау жат емес, олар да көптеген нәрселерді мүмкін емес деп ойлайды, ал шындығында бұлай емес, [яғни мүмкін].

Осындай жағдайлардың салдарынан олар [мутакәллимдер] дінге түзету енгізу керек деп есептеді: бізге аян арқылы Алланың (атақ-даңқы арта берсін Оның) тарапынан түскен нәрсе ешбір жалғандыққа жол бермейтін ақиқат болып табылады. Мұның нақ осылай екені жолдың бірімен анықталады: не бұлардың өздеріне жасалған немесе өздеріне түскен мұғжизалар (таңғажайып нәрселер) арқылы немесе осы сөздерді Алланың (ұлықтығы артып, даңқы ассын Оның) тарапынан түскен ақиқат ретінде қабылдайтын бұрынғы заманда өткен тақуалардың куәлігі артып, немесе осы екеуімен расталады.

Егер біз жалғандыққа жол бермейтін ақиқатты осындай әдістермен растасақ, онда осыдан кейін әлгі нәрселерден ақыл, ой толғау, пайымдау, пікір үшін орын қалмауы мүмкін.

Олар [мутакәллимдер] осы жерде және осы тектес [әдістермен] діндерді қорғау керек деп есептеген.

Осылардың ортасынан шыққан басқа бір адамдар дінді қорғағанда, әуелде діннің негізін салушының айтқандарының бәрін соның өзінің қолданған сөздерімен қорғау керек деп есептейді, содан соң бұлар сезінуге болатын, бәріне белгілі және ақылмен пайымдалатын нәрселерді зерттейді: [мысалы], осылардың ішінен өздерінің тапқандарын немесе алыстау болса да осыларға жататын дінде бар заттарды дәлелдейтін нәрселерді зерттеп, соларды қорғайды; олар бұл діннің қағидаларына қайшы келеді деп тапқандарын тіптен өздерінің түсіндірмелері алыс болып жатса да, сол қайшылыққа сәйкес келетін формада түсіндіре алады. Ал егер олар мұны істей алмаса және бұл қайшылықты тек ойдан шығарса немесе оны діндегі нәрсеге сәйкес формада өткізе алса, онда олар соны істейді; ал егер белгілі және сезінуге болатын нәрселер дәлелдемеде бір-біріне қайшы келсе; мысалы, егер сезінуге болатын және осыларға жататын нәрселер, сондай-ақ белгілі және осыларға жататын нәрселер соған қарама-қарсы нәрсені қажет ететін болса, онда өздерінің дінінде екі дәлелдеменің ішінен басқасын кері ысыра отырып, күштісін қарастырады, соны алады да, оны соған лайықтап өңдейді.





Егер дін сөзін осы [нәрселердің] бірімен үйлестіруге болмаса және сол нәрселердің ішінен бірдеңені дінге сәйкес етіп қиыстыруға мүмкіншілік болмаса, сондай-ақ сезінуге болатын нәрсенің немесе белгілі нәрселерде немесе осылардың бірдеңесіне қайшы келетін ақылмен пайымдалатын нәрселерде бірдеңені шығарып тастау және бірдеңені соған лайықтап жасау мүмкін болмаса, бұл жағдайда олар тек сол нәрсе ғана ақиқат, себебі оны жалған айтуы және қателесуі мүмкін емес адамдар хабарлаған деп, тек сол нәрсені ғана қорғау керек деп санайды. Және бұлар да діннің осы бөлігі жайында осылардың бәрі жөнінде өздерінен бұрын адамдардың айтып кеткендерін айтқан.

Діндерді жақтаушылардың пікірі, міне, осындай.

[Мутакәллимдердің арасындағы] кейбір адамдар өздері діндегі әр түрлі ағымдарды ұстанғандықтан және ондағы осал қағидаларды жинағандықтан, осы нәрселердің баламасын, яғни осал саналатын нәрселерді қолдау керек деп есептейді. Ал егер ана діндегі адамдардың бірі бұлардың дініндегі қайсыбір нәрсені жоққа шығаруды қажет деп санаса, онда бұл адамдар да олардың дініндегі осал қағидалар жөнінде айтып, сонысы арқылы өз діндерін қорғайды.

(91-бет) Бұлардың арасынан енді басқа біреулері осы сияқты нәрселердің ақиқаттығын түгел растау үшін келтірген пайымдауларының жеткіліксіз екенін көрген кезде, ол қарсыласының үндемей қалуы үшін - сөзімен қарсылық білдіре алмағандықтан емес, ол нәрселердің өзінің айтқанында ақиқат екендігінен, қарсыласын, не жасқанғанынан, не қорыққанынан аузын ашпауға, қарсылық білдірмеуге лажсыз көндіретін әрекеттер қолдануға мәжбүр болады.

Ал басқаларына келсек, олар діндері өздері үшін ақиқат болып табылып тұрған кезде, оның ақиқаттығына еш күмән келтірмейді және оны басқалардың алдында қорғап, кемелдендіре түсіп, ондағы күмәнді жерлерді сейілтіп, қарсыластарынан қандай да болсын тәсілдермен қорғау керек деп есептейді. Бұлар алдау, шатастыру, жала жабу және тік беткейлікті қолдануды жат көрмейді, себебі олар өздерінің дініне қарсылық білдіретіндерді адамдардың екі түрлі тобының біріне жатуы мүмкін деп есептейді:

(92-бет) бірі - ол жау, онда жаудан қорғанып, оны жеңу үшін, діни соғыс пен шайқастағы сияқты, өтірікті де, алдауды да пайдалануға болады.

Немесе ол жау емес - бірақ ол өзінің ақылы мен ойлауының дәрменсіздігінен бұл дінде жанының бақытын таба алмай жүрген [адам], онда бұл жағдайда да әйелдер мен жас балаларға істейтіні сияқты, адамды жанының бақытына жеткізу үшін өтірік айтуға және алдауға жол беріледі.

Әбу Насыр Әл-Фарабидің ғылымдардың мазмұндамасы, олардың бөлімдері мен дәрежелері туралы кітабы алты жүз қырқыншы жылдың қасиетті рамадан айының соңғы күндерінде аяқталды /63/. Кітап "Ғылымдар тізбегі" деп аталады.

Әл-Фараби.

Ғылымдардың жіктелуі туралы сөз.

Бейрут-Любнан: Дар-уа-мактабатуль-хиляль,

1996. 15-94-66.





МӘСЕЛЕЛЕР МӘНІ

1

Білім жалпы елеске бөлінеді. Мысалы: адамның езіне күнді, айды, ақыл-парасатты, жанды көз алдына елестеткен жағдайы. Және растау мен бірге жүретін елеске бөлінеді: мысалы, аспан бірінің ішінде бірі орналасқан сфераның мәні екендігі немесе әлемнің жаралған дүние екенін расталғаны сияқты.

Кейбір елестердің шынайы болуы тек өзінен бұрын келген елестерге байланысты. Мысалы: денені көз алдына елестетпестен бұрын әуелі ұзындық, көлем мен тереңдік туралы елес болмаса болмайды. Алайда кейбір елестер өзінен бұрынғы елестерге мұқтаж болатын болса, бұл құбылыс кез келген елеске тән деп ойламау керек. Қалай болса да біз өзінен бұрын келген елеске мұқтаж емес немесе байланысы жоқ елестерге жетіп және оларға тоқталуымыз қажет. Мысалы: қажеттілік болмыс мүмкіндік туралы елесті қамтып өзінен бұрын келетін елестерді қажет етпейді, яғни бұлар түсінік ақылында анық және дұрыс тұрақтылық тапқан мәндер.

Егер біреу бұларды сөзбен жеткізуді қалайтын болса, ол адам тек ақылдың назарын аударса болғаны жетіп артылады. Бірақ бұл жағдайға қарап, оларды бұдан да жақсырақ нәрселер арқылы жеткізуге болады деп ойламаған жөн.

2

Кейбір пікірлер келесі бір нәрселерді түсінбейінше анық болмайды. Мысалы: біз әлемнің жаралғандығы турасында айтуды қалаған жағдайда әуелі әлемнің құралғандығын, ал барлық құрама - жаратылатын дүние екенін сендіруіміз қажет. Осыдан соң барып біз әлемнің жаралғандығы турасында әңгіме айтуымызға болады.

Бұл пікір міндетті түрде өзінен бұрын ешқандай пікір болмаған пікірлердің қатарында болуы керек. Бұлар күшті пікірлер. Мұндай пікірлер мәнді, парасатқа үйреншікті пайымдаулар. Осындай пайымдаулардың қатарына жататын бір-біріне қарама-қарсы пікірлердің біреуі шынайы дұрыс, ал екіншісі өтірік.

Біз бұл жолдарды ғылымның аркасында меңгереміз. Бізді осы елестету мен иландыруға алып баратын жолдар - логика ғылымы. Логиканың мақсаты жоғарыда атап өткен жолдарды меңгеру, яғни бізге шынайы түсінікті өтірік елестен, ақиқат пікірді ақиқатқа жақын пікірден, шынға ұқсайтын пікірді күмәнді пікірден ажыратып беру. Сондықтан біз осы елестету мен иландыру түрлерінің ішінен тек күмән тудырмайтын шынайы, әрі рас пікірді басшылыққа алуымыз керек.

3

Біз, мәнді екі түрлі болады дейміз. Бірінші түрге мәнінен өзінің қажетті болмысы туындамайтын нәрселер жатады. Бұл түрге жататын нәрселерді "мүмкін - мәнді" деп атайды. Келесі түрге мәнінен үнемі және міндетті түрде өзінің болмысы туындайтын нәрселер жатады. Бұл түрге жататын нәрселерді "қажетті - мәнді" деп атайды.

Егер біз мүмкін - мәнді нәрселерді алып, олар өмір сүрмейді деген пайымдауға тоқталсақ, бұл қате емес. Себебі, мүмкін - мәнді өмір сүру үшін өзінің болмысында бір себепке мұқтаж. Осы себеп пайда болғанда ол өзге нәрсенің арқасында "қажетті - мәндіге" айналады. Осыдан барып әу бастан өзі "мүмкін - мәнді" болған нәрсе өзгенің арқасында "қажетті - мәнді" болды деген ұғым туындайды. Бұл мүмкіндік бір мәңгі, не бір мезгілде болып, басқа кезде жоқ болатын нәрсе болуы керек.

Болуы мүмкін нәрселердің себеп салдарлы қатары шексіздікке созылмауы немесе айналып келмеуі мүмкін емес. Ол міндетті түрде бір қажетті нәрсеге дәлірек айтқанда, Бірінші мәнге келуі керек.

4

Ал қажетті - мәнді дегеніміз мынадай: егер оны жоқ деп елестететін болсаң сөзсіз шалағайлыққа ұрынасың. Оның болмысының себебі жоқ, яғни оның бар болуы басқа бір нәрсенің арқасында емес. Ол - нәрселер болмысының Бірінші себебі. Осыдан барып қажетті - мәндінің бар болуы болмыс бастамасы және Ол қандай да болсын кемшіліктен пәк болуы керек.

Сөйтіп, оның болмысы жетілген. Ол - материя, форма, қозғалыс пен мақсат себептерінен бос, анағұрлым жетілген болмыс.

5

Оның болмысында дене болмысындағы сияқты мәні жоқ. Сен ол "мән" деп айтуың да мүмкін, бірақ мәннің анықтамасы "нәрсе", ал "нәрсе" дегеніміз сол дененің анықтамасы болады. Сонымен қажетті - мән туралы тек қажетті - мәнді және ол Оның болмысы деп айтуға ғана болады.

Осыдан келіп қажетті - мәннің не тегі, не түрлік айырмашылығы, не анықтамасы немесе дәлелдемесі жоқ деген ұғым туындайды. Керісінше, Оның өзі бүкіл нәрсеге дәлел. Ол мәңгі және ауыспайтын нәрсе сияқты өзімен-өзі өмір сүреді. Ол бейболмыстан бос және оның болмысы потенциалды емес. Бұл дегеніміз Оның болмауы мүмкін емес, Ол өзінің ауыспайтын болмысында, өзге еш нәрсеге мұқтаж емес және Ол бір жағдайдан екінші жағдайға өтпейді де ауыспайды. Ол өзінің болмысында өзге нәрсеге мұқтаж болмаған ұғымы сияқты - жалғыз. Сол сияқты Ол басқа өлшемі мен саны бар нәрселерге қарағанда бөлінбейді. Ендеше, Оған санды, мезгілді немесе мекен-жайды да жатқызуға болмайды. Ол дене емес. Оның мәні өз денесінен тыс нәрседен құралмағаны және болмысы басқа нәрсенің болмысына тәуелді болмағаны сияқты Ол - бір. Оның мәні материя, форма, тек және түрлік ерекшеліктер сияқты түсініктермен белгіленуі мүмкін емес. Онда қарама-қарсылық жоқ. Ол - таза нығмет. Ол - шынайы ақыл-парасат, шынайы ақылмен танылатын және ақылмен танитын. Осының барлығы Онда бір бүтінді құрайды.

Ол - дана, тірі, құдіретті және еркіндік иесі. Ол аса сұлулық пен ұлылыққа ие әрі мінсіз. Өзінде шексіз қуанышты сезінеді. Ол әуелгі іңкәр, әрі әуелгі сүйіспеншілік.

Бүкіл нәрсенің болмысы сол арқылы өтеді, яғни бар болған нәрсенің барлығы өздерінде оның болмысының әсерін алып жүреді, өйткені олар осылай ғана өмір сүре алады. Әрбір бар болған нәрсе одан тіршілікті алғаннан кейін белгілі бір категорияға еніп, бір жүйені құрайды. Ол нәрселердің болмысын біздегі ұмтылысқа ұқсайтын ұмтылыспен анықтамайды. Ол ешбір нәрсеге ұмтылмайды.

Бұған қоса нәрселер Оның хабарынсыз және қолдауынсыз одан қалыпты жағдайда тарамайды. Ол реттелген нығмет тізбегінің бастамасы, болмыстағы нәрселер бұларды керекті қалыпта алады.

Сонымен білім - нәрсенің өмір сүру себебі және оның таным заты. оның нәрселер туралы білімі уақытша білім емес. Бұл білім бүкіл нәрселердің болмыс себебі, яғни білім оларды бейболмыстан ажыратып, оларға мәңгі тіршілік дарытады: Ол әуелгі жаратылыстың себебі. Жаратылыстың мақсаты - нәрсенің өмір сүру қасиетін әрі қарай сақтау, өйткені нәрсенің өмір сүруі нәрсенің өзіне байланысты емес және сол нәрсенің жаратылуын да Одан басқа ешбір себеп жасай алмайды. Жаратушыға бүкіл нәрселер тең қатынаста. Жаратушы мен жаратылыс араларында ортақ жоқ, яғни бірінші жаралған басқа жаратылғандардың себебі. Оның әрекеті кемшіліктен пәк және олардың [барлық нәрселердің] қайнар көзі - Оның өзінде.

7

Қажетті - мәнінің бірінші жаратылысы сан жағынан жалғыз дәлірек айтқанда, әуелгі ақыл-парасат. Бірінші жаратылыста акцидентальді түрде көптік пайда болады яғни өзінен-өзі бірінші жаратылыс мүмкін - мәнді болады, ал біріншінің арқасында қажетті - мәнді, өйткені ол өзін білетіні сияқты Біріншіні де біледі.

Әуелгі ақыл-парасаттағы көптік Біріншіден келмейді өйткені, өмір сүру мүмкіндігі әуелгі ақыл-парасатқа бағынышты, ал Бірінші болса оған өмір сүрудің тек белгілі түрін берген.

8

Көптік туралы жоғарыда айтқан болатынбыз. Бірінші ақыл-парасат қажетті - мән болып әрі Біріншіні білгендіктен басқа ақыл-парасат туады.

Бірінші ақыл-парасат мүмкін - мәнді болу себепті әрі өзін-өзі білгендіктен өзінің материясы және өзіне тән жан формасы болуы себепті жоғарғы сфера пайда болады. Жоғарғы сфера және оның формасы басқа екі нәрсеге себеп болады, дәлірек айтқанда тағы бір сфера және жан.

9

Екінші ақыл-парасаттан жоғарғы сфераның астында тұратын бір сфера туады. Бұл ақыл мен сфера жоғарыда бірінші ақыл-парасатқа айтқанымыз сияқты тек акцидентальді көптік болуы салдарынан туындайды.

Дәл осы жолмен бұл ақыл-парасаттан тағы бір ақыл мен сфера туылады. (Бұл ақылдар мен сфералардың саны туралы жалпы сипатта ғана білеміз.) Сондықтан сфералардың саны аяқталғанда әрекетті ақыл-парасаттардың бір қатары әрекетті ақыл-парасаттармен тәмамдалады. Бұл ақыл-парасаттар бір-бірінен туындап шексіз қатарды құрамайды. Олар әр түрлі және олардың әрбірі жеке түрде өзінің түрін құрайды. Аталған ақыл-парасаттардың соңғысы сфералар арқылы бір жағынан жер жанының болмысына себеп, екінші жағынан төрт элементтің болмысына себеп болады.

10

Қажетті түрде элементтер мен түрлі қоспалардан белгілі пропорциялар қалыптасады. Олар тұрақты, қозғалмайтын центрдің жан-жағында айналып жүрген сфералармен әлем реттілігінің қайнар көзі болған субстанциядан өсімдікті, жануарлы және парасатты жандарды қабылдауға икемді. Дәл осы сфералардың қозғалысынан және бір нәрсенің белгілі тәртіппен екінші нәрсеге тіркесуі төрт элементтің пайда болуына соқтырады.

Әрбір ақыл-парасат өзіне қажетті түрде туындайтын нығмет реттілігін біледі. Сөйтіп, ол өзінен шығуы керек болған нығметтердің өмір сүруіне себеп болады.

Аспан денелері жалпы және бірлі-жарым туралы білімге ие. Олар белгілі бір түрдің елес арқылы бір жағдайдан екінші жағдайға өтуіне жол береді. Осы елестетудің арқасында оларда қозғалысқа тікелей себеп болатын денелік елес пайда болады. Бірлі-жарым елес заттарынан тынымсыз дене қозғалысы туындайды. Бұл өзгеріс болса өз кезегінде төрт элементтің өзгеруіне және әлемдегі туындау мен жойылу өзгерістерінің себебіне айналады.

11

Аспан денелерінің бір жалғыз нәрсеге қатысты болуы, дәлірек айтқанда жаратушы немесе қозғалтқыш әрекетіне қатысты болуы төрт материяның бірінші материяға қатысты болуына себеп болады; олардың қозғалысындағы айырмашылық төрт формадағы айырмашылықтың себебі болады, ал бір жағдайдан басқа жағдайға өтуі төрт материяның өзгеру себебі және пайда болатын нәрсенің пайда болуы мен жойылатын нәрсенің жойылу себебі.

Аспан денелері материя мен формалардан құралуы себепті төрт элементпен ортақ қасиетке ие болсадағы аспан сфералары мен денелерінің материясы төрт элемент материясынан және олардан құралған нәрселерден ерекшеленеді. Дәл сол сияқты аспан сфералары мен денелерінің формалары төрт элементтің формаларынан айрықша, әйтпесе бұлардың барлығы ортақ қасиет ретінде денеге ие, өйткені бұларда үш өлшем бар деп жорамалданады.

Ендеше, жағдай осылай екен, онда жай форманың материядан ажырап өмір сүре алмайтыны сияқты бірінші материя да формадан тыс өмір сүре алмайды. Бірінші материя актуальді өмір сүруі үшін формаға мұқтаж. Бірінші материя мен форма өмір сүрулері үшін бір-біріне себеп бола алмайды: біріншінің және екіншінің өмір сүрулерін анықтайтын басқа бір себеп бар.

12

Аспан қозғалысы - қозғалушы өзінің жағдайын өзгертетін айналым қозғалысы. Ал өтпелі қозғалыс дегеніміз - қозғалушы өзінің мекен-жайын өзгертетін қозғалыс.

Жай денелер үшін сандық және сапалық қозғалыстары мен түзу бағыттағы қозғалыс тән. Түзу бағыттағы қозғалыс екі түрлі: біріншісі - орталыққа бағытталған; екіншісі -орталықтан бағыт алады. Күрделі денелердің қозғалысы өздеріндегі төрт материя сияқты жай денелерге байланысты.

Тыныштық пен қозғалыстың бастауы, егер ол еріктен немесе өзінен тыс болса табиғи деп аталады. Қозғалыстың басқа түрлері еріксіз болады - бұл жағдайда ол өсімдікті жан немесе ерікті деп аталады. Бұл жағдайда олар бір түрлі немесе әр түрлі болғанына қарамастан бастама - жануар жанды немесе аспан жанды деп аталады.

Қозғалыс пен уақыт деп аталатын нәрселер бір-бірімен байланысты. Уақыт шегі сәт деп аталады. Қозғалыстың уақыт ішінде бастамасы немесе соңы болуы мүмкін емес. Осылайша бір жақтан бір қозғалушы, ал екінші жақтан - бір қозғаушының болуы керек. Егер қозғаушы бір мезетте әрі қозғалушы болатын болса, ол басқа қозғаушыға мұқтаж болар еді. Себебі, қозғалушы қозғаушы күшпен тынымсыз байланыста және ешбір нәрсе өздігінен қозғалысқа түсуі де мүмкін емес. Ендеше бұл арада шексіз қатардың болуы мүмкін емес және біз өз бетінше қозғалысқа түсе алмайтын қозғалыс күшіне келуіміз керек, әйтпесе біз саны шексіз қозғалушы және қозғаушы нәрселердің бар екенін қабылдауымыз керек болады, ал мұндай жағдайдың болуы заңдылықтан тыс.

Қозғалысқа түспейтін қозғалыс күші жалғыз болуы керек: ол не өлшемдік, не денелік, не бөлінетін немесе көптік болмайды.

Қамтылған дененің беті мен оны қамтитын дененің беті мекен-жай деп аталады. Бостық деген жоқ. Кеңістіктегі бағыт аспан денелерімен айқындалады, өйткені олар барлық нәрсені қоршап тұрады және олардың орталығы бар. Табиғи тартылысы бар денелерде еріктен тыс тартылыс болмайды: оның табиғатында шеңберге тартылыс күші болып тұрған кезде тура қозғалысқа түсіретін тартылыс күшінің болуы мүмкін емес. Кез келген ауыспалы нәрседе тура қозғалысқа бағытталған тартылыс күші болады, бірақ аспан сферасы өзінің жаратылысынан шеңберге ұмтылған.

Бөлуден соң бөліктері болмаған бір нәрсе сияқты өлшем жоқ. Денелер өздерінің бөліктері болмаған денелерден құралмайды. Өз бөліктері болмаған бөліктер не денені, не қозғалысты, не уақытты да құрауға құдіреттері жетпейді.

15

Өлшемі бар нәрселер мен белгілі ретте бар сандар актуальды шексіз бола алмайды. Дәл осы сияқты арақашық шексіз бостыққа немесе толық кеңістікке кетпейді, өйткені шексіздіктің болмыста болуы мүмкін емес.

Егер уақыт бағынышты болған шеңберлі қозғалысты ескермейтін болсақ, онда қозғалыс тынымсыз болмайды. Тура бағыттағы қозғалыс әйтеуір бір бағытқа бет алған уақытта немесе ол бағыт қайталанатын болса немесе ол бұрылған соң бұрыш пайда болған жағдайда да тынымсыздық қасиетіне ие болмайды.

16

Кез келген дененің өзі ынтызар болып тұратын мекен-жайы болады. Егер дене жай дене болса, онда оның мекен-жайы мен формасы бір түрде болып, ешбір айырмашылықтың болмауы керек. Сферикалық дене дәл осындай, сол себепті төрт жай денелер дөңгелек іспеттес формалы. Әрбір дене өзінің өз бетінше қозғалысының бастамасына ие. Денелердің әр түрлі болу себебі олардың бастамаларының әр түрлі болуында. Өлшем құралған жай денелердің өздері тұратын мекендері бар, бірақ жеке-дара алынған уақытта олардың мекен-жайлары болмайды.

Әлем бір шеңберді құрайтын жай денелерден тұрады: әлем сыртында еш нәрсе жоқ. Ендеше, әлем бір жерде тұрған жоқ, әрі ол бостықпен немесе толы кеңістікпен бітпейді. Кез келген табиғи дене өзіне қажетті мекен-жайына жеткен соң барып еркінен тыс қозғалысқа түседі. Ал бұл дене өзінің мекенінен ажыраған уақытта қайтадан қажетті түрде сол мекен-жайына ұмтылады.

17

Аспан сферасының табиғаты айрықша: аспан сферасы суық емес, немесе ауыр емес және жеңіл де емес. Аспан сферасына еш нәрсе де кіріп кетпейді; оның ішінде түзу қозғалыстың бастамасы жоқ; оның қозғалысында қарама-қарсылық та жоқ. Аспан сферасы өзінен басқа нәрсенің шығуы үшін өмір сүрмейді. Оған тән болмыс осындай.

Сфера қозғалысы өзінің қайнары ретінде табиғатты емес жанды алады: оның қозғалысы құмарлықпен немесе ашумен емес материядан ажыраған ақыл-парасатты пайдалану қажеттілігіне ынтызарлығы арқылы туындайды. Аспан денелерінің әрқайсысы айрықша материяға емес ақылға ие, ол оған ұқсауға талпынады және бұл денелердің барлығының ұмтылысы бір түрдегі бір нәрсеге ғана болуы мүмкін емес: бұл денелердің әрқайсысы өзіне тән, басқа дененің махаббат затынан ерекшеленетін махаббат затына ие. Бірақ, оларда ортақ заты да бар, дәлірек айтқанда Бірінші сүйіспеншілік.

Бұлардың әрбірінің қозғаушы күші шексіз, ал дене күштері қажетті - мөлшерлі, яғни шексіз емес және соңғы күштің әйтеуір бір денені шексіз мезгіл бойы қозғалтуы немесе соңғы дененің шексіз күшпен қозғалуы мүмкін емес: сол сияқты бір дене екінші бір дененің өмір сүруіне себеп болуы немесе оның жанға немесе ақыл-парасатқа себеп болуы мүмкін емес.

18

Төрт элементтен құралған денелерде оларды әрекетке қолайлы ететін ыстық, суық потенциалдар ғана емес, әрекетке шыдамдылық көрсетуге икемдейтін ылғал, құрғақ потенциялары да бар. Оларда т.б. әрекетті және ырықсыз потенциалдары да болады. Мысалы: ауызда және тілде болатын сезім мүшелері: сезім мүшесінде өмір сүретін сезім, осы сияқты қаттылық, жұмсақтық және бостық т.б. осы потенциялардан туындайды.

Табиғатынан жоғарғы жылулықпен ерекшеленетін дене - от; жоғарғы дәрежедегі суықтықпен ерекшеленетін дене - су; жоғарғы дәрежедегі сұйықтықпен ерекшеленетін дене - ауа; жоғарғы дәрежедегі тығыздықпен ерекшеленетін дене - жер. Пайда болумен жойылудың негізінде жатқан осы төрт материя бірінің екінші бір нәрсеге өтуіне жол береді. Пайда болатын және жойылатын нәрселер қоспалардың арқасында дүниеге келеді. Қоспалар түрлі пропорциялы болады сол сияқты нәрселерде өздерінің өмір сүру негізі болған формаларды қабылдау үшін сол формаға икемді келеді.

19

Осы формалардан сезім арқылы қабылдау қасиеттері туады. Бұл қасиеттер жойылып басқа қасиеттермен ауыстырылады, ал формалар болса сол баяғы түрлерінде сақтаулы.

Төрт қоспадан пайда болған нәрсе өзінің потенциясы мен формасын сақтап жойылмайды. Қоспаның шынайы табиғаты төрт негізгі қасиеттің өзгеру жағдайына байланысты және бір қарама-қарсылықтан өзге қарама-қарсылыққа өтуінде. Соңғылары негізгі потенциялардан және олардың өзара қатынастарынан туады. Осының барлығында Жасаған Иенің шексіз даналығы көрінеді, яғни Оның дәл өзі негіздерді жаратып, оларға түрлі қоспалар жасап, олардың әрбірін ерекше түрмен бөледі және әр қоспаны теңсіз әр түрдің себебі жасады. Ол адамдарға ақыл-парасатты жанды қабылдауы үшін ұстамдылыққа жақын қоспа дарытқан. Сол сияқты өсімдіктің әр түрі де белгілі жанға ие. Ол жан сол түрдің формасы, форма өзіне қызмет қылатын мүшелердің арқасында осы түрді жетілгендікке апаратын күш туады. Жануардың кез келген түрі де дәл осындай реттілікпен құралады.

20

Адам бүкіл жануардан айрықша қасиеттермен ерекшеленеді, яғни оның жаны бар. Жан дене мүшелері арқылы орындалатын күшті туады. Оған қоса жанда дене мүшелерінен тыс қолданатын күш бар, бұл күш - ақыл-парасат.

Жоғарыда аталған күштердің қатарына азықтанатын күш, өсу күші және көбею күштері жатады. Осылардың әрбірінде өзіне қызмет жасайтын күш жатыр. Қабылдағыш күштерге сыртқы күштер мен ішкі сезім, қиялдау күші, пайымдау күші, есте сақтау күші, ойлау күші, қозғағыш күші және құмар күштері мен ашу-ыза күштері, сияқты дене мүшелерін қозғалысқа түсіретін күштер жатады. Біздің сайып келтірген күштердің әрбірі белгілі бір мүше арқылы әрекет жасайды, әйтпесе басқалай мүмкін емес.

Осы күштердің біреуі де материядан ажырап өмір сүре алмайды.

Осы күштерге адамдарға тән орындалуы керек болған әрекеттерді шығаратын қолданбалы ақыл-парасат та жатады.

Сондай-ақ, жанды күштерге ойлы ақыл-парасат жатады. Оның арқасында жан субстанциясы кемелдікке жетіп актуальді ақыл-парасат субстанцияға айналады. Бұл ақыл-парасаттың өз дәрежелері бар: бір жағдайда ол материалды ақыл-парасат, екінші жағдайда иегер ақыл-парасат, ал үшінші жағдайда ие болған ақыл-парасат болады.

Ақыл арқылы қабылдайтын бұл күштер жай субстанция іспетті денелі болмайды. Бұл субстанция потенциалды қалыптан актуальді қалыпқа өтіп, материядан ажыраған ақыл-парасаттың арқасында кәміл ақыл-парасатқа айналады. Дәлірек айтқанда, бұл құбылыс оны актуальді қалыпқа келтіретін әрекетшіл ақыл-парасаттың арқасында іске асады.

Ақылмен қабылдау нәрселері бөлінетін бір қалыпта немесе бір жағдайға ие қалыпта бола алмайды. Жан субстанциясы материядан ажырап өмір сүрмейді: ол дененің өлімінен соң қалмайды және онда ыдырайтын күш жоқ. Ол - бірлік субстанциясы, ал адам оның шынайы түрінде: оның қуаты мүшелеріне тарайды. Оны қабылдай алатын нәрсе пайда болғанда барып оны формаларды беруші жаратады.

Бір нәрсе дегеніміз - дене: ол бар болғанда осы субстанция келеді. Ол - тән әрі жан оның мүшелерінің біріне орныққан дәлірек айтқанда, оның орнығатын жері жүректің төрі. Жан Платон айтқандай тәннен бөлек өмір сүре алмайды, дәл сол сияқты жанның ауысуы туралы ойды жақтаушылардың пікірі сияқты жан бір денеден екінші денеге қона алмайды. Тән өлген соң жан рақатты да, қайғыны да сезеді. Бұл жағдай түрлі жандарда өздеріне лайық әр түрлі болды. Және мұның барлығы әділеттілік пен қажеттілік арқылы айқындалады. Мысалы: аурудың денеге келу-келмеуі адамның өз тәнінің саулығына, жақсы қарауына байланысты және кім сол үшін жаратылған болса, сәттілік сонымен бірге. Алланың ойлағаны бүкіл нәрсеге қатысты. Ол әрбір бірлі-жарым нәрсемен байланысты және әрбір нәрсе Жаратушының тағдыры мен шешіміне бағынады.

Дәл сол сияқты кесапаттық та оның тағдыры мен шешіміне жатады, яғни олар зұлымдық туатын нәрсемен қоса жүреді. Бұлар пайда болуға және жойылуға жататын нәрселермен ұшырасады. Бірақ, кесапаттық дегеніміз акцидентальді түрде мақтауға лайық себебі, бұлар [кесапаттық, зұлымдық] болмаса көптеген нығметтер ұзақ болмас еді. Егер де нәрселердің құрметін арттыратын ұлық нығмет аз ғана зұлымдықтан қашқақтайтын болса, онда зұлымдық одан әлдеқайда басым болар еді.

Аль-Фараби.

Естественно-научные трактаты.

Алма-Ата: Наука, 1987. - С. 227-250.





КІШІ СИЛЛОГИЗМ НЕМЕСЕ СИЛЛОГИЗМ МӘСЕЛЕЛЕРІ ТУРАЛЫ ҚЫСҚАША ТҮСІНІКТЕМЕ КІТАБЫ, ЯКИ КАЛӘМ ӨКІЛДЕРІНІҢ ТҮСІНІГІНДЕП ЛОГИКА ТУРАЛЫ ҚЫСҚАША ТҮСІНІК КІТАБЫ /1/

Мейірімді, рақымды Алланың атымен бастаймын Сенен жәрдем сұраймыз және Саған тәуекел қыламыз.

(65-бет) Кітаптың бөлімдері:

Бірінші сөз - жалпы пайымдау /2/ туралы, олар не нәрседен құралады және олардың қанша түрі болады.

Екінші сөз - қарама-қарсылықты пайымдау /3/ туралы олар қандай жағдайда қарама-қарсы болады. Оның түрлері, шындық пен өтіріктен алатын орны.

Үшінші сөз - шындығы силлогизм арқылы емес жететін пайымдаулар түрлері.

Төртінші сөз - категориялық силлогизмдер /4/ туралы, олар не нәрседен тұрады және қалай құралады.

Бесінші сөз - шартты силлогизмдердің /51 негізі, жағдайлары туралы, олар не нәрседен тұрады және қалай құралады.

Алтыншы сөз - қарсылық /6/ арқылы болатын силлогизм туралы, олар не нәрседен тұрады қалай құралады.

Жетінші сөз - полисиллогизм туралы.

Сегізінші сөз - индукция 111 туралы. Иидукциялық пайымдаудың силлогизмге оралуы.

Оны пайдаланатын және пайдаланбайтын жайттар.

(68-бет) Тоғызыншы сөз - қорытынды жасау жолы және оның белгісізге дәлел болатын дедукция туралы, ол қандай дедукция және ол не нәрседен құралып қалай силлогизмге оралады, өзіне қажетті түрде қарсы болмасы үшін қалай өзгереді және қандай жағдайда өзіне қарсы келуі мүмкін.

Оныншы сөз - Аристотель "Силлогизм туралы" кітабының соңында сөз қылған құқықтануда қолданатын силлогизмдер туралы. Ондай силлогизмнің қанша түрі бар және олар қандай болады.

Кітап жарық көрген соң қарастырылатын бөлімдер осылар.

Бұл кітаптың мақсаты адамдарға диалектика және құқықтану өнерлерінде логикалық силлогизм ретімде қолданатын силлогизмнің қандай болатынын көрсету. Олардың [каләм иелерінің] айтқан сөздеріндегі дәлелдері мен сылтауларындағы силлогизмдердің дұрыс болуын және логика өнерінде дұрыс қолдануын [үйрету] және олардың құрылымы мен формасына теріс немесе қарсы келмеуі үшін жасалды. Сондықтан да мұндағы барлық мысалдар немесе олардың басым көпшілігі диалектикалық және құқықтық болып жасалды.

МЕЙІРІМДІ, РАҚЫМДЫ

АЛЛАНЫҢ АТЫМЕН БАСТАЙМЫН

Кітапта Әбу Мұхаммед ибн Мухаммед Әл-Фараби мутакаллимдердің дәлелдері /8/ мен муфаккиһтердің [шариғат құқықтанушылары] /9/ пайымдауларындағы логикалық силлогизмдерді антикалық мектеп сарынымен айшықтайды. Әбу Насыр былай деді:

Әуелі силлогизмді, дедукцияны және білуіміз керек болған беймәлім нәрселердің қалай анықталатынын түсіндіруіміз қажет; силлогизмнің қанша түрі бар, олардың әрбірі қалай байланысады, олар не нәрседен құралады, онда қандай ережелер сақталады, бұл жерде Аристотель сол логика енерінде қолданған заттардың нақ өздері.

Олардың көпшілігінде араб тілі иелеріне белгілі сөздерден құралған арнайы қалыптасқан сөздердің болуы лазым және осы заңдылықтарды түсіндіру үшін біздің замандастарымызға түсінікті мысалдар болуы керек. Аристотель өз кітабында сол заттарды дәлелдегенде оларға өз тілінде қарапайым сөздерден құралған сөйлемшелерді қолданды және өз замандастарына белгілі әрі кең қолданыста болған мысалдарды келтірді. Егер осы тілдің иелерінде сөйлемшені құрастыру өзге елдердің салтында болмаса және сол дәуірде белгілі мысалдар басқа дәуірде белгілі болмағанда, онда (69-бет) Аристотель сол заттарды түсіндіру үшін қолданған мысалдары бұлыңғыр болып біздің заманның адамдарына түсініксіз болар еді. Тіпті біздің дәуірдің көп адамдары өздерінің логика туралы кітаптарын пайдасыз санап [ысырып] тастауға жақын болар еді.

Егер біз сол заңдарды түсіндіруді мақсат тұтсақ, онда оларды анықтауымыз үшін біз өз замандастарымыздың арасындағы зерттеушілерге таныс мысалдарды қолдануымыз қажет. Біздің бұл әрекетіміз заңдылықтарды түсіндіру үшін Аристотельдің шын мәнінде қолданған дәлелдері мен сөз тіркестерін дәлме-дәл келтіріп анық еліктеушілікке салынбаймыз. Мұны білімсіз адам жасайды. Бірақ, оған еліктеу дегеніміз - оның мақсатына сол амалымен сәйкес болу, үйренуші адамның кітаптағы мысалдар және сөздер мен шектеліп олардың не айтқысы келгенін білмей сонымен ғана қанағаттану емес. Бірақ, Аристотель адамдардың өздеріне сондай жағдайлардың арқасында белгілі болатын нәрселерді үйрету мақсатын ұстанды.

Сол сияқты әлгі заттар туралы сөйлемше біздің тілдегі адамдар үшін грек тілінде жеткізілсе Аристотельге еліктеу болып есептелмейді. Егер сөйлемшені орнатқан ол болса онда оны грек тілінде белгілейді. Бірақ, оның кітабында бар нәрсені кез келген тіл иесіне өздерінің тілінде баян етілсе еліктеу сол болады. Сондай-ақ, егер тек Аристотельдің мысалдарын ғана келтірсе оған еліктеу болып есептеледі. (70-бет) Бірақ, оған еліктеу деп -оның кітабындағы заңдылықтарды кез келген өнер мен ғылымды игерген, кез келген тілдің иесіне барлық уақытта өздеріне үйреншікті мысалдар мен жеткізуді айтады. Сондықтан, оның келтірген мысалдарынан біздің заманның зерттеушілеріне жат болғандықтан бас тартуды жөн көрдік. Біз оларда белгілі болғанды пайдаландық және кітабымызда қысқаша ғана жалпы түрде силлогизмнің ең қажетті мәселелерін баяндадық, [өзіміздің] силлогизм туралы пайымдауымызды ретімен келтірдік және мұнда оның негізін қалау үшін шамамыздың келгенінше оны жеңілдеттік.

"БІРІНШІ СӨЗ"

немесе бірінші бөлім

Жалпы пайымдау туралы, пайымдау неден құралады және оның қанша түрі бар. Пайымдау дегеніміз - бір нәрсе екінші бір нәрсе туралы шешім шығарады, біздің мына сөзіміздегі сияқты "Зейд бара жатыр", "Әмір кетіп бара жатыр", "адам келеді". Зейд [сөзі] бара жатыр [сөзімен] сипатталып оған үкім шығарылды және ол туралы хабар берді. Зейд "Зейд" барушы қасиетіне ие болып соған бағынады және ол сол "Зейдті" басқарушы. Баяндауыш зат есім немесе етістік те болуы мүмкін, мынау сөйлемшедегі сияқты "Зейд жүреді", "Зейд жүрді". Кейбір етістіктер біздің мынау "Зейд барады" сөйлемшеміз сияқты келер шақты білдіреді, кейбір етістіктер осы шақты көрсетеді.

Араб тіліндегі осы шақты білдіретін етістік /10/ "Зейд келеді" келер шақ етістігінің де формасында келеді (71-бет). Егер біз пікірдегі анықтауышты үш шаққа жіктейтін болсақ, онда бізге "болды", "болады", "бар еді", "бар", "қазір ол" т.е. сөздерді пайдалануымыз қажет. Сонда біз "Зейд кетіп бара жатқан болатын", "Зейд кетіп бара жатқан", "Зейд, ол қазір кетіп бара жатыр". Адамдар "болды", "болады", "ол қазір" деген сөздері бар пайымдауларды үштік пікірлер, ал бұл сөздер жоқ пайымдауларды екілік деп атайды.

Анықтауышты предикат, ал анықталып жатқан [нәрсені] - субъект деп атайды /11/. Расында, предикаттар және субъекттер есім сөздер мен етістіктердің дәлі өзі емес, олардың мағынасында жұмсалатынын білген дұрыс. Егер, бастапқы кезде-ақ оларды ауыстырған сөздерді мағыналарын түсінуде қиындық туса, онда оларды предикат және субъект ретінде қарайды, әрбір пайымдау "Әмір кетіп бара жатыр" сөйлемшедегі сияқты бір нәрсе туралы бірдеңені растайды немесе "Зейд кетіп бара жатқан жоқ" сөйлемшедегі сияқты бір нәрсені теріске шығарады. Осы екі пайымдаудың әрбірі я кесімді болады, я шартты болады.

Кесімді пайымдау деп кез келген тиянақты және кесімді "Зейд жүреді", "Әмір жүрмейді" -деген сияқты терістейтін пайымдауды айтады.

Шартты пайымдау өзінде шартты басқаруды қамтитын пайымдау. Шартты пайымдау "егер күн көтерілсе, күндіздің болғаны" сөйлемшесі сияқты өзінде бір нәрсе мен екінші нәрсенің байланысын білдіреді. Мұндағы "егер" сөзі "әрқашан", "қашан да" сияқты сөздері мен алмастырылып пайымдаудағы күндіздің болуын күннің шығуымен білдірсе яғни біріншінің екіншімен байланысын білдірсе; немесе [шартты] пайымдауда бір нәрсенің екіншіден бөлінуі немесе айырмашылығы айтылады. Мысалы, "бұл уақыт я түн, я күндіз" мұндағы "я" сөзін немесе осыған ұқсас сөздер күн мен түннің айырмашылығын көрсетеді. "Адам жануар" сөйлемшесіндегі сияқты субъектісі жалпы универсалды түсінік болатын пікірлер болады (72-бет) және "Зейд - ақ" сөйлемшесіндегі сияқты субъектісі жалқы түсінікті [пікірлер] болады.

Жалпылық дегеніміз - бір нәрседе бірнеше зат бір-бірінде құсастық табады, жалқылық -екі зат бір-біріне мүлдем ұқсас емес. Мысалы, "Зейд және Әмір". Сонымен, предикат "Зейд - адам" сөйлемшесі жалпылық болады, "адам" жалпылық түсінік және ол "Зейдке" предикат, ал Зейд - тұлға. Предикаттар тұлғалар болып келулері де мүмкін, "мынау отырған - Зейд". Жалпылық субъектісі бар пайымдау бүтіндей немесе бір бөлікті басқаруды көрсететін пайымдауға алып келуі мүмкін. Бұл барлық растау және терістеу пайымдауларына қатысты.

Субъектіге көтерілген нәрсенің барлығы санды көрсеткіш болады /12/. Біз "барлығы", "кейбірі", "ешбір", "барлығы емес" деп айтамыз. Осы көрсеткіштер "бүтінді", "кейбірді" растау үшін немесе олардың кейбірін растау үшін пайдаланылады. "Ешбір" сөзі барлық [ұғымын] терістеу үшін пайдаланылады, "барлығы емес" - кейбір [ұғымын] терістеу үшін пайдаланылады. Енді предикат өз субъектісін бүтіндей растайтын пайымдауға келер болсақ, онда "барлық адам - жануар" сияқты жалпылық растау деп аталады. Егер предикат субъекттің барлығын емес тек бір бөлігін растайтын болса, онда "адам сол - кім ақ болса" немесе "адам болған - ақ" сөзіміздегі және осыған ұқсас сөйлемдер жалқылық пайымдау деп аталады.

Енді, терістеу [пайымдауына] келсек, онда "ешбір адам ұшпайды" сөйлемшесі сияқты предикат субъектіні толық терістейтін болса жалпылық терістеу деп аталады. Сол сияқты терістеу пайымдауына келер болсақ "кез келген адам - ақ емес" немесе "адам сол - кім ақ болса" сөйлемшелеріндегі сияқты предикат субъекттің бір бөлігін терістесе жалқы терістеу болады.

ЕКІНШІ СӨЗ

Қарама-қарсылық пайымдаулар турасында

(73-бет) Растау мен терістеу пайымдаулары қарама-қарсы болмауы мүмкін. Бірақ, олардағы субъект бір болып бір-бірімен бірігетін болса қарама-қайшылық болуы мүмкін. Бұл жағдай предикаттарға да қатысты. Бұл кезде предикаттың субъекті растау уақыты немесе терістеу уақыты бір мезгіл болуы керек. [Бұл нәрсе жағдайға да қатысты]: субъекттің терістеу кезіндегі жағдайы субъектті растау уақытындағы жағдай болады; предикаттың субъектіні растау кезіндегі жағдайы, предикаттың субъектіні терістеу уақытындағы жағдай болып табылады. Қалған артық деп саналатын шарттар біз атап көрсеткендердің құрамына кіреді, бұл "жазушы Зейдтің кеше көзі ауырды" деген сөзіміздегі сияқты. [Мұнда] Зейдтің ауырғаны расталып өткен шақта баяндалды. "Зейд ауру емес" сөзі оған қарама-қайшылық терістеу емес. "Жазушы Зейдтің кеше көзі ауырған жоқ" сөйлемшесі терістеу болады. Сол сияқты "негр - ақ тісті" сөйлемшесіне терістеу ретінде "негр - ақ тісті емес" сөйлемшесі келеді, ал "негр - ақ емес" деп оны терістей алмаймыз. Растау мен терістеу пайымдаулары қарама-қарсы болу шарттары осындай.

Қарама-қарсы пайымдауларының бірнеше түрі бар, мысалы сол бір ғана субъектінің өзінде: "Зейд - ақ", "Зейд - ақ емес". Бұлар міндетті түрде қарама-қарсы аталып, кейін барлық жағдайда шын және өтірік болады.

Егер біреуі шын болса, қандай жағдайда екеуі болғанымен екіншісі өтірік болады, екеуі де бірдей я өтірік болмайды, я шын болмайды. (74-бет) Жалпы түсінікке ие пайымдауларды жалпы қарама-қарсылық деп аталады. Егер әрбір универсалды субъектте әрбір екі қарама-қарсы пайымдау да универсалды санды көрсеткіш қосылса, ол көрсеткіш басқарудың екі субъектке де ортақ екенін білдіретін [болса], онда мұндай пайымдаулар қарсы деп аталады, біздің "барлық адамдар - жануар", "ешбір адам - жануар емес" сөйлемшелеріміз сияқты. Бұл екі пайымдау рас болып, кейде өтірік болады, біздің "барлық адамдар -жануар" және "ешбір адам - жануар емес" сөйлемшелер сияқты, болмаса [манау] "барлық адамдар - ақ" және "ешбір адам - ақ емес" - деген өтірік сөйлемшелер сияқты.

Егер екі универсалды қарама-қарсы пайымдаулардың субъектілерімен байланысқан көрсеткіш субъектің бір бөлігінің басқарылуын білдіретін жекелік болса, біздің "кейбір адамдар ақ емес", "барлық адамдар ақ емес" сөйлемшедегі сияқты "кейбір адамдар ақ емес", "барлық адамдар ақ емес" мұндай пайымдаулар қарсылық астындағы деп аталады, олар біздің сөйлемшедегі сияқты шын кейде өтірік болады "кейбір адамдар - жануар", "барлық адамдар жануар емес", немесе "кейбір адамдар ұшады", "барлық адамдар ұшпайды".

Егер қарама-қарсылық пайымдау субъектісінің бірімен байланысқан санды көрсеткіш жалпылық болып, ал екіншісі жекелік сандық көрсеткіш болса, бұл екі пайымдау қарама-қарсылық деп аталады. Жалпы сандық көрсеткіш растау пайымдауының субъектісімен, ал жеке сандық көрсеткіш терістеу субъектісі мен байланысады біздің мынау сөйлемшеміз сияқты "барлық адамдар - жануар", "адамның барлығы жануар емес". Терістеу субъектісі мен байланысқан жалпы сандық көрсеткіш болса ол растау субъектісімен байланысқан жалпы сандық көрсеткіш біздің мына сөйлемшеміз сияқты "кейбір адамдар - жануар", "ешбір адам - жануар емес". Осы екі түрде қарама-қайшы пайымдаулары болып әр кезде және барлық жағдайда шын мен өтірік түрлеріне бөлінеді. Қарама-қарсылық пайымдауы субъектілерінің бірімен байланыспаса біздің мынау сөйлемшеміз сияқты "адам - жануар", "адам - жануар емес". Бұл екі пайымдау белгісіз деп аталады. Бұлардың шындық пен өтіріктен алатын орны қарсылық астындағы пайымдауға сәйкес болады.

ҮШІНШІ СӨЗ

Пайымдау түрлері

(75-бет) Пікірлердің болмысында белгілі және белгісіздері болады. Болмысында белгілі [пайымдаулардың] арқасында біз олардың пәлен-түген екені туралы растау аламыз. Болмысында белгісіз [пайымдау] болса олардың пәлен-түген немесе ондай емес екені туралы хабар бермейді. Пайымдауды растау силлогизм және силлогизм арқылы емес болады. Тануы мен растауы силлогизм арқылы емес келетін пікір үш түрлі болады /13/; қабылданған /14/, танымды /15/ және сезім арқылы қабылданған /16/.

Қабылданған - бір немесе бірнеше сенімді кісілер арқылы келген пайымдаулар.

Танымды - барлық адамдардың арасында немесе олардың көпшілігіне, ғалымдардың ішінде және осы кісілердің біріне де теріс келмейтін адамдарға да белгілі болған пайымдаулар. Белгілі пайымдаулар өнер адамдарының және бұл өнерлерді жақсы білетіндердің арасында және бұларға қарсы келмейтіндерге де белгілі.

Сезім арқылы қабылданатын - сезімнің қабылдауы арқылы пайда болатын пайымдау, мысалы "күн жарық", "түн қараңғы". Пайымдаудың осы үш түрінен /17/ басқаларының барлығы силлогизм білімі арқылы келеді.

Силлогизм - сөйлеушінің сөзінен [ой-пікірінен] тұратын әрі құрастырылуы акцидентальды емес мәнді болған пайымдау, логикалық түрде бір заттан бір қажеттіліктен туындайды.

ТӨРТІНШІ СӨЗ

Категориялық пайымдау туралы

Силлогизм арқылы белгілі болған білім қорытынды және нәтиже деп аталады.

Силлогизм, кейбір кезде төрт білімнің бірімен айқындалған пікірден құралады. Енді бір кезде пікірлер [осы] төрт білімнің біріне оралатын басқа (76-бет) силлогизмнің нәтижесінен пайда болады. Ең азында силлогизм екі түрлі пікірден тұрады. Бұл екеуіне ортақ бір бөліктің болуы қажет.

Кейде силлогизм шартты және кесімді пайымдаулардан құралады. Категориялық силлогизмнің он төрт түрі бар.

Бірінші силлогизм.

Екі пікірде бізге міндетті түрде [белгілі] төрт білімнің бірі арқылы мәлім болуы керек; "барлық дене құралған", "барлық құралған жаратылған", ендеше логикалық түрде "барлық дене құралған". Бұл екі бүтін пікірден құралған бірінші силлогизм; "барлық дене құралған" және "барлық құралған жаратылған". Мұнда "құралған" [сөзі] ортақ бөлік бұл сөз екі пікірде де келеді, бірінде предикат болса, екіншіде - субъект. Силлогизмде ортақ бөлік ортаңғы термин деп танылса қалған екі бөлігі шеткі термин деп аталады. Ортаңғы термині предикат болып келген пікір кіші пайымдау деп аталады. Ортаңғы термин субъект болған пікір үлкен пайымдау болады.

Екінші силлогизм:

"Барлық дене - құралған", "ешбір құралған - мәңгі емес", осыдан логикалық түрде "ешбір дене - мәңгі емес" болады. Бұл пайымдау екі пікірден құралды, олардың кішісі жалпылық растау ал үлкені - жалпылық терістеу, қорытынды жалпылық терістеу болды.

Үшінші силлогизм:

"Бар болған - құралған", "барлық құралған - жаратылған". Бұл силлогизм екі пікірден құралды, олардың кішісі жалқылық растау, үлкені - жалпылық растау, ортаңғы термин "құралған", қорытынды жалқылық растау болды.

Төртінші силлогизм:

"Бар болған - құралған", "ешбір құралған - мәңгі емес" (77-бет) осыдан логикалық түрде; "бар болған - мәңгі емес" немесе "бар болғанның барлығы - мәңгі емес" туындайды. Бұл екі пікірдің кішісі жалқылық растау, ал үлкені - жалпылық терістеу, қорытынды жалқылық терістеу болды. Осы төрт силлогизмде ортаңғы термин екі шеткі терминдер үшін субъект, ал басқасына предикат болғаны байқалды. Екі шеткі терминнің ортасында ортаңғы терминнің /18/ орналасу тәртібімен құралған силлогизмдер - бірінші формадағы силлогизмдер деп аталады. Мұндай силлогизм төртеу, жоғарыда көрсетілген сияқты олардан нәтиже шығаруға болатынына өздерінен белгілі. Егер силлогизмдер осындай жолмен құралса - кәміл [толық] силлогизм. Бұларға жатпайтындар өздігінен логикалық қорытынды шығармайды. Бірақ, оларды айшықтағанда осы төрт кәміл силлогизмдерге оралады /19/.

Бесінші силлогизм:

"Барлық дене - құралған", "ешбір мәңгі - құралған емес" осыдан логикалық түрде "ешбір дене - мәңгі емес" болады. Пайымдаудың екі пікірінде де ортақ сөз "құралған" және ол екі шеткі терминдер үшін предикат. Осы арада, кіші пікірдегі субъект - қорытынды субъектісі "барлық дене - құралған" сөйлемшесіндегі сияқты. Ортаңғы термин екі шеткі термин үшін предикат болып құралған силлогизмдер екінші фигура силлогизмдері деп аталады. Бұл силлогизмнің үлкен пікірі жалпылық терістеу, ал кішісі - жалпылық растау. Силлогизмнің бұл түрі өзінде логикалық қорытындының болуын қажет санамайды, бірақ өзінде сол логикалық қорытындының қажеттілігін байқататын басқасына мұқтаж. Бұл "ешбір құралған - мәңгі емес" сөйлемшесіне де қатысты. Бұл жағдайлар "ешбір адам ұшпайды" мысалындағы сияқты жалпылық терістеу. (78-бет) Ендеше, бұл жағдай "ұшатын нәрсенің ешқайсысы адам емес" сөйлемшесінде де болады. Егер біз бұл екі сөздің біреуін айтсақ, онда екіншісін де айтқан боламыз және бұл екеуінің бірі шын болса, екіншісі де шын болады. Себебі, жалпылық терістеу пайымдауында әуелгі пікір шын болса екінші қарама-қарсы пікір де шын болады, ал егер ол өзінің қарама-қайшы [пікірінің] шындығын растамаса, онда өзі де шын емес, яғни, егер біз бір нәрсені бір жағдайға байланысты терістейтін болсақ, онда бұл жағдайға байланысты сол заттардың барлығын да терістеуімізге болғаны. Егер "ешбір адам ұшпайды" десек , онда "ұшатын нәрсе - адам" деп айта аламаймыз себебі, "егер ұшатын нәрсе - адам" [деп айтылса], онда "адам -ұшатын нәрсе" болады. Ендеше біздің "ешбір адам ұшпайды" деген сөзіміз шын бола алмады, себебі күс деген уақытта адам түсінілер еді. Бірақ, "ешбір адам ұшпайды" деген сөйлемшемізді шын әрі дұрыс болуын қаласақ, онда біз "ұшатын нәрсе - адам" деп айтпауымыз керек. Өйткені, бұның бірін айтқан уақытта екіншісі де айтылған болады. Сол сияқты осы нәрсе "ешбір мәңгілік - құралған емес" сөйлемшесіне де қатысы бар. Егер біз оны айтқан болсақ, онда "ешбір құралған - мәңгілік емес" деп айтқан боламыз.

"Барлық дене - құралған" пайымдауы екінші силлогизмде келген болатын /20/. Ендеше, бесінші силлогизмнің құрылымы екінші силлогизмнің құрылымымен теңеседі. Демек, бұл екі силлогизмнің бірінен шыққан логикалық қорытынды олардың екіншісінен шығатын қорытындымен тең болады.

Алтыншы силлогизм:

Бұл екінші фигураның екінші силлогизмі. "Ешбір дене сылтаусыз ыдырамайды", "барлық мәңгілік сылтаумен ыдырайды" ендеше, "ешбір дене мәңгі емес". Кіші жалпы терістеу және үлкен жалпы растау пікірлерінен құралған бұл силлогизмнің қорытындысы жалпы растау. "Ешбір дене сылтаусыз ыдырамайды" деп айтар болсақ, онда "сылтаусыз ыдырайтын нәрсенің ешбірі дене емес" болып шығады. "Күллі мәңгілік сылтаумен ыдырайды" сөзі екінші силлогизмнің құрылымына лайық келеді, осыдан логикалық түрде "ешбір мәңгілік дене емес" туады. Егер мұндай қорытынды болса, онда мынадай қарама-қарсылық болуы керек еді: "ешбір дене мәңгі емес".

Жетінші силлогизм:

Екінші [фигураның] үшінші силлогизмі. "Бар болушы - құралған нәрсе" және "ешбір мәңгілік - құралған емес" (79-бет) ендеше "бар болушы - мәңгі болмаған нәрсе". Кіші жалқылық растау және үлкен жалпылық терістеу пікірлерінен құралған бұл силлогизмнің қорытындысы жалқылық терістеу. Жоғарыдағы "Ешбір мәңгілік - құралған емес" сөйлемшені басқаша айтқанда "ешбір құралған - мәңгі емес", осыдан "бар болушы -құралған нәрсе" туады. Бұл төртінші силлогизмнің шығуына алып келеді. Сондықтан, төртінші силлогизмге сәйкес логикалық түрде "бар болушы мәңгі болмаған нәрсе" қорытындысы болады.

Сегізінші силлогизм:

Екінші фигураның төртінші силлогизмі. "Бар болушы - дене емес", "барлық қозғалушы -дене" олай болса "бүкіл бар болушы қозғалушы емес". Бұл силлогизм екі пікірден құралады. Біріншісі кіші жалқы терістеуші, екіншісі үлкен жалпы растаушы, қорытынды -жалқы терістеу. Жоғарыда айтқандай егер "бар болушы - дене емес" болса, онда "кейбір бар болушы - дене емес" деген мағына туындайды. Сөйтіп күллі денелердің ішінен "кейбіреуін" алып шықтық. Осы "кейбіреулер" жеке атауларға ие болады. Сол "кейбіреулерге" мысалы "қара" жатады делік, онда "ешбір қара - дене емес", біз жоғарыда "барлық қозғалушы - дене"деген сөйлемшені алтыншы силлогизмге қатысты айтқан едік. Ендеше, алтыншы силогизм екінші [силлогизмді] қамтиды, осыдан логикалық түрде "ешбір қара - қозғатушы емес" және "қара - бар болушының кейбірі", "кейбір бар болушы - қозғалушы емес" осыдан кейін "бүкіл бар болушы - қозғалушы емес". Сегізінші силлогизмнің қорытындысына жатқызуымыз да осы. Жоғарыда түсіндіргеніміздей сегізінші силлогизм алтыншы силлогизм арқылы екінші [силлогизмге] оралады. Силлогизмнің сегізінші түрін екінші түріне алып келген осы тәсілді "болжау" тәсілі деп атайды. Қалған силлогизмдерде қолданған тәсілдер - "қарама-қарсылық" тәсілдері. Екінші формадағы силлогизмнің барлық түрлері осы төрт силлогизм болып табылады.

Тоғызыншы силлогизм:

Үшінші фигураның бірінші [силлогизмі]. "Бүкіл қозғалушы - дене", "бүкіл қозғалушы -жаралған" осыдан логикалық түрде "кейбір жаралған - дене" болады. Бұл үлкен және кіші жалпылық растау пікірлерінен құралды, екі жерде де ортақ термин әрі субъект "қозғалушы". Үлкен термин "жаратылған" екі шеткі терминдер үшін ортаңғы термині субъект болған силлогизмдердің барлығы үшінші формадағы силлогизмдер деп аталады. Бұл силлогизм осы фигураның біріншісі, мұндағы қорытынды - жекелік растау.

(80-бет) Жоғарыдағы "бүкіл қозғалушы - жаратылған" сөйлемшесінде "кейбір жаратылған - қозғалушы" сөзін қамтиды. Осы "бүкіл қозғалушы - жаратылған" пікірінің дұрыс болуы үшін "жаралғанның" ішінде бір қозғалушысы болуы лазым, егер олардың ішінде "қозғалушысы болмаса", онда "ешбір жаралған - қозғалушы емес" қорытынды туады. Осы терістеу [силлогизмінде] "ешбір қозғалушы жаралған емес" қарама-қарсылық қамтылған. Ал енді "бүкіл қозғалушы - жаралған" да егер жаралған затта қозғалуға алып келетін бір нәрсе болмаса, онда "бүкіл қозғалушы - жаралған" пайымдауы да болмас еді. Ендеше, егер "бүкіл қозғалушы - жаралған" деп айтар болсақ, міндетті түрде "жаралған - қозғалатын нәрсе" деуіміз қажет. Осыған орай "бүкіл жаралған - қозғалушы емес" болуы шарт емес, ол кезде жалпылық растау [пайымдауы] жалпылық қарама-қарсы болуы лазым. Ендеше "бүкіл адам - жануар" немесе "бүкіл жануар - адам" болады, ал бұл өтірік. Сонымен, жалпы растау пайымдауы міндетті түрде өзінде жалпылық қарама-қайшылықты емес тек жалқы қарама-қарсылықты қамтиды. Сондықтан "бүкіл қозғалушы - жаралған" силлогизмі "жаралған - қозғалған нәрсе" болады, біз үшін пайымдау мынадай "бүкіл қозғалушы -дене" деген тоғызыншы силлогизм үшінші силлогизмге оралып қорытынды "жаралған -дене болған нәрсе" болады.

Оныншы силлогизм:

Үшінші форма [силлогизмінің] екінші түрі. "Ешбір мәңгі - дене емес", "бүкіл мәңгілік -әрекет етуші" осыдан логикалық түрде келіп "әрекет етушінің барлығы - дене емес". Бұл силлогизм екі пікірден құралады; кіші жалпылық растау мен үлкен жалпылық терістеу, қорытынды - жалқылық терістеу. Біздің жоғарыда айтқан "бүкіл мәңгілік - әрекет етуші" сөзіміз "әрекет етуші - мәңгілік нәрсе" сөйлемшесіне ауысады. Сөйтіп, "ешбір мәңгілік -дене емес" төртінші силлогизмге оралып логикалық жолмен "кейбір әрекет етушілер -дене емес" болады. Осыдан соң "бүкіл әрекет етушілер - дене емес" силлогизміне айналады.

Он бірінші силлогизм:

Үшінші фигураның үшінші түрі. "Бүкіл дене - құралған" және "дене - әрекет етуші нәрсе" осыдан "әрекет етуші - құралған нәрсе" [силлогизмі] туады. Бұл силлогизм екі пікірден құралды; үлкен жалпылық растау және кіші жалқылық растауы, қорытынды - жалқылық растау. (81-бет) Жоғарыда "дене - әрекет етуші нәрсе" - сөйлемшесі болған еді, ол өзінде әрекет етуші "дене" сөзін қамтиды, біз үшін дұрысы "дене - әрекет етуші нәрсе" сөйлемшесі. Мұнда денеге әсер ететін бір нәрсе болуы керек, егер әрекет етуші нәрседе дене болмаса "ешбір әрекет етуші - дене емес" пікірі пайда болады. Бұл жалпылық терістеу, нәтижеде "ешбір дене әрекет етуші емес" деген дұрыс емес ұғым туады. Дене әрекет етуші болуы үшін "әрекет етуші - дене" дұрыс болуы керек. Бастапқы "бүкіл дене -құралған" сөйлемшесі үшінші силлогизмге оралып логикалық түрде "әрекет етуші -құралған" қорытынды шығады. Он бірінші силлогизмде көрсеткіміз келген нәтиже осы.

Он екінші силлогизм:

Үшінші форманың төртінші түрі. "Дене - қозғалатын нәрсе" және "бүкіл дене - жаралған" осыдан логикалық түрде "жаралған - қозғалған нәрсе". Бұл силлогизм үлкен жалпылық растау және кіші жалпылық растау пікірлерінен құралды, қорытынды - жалқылық терістеу. Бастапқы "дене - қозғалатын нәрсе" сөйлемшесі "қозғалатын нәрсе - дене" сөйлемшесіне ауысады. Сөйтіп, "бүкіл дене - жаралған" мысалы үшінші силлогизмге оралып логикалық түрде "қозғалған нәрсе - дене" болды. Бұл силлогизмнен "жаралған нәрсе - қозғалған" силлогизмі пайда болады. Он екінші силлогизмде көрсеткіміз келген нәтиже осы.

Он үшінші силлогизм:

Үшінші фигураның бесінші модусы. "Ешбір дене - мәңгі емес" және "дене болған нәрсе -орындаушы" осыдан логикалық түрде "әрекет етушінің барлығы - мәңгі емес" құралды. Бұл силлогизм үлкен жалпылық терістеу мен кіші жалқылық растау пікірлерінен тұрады. Бастапқы "дене - әрекет етуші нәрсе" сөйлемшесі "әрекет етуші - дене" сөйлемшесіне ауысады. Сондай-ақ, біздегі "ешбір дене - мәңгі емес" мысалы төртінші силлогизмге оралып логикалық түрде "барлық әрекет етуші - мәңгі емес" силлогизмі шығады.

Он төртінші силлогизм:

Үшінші фигураның алтыншы модусы. "Дене - әрекет етуші нәрсе емес" және "бүкіл дене -жаралған" осыдан логикалық жолмен "жаралған - әрекет етуші нәрсе емес" шығады. (82-бет) Бұл [силлогизм] үлкен жалқылық терістеу мен кіші жалпылық растау пікірлерінен құралды, қорытынды - жалқылық терістеу. Әуеліде біздің пайымдауымызда "дене -қозғалатын нәрсе емес" болатын, одан "кейбір денелер - қозғалмайды" [силлогизмі] шығады. Осы "кейбір денелердің" ешбірі қозғалмайды, не басқа нәрсені қозғалысқа түсірмейді, осындағы "кейбір" сөзін "тау" сөзімен ауыстыралық, онда "ешбір тау -қозғалмайды" болады. "Барлық дене - жаратылған" ал "тау дегеніміз - дене" сондықтан "барлық тау - жаратылған" және "ешбір тау - құралмайды" деп оныншы силлогизмге қайтады. Олай болса логикалық түрде оныншы силлогизмде "жаратылған - қозғалмайтын нәрсе" деген қорытындыға келеді. Қорытынды турасында біздің ойлағанымыз да осы еді /21/. Бұлардың барлығы категориялық силлогизмдер.

БЕСІНШІ СӨЗ

Шартты силлогизмдер

Қазір шартты силлогизмдер жайлы айтамыз. Шартты силлогизм қарапайым болады. Ол екі пікірден құралады; үлкен шартты және кіші кесімді. Сондай-ақ [шартты силлогизм] екі түрден тұрады; біріккен және бөлек /22/.

Біріккен деп аталатын силлогизмнің біріншісі екі түрге бөлінеді. Біріншісі; "егер әлем жаратылса оның жаратушысы бар" бірақ, "әлем жаратылған" ендеше "әлемнің жаратушысы бар". Осы екі пікірдің үлкені "егер әлем жаратылса оның жаратушысы бар" сөзіміз шартты болады. Пікір екі сөйлемнен тұратын бір бүтін болып тұр, біріншісі "әлем жаратылған", екіншісі - "әлемнің жаратушысы бар". Біріншісі екіншісімен шартты түрде байланысып түр, яғни "егер" шартты сөзі арқылы екінші пайымдаудың біріншімен бірігуіне шарт қойылып тұр. Бұл сөз біздің "жаралған" сөзі бар пайымдау мен "жаратушы" сөзі мен бірігуін көрсетіп тұр (83-бет). Сол сияқты осы демеулік шылауға ұқсас демеулік шылаулар туралы да [айтуға болады] мысалы, "егер әрқашан", "сияқты", "болса" және т.б.

Бірінші [бөлігі] "негіз" деп аталады /23/, бұл біздің "егер әлем жаратылса" сөзіміз, екіншісі "салдар" деп аталады /24/, бұл біздің "әлемнің жаратушысы бар" сөзіміз. Сөйтіп, шартты силлогизм екі бөлімнен тұрады, біріншісі - негіз, екіншісі - салдар. Екі пікірдің кішісі кесімді [силлогизм], оған ерекшелік демеулік шылауы қосылады. Ол расында шартты пікірдің екі бөлігінің бірімен байланысып "ерекшеленген" деп аталады. Негізде салдар да ерекшеленулері мүмкін. Бірақ, шартты силлогизмнің бірінші пайымдауында "негіз" ерекшеленеді, ал қорытындыда салдардың өзі болады. Шартты силлогизм екі растау пайымдауларынан ғана құралмайды, керісінше екі терістеуден құралуы мүмкін, біздің "егер күн көтерілмесе, күндіз болмайды" дегеніміз сияқты.

[Силлогизм] растау мен терістеу пайымдауларынан құралуы мүмкін; "егер түн болмаса, күндіз болады" сөйлемшесі сияқты. Осы мысалдағы сияқты "негіз" көптеген сөз болуы мүмкін; "егер дене шексіз болып және қозғалатын болса, оның қозғалысы түзу, ал түзу қозғалыс үлкен арақашықтықпен және қозғалыс көлемімен байланыста, бұл арақашықтық көлеммен теңеседі, ал көлем денемен бірге болады", ендеше "шексіз емес нәрсе басқа дене" болады. Мұндай жағдайда "негіз" көп сөзді, ал нәтиже бір сөзді қамтиды.

Екінші шартты бірігу [силлогизмінің] екінші модусына келер болсақ, онда ол: "егер Құдай жалғыз болмаса әлем ретсіз орналасқан болар еді" бірақ, "әлем ретті орналасқан" ендеше "Құдай - жалғыз". Бұл силлогизм әуелгі пайымдаудың үлкен пікіріне қарсы келмегенімен оның ерекшелеу пікіріне қарсы. Егер шартты пайымдау силлогизмінде негізгі бөлім ерекшеленсе, онда бұл шартты силлогизмнің бірінші модусында болғаны, ал егер бұл жағдай керісінше оның салдарында ерекшеленсе, онда бұл шартты силлогизмнің екінші модусында болғаны, нәтижеде негіздің қарама-қарсы қорытындысы шығарылады.

Екінші силлогизмде салдар қарама-қарсы (84-бет) пікірлер болуы мүмкін, мысалы: "егер дене шексіз болса, онда ол қарапайым болады немесе құралған болады" бірақ, "дене шексіз емес" ендеше "дене қарапайым да, құралған да емес" олай болса "шексіз дене жоқ".

Шартты силлогизмнің екінші түрі шартты бөліну деп аталады. Оның көптеген модустары бар, мысалы біздің мынау сөзіміз сияқты: "әлем мәңгі немесе жаралған" бірақ, "әлем -жаралған" ендеше "әлем - мәңгі емес". Мұндағы мысалда пікірдің шарттылығы "не" [немесе] және осы сияқты тағы да басқа сөздер арқылы болады. Олар бір жағдайдың екінші жағдайға қайшылығын, бір-бірінің айырмашылығын және ерекшелігін көрсетеді. Шартты пайымдаудың пікірде қайсы бөлігі бірінші келсе және оның бірінші келуі зәру болса сол бөлігі негіз болады. Ол біздің мынау сөзіміз сияқты: "әлем - не жаралған, не мәңгі" [бұл жерде] негіз "әлем - не жаралған" сөзіміз. Ал егер біз осы сөздің алдына басқа сөз қоятын болсақ және ол сөз негіз болатын болса, онда шартты силлогизмнің екі бөлігі ылғи альтернативті болады. Сол сияқты шартты пайымдаудың екеуден де көп бөліктері болуы мүмкін [олай болған жағдайда] олар да альтернативті болады. Екі бөлікті ғана альтернативті пікірлерге біздің мынау сөздеріміз сияқты пікірлер жатады: "әлем - не мәңгі, не жаралған" немесе саны екеуден көп болатын пікірлер: "Зейд - не ақ, не қара, не қызыл". Әрбір пайымдау толық баламалы немесе толық емес баламалы болуы мүмкін. Толық баламалы пайымдауға екі немесе одан да көп көрсетілген баламалы пайымдаулар жатады, біздің мынау сөзіміздегі сияқты: "әлем - не мәңгі, не жаралған" немесе "бұл су -не ыстық, не суық немесе жылы". Толық емес баламалы пайымдауларға келер болсақ, оларда балама толық қамтылмайды, біздің сөзіміздегі сияқты: "Зейд - Иракта немесе Сирияда" немесе "Зейд - ақ немесе қара, немесе қызыл". Барлық шартты бөлінген (85-бет) силлогизмдер екі ғана баламалық болса және ол екеуі де ерекшеленсе, онда қорытынды қарама-қарсы болады.

Ал егер ол екеуінің кез келген қарама-қарсысы ерекшеленсе, онда өз ретімен басқасы қалады /25/. Мысалы, "бұл сан - не тақ, не жұп" бірақ, "ол - жұп" ендеше "ол - тақ емес" немесе "ол - тақ" ендеше "ол - жұп емес" немесе "ол - жұп емес" ендеше "ол - тақ", немесе "ол - тақ емес" ендеше "ол - жұп". Егер балама екеуден көп болса және олар толық баламалы болса, онда олардың кез келгенін ерекшелегенде ол қалғандарына қарама-қарсы болады, мысалы: "бұл сан - көп немесе аз, немесе тең" бірақ, "ол - тең", онда "ол - көп емес және аз да емес". Егер бұлардың екі қарама-қарсысын алар болсақ, онда қалған бөлігі қорытынды болады. Бұған мысал: "сан - үлкен немесе кіші, немесе тең" бірақ, "ол - не аз емес, не көп те емес" ендеше "ол - тең". Нақ осы жағдайдың өзі толық және үштен көп болған баламаға да қатысты. Егер олардың бірінің қарасысы ерекшеленетін [алынып тастатылатын] болса, онда қалған соңғылары қорытынды болады. Егер "бұл сан - тең емес" деген мысал алынатын болса, онда нәтижеде "ол - не үлкен емес, не кіші де емес" қалады. Әрқашан пікірлердің ішіндегі бірінің қарама-қарсысы алынып тасталатын болса, қалуы керек боған екі балама қорытындыға айналады. Сол сияқты егер екі пікірдің қарама-қарсысының біреуі алынған жағдайда басқасы қорытынды болады. Егер балама толық болмай ол екеуінің бірі алынатын болса, онда қалған басқа бөлігі қорытындымен теңеседі, ал енді олардың біреуінің қарама-қарсысы алынса, онда еш нәрсе де болмайды, не екінші [балама], не екінші [баламаның] қарама-қарсысы. Мысалы: "Зейд - Иракта немесе Сирияда, немесе Хижазда" бірақ, "ол - Иракта", ендеше "ол - Сирияда да, не Хижазда да емес". Егер "ол Иракта емес" алынатын болса, онда бұл арада міндетті түрде "ол Сирияда да немесе Хижазда да емес" деген қорытынды шықпайды бірақ, ол бұл жерде мүлдем жоқ емес немесе [осы қалалардың] бірінде болуы мүмкіндігін баяндайды, ол уақытта ол толық баламалы болады. Шартты силлогизмдердің ережелері (86-бет) осындай, біз оларды кітабымыздың ортаңғы бөлігінде атап көрсеттік. Қалған модустар осыларға жатады.

АЛТЫНШЫ СӨЗ

Қарама-қарсылық арқылы келетін силлогизм

Қазір қарама-қарсылық арқылы болатын силлогизм жайында сөз қыламыз. Категориялық силлогизмнің екі пікірі де шын болса дұрыс силлогизм деп аталып шын қорытынды пайда болады, мысалы: "бүкіл дене - құралған" және "бүкіл құралған - жаралған" ендеше "бүкіл дене - құралған". Егер кез келген пікірдің бірі шын болып, екіншісі күмәнді [яғни] өтірік немесе шын екені белгісіз болса, ал қорытынды өтірік екені анық болса, онда бұл силлогизм қарама-қарсылық арқылы болатын силлогизм деп аталады. Бұл силлогизм арқылы екі бөлімнің де күмәнді пікірлерінің қарама-қарсылық шындығын түсіндіреді, қорытындыны анықтайды, мысалы: "әлем - мәңгі" және "ешбір мәңгілік - құралған емес" ендеше, нәтижеде "әлем - құралған емес". Бұл жалған қорытынды өтірікті көрсетіп тұр сөйтіп, силлогизмде өтіріктің бар екені айқындалады. Бірақ, силлогизмдегі пікірлердің өзінің шын екенін байқатады: "ешбір мәңгілік - құралмаған" ендеше қорытындыны біз басқа пікірден аламыз. Егер ол өзінде өтірікті қамтитын болса, онда қорытынды жалған болады. Осыдан логикалық түрде "әлем - мәңгі" деуіміз өтірік болып оған қарама-қайшылық ретінде "әлем - мәңгі емес" пікіріміз шын болады. Силлогизмнен қарама-қайшылық арқылы алынатын қорытынды осылай болады.

Егер біз қарама-қарсылық силлогизм арқылы бір нәрсенің қорытындысын шығаруды қалайтын болсақ, онда өзіміздің қалаған нәтижемізге жетуіміз үшін былай деуіміз қажет: "әлем - мәңгілік емес" осыған қарама-қайшы болып "әлем - мәңгілік" пікірі алынады. Осы пікірге өзінің қосылса шын екенін көрсететін шын пікір қосылады (87-бет): "ешбір мәңгілік - құралған емес" ендеше осыдан барып "әлем - құралған емес" болады сөйтіп, мұнда анық өтірік байқалады: "әлем - мәңгілік емес".

Бүкіл қарапайым силлогизмдер осындай болады.

ЖЕТІНШІ СӨЗ

Полисиллогизм

[Енді] күрделі силлогизмдер туралы айтамыз. Біз [жоғарыда] көрсеткен силлогизмдер ылғи барлық силлогизмдерді қамти алмайтындары сияқты пікірлер де үнемі қолданыла бермейді. Олардың қорытындысы кәміл болуы үшін құрамынан еш нәрсе түсіп отырмаса дағы құрылымы мен бөліктері үнемі ауысып отырады. Соның нәтижесінде оның қорытындысына әсер етпесе де оған жаңа нәрселер қосылып отырады. Сондықтан, әдетте бұлар сөйлеу барысында және әдебиетте көрініс табады.

Құрылымы біз айтқан силлогизмдерден басқа болып келетін кез келген силлогизм үлкен немесе кіші болуын, немесе құрылымының өзгеру мүмкіндігін біз айтқан болатынбыз. Әуелгі пайымдаудың өз жағдайында түсінікті болып қалуы силлогизм болады. Кез келген пайымдау пікірлерінің бірінде біздің айтқанымыз сияқты өзінің орнын өзгертеді және әуелгі пікірлер арқылы өзінің түсінігін өзгертеді, ал көздеулі мақсат екінші пайымдаудың арқасында бірінші пайымдаудағы көздеулі мақсат болмай қалады, сөйтіп бірінші [пайымдау] силлогизм болмай шығады.

Силлогизм құралатын екі пікірдің де бірдей [жоғарыда айтқан] үш тәсілдің бірімен белгілі болуы мүмкін емес, бірақ силлогизм мұндай пікірлердің екеуінен құралуы мүмкін. Бұл [пікірлердің] біреуі немесе екеуі силлогизм арқылы белгілі болады. Силлогизм құраған бұл пайымдаулардың біреуі немесе екеуі де әуел бастан белгілі болуы мүмкін. Олардың бірінің немесе екеуінің де силлогизм арқылы түсіндірілу қажеттілігі жиі кездеседі. (88-бет) Сол сияқты олар аяқталу үшін үнемі үш тәсіл арқылы әуел бастан белгілі болатын пікірден құралатын силлогизмге мұқтаж.

Егер біз силлогизм арқылы бір нәрсені түсіндіруді қаласақ, онда оның құралатын пікірлері де силлогизм арқылы болулары керек.

Ал бұл силлогизмнің пікірлері түсіндірілу барысында пікірлері әуел бастам белгілі болған силлогизмдерге мұқтаж болулары керек, яғни бұл әдістің жолы пікірлері әуел бастан белгілі силлогизмдерден басталады, ал қорытындыларды бір-бірімен біріктіріп немесе басқа пікірлерге қосудан тұрады. Ол екі пікірді қосқанда әуел бастан көздеулі қорытындыдан туындаған силлогизм болу керек.

Егер біз бұл силлогизмнің бүкіл бөліктерімен басқа силлогизмдердің бөліктерін толық түрде келтіретін болсақ, онда біз пайымдауды барынша созып жіберген боламыз. Сол себепті, көп жағдайда ол бөліктердің кейбірімен шектеліп ал өзіне анық қарама-қарсы келетін пайымдауларды мүлдем түсіріп тастау да керек болады.

Сонымен силлогизм пікірдің біреуі немесе бірнеше бөліктері түскен, немесе біреулерімен шектелген көптеген силлогизмдердің құрамасы болады. Мысалы, егер біз бұл силлогизмдер арқылы "әлем - құралған" екенін көрсеткіміз келсе, онда ол: "бүкіл денелер - күрделі" және "бүкіл күрделі заттар акциденциямен ажырамастай байланысты" ендеше "бүкіл дене акциденциямен ажырамастай байланысты" (89-бет). Кейін, біз бұл қорытындыны алып оған: "акциденциямен ажыраусыз байланысқан бүкіл [нәрсе] -жаратушымен ажыраусыз байланысқан" деп қосамыз.

Осыдан логикалық түрде: "бүкіл денелер - жаратушымен ажыраусыз байланысқан" біз осы қорытындыға: "жаратушымен ажыраусыз байланысқан бүкіл [дене] - жаратушыдан алдын келмейді" дегенді қосамыз. Бұған логикалық түрде: "бүкіл дене - жаратушыдан алдын болмайды" деген осы үшінші силлогизмді алып бұған: "жаратушыдан бұрын болмаған бүкіл [дене] - жаратушының болмысымен бірге болып келеді" дегенді қосамыз. Сөйтіп бұдан: "бүкіл дене жаратушының болмысымен бірге болып келеді" қорытынды туады. Осы қорытындыға: "жаратушының болмысымен бірге болып келе жатырған бүкіл [нәрсе] - бейболмыстан кейін пайда болған" дегенді қосамыз осыдан келіп: "бүкіл дене -бейболмыстан кейін пайда болған" шығады. Осы бесінші силлогизмге: "бейболмыстан кейін пайда болған бүкіл [нәрсе] - болмыс құбылысы" деген [пайымдауды] қосамыз, ендеше "бүкіл дене - болмыс құбылысы". Алтыншы силлогизмнің қорытындысына: "әлем - дене" [пайымдауын] қосамыз сөйтіп, логикалық түрде "әлем - жаралған" болады бірақ, егер силлогизмнің барлық бөліктері пайдаланатын болса, пайымдау созылып кетеді. Сондықтан, алдыңғы силлогизмдердің қорытындыларын қамтыған бұл силлогизмдердің бөлімдерін силлогизмнен шығарып тастау керек. Себебі, қорытындылар осы қорытындыларды шығаратын пікірлерде қамтылады.

Кейін, олардың барлығына соңғы қорытынды қосылады, мысалы: "бүкіл дене - күрделі", "бүкіл күрделі нәрселер акциденциямен ажыраусыз байланысты", "жаратушымен ажыраусыз байланысты бүкіл [нәрсе] - жаратушыдан алдын болмаған", "бейболмыстан кейін болған бүкіл [нәрсе] - жаратылған", "жаратушымен бірге болып келе жатқан бүкіл [нәрсе] - бейболмыстан кейін пайда болған", "акциденциямен ажыраусыз байланысты болған бүкіл [нәрсе] - жаратушымен ажыраусыз байланыста", "жаратушыдан бұрын пайда болмаған бүкіл [нәрсе] - жаратушымен бірге болып келеді", (90-бет) "жаратушымен бірге болып келе жатқан бүкіл [нәрсе] - бейболмыстан кейін пайда болған", "бейболмыстан кейін пайда болған бүкіл [нәрсе] - жаралған", "жаратушымен ажыраусыз байланысқан бүкіл [нәрсе] - жаратушыдан бұрын пайда болмаған", "әлем - дене" ендеше "әлем -жаралған". Бұл мысалдар күрделі силлогизмдердің мысалы. Бұлар әр түрлі силлогизмдердің түрлерінен құралуы мүмкін. Мысалы, бұлардың кейбіреулері категориялық, кейбіреулері шартты, енді біреулері қарама-қайшы, біреулері - дұрыс. [Сондай-ақ] олар дұрыс силлогизмнің әр түрлі модустарынан құралулары да мүмкін, мысалы: "әлем міндетті түрде не мәңгі, не жаралған", "егер ол мәңгі болса, онда ол пайда болған заттармен салыстырылмайды, бірақ ол бұрын пайда болған заттармен салыстырылады себебі, ол - дене", "егер дене пайда болған денелермен салыстырылмаса, онда ол мақұрым" ал "олардан мақұрым нәрсе не күрделі емес, не қозғалушы емес" ал бұл дегеніміз ақылға сыйымсыз нәрсе, ендеше "әлем жаралған". Бұл силлогизм шартты бөліну, қарама-қайшылық арқылы [жасалатын] категориялықпен дұрыс категориялық [пайымдаулардан] құралды.

СЕГІЗІНШІ СӨЗ

Индукция туралы

Қазір индукция туралы айтамыз. Индукция - белгілі бір пайымдаудың терістеу және растау арқылы дұрыстығын дәлелдеу үшін, бір ережеге бағынатын заттарды зерттеу. Егер біз бір жағдайға байланысты бір нәрсені растағымыз немесе терістегіміз келсе, онда осы жағдай қамтитын барлық заттарды зерттеп ол заттың барлығына немесе көбіне қатысты екенін табамыз. Сөйтіп біз оның арқасында сол заттың осы жағдайға қатысын білеміз немесе біз бұл заттарды анық зерттеп олардың ешбірінен еш нәрсе таба алмаймыз. Кейін, ол заттың бұл жағдайға қатысы жоқ екенін анықтаймыз. Анықтап зерттеу барысында біз оның индукция екенін білеміз. Белгілі бір заттың белгілі ережеге байланысты расталу немесе терістеу қорытындысы индукция болады. (91-бет) Мысалы, егер біз: "әрбір қозғалыс - уақытта [болады]" дегіміз келсе, онда біз қозғалыс түрлерін зерттейміз; жүру, жүзу, ұшу және т.б. Осылай біз әрбір қозғалыстың уақытта [болатынын] айқындап индукция арқылы "әрбір қозғалыс - уақытта [болады]" деген қорытындыға келеміз. Индукция силлогизмінің бірінші фигурасының күшімен теңеседі. Мұнда біз зерттейтін нәрселер; жүру, ұшу, жүзу және т.б. ортаңғы термин болады ал "уақытта [болады]" сөзіміз - үлкен термин. Сонымен, силлогизм мынадай болады; "кез келген қозғалыс - жүру, ұшу, жүзу және т.б.", "жүру, ұшу, жүзу сол сияқты т.б. - уақытта [болады]".

Сол сияқты егер де біз: "әрекет етуші - дене" деп айтқымыз келсе, онда барлық "әрекет етушіні" анықтап зерттейміз, мысалы; құрылысшы, тігінші, етікші және т.б. Бұлардың әрбірі дене екенін анықтап болған соң "әрбір әрекет етуші - дене" екенін анықтап оны индукция арқылы түсіндіреміз. Ол былай болады: "әрбір әрекет етуші - құрылысшы, тігінші, етікші және сол сияқты т.б.", "кез келген құрылысшы, тігінші, етікші және сол сияқты т.б. - дене" ендеше "кез келген әрекет етуші - дене". Әрекет етушінің барлық түрін толық зерттемейінше "кез келген әрекет етуші - дене" деп айту дұрыс болмайды. Егер [әрекет етушіні] қандай да түрі зерттелмей қалып оның дене екені немесе дене емес екені белгісіз болса, онда "кез келген әрекет етуші - дене" деп айтуға тағы болмас.

Индукция толық және толық емес болады. Пікірдің негізгі бөліміне қатысы бар нәрсенің барлық түрі индукция арқылы зерттелсе - толық индукция болады. Ал егер сол заттың көп түрі [барлығы емес] зерттелсе, онда толық емес индукция болады. Сондай-ақ, бізге белгілі болған нәрсемен ғана шектелетінін индукция арқылы (92-бет) оны растауды қалайтын болсақ, оны растау үшін пікірдің негізгі бөліміндегі басқа нәрсені растайтын біз зерттеген силлогизмнің пікірін қолдануға болады. Егер біз: "кез келген қозғалыс - уақытта [болады]" деп көрсеткіміз келсе, онда қозғалыстың [барлық] түрлерін зерттейміз. Бұған "уақытта [болған] барлық нәрсе - жаралған" деген [пайымдауды] қосып қорытынды шығарамыз: "кез келген қозғалыс - жаралған".

Силлогизмді осы тәсілмен түсіндіру үшін индукцияны қолданса [индукция] өте пайдалы. Дәлірек айтқанда индукция арқылы қозғалыстағы барлық нәрсе зерттеледі, ал ол өз кезегінде "қозғалыстың - уақытта болуы". [Осы арада бізге] ортаңғы термин керек болады, ол арқылы қозғалыста басқа да нәрсенің бар екенін түсіндіруге болады, мысалы: "кез келген қозғалыс - жаралған". Индукция арқылы бір нәрсені растау үшін оны міндетті түрде субъекттің түріне қатысты заттарды дәлелдейтін силлогизмнің пікірі ретінде қолдану қажет. Мысалы, индукция арқылы "кез келген қозғалыс - уақытта [болады]" деумен "жүзу - уақытта [болады]" дегенді растау үшін қолданамыз. Біз оны мынадай силлогизм құрғанымызға дейін жалғастыра береміз: "кез келген қозғалыс - уақытта болады", "жүзу - қозғалыс" ендеше "жүзу - қозғалыста [болады]". Егер біз "кез келген қозғалыс - уақытта болады" деген [пайымдауды] көрсету үшін индукцияны қолданатын болсақ, онда біз соның арқасында кейбір қозғалыстардың мысалы, жүзу немесе т.б. қозғалысқа жататын нәрселердің уақытта болатынын растаған боламыз.

"Кез келген қозғалыс - уақытта [болады]" дегенде ешбір зат зерттелу немесе зерттелмеу мүмкіндігінен айырылып қалмайды. Егер олар зерттелген болса немесе зерттелмеген болса сондай-ақ, олардың уақытта болып-болмауы белгісіз болса "жүзудің" жағдайы белгісіз болып қала бермек, бірақ ол "қозғалыс" түрлерінің бірі, сондықтан біз оған "кез келген қозғалыс - уақытта [болады] деп айта аламыз. (93-бет) Егер біз "кез келген қозғалыс - уақытта [болады]" дегенді білмейтін болсақ, онда "жүзу" қозғалысқа жататын заттардың бірі екенін және қозғалыстың ауада болатынын білмес едік. Егер біз оны анықтап зерттейтін болсақ, онда әуел баста "кез келген әрекет - уақытта болатынын" білмей, кейін оны зерттеп талдауымыздың [арқасында ғана оны білгеніміз] мәлім болады. Осыдан кейін бізге "жүзу - уақытта [болатынын]" дәлелдеудің қажеті жоқ. Ал егер біз оны көрсетуді қалайтын болсақ, онда сөзсіз ол нәрсені өзіне қатысты жағдайдың [ереженің] арқасында растаймыз.

Бізге жақсы белгілі болған нәрсенің арқасында белгісіз, жасырын нәрселерді анықтауды қалаймыз. Силлогизмде силлогизмдегі пікірдің предикаты арқылы субъектке бағынатын заттарды индукция арқылы растау немесе терістеу мүмкін еместігі мәлім. Сондықтан біз: "күмәнсіз, Алла тағала - әрекет етуші, ал кез келген әрекет етуші - дене" деуіміз арқылы "Алла - дене" дегенді дәлелдей алмаймыз. Егер біздің "кез келген әрекет етуші - дене" пайымдауымыз индукция арқылы әрекет етушілердің түрін дәлелдеп шықса, онда ол индукцияның силлогизмге қатысын [яғни] қандай жерде пайдалы және қандай жерде пайдасыз екенін көрсетеді.

Әл-Фараби.

Кіші силлогизм немесе силлогизм мәселелері туралы

қысқаша түсініктеме кітабы, яки каләм өкілдерінің

түсінігіндегі логика туралы қысқаша түсінік кітабы.

Басып шығарған - Рафик аль-Аджам.

3 томды Әл-Фараби логикасы. Бейрут,

1985. 2-т. 65-93-66.





ЛОГИКАДА ҚОЛДАНАТЫН СӨЗ ТІРКЕСТЕРІ/1/

1. Әл-Фараби былай деді: Ойланып айтылған сөздер есім және сөз деп аталып екіге бөлінеді.

Сөздер - араб тіліндегі тіл мамандарының айтуынша, етістіктер және оларға есім мен сөзден құралатын сөздер де жатады.

Есім сөзге келсек онда, мысалы: Зейд, Омар, адам, жануар, ақтық, қараңғылық, әділдік, жазу, әділ, жазушы, тұрушы, отырушы, ақ, қара т.б. Жалпы айтқанда әрбір сөз тіркесі бір ұғымды білдіреді бірақ, өз мәнінің орындалған мезгілін көрсете алмайды.

Сөздер - етістіктер де болады. Мысалы: келе жатқан, келеді, барады, ұрды, ұрып жатыр, ұрады сол сияқты т.б.

Бүтіндей алғанда сөз дегеніміз - мазмұн мен оның (орындалу) мезгілін көрсететін сөз тіркесі. Сөз [етістік] өткен шақты білдіруі мүмкін, мысалы: жазды, ұрды; келер шақты білдіруі мүмкін, мысалы: ұрады және осы шақты да білдіруі мүмкін, мысалы: ол қазір ұрып жатыр. Күрделі сөз тіркесі екі есімнен құралуы мүмкін. Зейд Омардан қайсарлы, ат -жануар; басқа жағдайда есімнен және сөзден құралады: Зейд келеді, Омар жазды, Халид барады, тағы сол сияқты.

2. Жай сөз тіркестеріне басқа да сөйлем мүшелері жатады, оларды тіл мамандары көмекші сөздер деп атайды /2/. Бұлар белгілі бір нәрсеге бір мазмұнды үстеу үшін көмекші қызмет атқарады. Көмекші сөз қызмет қылу аясына байланысты әр түрлі болады. Бұлардың әрбірі әдетте қалыптасқан сияқты арнайы атаумен аталғанымен біздерге араб тілінің мамандарынан мұра болып қалған жоқ. Сондықтан, біз көмекші сөздердің түрлерін атаған кезде грек тілінің ғалым-филологтарынан келген есімдерімен атауымыз қажет, өйткені олар көмекші сөздердің әр түрін бөлек атаумен белгілеген.

Сонымен, гректің тіл мамандары олардың әрбірін бөлек атаумен атады; реттік сөздері, жалғаулық, орта бастауыш көмекші сөздері, байланыс көмекші сөздері. Бұлардың біреулері есімдермен бірігіп қосылса, басқалары - сөздермен, үшіншісі - олардың екеуімен де бірігіп қолданылады. Көмекші сөздердің әрбірі сөз тіркесіне қосылып мазмұнның толықтауыш түрлерінің бір түріне жататынын көрсетеді.

3. Морфология өнеріне [ғылымына] жататын бір топ сөз тіркестері, халық арасында кең мазмұнда қолданғандарымен ғалымдар арасында басқа мағынада қолданыс табатынын білгеніміз жөн.

Сондай-ақ, мұндай сөздер бір ғылым өкілдерінің арасында бір мағынада, ал өзге өнер иелерінің ортасында тіпті басқа мазмұнда қолданатын сөз тіркестерінің де болуы ықтимал.

Морфология өнері ғалымдардың арасында емес, халықтың арасында кең тараған сөз тіркестерінің түрлерін мазмұндарына байланысты қарастырады. Міне, сондықтан да тіл мамандары сөз тіркестерінің мазмұнын ғалымдардың ортасында емес, халықтың ішінде тараған мағынасына қарап таниды. Көп жағдайда халық қолданысындағы сөз тіркестерінің мазмұны ғалымдар арасында қолданыс тапқан сөз тіркестерінің мазмұндарымен толық сәйкес келу себебі де осы.

Сөз тіркестерінің белгілерін анықтаған уақытта біз үшін бұл сөздерді логиктердің қолданған мазмұнының қажеті жоқ, яғни біз дәл қазір онсыз да логиканың қамтыған нәрсесін қарастырып отырмыз.

Ал, енді сөз тіркестердің халық арасында белгілі болған мазмұнын қарастыратын болсақ, олардың ғалымдар арасында емес, халық арасында белгілі болған мазмұндарын талдаймыз. Мұндағы жағдай жоғарыда айтылғандай халық арасында қолданыс тапқан өзге өнерлердегі [ғылымдардағы] жағдай сияқты болады. Мысалы: ағаш ұстасы сөйлеген сөзінің арасында ағаш ұсталары мен басқа да өнер өкілдеріне қатысты сөз тіркестерін қолданады. Сол себепті біз ұстанып отырған бұл өнерде [логикада] осы ғылым саласындағы өкілдердің шамасы келетін сөз тіркестерін және олардың түрлерін қолданғанымыз жөн.

Осыған байланысты бізді халық арасында белгілі сөз тіркестерін және олардың мазмұнын халық тілінде жиі қолданады деп сынға алудың қажеті жоқ. Біз бұл сөздердің ішінен тек логиктер мен халық арасында жалпы қабылданғандарын ғана қолданамыз.

4. Реттік деп біз алфавиттің әрбір әрпін немесе әрбір сөз тіркесін айтамыз. Әрине, егер бұл әріп есім сөздің қызметін атқарған болса. Мысалы: "һә" әрпі (зарабаһу) сөзінде "ол оны ұрды" ұғымын берсе, "йа" әрпі (сәуби) сөзінде "менің көйлегім" ұғымын, "тә" әрпі (зоробта, зоробту) сөздерінде "сен ұрдың, мен ұрдым" немесе есімнің қызметін атқаратын алфавиттегі кез келген әріпті айтуға болады. Сондықтан да бұл есімдіктердің барлығы ортақ реттік деген атаумен аталады.

5. Көмекші сөздер көп түрлі болады:

5/1 - анықтауыш қызметін атқаратын көмекші сөздер, яғни белгісізді белгілі ететін артикль "әлиф" және "ләм" және "сондай" (әлләзи) сол сияқты т.б;

5/2 - есім сөздермен бірігіп қаратпа сөз қызметін атқаратын көмекші сөздер "йа" және "йа-әййуһә";

5/3 - есім сөзбен бірігіп сол есімнің орындалуымен жасалған әрекеттің оның барлық бөлшектеріне тән екенін көрсететін "куллу" (бүкіл) көмекші сөзі;

5/4 - есім сөзбен бірігіп сол есімнің орындауымен болған әрекеттің оның тек кейбір бөліктеріне ғана қатысты екенін білдіретін "баду" (кейбір) көмекші сөз сол сияқты т.б.

6. Орта көмекші сөздер деп кез келген бір есіммен қосылып айтылып тұрған есімнің өзіне және басқаға да қатысты екенін білдіретін сөздер. Мысалы: "а'н" (туралы), "илә" (бағытты білдіреді), "а'ла" (үстінде) т.б.

7. Бастауыш көмекші сөздері көп түрлі болады:

7/1 - нәрсемен бірігіп, ол нәрсенің міндетті түрде бар екенін және оның шынайылығында күмәннің жоқ екенін білдіреді. Мысалы: "иннә" (шынында да, күмәнсіз), "Күмәнсіз Алла жалғыз, әлем жалған" (Инна-Аллаха уахидун уа инна аламо мутанаһин). Әріптер есім қызметін атқарады т.б;

Сондықтан да заттың болмысы, оның мәні және заттың субстанциясы да "ақиқаттылық" деп аталады. Себебі, "заттың субстанциясының" орнына "заттың ақиқаттылығын" жиі қолданамыз. Осыдан барып "бұл көйлектің субстанциясы" деудің орнына "көйлектің ақиқаттылығы" дегенмен айырмашылық жоқ. Бірақ, ғалымдар арасында бірінші жағдай кең тарағандықтан яғни бұл "абсолют" сөзін ғалымдар жиі қолдануы себепті, оған қоса "көйлектің ақиқаттылығы" сөз тіркесі халық арасында сирек кездесуіне байланысты "бұл көйлектің субстанциясы" сөз тіркесі қолданылады.

7/2, - бір нәрсемен бірге қолданып терістеу ұғымын үстейтін көмекші сөздер, мысалы: "лә".

7/3 - бір нәрсемен бірге қолданып оның расталуын білдіретін көмекші сөздер; мысалы, "на'м", "ажаль", "бәлә" (рас, әрине) т.б. Көптеген тіл ғалымдары бұларды шылауға жатқызғаннан гөрі көмекші сөздер деп айтады. Сондай-ақ, біздің көмекші сөздерге жатқызатын көптеген нәрселерімізді бір қатар тіл мамандары есімдер мен етістіктерге жатқызады. Алайда біз оларды қайсыбір топқа жатқызғанымызбен оларға логика ғылымының көзімен қараймыз.

7/4 - бір нәрсемен бірігіп оның болжамды екенін көрсететін шылаулар; мысалы, "ка'ана" (сияқты), "ющбиһу ән-якуна" (ұқсайтын сияқты), "ла'лла" (мүмкін), '"аса" (әбден мүмкін);

7/5 - нәрсемен бірігіп оның мөлшерін анықтау қажеттігін білдіретін көмекші сөздер; мысалы, "қанша?" деген болсақ, осы көмекші сөзі арқылы аталмыш заттың өзімізге білуіміз керек болған мөлшер шамасын білеміз.

7/6 - нәрсемен бірігіп оның болмыс мезгілін анықтау қажеттігін кесіп көрсететін көмекші сөздер; мысалы, "қашан?"

7/7 - нәрсемен бірігіп келіп оның мекен-жайының анықтау қажеттігін көрсететін көмекші сөздер; мысалы, "қайда?"

7/8 - сұрақтың көздеген мұратына байланысты анықталуы керек болған нәрсенің мақсаты айқындалады. Егер заттың мезгілін анықтау қажет болса, сұрақтың мақсаты оның мезгілін анықтау. Сол сияқты заттың мекен-жайын білу қажеттілігі туса, сұрақтың мақсаты оның мекен-жайын анықтау. Адамның бір затты тануын талап ететін әрбір сұрақ сұралған кісіге сұраушының көздеген мақсатын қанағаттандыратындай етіп жауап беру міндетін жүктейді.

Егер сұрақ заттың мөлшері турасында болса, сұраған кісі үшін сұраушының сұрағына толық жауап беру міндеті жүктеледі. Сол сияқты сұрақ заттың мекен-жайы туралы болса, сұралған кісі үшін сұраушы адамға қанағаттанарлық жауап қайтару міндеті жүктеледі. Заттың мезгілі жайлы сұраған мәселеге де қатысты осыны айтуға болады.

7/9 — Сұраушы кісінің сұрағын қанағаттандыру үшін жауап беруші кісінің сөзі - көмекші сөздің есімі деп аталады.

Себебі сұраушы адам сұрау көмекші сөздерін қолданады және сұрақ қойылған көмекші сөзге қатысты жауап сөздердің атаулары да өзгеріп отырады. Сұраққа жауап беруші кісінің сөзі заттың мөлшерін көрсету болса, мөлшер деп аталады. Өйткені, бұл жауап сұраушының заттың мөлшерін анықтау үшін қойған көмекші сөзіне байланысты.

Сұраққа жауап беруші кісінің заттың мезгіліне қатысты айтылған сөзі "қашан?" атты көмекші сөзімен аталады. Бірақ бұл атау "қашан?" сөзінің мәніне емес оның формасына ғана қатысты аталып отыр.

Сұраққа жауап беруші кісі заттың мекен-жайын айту үшін қолданатын нәрсені "қайда?" деп атайды. Бұл сұрақ қоюшының сөзіне байланысты аталып әрі оның шын мәні емес ауыспалы мағынасы ескеріліп отыр.

7/10 - Бастауыш көмекші сөздеріне бір нәрсемен бірігіп оның мөлшерін, уақытын немесе мекен-жайын емес тек болмыс табиғатын анықтау қажеттілігін көрсететін сөздер жатады. Мысалы: "халь" - ма?, - па?). Шынында да біз "зат па?" деп айтқанымызда біз оның болмысын ғана талап етіп отырмыз.

Бұған қоса бұл көмекші сөзі күрделі сөз тіркесімен де тіркесіп келеді. Мысалы, "Зейд кетіп қалды ма?", "Сократ есік алдында ма?". Кей кезде көмекші сөз тек есім сөзбен қосылады. Бұл жағдайда ол сөзбен тіркесіп келеді немесе оған сол есімді білдіретін зат қосылады. Сөйтіп, біз "не Зейд" деп оған "осында ма?" немесе "есік алдында ма?", "кетті ме?" т.б. сөздерді қоспайтын болсақ, онда сөйлем өтірік болады. Сондықтан көмекші сөз сөйлемнің барлық бөліктері көрсетілген сөзбен тіркеседі немесе кейбір бөліктері ғана көрсетілген сөз тіркесімен келеді. Осылайша көмекші сөз тек күрделі сөз тіркесімен бірігеді.

7/11 - Сондай-ақ көмекші сөздердің қатарына нәрсемен бірігіп сол заттың болмысын, өлшемін және мекен-жайын, мезгілін емес мәнінің анықталуын талап ететін сөздер де жатады. Мысалы: "мә?" (не?), "мә һуа?" (не нәрсе?). Шынында да біз "бұл не нәрсе?" (мә һуа аш-шай?) дегенімізде сол заттың қандай екенін ғана білгіміз келеді. Егер біз заттың болмысын көрсететін "маужуд" (бар) сөзін "не нәрсе?" сөзімен біріктіретін болсақ, онда "бұл бар - не нәрсе?" (мә һуа аш-шай маужуд) - деген түсініксіз ұғым туады. Сондықтан бұл жағдай жоғарыдағы "не нәрсе?" деген сөз заттың болмысын ғана анықтамайды деген сөзімізге дәлел болады.

Егер "ол не нәрсе?" (мә һуа) көмекші сөзін сұрақ шылауы ретінде қолдансақ, сөйлем өтірік болады. Ал енді бұл сөзді "емес, жоқ" болымсыздық шылауы ретінде қолданатын болсақ, онда біздің "зат жоқ па?" деген сөзіміз түсінікті болады. Егер оны сұрақ шылауы ретінде (мә һуа аш-шай маужуд) "ол бар нәрсе - қандай зат?" деп қолданған жағдайда сөйлем өтірік болады. Біздің "ол қандай зат?" сұрағымыздан кейін заттың мәнін анықтау керек болса, оны анықтаған соң барып заттың болмысы туралы сұрақтың келгені дұрыс. Бұған дәлел ретінде мынадай жағдайды келтірсек болады затты көрмей, оның болмысын және оның қандай екенін білмей тұрып "ол қандай зат?" деп сұрау өтірік болады. Затты танымас бұрын оның болмысын анықтауға болмайды, сондықтан әуелі заттың болмысынан бұрын оның мөлшері, мезгілі мен мекен-жайы бірінші тұрады.

Егер біз адамның бұл дүниеде барын, не жоғын білмей тұрып "ол адам қайда?" деген болсақ, сөзіміз өтірік деп есептеледі.

"Қандай?" көмекші сөзі зат мәнінің анықталу қажеттігін көрсетеді. Бұл көмекші сөз тек жай есіммен тіркеседі. Мысалы: қандай адам? Ол қандай күн? Ол қандай ой? Қандай қозғалыс? Қандай тыныштық? Қандай айдың тұтылуы? Соңғы күрделі сөз тіркесі жай сөз тіркесінің орнында тұр. Көмекші сөз жай сөз тіркесінің қызметін атқармайтын сөз тіркесімен бірге келген жағдайда сөз тіркесі түсініксіз болады. Мысалы: қандай адам -жануар? Қандай ай тұтылады? т.б. Сұрақтың әрбірі сұралушы кісіге сұраққа қанағаттандыратындай жауап беру міндетін жүктейді. "Ол қандай зат?" деген сұраққа толық жауап беру үшін қолданатын сөз мына екеуінің бірі болуы мүмкін: не жай сөз тіркесімен көрсетілетін нәрсе. Мысалы: "ол қандай зат?" деген сұраққа жауап "пальма" болатын болса, жауап беруші кісі "бұл нәрсе пальма" деп жауап беру үшін қолданатын сөз тіркесі жай есім. Ал енді "бұл ағаш құрма [жемісін] береді" деп айтса, ол кісі жауапқа күрделі сөз тіркесін қолданып отыр. Жауап беруші кісі бұл екі жауаптың қайсыбірін қолданса да, сұраққа жауап берген болады; бірінші жағдайда - "пальма" жәй есіммен, ал екінші жағдайда жауап - күрделі сөз тіркесі болады.

Егер "ол қандай зат?" деген сұраққа күрделі сөз тіркесімен жауап беру қажетті болса, ол "мәһияту аш-шай" деп аталады, яғни (заттың мәні) сондай-ақ "заттың мәнін көрсететін нәрсе" немесе "заттың субстанциясын көрсететін нәрсе", "заттың табиғатын көрсететін нәрсе" немесе қарапайым түрде "заттың субстанциясы" деп аталады.

7/12 - Затпен бірігіп келіп оның формасы мен мәнінің анықталу қажеттігін көрсететін сөздер көмекші сөздерге кіреді. Заттың формасы - өз-өзінің формасы, яғни сол форманың арқасында заттың мәні қалыптасқан. Мысалы, аяқ табанының формасы, осы форманың арқасында табанға қатысты нәрсе қалыптасқан. Егер сол форма болмаса, онда табан да болмас еді. Ал енді табан бар екен онда форма да бар. Осы жағдай өзге де нәрселерге қатысты: егер мөрді алатын болсақ, ол өз мәнінің формасы. Осы форманың арқасында заттың мәні расталады. Мән болмысының жетілуі арқасында форма заттың жағдайын бере алады, мысалы: көйлек.

Оның материясы дайындау барысында форма қабылдайды. Осы форма оның мәнін айқындайды. Көйлек қысқарып, ағарып, жұқарып, яғни көйлек қысқарған уақытында, түсі кеткенде және жұқарған кезіндегі жағдайлары оның мәні қалыптасқан формалары болып саналады.

Бірақ, мұның барлығы көйлектің жетілу үрдісіндегі түрлі форма мен мәнді иелену жағдайлары. Егер адамға назар салып қарайтын болсақ, ол форма мен мәнге ие. Заттың мәні расталатын түрді заттың мән формалары, ал келесі түрді, яғни форма расталмайтын түр заттың мәніне қатысты сыртқы түр деп аталады.

Көмекші сөз бір нәрсемен бірігіп оның формасының зерттелу қажеттілігін көрсетеді, Мысалы: "қалай?", "қалайша?". Егер біз: "Зат қандай?" деп сұрасақ, онда бұл сұрақтың арқасында заттың формасын немесе оның мәнінің формасын немесе оның мәніне қатысты сыртқы формасын білуді қалаймыз. Біз "Зейд қандай?" деп сұраған кезде оның көңіл күйін білуді қалаған боламыз: ол ашулы ма, әлде көңілді ме немесе науқас па, әлде дені сау ма яғни Зейдтің мәніне сыртқы қатынасы бар формалармен жауап бересіз.

Кейде зат расталатын формаларда адамдардан жасырын болады, сол себепті олар белгілі атаулармен аталмайды. "Бұл нәрсенің жұмысы қалай?" - деп сұраған уақытта сұраушы оның заты мен формасын мақсат тұтады. Адамдар "қалай?", "қалайша?" (кайфа?) деп бір зат туралы сұрау көмекші сөздерін қолданған уақытта сыртқы форма болады. Заттың сапасына қатысты және түріне байланысты жауап берген сөз тіркестерін сапалық деп атайды.

Зат формасының мәнін көрсететін нәрсені біреулер мәнді сапа деп атаса енді біреулері субстанцияналды сапа дейді. Ал сыртқы форманы көрсететін нәрсені акцидентальді сапа делінсе кей уақытта мәнсіз деп аталады.

7/13 - Сондай-ақ, көмекші сөздердің қатарына бір нәрсемен бірігіп оның басқа нәрседен ажырау қажеттілігін көрсететін сөздер жатады. Мысалы: "қайсы нәрсе?", "олардың қайсысы?". Бұл сұрақтар заттың тағдыры белгісіз болып оны басқа затпен ауыстыру мүмкіндігі болған жағдайда қолданады. Әрине, бұл жағдай басқа бір зат бар болғанда ғана болуы мүмкін.

Біз Зейд туралы еш нәрсе білмей тұрып: "Олардың қайсысы Зейд?" дейтін болсақ, сұрағымыз өтірік. Ал енді: "қандай адам?" деген сұраққа келер болсақ, бұл сұрақты маңында жауап беруші кісіден басқа адам жоқ болса да қолдануға болады. Сол сияқты Зейдті білмесек те тіпті бұл дүниеде Зейдтен басқа ешкім болмаса да "Зейд қандай?" деп сұрауға да болады. Ал енді дүниеде Зейдтен басқа ешкім жоқ екенін біле тұра: "Олардың қайсысы Зейд?" - деп сұрасақ, сұрағымыз тағы өтірік болады. Бір нәрсе туралы "қалайша?", "қайсы?" сұрақтарына жауап ретінде Жарайтыны "ол қайсы нәрсе?" сұрағына жауап болатынға сәйкес келуі керек. Бірақ, "ол қайсы нәрсе?" сұрағына келетін жауаптың көбі "қалайша?", "қайсы?" сұрақтарына жауап болуға жарамайды. Кейбір сапалар заттың мәніне қатысты сыртқы формасына қызмет қылса, басқалары заттың мәндік формасына қызмет қылады. Осы пайдалы сапалар "бұл зат қандай?" сұрағына жауап ретінде қолданыс тапқанда заттың мәнді формасына айналады. Бұл жауап бір мәннің өзге заттың мәнінен ерекшелігін көрсетеді. Осы сияқты зат мәнінің сыртқы формаларына қызмет ететін сапалар "бұл қандай зат?" сұрағына жауап болады, сөйтіп бір заттың екінші заттан ерекшелігін айқындайды. Бір нәрсенің екінші нәрседен мәнді айырмашылығы пальманың әйнектен, қылыштан немесе мал жүнінен ерекшеленетіні сияқты. Ал бір нәрсенің екінші нәрседен жағдайдағы айырмашылығы Зейдтің олардан ерекшеленгені сияқты: бірі сау ал басқасы науқас яғни Зейдтің олардан айырмашылығы сияқты екені анық.

7/14 - Көмекші сөздердің қатарына бір затпен бірігіп оның себебінің анықтау қажеттілігін көрсететін сөздер кіреді. Мысалы: "не үшін?", "не болды?" деген көмекші сөздер т.б.

Бұл көмекші сөздердің затпен бірігуі заттың болмысы белгілі болғанда дұрыс болады. Мысалы, былай десек: "не болды, пәленше былай-былай жасап жатыр?" - пәленшенің не жасап жатқанын білмейінше сөз тіркесі өтірік. Шылау көп жағдайда күрделі сөз тіркесі білдіретін нәрсемен бірігіп келеді. Мысалы: "Зейд, не үшін былай жасап отыр?" т.б. Кейде көмекші сөз басқаны меңзеп тұрған жай сөзбен де келеді, мысалы: "Ол не үшін шығып кетті?", "ол" есімдігінің астында "Зейд" есімі жатыр.

Егер осы сөз тіркесінің астында сөйлемнің шынайы мағынасы жатқан болса, "Зейд не үшін шығып кетті?" - онда сөйлем жалған. Көмекші сөзбен тіркесіп келген нәрсе өз ішінде екі жағдайды қамтуы керек: біріншісі - оның болмысы белгілі болуы керек, ал екіншісі күрделі болуы тиіс.

Сондай-ақ, "бұл не?" көмекші сөзі өзінде екі жағдайды қосқан нәрсемен тіркесіп келеді; біріншісі - болмысы белгілі болу. Екіншісі - жай сөз немесе жай сөздің қызметін атқаратын сөз тіркесі.

"Бұл не?" және "бұл не үшін?" көмекші сөздерінің бір-бірімен ұқсастығы: тіркесіп келген нәрсе болмысында белгілі болу, ал ерекшеліктері болса, "бұл не?" көмекші сөзі жай сөзбен қосылады, "не үшін?" көмекші сөздерінің бір-бірімен ұқсастығы, тіркесіп келген нәрсе болмысында белгілі болу, ал ерекшеліктері болса, "бұл не?" сөзі жай сөзбен қосылады, "не үшін?" көмекші сөзі - күрделі сөзбен бірігеді.

8. Жалғаулық шылаулары көптеген түрлерге бөлінеді:

8/1 - Көп сөздермен бірге келіп олардың әрбірін өзінің мазмұны бар екенін аңғартатын көмекші сөз, мысалы: "немесе".

8/2 - Болмысы әлі нақты емес нәрсемен тіркесіп, әйтеуір бір нәрсенің белгілі нәрсемен шарттасып келетін сөз. Мысалы: "инкана", "күлләмо", "иза кана", "мата кана" т.б.

Бұл жалғаулықтар әуелгінің кейінгімен дұрыс байланысуын қамтамасыз етеді. Сондықтан бұл көмекші сөздер "кепілді жалғаулықтар" - деп аталады себебі, айтқанымыздай әуелгі сөзді кейінгімен байланысын қамтамасыз етеді. Мысалы: "егер Зейд кірсе, Омар шығады", "егер күн көтерілсе, күндіз болады", себебі күннің өз ұясынан шығуы күндізді алып келеді, алайда күннің көтерілуі әлі айғақты дәлел бола алмайды. Сондықтан, бұл кепілді жалғаулықтар шартты жалғаулықтар деп те аталуы мүмкін.

8/3 - кепілдемелі жалғаулықтарға нәрсемен міндетті түрде бірігетін және оның болмысы шынайы болып, өзінен кейін келген нәрсе қажетті екенін көрсететін жалғаулықтар жатады. Мысалы: "-да/-де", "-та/-те": "күн көтерілгенде, күндіз болады", "жаз келгенде, ыстық күшейеді", "күн мен ай ұшырасқанда, күн тұтылады". Байқалғандай бұл жалғаулықтар бірінші нәрсенің болмысы айқындалған соң оның міндетті түрде екінші нәрсені қажет ететінін көрсетеді. Сондықтан осы кепілдеме жалғаулығы кесімді деп аталады.

8/4 - Сөз тіркестерімен бірігіп олардың әрбірінің басқадан сөзсіз алыстауын көрсетеді. Мысалы: "оған келер болсақ, онда". Бұл өзімен тіркескен сөздің қандай жолмен болса да бір-бірінен алыстауы міндетті екенін білдіреді. Сондықтан ол бұл бөлінуді білдіретін жалғаулық көмекші сөзі және болу көмекші сөзі деп аталды. Өйткені ол әуелгінің міндетті түрде кейінгіден ажырайтынын көрсетеді.

8/4 - Бір нәрсемен бірігіп оның өз алдындағы нәрседен тыс екенін бірақ, әуелгі нәрсемен кейінгінің байланысын байқататын көмекші сөздер. Мысалы: "бірақ" көмекші сөзі. Көмекші сөз тек өзінің қосылып келген сөз тіркесіне алдындағы сөз тіркес пайымдауынан тыс екенін көрсету үшін қолданылады. Мысалы: "егер күн көтерілсе, онда күндіз болады" бірақ, "күн көтерілді".

"Егер күн көтерілсе" сөзі күннің көтерілуі әлі шын емес екенін көрсетеді. "Бірақ" шылауы сөйлемнің басында тұрған сөз тіркесін пайымдаудан суырып алды да, оның сөйлем мүшелерінің қайсы бөлігінде болмасын әлгі пайымдаудың бар екенін аңғартады. Осыдан кейін сөз тіркесі пайымдау мен үйлесіп қала берсе, онда бұл әуелгі пайымдаудың тынымсыз жалғаспайтынын білдіреді; ал оның болмысы тек оның қайталап келуіне байланысты шынайы, бұл көмекші сөздері ережеден тыс деп аталады.

8/6 - Нәрсемен тіркесіп келіп оның өзінен алдыңғы нәрсеге идея болғанын көрсететін көмекші сөз. Мысалы: "үшін".

8/7 - Нәрсемен тіркесіп оның сөйлемде одан бұрын келген нәрсенің себебі екенін білдіретін көмекші сөз. Мысалы: "себебі ол", "сол үшін" т.б.

8/8 - Нәрсемен тіркесіп келіп, оның өзінен алдын келген болмысы жай сөйлем болған нәрсеге қажетті екенін көрсететін сөз. Мысалы: "сөйтіп", "ендеше" т.б.

Міне, бұлардың барлығы жай сөз тіркестерінің түрлері: біздің жоғарыда келтіргеніміз біздің зерттеуімізге қажетті кейбір түрлер ғана.

9. Күрделі сөз тіркестері жоғарыда аталған нәрселерден құралады, яғни есім, етістік және көмекші сөздер. Осылардан құралатын барлық сөз тіркестері сөйлемдер және сөйлем мүшелері деп аталады.

Жай сөз тіркестер есімдері аталған түрлерімен өзара бірігіп түрлі құрылымдар құрайды. Сондықтан сөз тіркестерінің түрлі құрылымдарын сайып жатудың керегі шамалы, әйтсе де олардың біреуіне тоқталған жөн.

Екі есім қосылған уақытта бірі - бастауыш, екіншісі - баяндауыш болады. Мысалы: "Зейд келеді", "Олар кетті". Сөз тіркестерінен көріп тұрғандай бұлардың әрбірінде біреуі -бастауыш, екіншісі - баяндауыш. Зейд - бастауыш, ол келеді - етістік. Егер осы сияқты сөз тіркесіне "инна" (расында), (шынында да) растау көмекші сөзін қосатын болсақ, онда сөйлем анық, түсінікті болуы мүмкін. "Шынында да Зейд келеді", "Расында адам -жануар", "шынында да кез келген жануар - жыртқыш" т.б. Барлық жағдайда да біз осы мысалдарға "ол" есімдігін қоса аламыз. Мысалы: "Зейд, ол келеді" есімдігінен соң келетін барлық нәрсе - баяндауыш. Мысалы: "ат дегеніміз - жануар", "Зейд дегеніміз - адам". Кейбір кісілер зат есімді бастауыш, сын есімді баяндауыш деп те атайды. Сондай-ақ сын есімді "әл-хабар" немесе "әл-мухбар биһи", зат есімді "әл-мухбир а'нһу" деп атаулары да мүмкін.

Біздің сөйлемімізде "Зейд" зат есім, бастауыш және "мухбир анһу" болады. Ал "келеді" етістігі болса сын есім, "хабар" және "мухбар биһи", баяндауыш. Осы сиқты сөз тіркестер есім мен етістіктен және екі зат есімнен құралуы мүмкін.

10. Тілде екі сөз тіркесінің біріккені сияқты олардың мазмұндары да жанда бірігеді. Мазмұнның жанда бірігуі тілдегі бірігуге тең келеді. Сөз тіркесі екі бөліктен құралғаны сияқты жандағы қосылған мазмұн да екі бөліктен құралған. Оның бір бөлігі зат есім білдіретін бөлік, екіншісі сын есімді көрсететін бөлік. Мысалы: "күн көтерілді", "көтерілді" сөзінен туындайтын түсінік "күн" сөзінен шығатын мазмұнмен жанда бірігіп сөйлемнің бөліктері болып табылатын екі мазмұнның қосылуына соқтырады.

Зат есімнен шығатын ұғым зат есім ұғымының, ал сын есімнен шығатын ұғым - сын есімнің атауымен аталады. Мысалы: "адам дегеніміз - жануар". Мұндағы "адам" сөзінен туындайтын ұғым зат есімнің ұғымы, "жануар" сөзінен шығатын ұғым - сын есімнің ұғымы немесе баяндауыш, яки "хабардың" ұғымы аталады.

Логикада зат есімнің немесе бастауыштың ұғымын субъект, ал баяндауыштың немесе сын есім яки "хабардың" ұғымын - махмуль, яғни предикат деп атау заңдылығы қалыптасқан. Мысалы: "Зейд дегеніміз - адам" сөйлеміндегі ұғымды алайық. "Зейд" сөзінен шығатын түсінік субъект, ал "адам" сөзінің ұғымы - предикат. Осыған ұқсас "жылқы - жануар", "Сократ әділ", "Омар - ақ", "қарға - қара" - мысалдар екі ұғымнан қалыптасқан біріншісі, субъект екіншісі - предикат.

11. Есім сөздермен айтылған ұғымдар бірнеше субъекті қамтуы мүмкін, мысалы: "адам" сөзінің ұғымы. Бұл сөздің ұғымы Зейд туралы немесе Омар, Эли т.б. кісілер туралы айтылуы мүмкін, өйткені Зейд те, Омар мен Сократ та - адам.

Осы сияқты "ақ" сөзі бірнеше субъектте катысты айтылуы мүмкін немесе "жануар", "ірге", "ара", "ат", "ит", "есек", "өгіз" т.б., яғни бұл сөздерден туатын түсінік бірнеше субъектілерге қолданылуы мүмкін. Бір нәрседен басқаға айтылмайтын сөздер, яғни ұғымдар мүлде қолданылмауы мүмкін, егер қолданылса, онда бір ғана субъектіге қатысты болады. Мысалы: "анау кіріп келуші - Зейд", "мынау келе жатқан - Омар", "мынаны соққан адам - пәленше", "озып шыққан - анау ат" бұл атауларды бір ғана нәрсеге қолдануға болатын есімдер. Осы жағдайлардың барлығында предикат өзіне қатысты, яғни сөз тіркесіндегі субъект туралы ғана айтылған. Басқа субъект туралы айту мүлдем мүмкін емес.

Енді "адам" сөзінің ұғымына келер болсақ, ол басқа субъектің предикатына да қатысты болуы мүмкін. Бірнеше субъектте айтылуы мүмкін ұғымдарды "әмбебапты ұғымдар", "ортақ ұғымдар", "көп субъекттерді білдіретін ұғымдар" - деп атайды. Бір нәрсе туралы немесе мүлдем айтылмайтын немесе айтылып бірақ, тек бір ғана нәрсені білдіретін ұғымдар - бірлі-жарым ұғымдар.

Аль-Фараби.

Естественно-научные трактаты.

Алма-Ата: Наука, 1987. - С. 451-478.





ВАКУУМ ТУРАЛЫ МАҚАЛА /1/

Мейірімді, рақымды

Алланың атымен бастаймын

Кейбір адамдар қуыс, аузы тегіс әрі симметриялық бір ыдысты алып, оны (төңкеріп) тігінен екінші бір ыдыстағы суға батырған. Кейін бірінші ыдыстың аузын суы бар екінші ыдыстың түбіне жеткенге дейін батырған. Бірінші ыдысты судың бетіне дейін көтеріп, судан шығарып ішіне қараған кезде, ыдыстың ішіне еш су кірмегенін көріп, бұдан вакуум бар деген нәтиже шығарған. Бұл көрініске олар былайша анықтама береді: Суға батырған ыдыстың іші ауаға толы болатын. Онда су кіретіндей ешқандай да бос орын жоқ болатын /2/.

Ыдыстың ішіндегі бұл ауа ешқайда да кетпей, қайта суды кері қарай итеріп, суға батырылған қатты денелердегі сияқты, су жарылып ыдыстағы ауа суға батқан. Олар осы көргендеріне байланысты ауа бір күшке не, ыдыс ауамен толы болған және онда ешқандай да бостық жоқ деген нәтижеге барған.

Сондай-ақ олар іші қуыс, ұзын, аузы тар немесе ұзын, іші де, аузы да тар, іші бос гүл суы шынысын алып, дәл осылай суға батырған. Жағдайдың алғашқы ыдыстағыдай болғанын көрген кезде, ыдыстың ауамен толы екендігі туралы шығарған нәтижелері нақтыланған. Кейін шынының ауасын шығарып шынының аузын саусақтарымен басып тұрып суға батырған. Судың ішінде саусақтарын тартып, шынының аузын ашқан кезде, тартылыс немесе кері итеру (күшінің) әсерімен судың шынының аузынан ішке енгенін көрген.

Олар осы көргендерін былайша түсіндіреді: Шыныдан ауа шығарып алынған кезде, шынының ішіне кірген судың орнына мөлшерлес, шыныдан ауа шығарылған. Негізінде бұл жерде бұдан бұрын шығарылған ауаның орнында басқа бір дене болмаған. Өйткені бұл жағдайда екінші дене ол жерден шығарылған ауаның орнын алып, ыдыстың ішіне су кірмей, ауасы шығарылып суға батырылған шыны ауасы шығарылмаған ыдыспен бірдей болған болар еді. Шын мәнінде осы екі жағдайда да ыдыстардың іші толы болуы керек еді.

Міне осы пікірлердің барлығы олардың пікірінше мынаған дәлел бола алады: ауа шықпай тұрып ыдыстағы алып тұрған орны, ауа шыққаннан кейін толығымен босап қалған. Су ішке кіріп, толтырғанға дейін ол жер бос тұрған. Ішінде еш нәрсе болмаған бос кеңістік вакуум болып табылады. Сондай-ақ осы кісілердің вакуумның бар екендігі туралы дәлел ретінде қабылдаған нәрселері міне жоғарыда айтылғандар.

Біз болсақ олардың айтқандары мен шығарған нәтижелеріне байланысты мынаны айтамыз: Мәселе шын мәнінде олардың ойлағандарындай болсын. Олардың шыныға жасалған бақылаулардан шығарған нәтижелері шын мәнінде міндетті түрдегі болуы тиіс нәтижелер емес. Шыққан нәтижелер дұрыс болған күннің өзінде мынаны есте сақтау керек, дұрыс болған екі нәрсе қатар келсе, міндетті түрде осылардың екіншісі біріншісінен шығуы керек емес.

Алайда осы секілді адамдар бір нәрседен шын мәнінде шығатын нәтиже мен шығуы мүмкін болып көрінетінді бір-бірінен ажырата алмағандықтан, олардың бүл жұмыста да дәлме-дәл шешім қабылдай алмайтындығын көреміз. Бұған қоса суға батырылған ыдыстарға жасалынған бақылауларға байланысты айтқандарының негізінде жаны бар. Бірақ олардың осы бақылаулардан шығарған нәтижелеріне келер болсақ, мәселе олар ойлағандай емес. Оларды осындай пікірге итермелеген нәрсе, бақылаулардан шығарылуы қажет болған нәтижелерді қажет емес нәрселерден ажыратудан, қажет болғандардың қай тұрғыдан және қалай қажет екендігін және не себепті қажет болғандығын біліп, оны ойлаудан оларды алыстатады. Сонымен қатар жоғарыда айтып өткеніміздей бұл адамдарға мұны бұл тұрғыдан түсіндіруіміз дұрыс емес. Өйткені олардың біліктілігі мен түсініктері қате болған, тек бір қырынан ғана мәселені қарастырған, олармен біздің пікір алысуымыз, қателіктерін түзету тұрғысынан пайдасыз болады.

Мәселені былайша түсіндірсек те болады: шыныдан шыққан ауаны ондағы ауаның үштен бірі деп есептейік. Демек ауа шыққаннан кейін де шынының үштен екісі бұрыннан сонда бар ауамен толы болады. Үштен бірі де бұрын ол жерде бар ауадан босайды және оны көбісі бос қалды деп ойлайды. Осы үштен бір бөлікті шынының ішінде және шынының төменгі жағында (түбінде) болған деп есептейік. Шынының ауадан босаған үштен бір бөлігі екі бөліктен тұрады деп есептесек, осы екі бөліктің арасында бір қашықтық пен ұзындық бар ма әлде жоқ па? Осы үштен бір бөлікте және шынының ішінің төменгі жағында бар деп есептеген екі бөлік үшін де осы сұрақты қоюға болады: Осы бөліктер арасында қандай да бір арақашықтық бар ма? Сұрағымызға жауап ретінде олар "иә" немесе "жоқ" деп жауап беруі мүмкін.

Олар "иә" дейтін болса, шыққан ауаның орнына осы үштен бір бөлікті алып тұрған нәрсенің ұзындық, кеңдік пен тереңдіктен пайда болған көлемі бар бір нәрсе болғандығын қабылдайды деген сөз. Демек бұл жерде белгілі бір көлем бар.

Егер олар "жоқ" деп жауап берсе, онда былай деу керек: ауадан босаған бөлікті толтырғанға дейін шынының аузынан ақырын кірген су бөліктерден тұрмайды ма? Ол жерге алғаш кірген су шынының түбіне жеткенге дейін, яғни, шыныға кірген нүктеден бастап тоқтаған нүктеге дейін пайда болған ағысында және әрекетінде бір ұзындық пен көлемнің болған болмағандығы туралы бізге түсіндіріңіз. Бұл сұраққа міндетті түрде "иә" деп болымды жауап береді. Демек ол жерде бір қашықтық бар.

Дәл сол секілді қай тұрғыдан қарастырылмасын судың бөліктері оңға-солға жайыла бастаған нүктеден бастап, ең соңына жеткен жерге дейін барлық бағыттарда белгілі қашықтықтан өтеді. Олай болса бұл жерде белгілі бір ұзындық, көлем мен тереңдік бар. Екіншіден ішіне су кірмей тұрып шыныны күнге тосар болсақ, күн сәулесі осы шынының ішіне түседі. Бұл сәулелер шыныдағы бос жердің ішіндегі қандай нәрсенің үстіне түседі? Сезімдеріміз арқылы анық байқағаныңыздай бұл сәулелердің шынының бір жағынан екінші жағына өтуі туралы да дәл осыны айтуға болады. Шын мәнінде бұл сәулелер барлық бағытқа қарай бір арақашықтықпен әрекет етпей ме? Ыдыстың түбіне түскен сәуле ол жерде тек қана көлемі бар нәрсеге түседі ме? Ал ыдыстың екі қабырғасының арасындағы нәрсенің өлшемі жоқ па? Егер алдымыздағы кісі өз нәпсісіне қарсы өтірік айтпаса, айқын түсінгендігін жоққа шығармаса, оның осы сұрақтардың барлығына "иә" деп жауап беруден басқа шарасы жоқ. Олай болса, осы үштен бір бөлікте көлемі, ұзындығы, кеңдігі, тереңдігі бар, шет жақтары мөлдір және денеге тән басқа сипаттары да бар бір дене бар. Демек шыныдан көргендерінен айтуынан шығуы керек нәтиже осы үштен бір бөліктің мүлдем бос болғандығы емес, ол жерде бір дененің, яғни, шығарылған денеден басқа бір дененің болғандығы. Бірақ, біз оның қандай дене екендігін және оның не екенін білмейміз.

Егер олар "ол жерде ауаның орнында басқа бір дене болса, су қалайша ыдысқа енеді?" немесе "ауаның орнында болған бұл дене ауа шықпай тұрып ыдысқа қалайша кірді?" деп сұрайтын болса, оларға бұл мәселеге байланысты және осы құбылыстың қалайша болғандығы туралы бір нәрсе айтуға асығуларының дұрыс еместігін айту керек. Олар сол кезде не үкім шығарудан бас тартады, не болмаса былайша жауап береді: "Ол жерде шын мәнінде бір дене бар еді және бұл дене өзімен қатар тұрған суға орнын беру үшін, бір жаққа қарай ығысты; әйтсе де ол жерден шыққан ауа өзімен қатар тұрған дене үшін бір жаққа қарай ығыспайтын еді". Бұдан кейін де олар осы қасиеттің себебін түсіндіруді сұрайды.

Міне мұндай жағдайда олар жалтарып жатыр деген сөз. (Біз оларға былайша қарсы шығамыз:) Сіздер вакуум бар дейсіздер. Әйтсе де енді бізге себебі белгісіз бір мәселе туралы сұрақ қойып отырасыздар. Бұл жерде әр түрлі заттардың болмысы суреттелді және бірнеше бөліктердің болмысы бір құбылыс ретінде қабылданды. Бұл мәселе сіз бен бізге ортақ мәселе. Бұл жерде айтылған мәселенің себебі мен мәнін бірге қарастырып, бұларды толық меңгергенге дейін мұны бірге зерттейік.

Егер олар осы сөздерімізге қарсы шығып, ыдыстың аталған үштен бір бөлігінде еш нәрсе болмай толығымен бос болғанын айтар болса, ол кезде біз бұл пікірлерінің қате екендігін және вакуумный бар болуы үшін қажетті деп тапқандарының шын мәнінде қажетті еместігін көрсету үшін, осы сөздер де жеткілікті деген тоқтамға келеміз. Шын мәнінде осы айтқандарымыз қарсыласымыздың қабілетіне қарай айтып, мәселенің мәніне орай айтылмаған. Демек бұл мәселе осылайша айқындалып, анықтамаларымыздың мәні де ашылған секілді.

Бұл жағдайда мәселенің мәні мынада: олардың вакуумның болғандығы туралы пікірде болуы мен осындай нәтижеге баруы, бір жағынан ыдыстан ауа шықпай тұрып, судың ыдысқа ене алмауы, екінші жақтан да ауа шыққаннан кейін судың ол жерге кіруіне байланысты қате түсініктерінен туындайды. Біз болсақ былай дейміз: ыдыстағы бос деп ойлаған орынды шын мәнінде бір дене толтырғандығы белгілі болды. Олар бұл дененің мәні мен мазмұнын білмегендіктен, мазмұны белгісіз бір денемен толы болған нәрсенің вакуум екендігін айтып жатыр.

Ол дене негізінде бар. Ол шыққан ауадан босап қалған орында орналасқан. Бірақ осы бос орындағы бұл дене не ауаның бір бөлігі шықпай тұрып ауамен бірге ыдыстың ішінде болатын, яғни ыдысқа кейін сырттан кірмеген немесе шыққан ауаның орнын алғанына қарағанда ыдыстың аталған бөлігінен ауа шыққанынан кейін пайда болған. Әйтсе де егер осы дене ыдыстағы ауамен бірге сол жерде болса, бір жерге орналасқан екі дененің көлем жағынан бір дененің көлеміне тең болуы, бір дененің екінші бір дененің ішіне жайылып онда орналасуы керек. Бірақ бұған қарамастан әрбір екі денеден құралған көлемнің бұрынғы көлемнен артық болмауы керек.

Оқиға осылайша өрбігендігіне байланысты, судың ыдысқа кіруіне немесе ішке ауаның кіруіне кедергі болған не нәрсе? Екіншіден бұл дене ауа шыққаннан кейін, ауаның орнын алған болса және бұрыннан ыдыстың сырты мен айналасында бар болса, онда бұл дене не ауа немесе ауаға тараған су болып табылады. Бірақ оның ауаға жайылған су болуы жоғарыда айтылғандай ешқандай мүмкін емес. Бұрыннан ыдыста бар ауаның орнын алу үшін, ауаның сырттан кіруі де мүмкін емес.

Шын мәнінде, бұл ауа судың ыдысқа кіруіне кедергі болмайды. Кедергі болу былай тұрсын, суды өзіне тартады. Міне осы құбылыс олардың шынының ішінде бос кеңістіктің (вакуум) пайда болғандығы туралы пікірлерін мүлдем жоққа шығаруы керек. Өйткені ол жерде еш нәрсе болмаса, негізінде жоқ нәрсенің суды өзіне тартқандығын айту немесе бұл мәселеде қандай да бір талдау жасау мүмкін емес. Иә, біраз бұрын айтылғандай бұл ауа суды өзіне тартады. Әйтсе де алғашында ол жерде болған ауа судың ішке кіруіне кедергі болған еді.

Біз енді бұл дененің не болғандығын, қалайша өзі орналасқан орынға судың кіруіне бұрынғысынша кедергі келтірмегендігін және бір күш тарапынан тартылған немесе кері итерілген судың ағысы секілді бұл судың ыдыстың ішіне кіру себебін қарастырамыз.

Осыған байланысты мынаны айта кету керек, суық немесе өзіне қосылған нәрселерді қабылдаған бір денедегі секілді, қызатын дене де екі түрдің біріне сәйкес ысынады. Қызған дене онымен араласады және атом түрінде оның арасына енеді. Осылайша әрбір екі денеден құралған бүтін, дәл ішіне ыстық су төгілген судың ысынғаны секілді ысынады. Немесе өзімен басқа ыстық дене бірікпей-ақ немесе араласпай-ақ оның температурасы артады. Су дәл сол секілді осы екі жолдың бірімен ысынады. Не суық дененің онымен бірігіп оған араласуымен, не болмаса оның ауа немесе қармен суытылуы секілді. Бұл, су ыдысына салынған қардың суды суытуы, немесе қорғасыннан жасалған ыдыстың ішіне қойылған ыдыстар мен кар ішіндегі судың сууы секілді болады.

Соңғы айтылған бөлімдегі судың суу құбылысы күмәнсіз онымен қосылған немесе оған сырттан араласқан суық бір дененің әсерімен жүзеге аспағандығы мәлім. Дәл сол секілді қызған бір дененің температурасы кейде ыстық дененің онымен бірігуі немесе онымен араласуы арқылы артады. Дәл осы нәрсені суық бір дененің температурасына байланысты айта аламыз. Демек ыстық пен суық кей жағдайларда ыстық немесе суық денемен бірігу және араласу арқылы артады. Дәл сол секілді бір дененің қызуы, кейде, сол денемен бір жерде болып, кейін одан бөлініп ажырауынан емес, өздігінен азаяды. Сондай-ақ бір дененің төмен температурасы, кейде, суық денеден, басқа төмен температурадағы дененің ажырауынан емес, өздігінен жоғарылайды. Бірақ кейде дененің бүтінінен ыстық бір бөлік ажырайтын кездегі секілді, ыстық температура қызған дененің кейбір бөліктерінің одан ажырауы арқылы төмендейді. Суық денелерде де қар мен дымқыл маталардағы секілді болады. Бұлардың бүтінінен бір бөлік бөлінсе, суықтың да азайғаны байқалады.

Ұлғайған немесе кішірейген денелерде де осыған ұқсас болады. Көлемі ұлғайған немесе кішірейген үлкен денелерді алып қарастырар болсақ, олардың көлемдері шын мәнінде оларға басқа бір дененің қосылуы арқылы артпайтындығын, сондай-ақ үлкендігінің тек қана олардан бір дененің ажырауы арқылы азаймайтындығын байқауға болады.

Мұндай денелердің көлемдерінің артуы екі жолмен болады: Біріншісі, бөліктерге бөліну арқылы немесе қысыммен бір денені басқа бір дененің ішіне енгізу арқылы екі денеден құралып пайда болған жаңа дененің көлемінің артуы секілді. Не болмаса арпаның бидайға қосылып, онымен араласуы мен дәндердің арасына кіруі секілді сырттан басқа бір дененің осы денелермен бірігуі, не болмаса беткі жақтарының олармен қосылуы секілді. Міне бұл жағдайда екі денеден құралған бүтін, бұрынғы денеден үлкен болады. Денелер дәл осы жолмен де, кішірейеді. Бір дене бір денеден шығарылады және бұлар бірінен-бірі ажырайтын болса, олардың әрқайсысының көлемі бұрынғысына қарағанда азайып, кішірейеді.

Демек бір дененің үлкеюі немесе кішіреюі, басқа денелермен араласудың нәтижесінде ыстық немесе суық денелердің жоғары температураларының азаюына немесе төмен температурасының ысынуына, яғни осылайша ыстық немесе суық бір дененің бөлінуі арқылы ыстық немесе суықтың азаюына ұқсайды. Екінші жолда былай болады: Көлемі үлкен дененің көлемінің артуы, кейін ұлғайған көлемінің жойылуы, яғни, жоқ болуы, ондағы бір нәрсенің азаюы не болмаса онымен қосылып, араласқан үлкен дененің одан бөлінуі арқылы жүзеге аспайды. Оның көлемінің азаюы, өзіндегі қызған бір дене одан бөлінбей-ақ, қызған дененің температурасының өздігінен жойылуы секілді болуы да мүмкін. Дәл сол секілді бір дененің көлемінің артуы онымен ешқандай да қызған дене бірікпей-ақ, жоғары температурасы өздігінен артатын дененің температурасының артуы секілді болуы да мүмкін.

Көлемдері артатын көптеген денелердің жағдайы осындай болады. Бұлардың көлемдері өздерінен үлкен бір дене қосылмай-ақ артады. Не болмаса олармен бірге болған басқа бір дене олардан ажырамай-ақ көлемдері артады.

Көлемдері осылайша азайып-артатын денелердің бірі - ауа. Ауаның көлемі оған сырттан басқа көлемі үлкен дене қосылмай-ақ кез келген мөлшерде арта алады. Ауа бұрынғы көлемінен де үлкен көлемге не болуы мүмкін. Сондай-ақ өзінен бір бөлшек бөлінбей-ақ көлемі өзгереді, яғни кішірейеді. Дәл сол секілді, еш нәрсе қосылмай-ақ судың температурасының артуы сияқты артады. Өйткені температуралық жағынан судың азайып артатын қасиеттері бар. Яғни әрбір екі жағдайға да бейім. Дәл сол секілді ауа көлемі артса да азайса да, бұрынғы ауа күйінде қалады.

Ауаның көлемінің артуы кейде оның табиғатына сай пайда болады, кейде қысыммен болады. Дәл тастың әрекеті секілді. Шын мәнінде бұл әрекет кейде тастың табиғатына сай болады. Бұл тастың жоғарыдан төменге қарайғы әрекеті болып табылады. Кейде бұл әрекет қысыммен (күшпен) болады. Бұл жағдайда қысым түскен кезде, тас жоғарыда тұрады. Қысым түспеген кезде, табиғаты бойынша төменге қарай әрекет етеді.

Дәл сол секілді ауаның көлемі қысыммен артқан кезде, оны жаңа көлемінде күштеп ұстап тұрған қысым жойылмайынша, ауа осы көлемде болады. Оны осы көлемде ұстап тұрған қысым жойылған кезде ол табиғи көлеміне қайта оралады. Дәл осыған ұқсас ауаның көлемі қысыммен азайған кезде, қысымның күші жойылмайынша, көлемі кішірейген күйінде қалады. Қысымнан толық босаған кезде ғана алғашқы көлемін алады.

Қатты дененің бойы ұзарған сайын, көлемі артып, ені азаяды. Алайда ауаның көлемі артқан немесе азайған кезде барлық жағынан артады (көлемінің өзгеруі барлық бағыттарда да пайда болады).

Ыдыстан шығарылған ауа, босатылмай тұрған кездегі ыдыстағы ауаның бір бөлігі ғана. Ауаның дымқылдығының көп болуына байланысты, өзі ішінде орналасқан денелердің формасына ұқсас формаға ие болады және үлкейіп кішірейетін бір нәрсеге де толықтай тез үйлесе алады. Міне осы себептерге байланысты, ыдыста қалып қойған ауаның көлемі ұлғайып, ыдысты толтырған кезде, көлем жағынан ыдыстың ішкі бөлігінің көлемімен бірдей болады. Оны күшпен осы көлемде ұстап тұрған қуат жойылған кезде, ол табиғи көлемін алады және ауа алып тұрған орын оның айналасындағы денелерден бос қалмайды. Яғни, қысыммен оны табиғи емес көлемде ұстап тұрған күш жойылғаннан кейін, оның қасындағы дене ауа болса, бұл ауа ыдыстағы ауадан босаған орынды толтырады. Жанында су болса, осы орын босамай жатып-ақ, су сол жерге қарай ағады.

Қысымның жойылуы және қысым түскен ауаның тартылысқа түсуі арқылы сол жерге кірген судың әрекетінің жылдамдығы, оған түскен қысымның өлшеміне сай болады. Ыдыстағы ауаның көлемі қаншалықты аз болса, оның көлемін арттыруына қарсы осы ауаға түскен қысым да соншалықты көп болады. Осы ауаға түскен қысым жойылған кезде, оның алғашқы көлемін кайта алуы да өте тез болады. Су да осы әрекетке сай, дәл сондай жылдамдықпен ішке қарай ағады.

Су әрекетінің жылдамдығы оны тартатын және кері итеретін күштің бар болуымен түсіндіріледі. Алайда бұл шын мәнінде олай емес. Өзара орын ауыстыру мен бірінің орнын екіншісі алу бұлардың жаратылыстарында бар. Су мен ауа бір-бірімен әрекеттеседі. Бұлардың бірі бір жерден кетсе, екінші дене біріншісі тастап кеткен орынды мүлдем бос қалдырмайтындай етіп, сол жерге қарай ағады.

Міне ауа шыққаннан кейін ыдыстың үштен бір бөлігін толтырып тұрған дененің мазмұны да осылайша анықталды. Бұл дененің, мәні мен қасиеттерін айтып өткен ауадан басқа еш нәрсе болмағандығы да белгілі болды. Ыдыста алғашқыда бар болған ауа, толығымен табиғи көлемінде болғандықтан, су үшін орнын босатып, бұл орынға судың ағуына жол бермейді. Әйтсе де екінші жағдайда ыдыстағы ауа қысым түскен көлемде болатын. Ол алғашқы көлемін, яғни табиғи көлемін алған кезде, осыған байланысты кері тартылып, жанындағы суға өз орнын босатқан болатын.

Сондай-ақ жоғарыдағы анықтамалардан белгілі болғанындай тартылыспен немесе сырттағы ауаның кері тебу құбылысы арқылы түсіндірілмекші болған ыдысқа судың ену құбылысының себебі, өзара орын ауыстыру қасиетінің осы денелердің табиғи болмысы болуында және бұл қасиеттің осы денелердің табиғатында бар болуында жатыр. Жоғарыдағы берілген анықтамадан шығатын басқа бір нәтиже де мынау, бір дененің орнын басқан басқа бір дененің қозғалыс жылдамдығы, бірінші дененің сол орыннан шығуы жылдамдығымен бірдей болады. Негізінде ауаның көлемі қаншалықты кіші болып, қаншалықты үлкен көлемге ие болуға күштелсе, алғашқы көлемге қайта оралуы да соншалықты жылдам болады. Дәл сол секілді сорып алу арқылы ыдыстан қаншалықты көп ауа шығарылса, кейін ыдыс суға батырылған кезде, судың ішке ұмтылуы мен көлемі, кішірейген ауаға байланысты соншалықты жылдам әрі күшті болады.

Аталмыш кісілердің жоғарыда аталған ыдыстарда жасалған бақылауларға сүйене отырып, вакуумный бар екендігіне сенімді екендіктерінің себебі осылайша мәлім болды. Бұған қоса олардың айтқандарынан вакуум бар деген нәтиже шығарудың керек еместігі осы анықтамамен айқындалып, олардың ішінде еш нәрсе жоқ екендігіне сенген және бос деп ойлаған жердің шын мәнінде ауамен толы болғандығы да белгілі болды.

Біздің ең басты айтпақ болған нәрселеріміз осылар еді. Кеңістіктегі вакуум туралы біз осылармен шектелеміз.

Ақыл берген Тәңірге мың да бір шүкір!

Risalatii li Abi Nasr-i el Farabi fi l-Hala.

Ankara Universitesi DTCF Kutuplianesi, Ismail Fonu N-l-183.





ДАНАЛЫҚ НЕГІЗДЕРІ /1/

Біздің айналамыздағы нәрселердің барлығы мәнді және индивидуальді қасиетке ие. Нәрсенің мәні оның табиғилығы емес және табиғилық ұғымына да кірмейді. Егер адамның мәні оның табиғилығы болса, онда біздің адам мәні туралы түсінігіміз оның табиғилығы туралы түсінікпен сәйкес келер еді: езімізге адамның жалпы кім екенін елестететін болсақ, онда жеке адам туралы түсінік алып, әрі оның болмысын таныр едік. Сөйтіп өмірдегі кез келген жалпы түсінік нақты растауды талап етер еді. Өз кезінде заттың табиғилығы оның мәніне жатпайды. Әйтпесе онсыз мән туралы жетілген елесті елестетуге болмайды және оны ой арқылы да мәннен айыруға мүмкін емес.

Егер адамның мәні оның тәнімен және жануарлығымен сәйкес келетін болса, онда адам туралы осылай ойлаған жан, адамды - дене немесе жануар, "ол [адам] шын мәнінде бар ма?" деген пайымдауға келеді.

Шын мәнінде ол бұлай емес, біз түйсіктік сезім немесе ой қорыту арқылы шығатын дәлелге жетпегенше күмәнда жүреміз. Біздің көрсеткеніміздей нәрселердің жеке-дара табиғилығы мен болмысы негізгі бастамалардың қатарына жатпайды. Бұлар қажетті акциденциялардың қатарына жатады әрі қосынды қасиеттерге қатысы болмай мәннен соң туындайды.

Кез келген акциденция мәнге өзінің табиғатынан қатысты болып немесе басқа нәрсе арқылы келеді. Егер мәнге өзінің табиғатынан қатысы болса, онда міндетті акциденция болады. Болмыста жоқ нәрсенің соңынан кейін келетін болмыстың болуы мүмкін емес, сондықтан нәрсенің мәніне өзінен бұрын болған нәрсенің бір нәрсесі жатуы мүмкін деген пікір қате. Дәл осы сияқты мәнге қатысты пайда болу деген пікірде осыған жатады. Оның [мәннің] болмысы ол пайда болған кезде, яғни мән өмір сүре бастаған уақытта пайда болды. Бұл дегеніміз мән өзінен бұрын болды дегенді білдірген болады. Сөйтіп, болмысты өзінде белгіленген мәннің акциденцияларына жатқызу мүмкін емес, яғни мұндай акциденциялар тек өмір сүріп жатқан нәрселерге тиесілі десе болды. Нәрсе өмірге келген мезгілде оның өзіне лайықты акциденциялары пайда болды, яғни бір нәрсеге тән болып және өзін себепті қажет етсе, онда өзінен шығатынға және өзіне лайықтыға өзі себеп бола алады. Себеп өзі қажет болған уақытта салдарды туғызады, ол өзі өмір сүрместен алдын ала қажетті болуы мүмкін емес. Сондықтан болмыс пен болмысы әp түрлі нәрселердің шартты мәні емес. Ендеше, нәрсенің болмыс бастамасы оның мәнінен өзге нәрсе, яғни акциденция - қайсыбір себептің салдарынан болатын міндетті немесе нәрсенің өзінен пайда болатын яки басқа нәрседен туындайтын кездейсоқтық. Бірақ, жеке-дара табиғилық нәрсенің өз мәнінен туындамауы және бұл екі ұғымның бір-бірінен ерекшеленуі табиғилықтың басқа бір нәрседен туатынын көрсетеді. Табиғилығы мәніне ерекшеленіп, әрі сол мәннің негізгі бастамасы болмаған кез келген нәрсенің табиғилығы өз табиғилығын басқа нәрседен алады. Біз осылайша өзінің жеке-дара табиғилығынан ерекшеленбейтін мәннің бастамасына жетеміз.

2

Келісімді мәннің онсыз да болуы мүмкін емес. Әйтпесе, ол өмір сүрмейді, бірақ бұл міндетті де емес. Сөйтіп, [келісімді мән] егер оның бірінші себебі болса ол өзінің табиғатынан мүмкін-мәнді, өйткені бірінші себепсіз оның болуы мүмкін емес. Мұндай мәнге өтпелік тән, ол өзінің бірінші себебіне қажетті, әрі міндетті. Мысалы: "Оның жүзінен басқа нәрсенің барлығы ауыспалы [өтпелі].

3

Келісімді мән өздігінше өмір сүрмейді, оның болмысы басқа нәрседен туған. Өздігінен өмір сүретін нәрселер өз бетінше өмір сүре алмайтын нәрселердің алдында келеді. Келісімді мән үшін әуелі бейболмыс, кейін барып болмыс тән. Ол жаратылған, бірақ өткен шақта емес осы шақта /2/.

4

Кез келген мән туралы түсінік көп нәрселерге жатқызылады. Бұл жағдай нәрсенің дәл мәніне қатысы жоқ. Әйтпесе бұл мән бөлек нәрсенің меншігі болмас еді. Бөлек нәрсенің нақты болмысы басқа нәрседен шығады, сондықтан ол келісімді болады.

5

Басқалармен ортақ мәнге ие әрбір тектің болмысы сол мәннің болмысымен пара-пар емес, ол сол текке жеке-дара тән. Ендеше, әлгі тек болмысының мәні оның болмысының қажетті формасы емес. Оның болмысы сыртқы себепке байланысты, ол осыған орай ыңғайланған.

6

Мәннің тегінде түрлік айырмашылық болмайды, ал болған жағдайда тек жеке-даралық мәнінде болады. Менің айтқым келіп отырғаны тектің табиғилығы, түрдің айырмашылығында болмайтындығы: түрлік айырмашылықта тектің жеке-дара болмысы болады. Мысалы: жануар абсолютті мағынада бар болып, не ақыл-парасатты, не ақыл-парасатсыз болады, бірақ жануарлық мән оған парасаттылығы арқылы келген жоқ.

7

Қасиетті мәнділік өз бетінше түрлі айырмашылыққа бөлінбейді. Егер түрлік айырмашылықтар болса, онда олар оның болмысының негізгі бастаулары болып, оның болмыс құрамына кіреді. Бірақ бұл мүмкін емес, себебі қажетті мәндінің мәні болмыстың өзі. Қажетті-мәнді түрге байланысты ерекшеленетін нәрсеге қарағанда бір бүтін деуге болады. Қажетті-мәнді бөлінбейді.

Қажетті-мәнді бөліктерге немесе сандық түрлерге де бөлінбейді. Әйтпесе, бөліктердің әрбірі қажетті-мәнді болып қажетті-мәндінің саны көбейеді немесе мүмкін-мәнді болады. Онда бөлік өз бетінше өмір сүріп және бөліктен бүтін туылып бөлік бүтіннен бұрын өмір сүрген болады.

8

Қажетті-мәнді болған нәрсенің тегі, түрлік айырмашылығы немесе ұқсас мысалы жоқ. Қажетті-мәндінің негізгі бастауы немесе субстраты, яки акциденциясы сияқты әйтеуір бір көрінісі жоқ. Ол анық, әрі айқын.

Қажетті-мәнді күллі эманацияның қайнар көзі және ол өзінің табиғилығында анық. Ол жалпылық қожайыны бола тұрып өзінде көптікті білдіретін қасиетке ие емес.

Ол өзі айқын және өзінен бүкіл мәндіні дарытатын болғандығы үшін өмір сүреді. Оның бүкіл мәндіні тануы оның табиғилығынан кейін келген. Оның өзін-өзі тануы - оның өзі. Күллі мәнді тануы - көптік, бірақ ол табиғилықтан соң келген, ал күллі мәннің қажетті-мәндінің табиғилығына деген қатысын алсақ, онда ол [көптік] бірлік болып келеді. Ол жалпыдағы [көптіктегі] бірлік, ол - ақиқат. Әрине, ол қажеттілік, басқа болуы мүмкін емес. Ол - айқын, сонымен қатар жасырын. Ол - жасырын, сонымен қатар айқын. Оның жасырындығынан айқындылығына баратын болсаң. Ол саған айқын әpi жасырын болады.

9

Егер бір нәрсенің өмір сүруін қажетті ететін себеп белгілі болса, онда сол нәрсенің өзі де белгілі. Себептер ретімен орналасқан уақытта соңғылары себепті тізбек ретінде жеке-дара нәрселерге жетеді. Осылайша, Бірінші себептің айқындылығы арқасында бүкіл жалпы мен жеке-дара нәрселер анық болады.

Бірақ ол бұл нәрселерді олардың болмысы емес өзінің болмысы арқылы, бірін-бірінің соңынан жаратқан тәртіппен таниды. Табиғилықтан соң келетін оның таным әлемі екінші шексіз жалпылық, мұнда бұйрық қасиеті өмір сүреді.

10

Оның бірінші білімі табиғилығының құдіретіне байланысты және ол бөлінбейді. Екінші білімі оның табиғилығынан шығады. Ол көбейгенде көбею оның табиғилығынан кейін келеді. "Оның білімінсіз ағаштан бір жапырақ та түспейді". [...]

30

Адамның мәні құпия және айқынға бөлінеді. Айқынға келер болсақ, сезім арқылы қабылдайтын дене және оның мүшелері. Сезімдік қабылдағыш оны сырттан қабылдаса анатомия оның ішкі құрылымын көрсетеді. Құпиялыға келсек, ол адамның рухани күші.

31

Адамның рухани күші екі категорияға бөлінеді: бірі - іс-әрекетпен шұғылданса, екіншісі -таным. Іс-әрекет үш текті: өсімдікті, жануар және адамдық. Ал танымдық екі түрлі: жануарлық және адами. Бұл әрекеттердің бесеуі де адамның бойында бар және бұлардың көбісі ортақ.

32

Өсімдікті әрекеттің мақсаты түрді сақтау әрі оны өсіру. Оны көбейту арқылы мәңгі ету және сол текті сақтау. Мұның үстінен адамның бір күші билік етеді. Кейбір адамдар оны -рухани күш деп атайды.

Жануарлы күштің мақсаты - пайдалы нәрсені тарту, бұл қалаумен байланысты және зиянды нәрсені алшақтату - бұл үреймен қатысты. Оны ашу-ыза басқарады. Адамның күштері осындай.

Адамдық әрекет күнделікті, өтпелі өміріміздегі мақсаттарға талпыну барысында пайдалы мен игілікті таңдап алудан тұрады. Алайда ағаттылық әділеттіктен жоғары. Бұл мақсаттарға ақыл-парасат бастайды. Ол, яғни әуелгі ақыл-парасат сау-саламат жағдайда адамдар қатынасынан жинақталған және біліммен таңбаға әшекейленген тәжірибеден құралады. Таным біліммен таңбаға ұқсайды. Мөрге бөтен балауыз сияқты. Мөр балауызды жауып, қатты көмкерген соң мөр иесінің есімін және суреттің кескіндерін мөрден ажыратып алып қалған балауыз тәрізді.

Әуелде таным үшін зерттеліп жатқан нәрсеге жат. Ал таным танылған нәрсенің кейпін зерттелген нәрседен алған сәтте онымен жаңа қатынас орнатқандай. Бұл сезім қабылдауының қабылданған нәрсенің образын алып еске тапсырғаны сияқты. Тіпті қабылданған нәрсенің өзі жоқ болған күнде де оның образы есте сақталып тұрады.

34

Жануарлық [яғни сезімдік] таным сыртқы дене мүшелер арқылы немесе ішкі қасиеттің арқасында іске асады. Сыртқы таным бес сезім мүшелері арқылы іске асады, ал ішкі таным жануарлар үшін инстинкт арқылы болмақ.

35

Сыртқы сезім мүшелерінің әрбірі қабылданған объекттен оның құдіретіне байланысты әсер алады. Егер объект күшті болса, алған әсер ұзаққа қалады. Сол сияқты, егер көз күнге тесіліп қарап тұрса күннің бейнесі қалады, ал енді көз күннің денесінен теріс қараған уақытта көзде күннің бейнесі ұзақ сақталады. Күннің күштілігі сонша кейде ол көз қарашығының табиғатына зиян келтіреді. Құлақта осы сияқты: ол қатты дыбыстан бұрылғанда оның қатты үні құлақта ұзақ сақталады.

Түйсік пен дене мәселелерінде де осы жағдай сақталады. Әсіресе бұл нәрсе сезімде қатты байқалады.

Көз - қарсысында көрініп тұрған нәрсенің бейнесі суреттелетін айна. Көрініп тұрған объект қанық түсті болмаса, онда объект көзден таса болғанда оның бейнесі де жойылады.

Құлақ - ауа толқындары екі дененің арасында тіркесетін және соғысатын шұңқыр. Сол себепті сен естисің.

Сезім - мүшеде тең мөлшерде орналасқан әсер етуші күш. Сондай-ақ, ол денедегі жанасумен болған кез келген өзгерісті қабылдап әрекетке түсіретін күш. Түйсік пен дәмнің жағдайлары да осы сияқты.

36

Сыртқы сезім мүшелерінің соңында сезімнің арқасында қабылданған образдарды теріп отыратын торлар бар сияқты. Осылардың қатарына мидың алдыңғы қабатына тиіс бейне көрсеткіш күш жатады. Бұл күш қабылдағыш алаңынан ғайып болған немесе бұдан әрі қатысы болмаған нәрселердің сезілген формаларын бекітіп отырады. Олар қабылдағыш сферасынан кеткенімен бейне көрсеткіш күшінде қалады.

Тағы бір күш болжау күші деп аталады. Бұл күштің арқасында сезім арқылы қабылдап болмайтын нәрселердің орны толысады. Мысалы: қойдың болжау күші. Қойдың сезімі қасқырдың бейнесін алғанда, қойдың болжау күшінде қасқырдың жауыздығы, қастандығы туралы елес пайда болады, ал бұл жағдайға сезім арқылы жету мүмкіндігі болмас еді.

Тағы бір күш "сақтаушы күші" деп аталады. Бұл күш жорамал күшімен және сезім күштері арқылы келген нәрсені сақтайды.

Келесі күш "ой жүгіртуші күші" деп аталады, күштің бұл түрі өзінің алдындағы күштердің қабылдаған қазыналарын біріктіріп, айырып отырады. Ал "ой-жүгіртуші күші" деп онымен тек адамның рухымен ақыл-парасаты қолданған кезінде аталады. Егер осы күшпен жорамал күші пайдаланған жағдайда "елестетуші күш" деп аталады.

37

Сыртқы сезімдер таза түсініктерді қабылдамайды, бірақ оларды материалды субстратпен біріктіреді. Оларды қабылданып жатқан объект жоғалған соң күшейтпейді.

Мысалы: сезімдер "Зейд" сөзін адамның таза түсінігі ретінде қабылдамайды. Оны сандық, сапалық, мекен-жай, жағдай т.б. категориялар жатқызылатын нақты адам ретінде қабыл етпейді. Егер бұл жағдайлар "адал" түсінігінің шынайы мәніне жатқанда, онда олар барлық адамдарға ортақ болар еді. Бірақ, қабылдау объект жоғалғанда әлгі образдың елесі жоғалып, оны, яғни образды тек материяда ғана таниды, әрине егер оның материямен қатысы болса.

38

Болжам мен ішкі сезімдер таза ұғымдарды танымай оларды материалды субстратпен қосады, бірақ оны объект жоғалған соң барып күшейте түседі. Болжам мен елес күштері ішкі сезімнің адам туралы таза ұғымды қабылдағанындай қабылдай алмайды, бірақ оған сырттан қабылданатын түрлі сандық, сапалық, мекен-жайлық сияқты қоспалар қосады. Ішкі сезім өзіне адамның абстракты мәнін елестетуге тырысқанда оны дәл сондай етіп елестетуге шарасыз. Ол тек сыртқы сезімдер арқылы келген адам туралы аралас образды растай түседі.

39

Адамның рухы өзіне үздіксіз акциденциялардан ажыратып жалпыға ортақ болуы үшін ұғымды анықтамасы мен шынайы мәніне сай елестете алады. Бұл жағдай теориялық ақыл деп аталатын рухқа тән күштің арқасында іске асады. Рух мұнда айнаға, ал ақыл жылтыратқыш өңдеушіге ұқсайды.

Бұл ұғымдар рух үшін жылтылдаған айнада көрінген заттардың бейнесі сияқты сақталып қалады. Әрине, егер айнаның жылтырауын бетіндегі дақтар бұзып, оның жақсыға арналған бағытын ауыстырып, орнына құмар, ыза, кек т.б. нашар қасиеттерге бағыттаған болмаса: рух олардан бұрылып бұйрық әлеміне қараған кезде, ол ұлықтық патшалығын көріп жоғарғы рақатқа жетеді. [....]

41

Егер ішкі сезімдерге сүйенетін болсақ, қарапайым кісілердің рухы сыртқы сезімдерін жоғалтады. Ал егер сыртқы сезімдерге сүйенетін болсақ, онда ішкі сезімдер жоғалады. Егер жалғыз сыртқы сезімдерге сенетін болса, басқа сезімдерін жоғалтады. Ал егер ішкі сезімдерге тән басқа бір күшпен біріксе, онда басқа күштерге жат болады. Осылай есту қабілеті көру қабілетін [көзді] қорқытады. Қорқыныш қалау қабілетін шектейді, ал ой жүгірту еске алудан алшақтайды, ал еске алу ойлауға бөгет жасайды.

Қасиетті рухқа келетін болсақ, рухта еш нәрсе еш нәрсеге бөгет болмайды.

42

Сыртқы және ішкі түйсінудің ортақ шеңберінде сыртқы сезімнің қабылдаған әсерлері жиналады. Мұнда жылдам қозғалған заттың образы сақталып қалады. Қабылданған объект жоқ болса да оның образы жоғалмайды. Осы сияқты түзу сызықты, немесе дөңгелек шеңберлі материалды түрде жоқ болғанымен аз уақыт болса да елестетуге болады.

Сондай-ақ, бұл жер түс көргендігі ішкі образдардың жиналатын орны. Сөйтіп, біздің шын мәнінде жеткен нәрселеріміз мейлі ол сырттан немесе іштен келсе де оларда осы күш бейнеленеді. Осы күште бейнеленген нәрсе көрінетін болады. Егер оны сыртқы сезімдер билеген болса, ол ішкі түйсіктермен қатынаспайды. Оны сыртқы сезімдер қоя бергенде ол тыным таппайтын ішкі түйсіктердің өміріне кіреді. Оның ішінде адамның ішкі дүниесінде пайда болған нәрселердің бейнелері суреттеліп біздің түсімізге кіреді.

Ішкі күштерді қатты қызықтырып, оларды шын мәнінде әуреге түсіретін нәрселер де жоқ емес. Бұл кезде олардың әрекеттерінің күштілігі соншалық, тіпті адамға билік жасайды.

Бұл арада екі түрлі жағдай болады: ақыл ішкі күштердің қозғалысын шамалайды және оның асып-тасуына жол бермейді немесе ол [ақыл] мұндай әрекетке тым әлсіз болғандықтан олардан аулақ болады. Егер ақыл-парасат өте әлсіз болған жағдайда немесе елес адамды қатты билеген жағдайда айнаны, яғни осы елесті билеп-төстейтін күш туады. Айнада елестетіп тұрған нәрсенің бейнесі суреттеліп көріне бастайды. Бұл жағдай адамды өзінің ішкі сақтығы билеген сәтте немесе бойында күші пайда болған уақытта болады. Мұның мысалы, адам дауыстарды естіп, көз алдына адамдар елестей бастаған мезгіл. Кейде бұл күш сыртқы әсерлердің өте әлсіз болғанына қарамастан ішкі уайымнан күшті. Осы сәтте адамның жанында жоғарғы патшалықтан келген бір нәрсе жарқ етіп беймәлімнен хабар береді. Дәл сол сияқты адамның сезім мүшелері демалып, дене мүшелерінің әрекетсіз хәлде болған кезінде адамның көрген түсін және ұйқыда жалт-жұлт еткен эпизодтарын атауға болады. Естің көрген түсті сақтап қалатын жағдайы да жиі кездеседі. Адам түсті болған күйінде сақтап қалып оған қосымша түсіндірмені қажет етпейді. Ал кейде елестету күші өзінің елесі үшін түсіндіру көмегіне мұқтаж. Түсіндірме дегеніміз - ағаштың шыбықтары арқылы оның тамырына жететін болжам.

43

Сезімді нәрселерге ақыл арқылы жету тән емес, ол ақылмен танылатын нәрселерге ақыл арқылы жетеді. Себебі оларда сезіммен танылатын қасиет жоқ. Бір нәрсені дене мүшесінің жәрдемінсіз сезім арқылы қабылданатын нәрселердің бейнелерін және олардың сыртқы акциденцияларын қабылдайды. Ақыл арқылы қабылданатын нәрселерді адамның рухы қабылдайды, ол денелі емес субстанция және бөлінбейді де орын да алмайды. Оның инстинктке қатысы жоқ, ол сезім арқылы танылмайды және бұйыру әлеміне жатады.

Сезім төңірегі - жаратылыс әлемі, ал ақыл-парасат бұйыру әлемі. Жаратылыс пен бұйыру әлемдерінен жоғары орналасқан нәрсе сезім мен ақыл-парасаттан жасырын. Бірақ, оның жасырынуы көрінуінен айрықша ерекшеленбейді. Мысалы: ашық көрінген күн аз ғана бұлттың артында жасырынғаны сияқты.

Аль-Фараби.

Естественно-научные трактаты.

Алма-Ата: Наука, 1987. - С. 251-270





ФИЛОСОФТАРДЫҢ СҰРАҚТАРЫНА ЖАУАПТАР

1. Денелерде түстер қалай және қандай денелерде пайда болады?

Жауап: Түстер тек пайда болушы және өткінші денелерде ғана пайда болады. Жерлік емес денелерде ешқандай түстер жоқ және элементтер (бөлшектер) мен қарапайым денелерде олар аз.

Кейбірін қоспағанда, ежелгі /даналардың/ көпшілігінің көзқарасы осындай. Өйткені ежелгілер, басқа стихиялардың арасында жер қара түске ие, отқа болса жарықтың күші тән және де күрделі денелердегі түстер элементтердің (бөлшектердің) араластырылуынан пайда болды деп пайымдаған. Оттының салмағы басып кететін күрделі денелерде, түс ақ, ал жердікінің салмағы басымдарда, түс қара.

Осыған сәйкес орта түстер араласуы дәрежесіне тәуелді пайда болған.

2. Түс деген не?

Жауап: Түс - бұл оның, арқасында жарық қайтарылатын, дененің шегі. Түс дененің бетінде көрініс табады. Денеде екі шек бар, біріншіден, осы арқылы ол дене болып табылатын сыртқы бет, екіншіден, ол арқылы дене жарықты қайтаратын түс.

3. Араластырылу деген не?

Жауап: Араластырылу - бұл бір-біріне басқа сапалардың әрекеті және әсері.

4. "Жан" (рух) ұғымы жөнінде кейбір адамдар қандай пікірді ұстанады және бұл не?

Жауап: Рух - "тірі", "ақылсыз", "ажалсыз жан". Бұл, "адам" ұғымы бойынша кісілермен анық және айқын бағаланатын, бөлудің нәтижесінде алынған анықтамадан шығады. Ол бойынша, адам тірі, ақылды, ажалды жан болып табылады. Сонымен, "тірі жан" ұғымы ақылдыға және ажалдыға бөлінеді, бұл - адам; және де ақылды мен ажалсызға, бұл -періште; сосын - ақылсыз бен ажалдыға, бұл - жануар; және де ақылсыз бен ажалсызға, бұл - рух.

Осында сұраушы қарсы пікір айтты: "Құрандағы жазылған нәрсе, осыған қайшы келеді", -өйткені 72,1-ші сүреде былай айтылады: "Жындардың бір тобының Құран тыңдағанынан маған уахи етілді" де. Сонда жындар: "Шынында бір ғажайып Құран тыңдадық" деді /1/.

Ақылсыз жан қалай тыңдай және сөйлей алады?

Жауап: бұл - мүлдем қайшы емес. Тыңдау және сөйлеу қабілеттілігін, олар тірі болып табылатындықтан, кез келген тірі жанда кездестіруге болады. Өйткені сөйлеу мен сөздерді айту, ақылды сөзді ол білдіретін, логикалық ажыратудан басқа нәрсе болып табылады.

Көптеген жануарлардың тілінің жоқ екендігі, әрине бәріне түсінікті, /олар үнсіз/ және сонда да тіршілік етеді. Бірақ ол осындай түрдегі тірі жан болғандықтан, буындыларға бөлінген дыбыс адамға тән. Ал тірі жандардың әрбір түрінде, басқа түрлердің дыбыстарымен бірдей болып келмейтін, дыбыстары бар болса, онда адамға тән буындық тіл басқа жаралғандардың дыбыстарынан ерекшеленеді. Бірақ егер біз: рухтар ажалсыз десек, онда бұл Құранның сүресімен дәлелденеді, 71,3: "Күнәларыңды жарылқайды және өздеріңді белгілі бір мерзімге дейін кешіктіреді, (өмір сүргіздіреді). Егер білген болсаңдар, шын мәнінде Алланың өлшеулі мезгілі жетсе кешіктірілмейді" /2/.

5. "Бос " және "тығыз " деген ұғымдар не, олар өзі арқылы нені білдіреді және қандай категорияға жатады?

Жауап: Олардың екеуі "жай" категориясына жатады. "Бос" дене бөліктерінің бір-бірімен орналасуындағы алысталуын білдіреді, осыдан оларда бұл бөліктердің арасында басқа дененің басқа бөліктерін тауып алуға болады.

Бұған қарама-қарсы "тығыз" бөліктердің орналасуындағы бір-бірімен қатынасында олардың жақындауын білдіреді.

6. "Кедірлі-бұдырлы" және "тегіс" ұғымдары нені білдіреді және олар қандай категорияға жатады?

Жауап: Олардың екеуі "жай" категориясына жатады, өйткені екі ұғым, нәрсе бетінің бөлігін алатындықтан, белгілі бір жайды белгілейді. Осылай, мысалы, "кедірлі-бұдырлы" ұғымы зат беті бөліктерінің жоғарыдан төмен орналасуын белгілейді, ал "тегіс" - көтеріңкі жері жоқ денелер бөлігінің жайы.

7. Қандай тығыздық "қаттыға" және қандайы "жұмсаққа" жатады?

Жауап: Егер тығыздық бөліктерінің арасында бірлік пен өзара байланыс туындаса, онда о да қаттылық құралады, егер де бұл бөліктердің арасында бірлік те, белгілі бір заңдар да жоқ болса, онда денеде жұмсақтық пайда болады. Егер ол таңбаны қиындықпен қабылдап, бірақ оны тез құрастыра алса, онда ол қаттылықтың белгісіне жатады. Жұмсақтықтың ерекше белгісіне. оның таңбаны жылдам қабылдап, бірақ қиындықпен құрастыруы жатады.

8. Нені жоғары бағалау керек: жадыны ма немесе ақылды ма?

Жауап: Ақылды жадыдан жоғары бағалау керек, өйткені адамның есі өзінің әрекетін көптеген жағдайларда сөздерге, яғни жеке және бөлек мақсаттарға бағыттайды. Бірақ бұл заттар мақсатқа әрең дегенде жеткізер, олар өздерінің не түрлерімен де, пе жеке тұлғаларымен де қанағаттануды да, пайданы да құрастыра алмайды, сондықтан онымен кім айналысса, сол мақсатқа жете алмайды. Ол бостан-бос уақыт өткізіп жатқандай болады. Ақыл, керісінше, өз әрекеттерінде жалпы ұғымдар және принциптерді басшылыққа алады. Олар осылай анықталады, шектеледі және тұтастыққа тән болады. Кім осыған ұмтылса, сол бай сыйлыққа қолы жетеді.

Адамға айрықша тән, іс-әрекеттер түріне тұжырымдауды ретке келтіру және нәтижелерге қарау жатады. Бірақ, егер де адамның сенімі, ол нені түйсінетін және не оған қатыстының барлығы, жеке заттарға негізделген болса, онда оны есі, заттардың ерекше белгілері кез келген қатынаста тепе-тең немесе бірдей болмайтындықтан, қателіктер мен адасулардан ада емес.

Осыған қоса, ол немен қақтығысатын болса, ол оның есінде сақталған түрге жатпауы да әбден мүмкін. Егер де оның сенімі бір заттардың принципі мен жалпысына бағытталған болса, онда өз пайымдауларында оның осыны принциптерге тіркейтіні және бірінің басқасымен арақатынасын белгілейтіні мүмкін. Сонымен, ақылдың жадыға қарағанда жоғары тұратыны анық.

9. Дүние өткінші ме әлде жоқ па? Ал егер ол өткінші болса, онда оның қалыптасуы мен жоғалуы басқа денелердегідей бола ма, немесе ол басқа түрде ме? Бұл қалай болады?

Жауап: Өз мағынасындағы қалыптасу әлде бір шынайы үйлестіруді немесе қайсыбір соған ұқсасты белгілейді, ал "жою" - нағыз ыдырау немесе соған ұқсас нәрсе. Сонымен бірге "қалыптасу" мен "жоюдың" орнына "біріктіру" мен "бөлу" туралы айтуға рұқсат етіледі.

Көп бөліктен құрастырылғанның барлығы өзінің үйлесуі үшін ұзақ уақытты қажет етеді. Дәл осы сияқты көп бөлікке бөлінетін де өзінің бөлінуі үшін ұзақ уақытты керек етеді. Аз санды бөліктерден тұратын үшін, аз уақыт аралығы керек, бірақ ең аз уақыт, екі бөліктен тұратын заттардың үйлесуі және ажыратылуы үшін қажет.

Ал бір бөліктен тұратын, ешқандай үйлесу мен ажыратылуға ұшырамайды.

Үйлесу мен ажыратылу тек уақытта ғана орын ала алады. Уақыт бастапқы болып табылады, оның бастапқысы, өз кезегінде, абсолютті бірлік болады. Яғни, заттардың бастапқысы - бұл заттың өзіне қарағанда, басқа бірдеме.

Тек екі бастапқыдан шығатын, үйлесу мен ажыратылу тек таза кезеңде орын алады. Ал, орын алатын, екіден көп бөліктен тұратында, үйлесу мен ажыратылу тек уақытта бола алады. Бұл уақыт аралығының ұзақтылығы немесе қысқалығы осы бөліктердің санына сәйкес келеді.

Әлемнің бөліктері болып, мысалы, жануарлар, өсімдіктер және соларға ұқсас заттар табылады. Олар екіден көп бөліктерден құрастырылған, және сондықтан, олардың уақытта қалыптасуы мен жоғалуы, олардың бөліктері мен элементтерінің ішінде алынған массаға сәйкес болады.

Бірақ, өз мағынасындағы бүкіл әлем, оған айрықша тән болатын, нақ осы материя мен форма сияқты, тек негізгі екі бөліктен тұрады. Сондықтан әлемнің қалыптасуы, біз осыны баяндап бергендей, бірден уақыттан тыс болды. Қалыптасуы болатынның барлығында жоғалуы да болатындығы шүбәсіз түсінікті. Сонымен, әлем өз жиынтығында пайда болушы мен өткінші екендігін, біз айқындадық, алайда оның пайда болуы мен жоғалуы уақытта (уақыттан тыс) болмайды және керісінше, олардың пайда болуы мен жоғалуы уақытта жүретіндей, әлемнің бөліктері пайда болады және жоғалады.

Ал Алла, оны мадақтау арта берсін, Ол Бір, Шынайы, барлығын Жаратушы, о да пайда болу да, жоғалу да жоқ.

10. Жалпы заттар қалай және қай бейнеде бар болады?

Жауап: Бір заттың бар болуының өмір сүруінің арқасында шындықта болатынның барлығы екінші мақсат үшін бар болады, өмір сүреді және сондықтан акцидентальдық болмысқа ие.

Жалпы заттар, яғни универсалийлер, тек жеке заттардың бар болуының салдарынан ғана бар болады және олардың бар болуы акцидентальды. Бірақ мен осы құптауда, универсалийлердің өздері акциденциялар болатындығын еске алып отырмын, ал осыдан субстанцияның жалпы ұғымдарының да акциденциялар болатындығы туралы міндетті түрде тұжырым шығады, сондықтан мен олардың шынайы, нағыз болмысының тек акциденциялар болатындығын мақұлдаймын.

11. "Қайғы-қасірет" категориясы мен аталған "қайғы-қасірет" сапасы бір нәрсе ме әлде олар әр түрлі ме? Егер олар бір нәрсе болса, неге олар бір жағдайда жоғары тек (категория) ретінде, ал басқа да - категорияға қатысты ретінде қолданылады?

Жауап: Екеуінің ұғымдарда ортақ бөліктері бар, алайда олар бір-бірімен басқа ұғымдарда айырылады. Жалпы есім - (омоним) түріндегі акциденциялардағы олардың бөліктері ортақ болып табылады. Ал олар айырылатын ұғымдарды, Аристотель, "қайғы-қасірет" категориясы талқыланатын және де сапа туралы бірнеше пікірлер берілетін, "Категорияларда" жалпыланды. Сонан кейін ол өзінің түсіндірмелерін жалғастырды және былай деді: субстанция, оны қабылдап, бейболмыс аяқталатын, "формаға" қарсы тұратын бейболмыстан ол басталатын, тап мұндай тыныштық болатын, сапамен ортақ жағдайларға ие. Ол сонымен бірге субстанцияның потенциядан актуальдыққа дамитындығын қысқаша баяндады. Тыныштық әлденеге ұшырау болып табылады; егер формада ұшырау орын алса немесе форма о да болса, онда ол бар бола алады және ұшырауға катысты сапа деп аталады. Жылдам жоғалатын сапа ұшырау деп аталады.

Сонымен бірге Аристотель бұл тәсілдің көптеген заттарға ортақ екендігін тапқандықтан, ол бұл тәсілді жоғары тек ретіндегі жалпылық арқылы анықтады, ал "ұшырау" категориясын ол "сапа" категориясымен арақатынаста белгіледі, сондықтан, ұшыраумен арақатынаста болатын сапа, сапаның түрі ретінде белгіленеді.

12. Есім дегеніміз не?

Жауап: Есімдер екі түрге бөлінеді. Заттарды атағанымен, алайда белгілі бір ұғымдарға жетіспейтін есімдер бар, олар - жалпы есімдер; келесі түр, осы арқылы белгілі бір ұғымдар құрастырылатын, заттарды осылай белгілейтін есімдерден тұрады.

Бұл соңғылары да екі топқа ажыратылады: а) заттарға арналған есімдер, өйткені осындай атауда белгілі бір ұғымдар құрастырылады, бірақ осы есіммен аталған ұғымда "бұрын" да, "кейін" де бола алмайды - бұлар синонимдер; ә) олардың атауларымен белгілі бір ұғымдар жеткізілгенімен, алайда осы есіммен аталған ұғымда "бұрын" және "кейін" болатын заттарға арналған есімдер. Қос мағыналы есімдер осындай, мысалы, субстанция және акциденция, потенциалды және актуальды, тыйым салу және бұйрық беру ж.т.б. сияқтылар.

13. Қалай акциденциялар "бұрын" және "кейінде" жалпы түрлер (тектер) туралы предиция жасайды?

Жауап: "Қанша?" және "қалай?" өз мәнісінде акциденциялар болып табылады, оларға өзінің "не?" дегенін анықтау үшін тек оларды өндіретін субстанция қажет етіледі. Бірақ мәнді анықтауда не субстанция мен субстанцияның арасындағы, не субстанция мен акциденцияның арасындағы, не акциденция мен акциденцияның арасындағы қатынас орын ала алатындықтан, осыдан қатынас мәнін анықтау үшін, тек жалғыз субстанция немесе бір зат емес, ал бірнеше заттар қажет.

Бірақ осының бәрі, оған өзінің мәнін анықтау үшін, басқаға талап етілетіннен гөрі, заттардың аздау саны қажет етілетіндіктен, өз мәнінде бұрын өмір сүреді және осы үшін заттардың көбірек санын қажет ететінге қарағанда, мән атауына көбірек лайық.

14. Субстанция қалай предицияланады және "бұрын" мен "кейінге" қатысты субстанция дегеніміз не?

Жауап: Бірінші субстанциялар, яғни индивидтер, өз болмысында, өздерінен басқа, ештеңені керек қылмайды. Екінші субстанцияларда, мысалы, "тек" және "түр" сияқты, өз болмысында индивидтерді керек қылады. Сондықтан, "субстанция" ұғымы индивидтерге бұрын енген және де олар, жалпы ұғымдарға қарағанда, "субстанция" атауына көбірек лайық.

Басқа пайымдау тәсілі мынадай: субстанциялардың жалпы ұғымдары, олар бар болғандықтан, мәңгі және ақиқатты, ал сонда индивидтер өткінші және жоғалушылар болғандықтан, олар "субстанция" атына, индивидтерден гөрі, лайығырақ. Ол осы туралы айтып тұрған екі теориялардан субстанцияның "бұрын" және "кейінге" предицияланатыны және "субстанцияның" қос мағыналы сөз екендігі анық.

15. Кез келген қорытындының алғышарттары қалай құрастырылады? Оларды қалай табу керек және неге осыған көңіл аудару қажет?

Жауап: Әрбір ой қорытындысында предикат пен субъект бар. Олар оның екі терминдері немесе екі бөліктері болып табылады. Заттар жөнінде айтылатын жеті бөлікке бөлінеді: заттардың тегі, айырушы белгі, өзіндік белгі, оның акциденциясы, оның анықтамасы, оның баяндалуы және оның не екендігі.

Міне осы жетеуі, заттарға не тіркелетіндер болса, солар болып табылады. Олардың қосылуынан 28 тіркес шығады. Кейін осы тіркестерден екеуі алынып тасталады, себебі жалпы терістеуші пайымдаулар өзі-өзінде болады және егер оны алып тастамасақ, онда оны екі рет құрастырған болар едік. Сонымен тек барлығы 26 тіркес қалады. Олардың қалыптасуы былай болады: предикаттың предикаты субъектінің предикатымен байланысады немесе предикаттың субъектісі, предикаттың предикаты субъектісінің субъектісімен (немесе предикаттың субъектісі предикаттың субъектісімен), немесе предикаттың субъектісі субъекттің субъектісімен байланысады.

Егер ой қорытындысының субъектісі осы түрлердің бірі болып табылса, онда ол субъектінің субъектісінен шығады, өйткені ол жеке заттардан тұрады, философтар бұл туралы аз айтады.

Егер де ой қорытындысының субъектісі оның жеке заты болса, онда пайымдауды оның түріне ауыстыру керек және де егер ол осыған айналдырылатын болса, онда бұл екінші форманың қолданылуы немесе, не екінші фигураның формасына ненің қолданылуы керек екендігі, онда түсінікті. Егер де предикат пен ой қорытындысы предикатының айырмашылығын және де оның айналдырылуын қарастырсақ, онда бұл екінші фигура болып табылады. Тура осы терістеуші және мақұлдаушы жеке пайымдауды шығаруға қатысты және ол үшінші фигура немесе оның формасы үшінші фигура болып табылатында кездеседі. Егер бұл осылай болмағанда, онда бұл екі фигуралар ешқандай қолданыс таба алмаған болар еді, сонда дана (Аристотель) айтқандай, төрт ой қорытындысы бар, атап айтқанда жалпы мақұлдаушы, жеке терістеуші, жалпы терістеуші және жеке мақұлдаушы, бұл бірінші фигурада анық көрініп тұр.

16. "Адам өмір сүреді" сөйлемінде предикат бар ма, әлде де жоқ па?

Жауап: Бұл - ежелгі және кейінгі /философтар/, осы туралы айтысқан мәселе. Біреулері былай дейді: бұл сөйлем предикатқа ие емес, ал басқалары, керісінше, ол да бар дейді. Менің ойымша, екі пікір де дұрыс, бірақ әрқайсысы белгілі бір қатынаста болады. Ол тек өткінші заттарды байқайтын табиғаттанушы үшін, осындай және соған ұқсас сөйлемдерде предикат жоқ. Өйткені, заттың болмысы, сол заттың өзінен басқа емес, ал предикат бұл жерде болмыс немесе бейболмыс жөнінде жеткілікті пайымдау беруі қажет. Осы көзқарастан шықсақ, бұл сөйлем предикатқа ие емес. Егер де бұл сөйлемді логик қарастыратын болса, онда ол осыны, оның бөліктері болып табылатын, екі байланысты сөйлемшелерден тұратындай етіп талдайды және де ол бұл жағдайда әрі ақиқат, әрі жалған болуы мүмкін. Осы тұрғыдан қарастырылған, бұл сөйлемде предикат бар. Сонымен, екі пайымдау да дұрыс, алайда әрқайсысы белгілі бір қатынаста болады.

17. Сөз қарама-қарсылықтар туралы болып тұр. Ақ түс қара түстің жоқ екендігін білдіре ме немесе бұл осылай емес пе?

Жауап: Ақ қаралықтың жоқтығын білдірмейді. Өзі-өзі бойынша кез келген қарама-қарсылық өзінің қарама-қарсылығының бейболмысы емес. Алайда, қарама-қарсылықтардың әрқайсысында басқасының бейболмысы енгізілген, өйткені дене бір қарама-қарсылықтан басқасына ауысады.

18. "Төзімділік" және "іс-әрекет" категориялары туралы. Сұрақ: Егер осы екеуінің біреуі басқасынан тыс бола алмаса және, мысалы, онымен байланысты іс-әрекетті төзусіз қабылдаса, онда сол сияқты онымен байланысты төзімділікті іс-әрекетсіз өзімізде елестете алмаймыз, сонда олар "қатынас" категориясына жата ма деп сұрамауымызға бола ма?

Жауап: Жоқ. Екеуі де бір-бірімен қатынаста болатындай, әрбір зат басқасымен қатар өмір сүре алады. Сондықтан, мысалы, өкпесіз дем алу жоқ, сол сияқты күнсіз тек күн шыққаннан кейін орнай алады. Шынын айтқанда, субстанциясыз ешқандай акциденциямен байланысты болмаса, онда ешқандай субстанция жоқ. Сол сияқты сөз тек тілдің көмегімен бола алады.

Бірақ осының бәрі "қатынас" категориясына жатпайды, ал, дұрысырағы, қажетті салдар категориясына жатады. Соңғысы жартылай акцидентальдық, жартылай мәндік болып табылады.

Сөйтіп, күндіздің болмысы күннің шығуымен мәнді байланысты, алайда Зейд кеткеннен кейін, Амрдың кетуі кездейсоқ. Осында да толық және салыстырмалы қажеттілік бар. Толық қажеттілік, егер бір зат басқа заттың болмысы арқылы бола алғанда, ал осы басқа зат - біріншісінің болмысы арқылы болса, сонда екеуі бірін-бірі болмыста толықтыра алатынын білдіреді, мысалы, әке және бала, екі және жарты солай. Бірақ салыстырмалы қажеттілік, бірдеме басқаның болмысы арқылы бола алғанымен, алайда біріншінің болмысы екіншінің болмысына мұқтаждық көрсетпейтінін белгілейді. Мысалы, біреу және екеу. Екі саны бірсіз бола алмайтынымен, алайда, егер тіпті біреуі болғанымен, онда екеудің бола алмауы да күмәнсіз.

19. "Іс-әрекет" және "төзімділік" категориялары, егер олардың біріншісі бар болса, онда екіншісі де болатындай, бір-бірімен қажетті болмыстық арақатынаста бола ала ма?

Жауап: Жоқ. Өйткені біз жиі "іс-әрекетті" "төзусіз" кездестіре аламыз. Қабылдаушы болуға тиісті, әсерді қабылдай алмағанда, бұл сонда жүзеге асады. Егер де "төзу" орын алса, онда "іс-әрекет" те болуы керек.

Сұрақ бар: Неге философ оларды бір категорияда біріктірмеді, ал, керісінше, оларды екі қарапайым жоғары шекке (категорияға) бөлді, өйткені, егер ол әсер ететіндіктен, "іс-әрекет" ұғымы осындай, ал "төзу" ұғымы да әсер қабылдайтындықтан осындай ма?

Жауап: Егер бірін басқасымен арақатынаста қарастырса, он категорияның әрбірі қарапайым болып табыла бермейді, ол тек мүмкіндігінше, оны оның сыртында жатқан немесе тұрғандармен арақатынаста қарастырғанда ғана, осындай болып табылады. Он категориялардың ішінде ерекше қарапайымына жататыны тек төртеуі: "субстанция", "қанша?", "қалай?" және "жай". Ал "іс-әрекет" және "төзімділік" тек "субстанция" мен "қалайдың?" ортасында орын алады. Осыған қарама-қарсы "қашан?" және "қайда?" -"субстанция" мен "қаншалықтың?" арасында. "Ие болу" "субстанция" және оған толық немесе жекеше сәйкес келетін, басқа категорияның арасында орын алады. Бірақ "қатынас" он категорияның ішіндегі екеуінің арасында немесе осы он категория біреуінің екі түрлерінің арасында орын алады. Сондықтан ол әр түрлі категорияларға бір немесе бірнеше қатынастарда бола алады. Ол /Аристотель/ осы туралы басқаша айтады, әйтпесе, оған қатынастың бір немесе барлық категориялардың түрі екендігін түсіндіру қажет болар еді. Керісінше, ол қатынас барлық тектерде көрініс табады дейді.

20. "Қатынас" категориясы мәнді түрлерге бөліне ме немесе жоқ па? Егер ол осындайларға бөлінетін болса, онда сұрақ туады: қандайларына? Одан басқаға бірдеме қайтып келетінді, "б" әрпімен белгілейік, ал одан басқаға бірдеме қайтып келмейтінді -"а" әрпімен және аяғында, тура сол қатынаста, басқаға қайтып келгенде қалатынды -"в" әрпімен, ал қатынас өзгергенде /қалатынды,/ - "г" әрпімен белгілейік. Осындай таратылуда түрлер сөз арқылы емес, ұғымдар арқылы орын алады.

Жауап: Кейбір адамдар пайымдағандай, осында саналып өткендер "қатынас" категориясының түрлерін құрастырмайды; "Категориялар кітабында" еске алынған, сапа категориясы да төрт категорияларға, атап айтқанда: жай-күй және иелену, күш және күш емес, төзуші және төзбейтін, форма және жай категорияларына жіктелуге көнбейді. Сол сияқты "қанша?" категориясы да, атап айтқанда: мөлшер, уақыт, бет, дене, сызық, кеңістік тәрізді категорияларда берілген жіктеуге көнбейді. Өйткені түрлердің жайы біреуін басқасынан ұйымдастырушы айырмашылықтары арқылы өзгереді.

Тек дұрыс бөлінуде ол екі түрге бөлінеді, ал сосын екі бөліктердің әрқайсысы екі басқаға ажырайды және әзірше түрлердің түріне келгенге дейін, осылай жалғаса береді. "Қатынас" категориясын бөлгенде былай айтқан дұрыс болар еді: "Қатынас бірнеше категориялар түрлерінің арасында пайда болады". Бірақ онда қатынас түрлерін жоғарыда аталған тәсілмен және түр құрастыратын айырмашылықтарды санап шығумен зерттеуге болмайды. Біз бұл айырмашылықтарды біздің категориялар туралы кітабымызда түсіндіреміз.

21. "Қозғалыстың" анықтамасы қандай?

Жауап: Қозғалыстың анықтамасы жоқ, өйткені ол қос мағыналы сөзге жатады. Қозғалыс деп қалай орын өзгерту болсын, солай пайда болу мен жоғалудағы айналуды белгілей береді, алайда оны потенциалдыдан актуальдыға өту деп те белгілеуге болады.

Сұрақ бар: Қозғалыс полионимдерге (бірнеше ұғымдарды білдіретін сөздерге жата ма немесе, оларды "категорияларда" дана /Аристотель/ атап өткен, алты ұғымдар үшін ол тектік ұғым болып табыла ма? Егер ол тектік ұғым болса, онда ол жоғары ұғымдарға /категорияларға/ жата ала ма?

Жауап: "Қозғалыс" атауы полионимдерге жатпайды, өйткені олар, басқаларға қарағанда көбірек негізді, оларға қайсыбір тәуелді ұғымдарға және де "бұрын" мен "кейінге" мұқтаждық етпейді. "Қозғалыс" сөзі сондай-ақ негізбен орын ауыстыруды болсын, айналуды болсын білдіруде қолданылады. Ал дана сөйтіп, ол субстанцияда оның сапасының ұлғаюында немесе азаюында бола алатын өзгерістің, айналу екендігін анықтағандықтан, осы екі субстанцияның өзгерістері өзінің "қаншасына?" ұшырайды. Ол сонымен бірге, орынды өзгертуде оның алатын орнындағы субстанцияны өзгерту екендігін анықтады, өйткені ол бұл өзгерістерді жоғары аталған сапалармен теңестірді және оларды "қозғалыс" деген бір ұғыммен атады. Сонымен, "орынды ауыстыру" "қозғалыс" атына көбірек лайық және одан бұрын жүреді. Басқа /ұғымдар/ осы атауға тек кейін араласады және осыған аз негізі бар. Сондықтан, қозғалыс, "бұрын" және "кейін" деген бағынушы ұғымдар туралы айтылған атауларға жатады. Бірақ қозғалыс оларға бағынушы тектік ұғым емес, өйткені оның бір бөлігі "қалайға?", ал басқасы - "қайдаға?" келеді. Осы үш текті ол қамтитындай бірде-бір тек жоқ.

22. "Силлогизм туралы кітапта" /"Бірінші Аналитикада"/ қолданылатын "предикат және субъект" деген атаулар не?

Жауап: Екеуі де өтпелі атауларға жатады; өйткені дененің бір бөлігі алдымен жасалатындығын, ал басқа бөлігі оған қосылатындығын, философтар тауып алғандықтан, олар бұл ұғымды өздерінің өнеріне ауыстырды және субстанцияны "субъект" деп, ал оған сәйкес акциденцияны "предикат" деп атады. Олар логика өнерін жасап шығарғанда, пайымдау және не жөнінде осы пайымдау істелгенінде субстанциямен және оған тіркелген акциденцияның арасында ұқсастық бар екендігін ашты да, оны олар, осында субстанция және акциденция туралы ойламай-ақ, "субъект" және "предикат" деп атады. Оған қоса, олар бір кезекте субстанция ретінде, ал екінші кезекте акциденция ретінде әрекет етеді. Логикада пайымдау және пайымдалушы "предикат" (айтылу) және "субъект" (не туралы предиция жүргізіледі) сөйлемшелері арқылы түсіндіріледі.

23. Айырушы белгілер, оған тағы да тек және түр жататын, категорияға қатысы бар ма немесе олар одан тыс тұрады және басқа категорияға қатысты ма?

Жауап: Әрбір тек пен әрбір түр, күмәнсіз, оның көлеміне осы тек пен түр еніп кететін, сол категорияға жатады. Сен, мысалы, субстанцияда сезінушіні және ақылды сөзді байқағандықтан, тек пен түр осыған жататыннан басқа категорияға кейде қатысты айырушы белгі, сені ойда қалдырады. Сонда бұл, субстанциядағы екі айырушы белгілер болады деп, сен ойлай бастайсың. Бірақ олар, өз мәнісі бойынша, тек екі акциденциялар болып табылады, және мәселе сен ойлағандай болып тұрған жоқ, өйткені айырушы белгі бұл жерде, дұрысында, "сезімділік және ақылдылық", ал "ақылды болу және сезіну" емес.

Ары қарай, "сезімділік және ақылдылық" екі түр болады деп, сірә, кейбіреулер ойлайды, бірақ мәселе мүлдем бұлай емес, керісінше, бұлар бір түр: бұл сезімдік, жанды және ақылды дене. Ал егер кімде-кім жанды және ақылдының түрін тек жалғыз "ақылды" деген атаумен белгілесе, онда бұл, мен атап өткендей, егер адам осы түрлердің бірін жете біліп және осы туралы айтқысы келгенде, қысқашаға көңілі ауатын болса, ол тұтасты тек оның бір бөлігімен белгілейді, өйткені, ол осы түрді құрастыратын, соңғы белгілерден біз бүкіл тұтастықты таба аламыз. Ал осындай белгі қос мағыналықтың қарастыру пәні болып табылатынға қатысты.

24. "Бірдей" және "бірдей емес" арнайы алғанда "қаншаға?", ал "ұқсас" және "ұқсас емес" арнайы алғанда "қалайға?" жата ма?

Жауап: Менің пікірім бойынша, барлық осы сөйлемшелердің "қанша?" және "қалай?" категорияларының біреуінің аумағына арнайы жатпайтындығы көп ықтимал, өйткені тек біреу ғана, мысалы, күлкідей, кісінеудей, отырудай ж.т.б. арнайы. Егер біз бірдемені сипаттау десек, онда ол, қайсыбір заттың мәнін құрастыратын, әлдебір арнаулыны білдіреді. Сондықтан, қалай "бірдей" және "бірдей емес", "қаншаға?" арнайы тән болса, солай "ұқсас" және "ұқсас емес", "қалайға?" арнайы тән. Біздің "бірдей және бірдей емес" сөйлемшелеріміз "қаншаның?" суреттемесі болып табылады, ал біздің "ұқсас және ұқсас емес" сөйлемшелеріміз "қалайдың?" суреттемесі болып табылады.

25. "Иелену" категориясымен мәселе қалай болып тұр және оның суреттемесі қандай: шынын айтқанда ол субстанция мен оның орны өзгергенде ол бірге ауысатындай, оған толық, немесе жекелей сәйкес келетіннің арасындағы қатынасты білдіреді ме? Бұл категорияға қатыстының барлығын жалпылайтын, осы дұрыс суреттеу болып табыла ма?

Жауап: Бұл - дұрыс суреттеу. Егер онда білім, дауыс, түс бар делінсе, онда "ол иеленеді" сөзі жалпы есім болып табылады, және де "жалпы болмыс" көмегімен субстанцияның әрбір заты (бөлігі) субстанция болып табылатынға қатысты. Сол себепті, "иелену" категориясы олардың арасында үстемдік етеді. Ол, субстанциямен және оған, толық немесе жекеше, жүзік, аяқ киім, көйлек сияқты сәйкес келетіннің арасындағы қатынасты білдіреді. Сондықтан, "қайда?" және "қашан?" сияқты, екі заттардың арасында олардың ұғымдары пайда болатындықтан, "иелену" алты тектерге (категорияларға) жатады.

"Иелену" категориясы, яғни дауыстың, білімнің, түстің бар болуы, дұрысын айтқанда, "қалай?" категориясына, оған ұқсас басқаға қатысты.

Қысқаша айтқанда, дана бардың өзіндік мәнін зерттегендіктен және о да өз мәнісінде бар болатын, онымен акциденциялар қосылатын және кейін одан ауытқитын, ал оның өзі қала беретін субстанцияны айқындағандықтан, ол оны акциденциялардың иеленушісі деп анықтады. (Бар болатын - субстанция). Осының артынша ол акциденцияларды, олардың қанша тектерге ие екендігін зерттеді және субстанцияға сан тән екендігін белгіледі.

Бұл субстанцияны ол "қанша?" деп анықтады және оны категория етті. Сосын ол, олар басқаларға өзгеретін, субстанция ие болатын жай-күйлерді тапты, мысалға, олар түске, білімге, күшке, қайғыға, басымдылыққа, сипатты ерекшелікке, бейнеге ие. Субстанцияның әрбір жеке құбылыстары, осында біз бұрын еске алғандай, бірі басқасына ұқсас немесе ұқсас емес. Сондықтан, ол оны тек , ретінде, атап айтқанда "қалай?" сапасында тағайындады және оны категория қылды.

Сосын, бір субстанцияның басқасына, атап айтқанда атауына және білдірілуіне қатысы бар екендігін айқындады, ол солай болғандықтан осы сөйлемше айтылғанда, онда субстанциямен басқасы, біріншісін танығанда екіншісі де көрініс табатын болып байланыстырылады, ал осы субстанция сол басқамен осы сөзде біртұтастанып кеткендіктен, ол туралы сөз айтылған, сол зат бола бастайды. Мысалға, /осыны/ әке және бала туралы, дос және серіктес жөнінде, қожайын және қызметші жөнінде және т.б. туралы айтуға болады. Дана тағы да осыны тек ретінде анықтады және категория етті.

Ары қарай ол субстанцияны қайсыбір уақытта анықтады, сондықтан, оның уақытына көңіл бөліп, біз осы субстанция бар болатын уақытты да көрсете аламыз. Ол осыны тек ретінде айқындады және оны "қашан?" категориясы етті.

Содан кейін дана субстанцияның белгілі бір орында болатынын келе, осылай болғандықтан, оның орны туралы сұраққа жауапты, оның орнындағы субстанцияны көрсету арқылы берді. Ол осыны да тек ретінде анықтады және оны "қайда?" категориясы етті.

Содан кейін ол субстанция әр түрлі жайларда болатынын тапты, ом оның үстіне, оны қоршаушы кеңістікте кейбір бөліктер алдымен бip жайда болатынын, бірақ кейін осы бөліктердің жайлары өзгеретінін және осы бөліктерін бір-бірімен жайын ауыстыратынын ашты. Бұл ұғымды да ол тек ретінде анықтады және оны "жай" категориясы етті.

Ары қарай өз өздері жеке-дара болып табылатын, бір субстанцияның басқа субстанцияларға әсер ететінін ашты. Ол бұл ұғымды тек қылды және оны "іс-әрекет" категориясы деп анықтады. Сосын ол, не тұтас, не жекеше бір субстанциямен басқаның тасаланатынын және оның үстіне осының орны өзгергенде бір мезгілде басқасының да ауысатынын белгіледі. Ол бұл ұғымды да тек қылды және оны "иелену" категориясына айналдырды. Әйтсе де, адамның белгі қос мағыналықтың қарастыру пәні болып табылатынға қатысты.

24. "Бірдей" және "бірдей емес" арнайы алғанда "қаншаға? ", ал "ұқсас" және "ұқсас емес" арнайы алғанда "қалайға?" жата ма?

Жауап: Менің пікірім бойынша, барлық осы сөйлемшелердің "қанша?" және "қалай?" категорияларының біреуінің аумағына арнайы жатпайтындығы көп ықтимал, өйткені тек біреу ғана, мысалы, күлкідей, кісінеудей, отырудай ж.т.б. арнайы. Егер біз бірдемені сипаттау десек, онда ол, қайсыбір заттың мәнін құрастыратын, әлдебір арнаулыны білдіреді. Сондықтан, қалай "бірдей" және "бірдей емес", "қаншаға?" арнайы тән болса, солай "ұқсас" және "ұқсас емес", "қалайға?" арнайы тән. Біздің "бірдей және бірдей емес" сөйлемшелеріміз "қаншаның?" суреттемесі болып табылады, ал біздің "ұқсас және ұқсас емес" сөйлемшелеріміз "қалайдың?" суреттемесі болып табылады.

25. "Иелену" категориясымен мәселе қалай болып тұр және оның суреттемесі қандай: шынын айтқанда ол субстанция мен оның орны өзгергенде ол бірге ауысатындай, оған толық, немесе жекелей сәйкес келетіннің арасындағы қатынасты білдіреді ме? Бұл категорияға қатыстының барлығын жалпылайтын, осы дұрыс суреттеу болып табыла ма?

Жауап: Бұл - дұрыс суреттеу. Егер онда білім, дауыс, түс бар делінсе, онда "ол иеленеді" сөзі жалпы есім болып табылады, және де "жалпы болмыс" көмегімен субстанцияның әрбір заты (бөлігі) субстанция болып табылатынға қатысты. Сол себепті, "иелену" категориясы олардың арасында үстемдік етеді. Ол, субстанциямен және оған, толық немесе жекеше, жүзік, аяқ киім, көйлек сияқты сәйкес келетіннің арасындағы қатынасты білдіреді. Сондықтан, "қайда?" және "қашан?" сияқты, екі заттардың арасында олардың ұғымдары пайда болатындықтан, "иелену" алты тектерге (категорияларға) жатады.

"Иелену" категориясы, яғни дауыстың, білімнің, түстің бар болуы, дұрысын айтқанда, "қалай?" категориясына, оған ұқсас басқаға қатысты.

Қысқаша айтқанда, дана бардың өзіндік мәнін зерттегендіктен және о да өз мәнісінде бар болатын, онымен акциденциялар қосылатын және кейін одан ауытқитын, ал оның өзі қала беретін субстанцияны айқындағандықтан, ол оны акциденциялардың иеленушісі деп анықтады. (Бар болатын - субстанция). Осының артынша ол акциденцияларды, олардың қанша тектерге ие екендігін зерттеді және субстанцияға сан тән екендігін белгіледі. Бұл субстанцияны ол "қанша?" деп анықтады және оны категория етті. Сосын ол, олар басқаларға өзгеретін, субстанция ие болатын жай-күйлерді тапты, мысалға, олар түске, білімге, күшке, қайғыға, басымдылыққа, сипатты ерекшелікке, бейнеге ие. Субстанцияның әрбір жеке құбылыстары, осында біз бұрын еске алғандай, бірі басқасына ұқсас немесе ұқсас емес. Сондықтан, ол оны тек ретінде, атап айтқанда "қалай?" сапасында тағайындады және оны категория қылды.

Сосын, бір субстанцияның басқасына, атап айтқанда атауына және білдірілуіне қатысы бар екендігін айқындады, ол солай болғандықтан осы сөйлемше айтылғанда, онда субстанциямен басқасы, біріншісін танығанда екіншісі де көрініс табатын болып байланыстырылады, ал осы субстанция сол басқамен осы сөзде бір тұтастанып кеткендіктен, ол туралы сөз айтылған, сол зат бола бастайды. Мысалға, /осыны/ әке және бала туралы, дос және серіктес жөнінде, қожайын және қызметші жөнінде және т.б. туралы айтуға болады. Дана тағы да осыны тек ретінде анықтады және категория етті.

Ары қарай ол субстанцияны қайсыбір уақытта анықтады, сондықтан, оның уақытына көңіл бөліп, біз осы субстанция бар болатын уақытты да көрсете аламыз. Ол осыны тек ретінде айқындады және оны "қашан?" категориясы етті.

Содан кейін дана субстанцияның белгілі бір орында болатынын тани келе, осылай болғандықтан, оның орны туралы сұраққа жауапты, оның орнындағы субстанцияны көрсету арқылы берді. Ол осыны да тек ретінде анықтады және оны "қайда?" категориясы етті.

Содан кейін ол субстанция әр түрлі жайларда болатынын тапты, ол оның үстіне, оны қоршаушы кеңістікте кейбір бөліктер алдымен бір жайда болатынын, бірақ кейін осы бөліктердің жайлары өзгеретінін және осы бөліктерін бір-бірімен жайын ауыстыратынын ашты. Бұл ұғымды да ол тек ретінде анықтады және оны "жай" категориясы етті.

Ары қарай ол өздері жеке-дара болып табылатын, бір субстанцияның басқа субстанцияларға әсер ететінін ашты. Ол бұл ұғымды тек қылды және оны "іс-әрекет" категориясы деп анықтады. Сосын ол, не тұтас, не жекеше бір субстанциямен басқаның тасаланатынын және оның үстіне осының орны өзгергенде бір мезгілде басқасының да ауысатынын белгіледі. Ол бұл ұғымды да тек қылды және оны "иелену" категориясына айналдырды. Әйтсе де, адамның саусағындағы жүзік, немесе оның денесін жабатын көйлек, оларды иелену тұрғысынан "қатынас" категориясына жататынымен, бірақ бұл бөлікке немесе тұтастыққа қосылатын және оның орны өзгеруімен бірге көшірілетін болғандықтан, онда бұл "иелену" категориясына ауысады.

Сонымен, категориялардың он /тегі/ осындай.

26. Дәлелдемелер өздерінің бір-біріне әсерінде, сонда зат және оның қарама-қарсылығы үшін толық дәлелдер бар жағдайда, олар тепе-тең бе және дәлелдеуде, қарама-қарсылықтарды дәлелдеудегідей, зат үшін қуаты және дұрыстығы бірдей дәлелдерді табуға бола ма, немесе бұл осылай емес пе?

Жауап: Егер бұл сұраққа қарапайым "жоқ" немесе "иә" деп жауап берсек, онда бұл дұрыс болмайды. Ең дұрысы - бұл заттардың арасында айырмашылық жүргізу және олар осы ұғым арқылы пайымдау класына жата ма немесе олар әр түрлі кластарға ене ме?

Сонымен, біздің мақұлдайтынымыз: заттар не қажетті, не мүмкін, үшінші бөлініс жоқ. Барлық ғылымдар да осы айтылғандардың біріне негізделді, олардың барлығы осы екі салаға жатады.

Мүмкіндік саласына жататын жөніндегі, барлық айтылғандар белгіліге, қанағаттандырарлыққа, ізгі ерікке, дәстүрге ж.т.б. негізделеді, олардың бәрі мүмкіндік саласына жатады және т.т. Дәлелдемелер ("жақтаушы" және "қарсы" үшін) бірдей дегенді, сондықтан мақұлдау қисынсыз. Бірдеменің дәлелдемесі олардың қатынасы үшін күші, дұрыстығы және тартымдылығы жағынан бірдей бола алады, сондықтан о да қарама-қарсылықтардың пайдасына дәлелдемелер мен дәлелдеулер тең болады.

Егер де білім мәселелері қажеттілік саласына жатса, онда олар не қажетті өмір сүретін, не қажетті өмір сүрмейтін заттарға негізделеді және сүйенеді.

Бұл жағдайда айтылымға арналған дәлелдену дұрыс және салмақты болады, осының пайдасына арналған дәлел де осы сияқты және керісінше, қарама-қарсылықты дәлелдеу орынсыз, жалған және әлсіз болады.

27. Одан тыс жататын туралы ақылдағы түсінік қалай және қандай сипатта пайда болады және де оның үстіне шындық та алдымен қалай болады?

Жауап: Ақылдағы түсініктер, адам әлденені, одан тыс тұратын заттарды қабылдайтыннан тұрады. Сосын ақыл бұл затты өзінің жанында қалыптастырады, және одан тыс шындықта болатындай етіп және адам өзінің жанында нені түсіне алатынға толық сәйкес етіп, оның формасын өз ойында сақтап қалады, өйткені интеллект - бүкіл заттардың арасындағы ең нәзігі сондықтан, ол өзін де түсіне алатын формалардың, ең нәзігі болып табылады.

28. Форма затпен қаншама тәсілдермен үйлесе алады?

Жауап: Заттармен үйлесу формасы үш тәсілмен жүзеге асады: а) сезімдік қабылдаулармен форманың үйлесуі; ә) форманың интеллектпен үйлесуі; б) форманың денемен үйлесуі.

Форма денемен төзімділік жолы арқылы үйлеседі, өйткені оған зат формасы, одан тыс болатын, әлдебір басқадан келеді; атап айтқанда, оны қабылдау арқылы болады. Мысалы, бұл, отпен жақындайтын, темірге қатысты. Оған от формасы, яғни қызулық, келеді. Алайда бұл, оның иегері бола алудан шыққан, темірдің міне сол отты өзінде ұстап тұратыннан немесе оған ұқсастан шыққанда оған ене алады.

Форма сезімдік қабылдаумен үйлесетіндіктен, заттың формасы тек сезімдік мәліметтерді қабылдау арқылы осылай бола алады. Алайда қабылдау сол форманы, қашан ол, басқа бір күй-жайда емес, тек материямен байланысты болғанда қабылдайды.

Форма интеллектпен, ол өзінен-өзі болған жай-күйде емес, оның үстіне өздігінен емес және де қосындыда емес, оған қоса субстратсыз және ол орап алғандардың бәрінен айырылған, тек материядан абстрактыландырылған түрде үйлеседі. Қысқаша айтқанда, сезіммен қабылданушы ойланылатын емес, одан гөрі, сезімдік тек ойланғанның бейнесінде тұрады және де, бұл бейнелердің түп нұсқаларға (яғни бейнеленетінге) қарағанда, қайсыбір басқа екендігі енді белгілі. Қарапайым, оны дененің шегі деп өздеріне елестететін, тек ойда жүргізілген сызық, /одан/ тыс бола алмайды. Керісінше, ол интеллектісі ойланылатын бірдеме болып табылады. Қабылдау сезімдік түсінілетінді қалай аңғаратыны сияқты, заттардың формасы да интеллектіге солай ене алады, тікелей айтқанда бұл дәнекерсіз болады деп пайымдалады.

Бірақ мәселе басқада болып тұр, өйткені олардың арасында аралық заттар бар. Ал бұл былай жүзеге асады: қабылдау сезімдікті аңғарады, кейін оған сезімдіктің формалары енеді және ол оларды жалпы санаға жеткізеді, сондықтан олар онда да іске асады. Бұл жалпы сана оларды бейнелеу қабілеттілігіне және кейін оның айыра білу қабілеттілігіне сәйкес жеткізеді, сөйтіп бұл соңғысы, түзете және тазалай отырып, оларды жасай алады және де бұл тазартылған формалар интеллектіге енеді және оның иелігіне түседі.

29. Айқынсыздықты анықтау үшін не және қанша керек?

Жауап: Белгісізді анықтау үшін қажетті белгілі ең аз сан - екі. Егер дәлелдеуді қарасақ және тексерсек, онда белгілілерінен шыға отырып, дәлелдеу мүмкін емес, өйткені егер белгісізді анықтау үшін үш немесе одан көп белгілілерді жіберсек, онда былай болып шығады: осы үшеуінің бірі осы белгісізді анықтау үшін артық болып қалады және де, сондықтан, ол шеттеп кеткеннен кейін белгісіз абсолютті белгілі екеуімен анықталады, не болмаса бұл үшінші сол екі белгілілердің қажетті салдары болып табылады. Сонда осы абсолютті екі белгілінің біреуі алынылып тасталады, сондықтан белгісіз үшін анықтау формасында сол басқа үшіншімен қалады. Бірақ бірде-бір зат өзі-өзі арқылы айқындала алмайды, сол сияқты белгісіз тек бір затпен ғана анықталмайды.

30. Күштер, қасиеттер және еркін қылықтар ұғымының мәнісі неде?

Жауап: Олар адамда болатын, оның ол үшін дүниеде адам өмір сүретін мақсатқа жетуге кедергі келтіретін, сол күштері, қасиеттері және еркін қылықтары кісілік жамандық болып табылады. Ол үшін адам дүниеде өмір сүретін, олар оның мақсатына жетуге себебін тигізетін және оларды адам қабылдап алатын, күштер, әдеттер және қылықтар кісілік жақсылық болып табылады. Сондықтан, адамдық жақсылық пен жамандықты анықтау осылай. Аристотель "Риторика" кітабында соны мен басқасын төмендегідей анықтайды: жақсылық - бұл оның өзіндік мәнісі үшін таңдалып алынатын нәрсе, өйткені бұл, басқа үшін артықшылық берілетіндер, сонымен қоса бұл ақыл және түсіну дарыған әрбір адамның құштарлықпен тілейтіні. Жамандық жақсылықтың қарама-қарсылығы болып табылады.

31. Жігердің еркін таңдаудан айырмашылығы неде?

Жауап: Еркін таңдау адамның нені таңдап алуына мүмкінге артықшылық беруінде тұр. Осыған қарама-қарсы оның жігері мүмкін емеске де бағыттала алады, мысалы, адамның өлгісі келмегеніндей.

Жігер - бұл, еркін таңдауға қарағанда, көбірек жалпылау әлдене, өйткені әрбір еркін таңдау сонымен қатар жігер болып табылады, алайда әрбір жігер еркін таңдау емес.

32. Жан дегеніміз не?

Жауап: Аристотель жанды табиғи, органикалық потенциалды тірі дене үшін бірінші энтелехия (түпкі мақсат) ретінде анықтады.

33. Субстанция дегеніміз не?

Жауап: Субстанция, материалды және формалы (материя мен форманың субстанциясы), екі бөлікке ажырайды. Денелер де екі бөлікке ажырайды: табиғи және жасанды денелерге. Табиғи денелер де екі бөлікке ажырайды: біріншіден, мысалы, жаратылған сияқты, жандыларға және екіншіден, элементтер тәрізді жанды еместерге. Жасанды денелер болып, мысалы, орындық, киім және т.б. табылады.

34. Элементтер дегеніміз не?

Жауап: Күрделі субстанциялардың бастаулары, от, ауа, су, жер сияқты, осындай элементтерден пайда болады. Күрделі субстанциялар табиғи және жасанды денелерден тұрады. Сондықтан, элементтер, олардың бастамалары болғандықтан, күрделі субстанциялардың қарапайым құрамдас бөліктеріне жатады.

35. Материя дегеніміз не?

Жауап: Материя - бұл барлық болмыстардағы ең жоғарғы және ең маңызды. Егер ол форманы қабылдау қабілеттілігіне ие болмаса, онда ол ешқандай шынайы өмір сүруге ие болмас еді. Сондықтан, ол потенциалды өмір сүрмейтін болып табылар еді. Алайда материя, форманы қабылдап, субстанция болады, ал соңғы ыстық, суық, құрғақ, ылғалдыны қабылдап элементтерге айналды. Ал сосын олардан әр түрлі нәрселер мен қоспалар пайда болды.

36. Сфера (орта) дегеніміз не?

Жауап: Сфера өзінің жиынтығында - бұл шектелген бірдеме, оның артында субстанция да, зат та, бостық та, толықтық та болмайды. Бұл, олардың шынайы өмір сүретіндігінің дәлелдемесіне жатады, өйткені барлық шынайы өмір сүретін шектелген, және де, егер ол шектелмеген болса, онда ол тек потенциалды бар болар еді. Шынайы өмір сүретін аспан денелері, "одан үлкенге" немесе қайсыбір жетілуге қабілетті емес. Сократ туралы жазған Платон, бірінші өз шәкірттерінің ақылын сынаған секілді болып, оның былай дегенін келтіреді: "Егер өмір сүретін шектелмеген болса, онда ол шынайы емес, потенциалды болар еді".

37. "Қарама-қарсылықтарды білу бір ме?" деген нақыл сөз дұрыс па? Егер бұл қағида дұрыс болса, онда мына сұрақ орынды: қай дәрежеде ол орынды?

Жауап: Бұл сұрақ таластылығынан түзіледі, ал таласты сұрақтар көбінде мүмкіндік саласына жатады. Бірақ бұл оған қатыстының барлығы, қашанда тек бір жағынан қарастырылады. Ал, әр жағынан қарастырылатынның барлығы жөнінде, олар кейбір қатынастарында дұрыс деп қашанда талқыланады, бірақ пайымдаудың қарама-қарсысы да, егер оны басқа жағынан қарастырғанда, дұрыс болып шығады. Кім бұл сұрақты айқындағысы келсе, онда ол, осылай, екі қарама-қарсылықтардың мәнісін ескеруі қажет және де, сонда екеуін білу, бәлкім, бірдей болмайды. Қара түсті білу - бұл, ақ түсті білуден гөрі, басқа бірдеме, ал әділеттілікті білу - бұл, әділетсіздікті білуден гөрі, басқа. Егер де, ол өзінің қарама-қарсылығының қарама-қарсылығы болып табылатын, бір қарама-қарсылықты қарастырсақ, онда оны қарастыру кейбір қатынастарға бағытталған болады, өйткені, ол өзінің қарама-қарсысына қарсы тұратындықтан, қарама-қарсылық салыстырмалық категориясына жатады. Ал салыстырмалық, бұл салыстырмалық пен оған арақатыстыны білу бір болғандықтан, осындай болады, өйткені олардың, бірде-бірі басқасынсыз жеткілікті таныла алмайды, және бұл қатыста да екі қарама-қарсылықтарды білу тек бір. Кейбір адамдар пайымдағандай, "Қос қарама-қарсылықтарды білу тек бір" деп айтылғанның мағынасын, кім бір қарама-қарсылықты білсе, осы арқылы ол бір мезгілде басқасын да біледі деген құрастырады. Өзінің айтылымдарында олар, жалпы білімнің барлық заттарда бір екендігіне, ерекше көңіл аударып тұр.

Ал егер олардан, неге сіз, екі салыстырмалықтың білімі бір екендігін және басқадан айырмашылығы бар бірдемені білудің бірлігі сияқты, қарама-қарсылықты білудің бір екендігін мақұлдайсыз деп олардан сұрасақ, оның үстіне қос қарама-қарсылықтарды білуге арнаулы көңіл аударылса, онда олар мынадай жауап береді: "Қос қарама-қарсылатардың арасындағы айырмашылық тым үлкен болады. Бірақ сол, не артық айырмашылыққа қуаты бар болса, онда ол өте аз айырмашылыққа да шынайы келеді".

Менің пікірімше, /екінші дәлелдеу/ әлсізірек болады, ал біріншісі дұрысырақ.

38. "Біріне-бірі қарсы жататындар " деген не?

Жауап: Олар бірден-бір алып жүрушіде бірден-бір қатынаста және бірден-бір уақытта бола алмайтын осындай екі нәрсе, қарсы жататындар болып табылады. Қарсы жататын нәрселердің төрт түрі өмір сүреді: а) әке мен бала сияқты, арақатысты; ә) тең және тең емес тәрізді, қарама-қарсы нәрселер; б) көре алмайтындар және көре алатындар сияқты, не болу және айырылу; в) мақұлдау және терістеу.

39. Жалпы ұғымдар (универсалийлер) деген не?

Жауап: Универсалийлер екі түрге ажыратылады: а) олардың мәні олардың субстраттарынан танылмайтындар және олардың мәнінен тыс нәрсе туралы ешқандай білім берілмейтіндер - бұлар субстанция универсалийлері және олардағы мән олардың субстраттарынан танылатындар - бұлар акциденция универсалийлері. Осылай, бұл не субстрат дегенде болатын болса, сол.

40. Жеке заттар дегеніміз не?

Жауап: Жеке заттар екі түрлі болып келеді: а) олардың субстратынан немесе олардың мәнінен тыс болатыннан шығып, оларды тануға болмайтындар. Бұл, субстрат туралы ол айтпайтын, бұл субстратта орнықпаған, субстанция индивиді. Бұл жеке-даралық субстанциялар бірінші субстанция деп аталады, ал олардың универсалийлері - екінші субстанция делінеді. Жеке-даралық субстанциялар субстанциялар болуға көбірек лайық, өйткені олар олардың универсалийлеріне қарағанда, көбірек аяқталған өмір сүру болып табылады, бұрын, бар болуға жету үшін, өздері арқылы анықталған және де басқа бірдемеге өзінің өмір сүруіндегі қатынасында бөлінбеген болған, сондықтан олар өздерінің болмысында, тиістіде болмағандықтан, ешқандай тиістіге мұқтаж емес.

Бұл - акциденция индивидтері. Бұл осы жерде еске алынған акциденция, алайда, бұрын "Эйсагогада" еске алынған акциденцияға қарағанда, тым жалпы болып табылады, өйткені осында аталған акциденция тек болып табылады, ал бұрын еске алынғаны оның екі түрінде өмір сүреді.

41. Бір-біріне қайшы пайымдаулар деген не?

Жауап: Екі бір-біріне қайшы пайымдаулардың әрбір жұбы мынадан тұрады: а) екі индивидуалдық немесе екі айқындалмағандар (универсалдылар); ә) екі қарама-қарсы қойылғандар немесе осыған кіретіндер; б) қайшы келетіндер немесе бір-біріне қайшы келмейтіндер.

Бір-біріне қарсы қойылған пайымдаулар тұтасымен мүмкінге жатады, ал сол, не оған қатысты болса, салыстырмалы ақиқатты бола алады.

Басқалары екі қарама-қарсы пайымдаулардан тұрады, оларда ақиқат пен жалған кез келген қатынаста бірдей таратылған.

Қайшы айтылымдар мен терістеу қайшы екі қарама-қарсылықтардан тым жалпылау болып табылады. Осында ақиқат пен жалған тең мөлшерде таратылмаған, әзірше олардың субъектісі жоқ.

Осылай қарсы жататындар мен "бар" мен "жоқты" да айқындауға болады; тіпті егер олардың субстраты болмаса да, әрі "бар" мен "жоқ" бір-бірімен бірдей байланысқан. "Бар" және "жоқ".

"Зейд - ақ және "Зейд - ақ емес" сияқты айтылымдарда немесе "Адам дегеніміз жануар" және "Адам - жануар емес" тәрізді айтылымдарда да олар бола алады. Олардағы предикаттар қарама-қарсы, қайшы, мақұлдаушы пайымдауларға, мысалы, мынадай айтылымдар жатады: "Зейд - ақ" және "Зейд - қара" немесе "Бұл сан тең, ал ол сан тең емес".

Сондықтан, олардың предикаттары қарама-қарсы пайымдаулар екі немесе бірнеше анықталған заттарға ие болуы керек.

Мақұлдаушы және терістеуші айтылымдарға мысалы, мыналар мысал бола алады: "Әрбір сан - жұп"; егер мақұлданушы мен терістелуші сәйкес болса, олар дұрыс болады, және де олар дұрыс болмағанда, ол жалған болады.

Сонымен, қарама-қарсылықтар сапасында мақұлдаушы предикаттық сұрақтарды мойындаудың қажетті жоқ, керісінше, олар тек қарама-қарсы пайымдаулар.

Сонымен қоса, қорытындыда осы қайшылықтарды табудың да қажеті жоқ, өйткені оны қабылдау үшін кейінге қалдырмайтын негіз бар, мәселе осында, себебі, олар бір-біріне қарсы жатқан, мақұлдау және терістеуге арналған олардың күші (мүмкіндігі) аталған шарттарды тауып алуында тұр, бұл, айталық, геометрияда орын алады: бұл - не үлкен, не кіші, не тең.

42. "Таза емес есімдер" деген не?

Жауап: "Таза емес есімдердің үш түрі бар: а) кім соқыр болса, ол надан деген сияқты, айырылу ұғымына ие болушылар; ә) олар өмір сүріп тұрған заттағы әлденені терістейтін тым жалпылау ұғымдарға ие болушылар. Және де бұл, терістелуші не оның /өзін де/, не оның түрінде немесе оның тегінде болатынға, әрі қажетті немесе мүмкін түрде болатынға жатады. Біз осылай "жұпсыз сан" дейміз. Бұл жанама пайымдау; б) жоғарыда сөз болғандардан басқа, жалпылау ұғымдарға ие болушылар, бұл өмір сүрушіде әлдене терістелген жағдайда болады, сол уақытта ол оған толық та емес, жекеше де емес мүлдем жатпайды. Мысалы, құдай жөнінде айтқандай : "Ол өмір сүрмейді", - ал аспан жөнінде: "Ол - жеңіл де, ауыр да емес".

Сол, не туралы біз таза емес пайымдау айтқанда, қажетті өмір сүруі керек. Егер бірдеме бар болса және онда да бірдеме терістелсе, онда оның күші жанама келісім күшіне ие және оны жанама келісім ретінде ме, немесе терістелуші ретінде ме қабылдағаннан, айтылымда айырмашылық болмайды.

Егер де қайсыбір затта бірдеме тауып алынса және ол осы бірдеменің терістелуін талап етсе, және оның орны солай болғандықтан, ол қорытынды қызметін атқарса, онда оны, осындай қорытынды әзірше алынып тасталғанға дейін, өзгерту және жанама пайымдау ретінде анықтау керек.

Егер де бізден Сократ туралы, ол дана ма, және де ол өмір сүре ме деп сұраса, онда осының астында - дана емес деген жобалап түсіндіріліп тұр.

Осында айтылған мұқият ғылыми байқаулардың нәтижесі болып табылады және оған немқұрайлы қарау үлкен зиян тигізеді. Сондықтан осыған жаттығу қажет. "Таза емес есімдерге" қарағанда, терістеу жалпы формаға ие, өйткені терістеу заттардан, не оларға тиісті болатынды, және де, не оларда жоқты алып тастайды; "таза емес есім" не одан да табылса, соны алып тастайды. Егер біз, осы тігінші - жылпос немесе шебер, ал анау, шебер емес десек, онда ақиқат та, жалған да бірдей бола алады. Өйткені терістеу әлденені, және де кімде ол болса, содан, және де кімде ол болмаса, содан да алып тастауды білдіреді.

"Таза емес есім", керісінше, кімде ол болуға тиістіні алып тастауды көрсетеді.

43. Аналогия деген не?

Жауап: Жеке затта бірдеме шынайы байқалатын болғанда немесе оның осы жеке затта орын алатындығы белгілі болса, осының себебінен аналогия орын ала алады. Бірақ кейін бұл бірдеме осы заттан, біріншісіне ұқсасқа, жеке затқа ауыстырылады және оған беріледі.

Бұл, осы екі жеке заттар әмбебапты ұғыммен қамтылғандай болғанда жүзеге асады, және де көрініс бірінші жеке затқа тән болғандықтан, осы әмбебапты ұғым бірінші затта айқынырақ және дәлірек, ал екіншісінде - бұлыңғыр байқалады. Сонымен, бірінші затта аналогия орын алады және егер екіншісі біріншісіне ұқсатылатын болса, онда екіншісі біріншісінің аналогиясы, мысалы, егер дене қоршаушы, ал қоршаушы - бұл жасалған бірдеме болса, онда, сол себепті, дене жасалған. Немесе: аспан дене болып табылады, ал әрбір дене жасалған, сонымен, аспанда жасалған. /Бірінің артынан бірі келетін / көп алғышарттардан бір қорытынды шыға алады. Ал турасын алғанда, былай айтылады: әрбір дене күрделі болып табылады. Бірақ, күрделі болатынның барлығына, ол одан ешқашан шегінбейтін жаңа құрылымдармен байланысты жатады. Бұл жағдайда денеге тағы да сол, не оны тастап кетпейтін жаңа құрылыммен (яғни, уақытқа қатысты) байланысты сол жатады. Осылай анықталған жаңа құрылым, алайда, ешқашан одан босай алмайды, және бұл оған қоса денеге де қатысты болуы керек.

Жаңадан пайда болғандармен байланыстының бәрі, сонымен, еш уақытта одан үзілмейді, еш уақытта жаңаны құрудың алдын алмайды (яғни бұрын болу) және бұл денеге қатысты.

Бірақ бәріне, не пайда болғанның алдынан бұрын бола алмайтынға, оның өмір сүруі осының өмір сүруімен дәл келуі жатады. Сондықтан, әрбір денеге тән оның өмір сүруі, жаңаны жасаушының өмір сүруі жаңаны жасаушының өмір сүруімен дәл келсе, онда сол жатады. Ал, ненің өмір сүруі жаңадан пайда болғанмен дәл келетіннің бәрі жөнінде былай айту қажет: оның өмір сүруі оның бейболмысынан соң пайда болды. Бірақ, бұл үдеріс болып жатқан жердегі, бәрі туралы былай айтылады: ол қайтадан пайда болды. Ал әлем дене болғандықтан, сондықтан әлем де, сол себепті, қайта пайда болды. Диалектикалық тәсілде затты, қалай бұл оның себебіне қажет болғандай, оны осылай бағалау үшін, не онымен ортақ себебі барлығына әкеп тірейді. Және бұл сөздің өз мағынасындағы аналогия болып табылады.

Аль-Фараби.

Естественно-научные трактаты.

Алма-Ата: Наука, 1987. - С. 389-432.





МУЗЫКАНЫҢ YЛКEH КІТАБЫ /1/

Әбу Насыр әл-Фараби айтты:

Сен музыкалық өнермен танысуды, оны ертедегілер қалай түсінгенін білуді қаладың. Сен менен осы тақырыпта түсінуге жеңіл және бәріне лайықты кітап жазуды сұрадың. Мен сенің сұранысыңды орындауды баяулата бердім, себебі маған бізге жеткен антик ғалымдарының еңбектерін, сондай-ақ олардың ізбасарлары мен кейінгі ғалымдардың еңбектерін зейінмен оқып шығу қажет болды. Мен осы еңбектерден сенің білгің келгеніңді тауып алуға үміттендім; онда маған бұрын зерттеу пәні болып үлгерген тақырыпта шығарма жазу қажеттігі тумас еді. Шынында да, егер осы тақырыптың барлық қырларын [көрсететін] толық зерттеу бар болса, дәл сол сауалға арналған кітап жазудың пайдасы болмас еді. Басқа адамдардың айтқандарын өзіңе телу надандық, бұл арсыз адамның ісі болар еді.

Егер қандай да бір шығармада анық емес тұстар, қолданыстан шығып кеткен сөйлемшелер және тағы басқа кемшіліктер болса, (73-бет) онда басқа бір екінші адам оларды түсіндіруі және толықтыруы тиіс, бірақ бұл арада автордың ойы сақталуы қажет. Дегенмен, негізгі үлес дәл бірінші авторға тән; екіншісінің үлесі - оның қандай да бір ойды бере алғандығында, оны талдап, түсіндіре білгендігінде.

Солай бола тұрса да, мен оқып шыққан шығармаларда бұл өнердің кейбір сұрақтары олардың авторларының көздеген мақсаттарына сәйкес емес дәрежеде зерттелгенін анықтадым, олар теория шеңберінде қарастырылып, байланыссыз болудан және анықтылықтың жоқтығынан жапа шеккеніне көзім жетті.

Дегенмен, ертедегі авторлардың шеберлігі және барлық адамзаттық игіліктерден бас тартып, ғылымдарды дамытуға табанды ұмтылыстарына қарамастан, олар бұл өнердің мәселелерін шеше алмады және оны жоғары дәрежеде меңгере алмады деп болжау қиын-ақ. Бұл адамдар өте көреген ақыл иелері болды және бірінің ізімен бірі жүрді, әр ұрпақ өздерінің меңгерген танымдарын кеңейту үшін өздерінен бұрын өткендердің мұрасын оқып отырды. Бірақ олардың бұл өнер бойынша еңбектері не жоғалған, не араб тіліне нашар аударылған. Олардың жоғары дәрежеде еместігіне менің беретін жалғыз түсіндірмем осы (74-бет). Міне, осы себептен аталмыш шығарманы жаз деген сенің сұранысыңды қабыл алуды өзімнің борышым деп есептедім.

* * *

Қандай да болсын бір ғылымда жақсы теоретик болу үшін, үш шарт қажет:

біріншіден, оның барлық бастамаларын [ұстанымдарын] жақсы білу.

Екіншіден, осы бастамалар мен осы ғылымға қатысты мәліметтерден қажетті қорытындыларды білгір жасау.

Үшіншіден, осы ғылымдағы қате ойларға білгірлікпен жауап беру, басқа авторлардың айтқан пікірлерін, ақиқатты жалғаннан ажыратып және олардың қателерін түзету үшін сараптау.

Осының барлығын ескере отырып, біз шығармамызды екі кітапқа бөлуді жөн көрдік: біріншісінде мен осы ғылымның [музыканың] бастамаларын тануға мүмкіндік беретіннің бәрін, содан соң назардан тыс еш нәрсе қалдырмай, осы бастамаларға тиесілінің барлығын көрсеттім. Осы орайда, тек бізге тән, өз дербес тәсілімізді қолданамыз, оны басқа ешбір тәсілмен араластырмаймыз. Екінші кітапта біз осы өнермен шұғылданған әйгілі теоретиктердің бізге дейін жеткен ойларының бәрін баяндадық /2/. Біз осы пікірлердегі анық емес нәрселерді түсіндірдік (75-бет) және осы туралы жазған немесе пікірін білдірген біз білетін әрбір адамның пікірін сараптадық. Осы ғылымда олардың әрқайсысының қол жеткізген жетістіктерін көрсеттік және қателескендердің қателерін түзеттік.

"Музыканың үлкен кітабы" екі бөлікке бөлінген. Бірінші бөлігі осы өнердің кіріспе бөлімінің екі тарауын қамтиды. Екінші бөлігі осы өнер жайлы баяндайды. Бұл бөлігін біз екі трактатқа бөлдік. Олардың біріншісі - осы өнердің ұстанымдары жайында, сондай-ақ жалпы соған қатысты пәндер жайында. Еңбектері бізге дейін жеткен барлық ертедегі ғалымдар, сондай-ақ олардың іздерімен жүрген кейінгі авторлар өздерінің музыка бойынша зерттеулерін дәл осы сауалдармен шектеген.

Екінші трактатты біз өзіміз қолданып жүрген музыкалық аспаптарға арнадық, оларды "Бастамалар жайындағы кітапта" [Евклид - К. Т.] айтып өтілген мәліметтермен салыстыра отырдық: аспаптар не нәрсе болып есептеледі, олар қалай жасалған, бұл аспаптардың әрқайсысынан қандай дыбыстар шығады, әрбір жеке аспаптан практикада әлі көрініс таппаған тағы не нәрсе алуға болады. Бұдан әрі әр түрлі әуендердің композициялары жайында сөз қозғалады. Бұл трактаттардың әрқайсысы тағы бөлімшелерді қамтиды. (76-бет) Барлығы бірінші трактатта мұндай сегіз бөлім бар. Екінші трактат төрт бөлімнен тұрады. Барлық он екі бөлім [тарау] біздің осы ғылым туралы шығармамызды, яғни "Музыканың үлкен кітабын" /3/ қалыптастырады.

КІРІСПЕ

(77-бет) Әрбір теориялық ғылым негізгі ұстанымдардан және олардан туындайтын басқа түсініктерден тұрады. Бұл өнерлердің кейбіреулерінің негізгі ұстанымдары түгелдей немесе олардың басым бөлігін әу бастан белгілі [аксиомалы], ал басқа біреулерінің ұстанымдары беймәлім болып қала береді. Дегенмен біздің назарымызды [өзіне] тартып отырған бұл өнерде бізге тек негізгі ұстанымдар ғана қажет емес, сондай-ақ анық емес болып көрінетіндер де қажет, олар осы ұстанымдарды шығаруға болатын заттармен бірге берілуі тиіс.

Ертедегілердің бірқатар ұстанымдарды қалыптастырғанын біз олардың еңбектерінен табамыз, бірақ олар [бұл ұстанымдардың] мәнін түсіндірмеген екен; ал олардың ізін басқан біздің замандастар оларды ары қарай нақтыламапты.

Осыған байланысты, музыка бойынша еңбекті жазуға көшпестен бұрын, біз ұстанымдарды тудыратын нәрселерді қысқаша қарастыруды, дұрыс әдіс жасауды және біздің зерттеулерімізге көмектесетін, сондай-ақ оны дұрыс баяндауға көмектесетін жолдарды табуды қажетті деп есептейміз.

(78-бет) Сонымен, біз осы ғылымның неғұрлым қолдануға келетін ұстанымдарын және негізгі зерттеу әдістерін қарастырамыз.

МУЗЫКАЛЫҚ ӨНЕРГЕ КІРІСПЕ БӨЛІМІ

Бірінші тарау

ӘУЕН КАТЕГОРИЯЛАРЫ ЖӘНЕ МУЗЫКА ӨНЕРІНІҢ ҚЫРЛАРЫ

(79-бет) Музыка өнерінің қысқаша анықтамасынан бастайық. Музыка [МУСИКА] термині әуен дегенді білдіреді. Әуен сөзі не белгілі бір тіркестегі [тәртіптегі] музыкалық дыбыстардың [тондардың] бір ізділігін білдіру үшін, не әр түрлі ойларды білдіретін сөздерді қалыптастыратын және осылайша тілдің әдеттегі ережелеріне сәйкес ойды білдіретін сөйлем қалыптастыратын фонемалармен үйлесетін және бірге дыбысталатын тондардың қатарын білдіру үшін қолданылады. Бұл сөздің [яғни әуен] басқа да мағыналары бар, бірақ олардың біздің тақырыбымызға еш қатысы жоқ.

[Бұл сөздің] екінші мағынасына қарағанда, бірінші мағынасы анағұрлым жалпырақ. Расында, бірінші жағдайда тондардың қайдан шыққандығы, оларды қандай дене тудырғаны жайында сөз қозғалмайды; екінші жағдайда, керісінше, қандай да бір ұғымды білдіретін сөздерді қалыптастыратын фонемалар бойына сіңісіп кете алатын тондар жайында сөз болады; бұлар - өз ойын білдіріп және оны басқаларға жеткізу үшін адамның шығаратын дауысының дыбыстары.

(80-бет) Біздің әуен сөзіне бергіміз келетін екі анықтамамыз, қандай көзқарас тұрғысынан қарастырылып отырғанына байланысты, бір-бірінен логикалық түрде ерекшеленеді: [яғни] екінші мағынасына қарағанда біріншісі анағұрлым басымырақ саналады ма, әлде керісінше ме? Қайсыбір заттың алғышарттары [алғашқы мүмкіндіктері] заттың өзінен бұрын тұрған жағдайда біздің бірінші анықтамамыз екіншісінен басым болады. Ал екінші анықтамамыздың біріншісіне қарағанда басым тұруы қайсыбір зат белгілі бір мақсат үшін жасалады және сол мақсат ол заттың алғышарттарына қарағанда басым тұрады деген ұстаным ескерілген жағдайда орын алады. Сондықтан логикалық тұрғыдан басымдылыққа не деп біздің екінші анықтамамызды қарастырғанымыз жөн.

Әуен сөзінің екі мағынасын алсақ та, олар әнді құрайтын және қалыптастыратын заттарды және әуенге тартымдылық пен кемелділік сыйлайтын заттарды қамтиды.

(81-бет) Ән және оған қатыстының барлығы, бір уақытта сезіммен, қиялмен және ақылмен байланысты. Әнде біздің сезімімізге, біздің қиялымызға, біздің ақылымызға бағытталған зат ортақ біреу ме? Ал әннің біздің сезімімізге әсер ететін қасиеті қиялымызды жетелейтін қасиетінен ерекшеленеді ме? Сондай-ақ, әннің бір жағдайларда сезімге, ал басқа жағдайларда қиял мен ақылға қатысты болуы мүмкін бе? Бұл сұрақ тек қана әнге қатысты емес; ол сол сияқты басқа да түсініктерге тән. Біз бұл туралы өз кезеңінде айтқанбыз.

Әуендер және оған жататынның барлығы адамның сезімі, қиялы, ойлауымен туындалатын заттар болып табылады және олар осылар арқылы асқан кемелді және тартымды бола түседі.

Сонымен музыка өнерінің [нысанасы] әуендер [әндер] болып табылады, сондай-ақ [музыка өнері] әуендердің үйлесімді, үндес құралуы үшін олардың, анағұрлым жетілген және аса тартымды болуы үшін не қажетті екенін анықтайды.

Музыка өнері үш аспектіге бөлінеді. Бірінші аспектісі тыңдаушылар үшін сезіммен қабылдануға арналған әуендерді қамтиды. Келесі аспектісі тыңдаушылардың сезімдерінен тыс туындайтын әуендерді қамтиды. Музыканың бұл аспектілерінің екеуі де (82- бет) практикалық музыка өнері деп аталады, бірақ мұндай атау көбінесе бірінші аспектіге қатысты [қолданылады]. Ал әуендердің бірін екіншісінен, үйлесімдісін үйлесімсізінен ажырата білуге мүмкіндік беретін адамның есту сезімі мен қабілетіне келсек, оны музыка өнері деп атауға еш болмайды. Бұған қоса, әуенді ажыратып, сезіне білу қабілетінен мүлдем ада болған адамның кездесуі өте сирек. Адамның бұл қабілеті бойына туа бітеді, немесе меңгерілген тәжірибе негізінде дариды. Өнердің үшінші түрі теориямен байланысты, оны теориялық музыка деп атайды. Енді біз өнердің осы үш түрінің [аспектілерінің] әрқайсысының мазмұнын жеке-жеке анықтап, содан соң, оларды өзара салыстыра отырып, бір-біріне қалай қатысты екенін қарастырғанымыз жөн.

Жалпы, қандай болмасын, өнер дарындылық, қабілеттілік, дайындылықты білдіреді. Оған ақыл-парасаттылық элементі жат емес; мен адам арнайы музыкалық ойлау қабілетіне ие деп негізсізден негізсіз санамаймын. Қалайша, бұл қабілет ақыл-парасатты болып табылады? Бұл қабілет интеллекттің немесе интеллекттің (83-бет) бір бөлігінің көрінісі болып табылады ма немесе бөліну нәтижесінде алынған оның туындысы ма, не бұл қабілет ақыл-парасатпен қандай да бір сипатта байланысты ма? Мүмкін ол [қабілет] интеллекттен және тағы басқа бір нәрседен тұратын шығар? Қазір бізді мұның бірі де қызықтырмайды. Тек музыка өнерінің ақыл-парасат элементіне жақын екенін еске сақтасақ болғаны.

Ақыл-парасат элементімен байланысты дарындылықтарды біз басқа жерде қарастырып өткенбіз, оларды белсенді және белсенді емес бейімділіктерге бөлгенбіз. Біз қайсысы белсенді аталатынын, ал қайсысы мұндай болып табылмайтынын айтқанбыз. Белсенді және ақыл-парасатты қабілеттіліктерінің ішінде кейбіреулерін, тек ішкі жан дүниеде туындайтын шынайы образ сияқты, ал басқалары жалған түсініктер іспетті әрекет етеді [...]

Мағынасын біз анықтаған практикалық музыка өнерін меңгеру үшін адам келесі шарттарды қанағаттандыруы тиіс: біріншіден, егер оның ішкі жан дүниесінде өзі шығаратын музыкалық әуеннің бір немесе бірнеше типтері туындаса; екіншіден, егер оның қабілеті, музыкалық тондарды тудыратын тербелістерді жасайтын дене мүшесін [затты] басқара алса, мысалы, медиаторды іске қосып, оны сонорлы дене қажетті тондарды шығара алатын жерге әкелсе, (84-бет) соғу көмегімен дыбыс шығаратын мүше не адамның қолы, не кеудедегі ауаны ауыз арқылы сыртқа шығаратын демалу мүшесі болып табылады. Адам қолы не өздігінен соғылады, не басқа, бөтен дененің әсер етуімен соғылады. Дем алу мүшелері ауаны шығара отырып, тербелістің бір түрін береді. Бірінші жағдайда лютня және цитра секілді аспаптар жайында сөз қозғалса, екінші жағдайда -флейта және көмей қуысы, дауыс шығаратын [тамақ] органдары іспетті үрмелі аспаптар туралы айтылады. Дыбыс шығаратын денелердің бойында музыкалық тондардың орнын бекіту, лютняда немесе соған ұқсас аспаптарда ладтарды белгілеу, кез келген аспапта тондардың орнын анықтау - орындаушының жұмысы. Ал дауысқа келетін болсақ, туындалған шығарманың тондарын нақты беру үшін асқан қабілеттілік қажет. Музыкалық дыбыстарды тудыратын соққылар, тербелістерді іске асыратын мүшенің аспап бойында алдын ала ойластырылған тондарды дұрыс ойнай алуы тек тәжірибе арқылы келетін нәрсе. Аспаптың дер кезінде керекті дыбыстарды шығара алатын сапасын тек орындаушы берсе, дауыс тек тәжірибе мен жаттығулар арқасында ойластырылған [елестетілген] әуенді асқан сезімтал шеберлікпен орындай алады.

МУЗЫКАЛЫҚ ДАРЫНДЫЛЫҚ: ӘУЕННІҢ ТУЫНДАУЫ

Бір жағынан ақылдан немесе ақыл әрекетінен тұратын және екінші жағынан басқа денедегі қабілеттен тұратын қабілет туралы сөз қозғалып отыр. Әуен бейнесіне келетін болсақ, оның сезімдік баламасы бар болып жасалынады, бұл дәл [ақылда орын алатын] практикалық заттардың бейнелері секілді. Бұл түрдің бейнелері әрқашан [сезіммен қабылдану үшін] жасалынады; бейнелерді жасаудың бұл дайындығы олардан бөлінбейді. Міне, олардың әдетте белсенді сипатта келетіні осыда.

[Әрине] бұл бейнелердің ішінде неғұрлым нәтижелісі - сезіммен танылатын ақиқатқа жақын және бір сәтте жақындай алатын [бейне] болатыны анық. Композитордың қиялындағы барлық бейнелердің ішінен қайсысын таңдап алуы оның өзіне байланысты. Жалпы алғанда, бұл бейнелер дыбыс шығарушы денеге тәуелді, ал бұл дене осы бейнелерді сезімдер арқылы қайта тудыру үшін жасалынған, сондай-ақ олар (бейнелер) осы денелердің негізгі және кездейсоқ қасиеттеріне де байланысты; мұнда тек жақын, тура кездейсоқтық қана емес, сондай-ақ алшақ кездейсоқтық та рөл ойнайды. Сондықтан көп жағдайда (86-бет) композиторға өзі үйренген аспабының көмегінсіз әуен шығару, не өзіне бейтаныс жерде әуен тудыру, не оған әдеттегідей болып табылмайтын жағдайларда [жұмыс істеу] қиын соғады [...]

Бұған мысал, қайсыбір заманда бір қолөнерші өмір сүріпті, ол сондай-ақ дарынды әнші болған екен, бірақ ол әнді тек жұмыс істеп отырған кезде ғана айта алған екен. Мұндай қабілетке ие адам әуенді тек өзінің қиялына сәйкес ортада ғана шығара алады. Бұған қарағанда жоғарырақ дәрежедегі дарындылық композитордың өз жұмысына және басқа әуендерге баға беруіне, олардың талғамдықпен құралған, құралмағанын анықтауына жақсы әуенді жаманынан, үндес тондарды диссонансты тондардан ажыратуына мүмкіндік береді, сондай-ақ [мұндай дарындылық] композитордың ойындағы әуенді [өз көңіліндегідей] орындалатындай етіп, соғу органдарын тербеліске түсіру үшін қандай әдіс қолдануды анықтайды.

Ал он айта алатын қолөнерші шығарманы тек өзінің әнді қабылдай алатын қабілеті арқылы таразылайды, ол [әуеннің] шығу себебін түсіндіре алмайды. Мұндай білім -дарындылық болып табылады, яғни ол әуенді сезімдер күшімен меңгереді. [Мұндай дарын иесі] шығарманы өзінің қиялында қалай елестетсе, сондай түрде бағалай алады, бірақ (87-бет) ол осы шығарманы неліктен дәл солай елестететінін түсіндіре алмайды. Заттарды мұндай формада тану - қандай да бір заттың дәл сол заттың өзі болып табылатынын білу деп аталады. Дарындылықтың бұл сатысы әуен мен тондарды әуен мен тондар ретінде білуге мүмкіндік береді, бірақ олар не үшін дәл сондай екенін біле алмайды.

Табиғи дарындылық немесе жинақталған тәжірибе арқасында адам жақсы әуенді жаманнан ажыратуға, үндес тондарды үндес емес тондардан айыруға, сондай-ақ музыкалық дыбыстарды құлаққа жағымды болатындай үйлестіре отырып, өзі ойластырған әуенді шығаруға қабілеті болған кезде, ол екінші дарындылыққа немесе практикалық музыка өнерінің екінші түріне ие болады. Бұл үшін оның бойында жақсы есту қабілеті, дыбыстарды дұрыс қабылдай алу қабілеті және дұрыс елестету [қабілеті] болу керек. Басқаша айтқанда, егер [қайсыбір] адам адам табиғатына тән емес нәрсені ынтасымен тыңдап, ол туралы жақсы пікірде болса және оның табиғатына сәйкес нәрсенің барлығын сөгетін болса, онда мұндай адамның есту қабілеті мен қиялы әдеттегіден ауытқыған дегенді білдіреді.

Жақсы әуенді жаманынан, үндес тондарды диссонанстардан, үйлесімді әуенді үйлесімсізінен ажырату үшін (88-бет), осы тондар мен дыбыстардан әуен құрастыру қабілетіне ие болу үшін, адамның өте жақсы есту қабілеті, туғанынан бойына біткен дыбыстарды сезіну қабілеті және әрбір дені сау адамға тән қарапайым елестету [қабілеті] болу қажет, соңғысы, [яғни елестету, қиял] оған адам үшін дұрыс болып табылмайтын нәрсені қабылдамай тастау үшін қажет.

Өздерінің санасында көрініс таппаған әуендерді аяқ астынан шығара алатын дарындылыққа ие музыканттар кездеседі. Олар үшін әуен тек дыбыстық рәсімделуін тапқан сәтте ғана анық айқындалады, бұл тұста орындаушының музыкалық дыбыстарды өзі шығарғанына немесе оларды басқа біреудің орындауында естігеніне байланысты емес. Оның өнері өзінің алдындағыларының өнерінен еш қалыспайды. Жалпы алғанда, оның қабілеттіліктері музыканы шығарып жатқан сәттің өзінде-ақ музыканы анықтауға мүмкіндік береді, [әрине] егер ол есту қабілетін күшейте түссе, немесе жартылай дауыспен әндетіп отырса, не аспапта бірнеше тондарды ойнаса, бірақ бұл әрқашан басқаша [орындалады]. Өткен заманда, осындай дарындылыққа не музыканттар бар болған деп айтылып жүр, және солардың ішінде ең танымалдысы ретінде - Мединадан шыққан Маабад аталынады.

Басқаларының бойында бұдан да күштірек қиял қабілеті бар; олардың жаны музыка немесе оны құрайтын элементтерді (89- бет) дыбыстық сезіну, яғни есту арқылы сезінуге жүгінбей-ақ шығара алады. Олардың санасында қиял арқылы әуеннің пайда болуы үшін жалғыз ерік [күшінің] өзі-ақ жеткілікті. Бұл дарындылықтар біреуіне аз, біреуіне көп деңгейде берілген. Мұндайлардың ішіндегі кейбіреулерінің дарындылығы сезім мүшелері арқылы қабылдауға жүгінбей-ақ әуен шығара алатындай дәрежеде, ал басқалары бұл орайда көбірек әлсіздік танытады және әлсін-әлсін есту арқылы сезіну қабілеттіктеріне жүгініп отыруға мұқтаж. Мұндай қабілет Меккеден шыққан ибн Сурайджда болған делінеді; ол ән шығарғысы келгенде [сыңғырлаған] дыбыстары оның өзінің дауысына жақындау болып келетін сылдырлықтармен безендірілген көйлек киген екен. Содан кейін ол белгілі бір ырғаққа сәйкес иықтарын, бүкіл денесін қозғалтып, жартылай дауыспен әуен айта бастаған. Оның қимылының жылдамдығы, өзі таңдап алған ырғақ жылдамдығымен сәйкес болған кезде, ол ойындағы әуеннің туындауын аяқталған деп есептеп, оны әндете бастаған. Егер музыканттың қабілеті аздау болса, ["инна-шай"] /4/, музыканы сезіну қабілетіне арқа сүйей алуы үшін, оған көп жаттығу қажет; ал егер ұзақ практиканың ["ламана-шай"] /5/ нәтижесінде оның қабілеті ұлғайса, ол өзі қиялдай алатын барлық нәрсе жөнінде пайымдауға, сараптауға қабілетті болады.

(90-бет) Осы қабілеттіліктерді, немесе музыканы бөлік-бөліктерімен шығару дарындылығының әр түрлі дәрежелерін сараптағанда, олардың үш түрі бар екені анықталады: біріншісі, мұнда суретші сезім арқылы қабылданатын нәрсеге әрқашан жүгініп отыруы қажет, дәлірек айтқанда, ол есту арқылы сезінуге мәжбүр; екінші түрінде -суретші есту сезіміне мәжбүр емес, бірақ онда ол өзі шығарып жатқан нәрсесін бағалауға қабілетті болмайды; үшінші түріне сәйкес, музыканттың таным қабілетінің күштілігі сондай, оның көз алдына елестете алу күші оған өзі қиялында ойластырғанның бәрін түсіндіруіне мүмкіндік береді. Мұндай деңгейге Исхақ бен-Ибрахим бен-Маймун әл-Маусыли жеткен.

Екінші аспектідегі музыкалық өнердің бөлімдері болып табылатын музыкалық дарындылықтың бұл үш түріне әлі арнайы атаулар берілмеген, бірақ бұларды сипатты белгілері бойынша жүйелесе жақсырақ болар еді.

Осы үш дәреженің ортаңғысына анықтама беру бәрінен де қиын болар еді. Егер музыкант өз шығармасы жөнінде таразылауға қабілетті болмаса, онда оның бойындағы дарындылығы қабілеттілік немесе тапқырлық немесе табиғи қасиеті немесе соған ұқсас, қалауы бойынша кез келген басқа сөзбен аталуы мүмкін, бірақ оны (91-бет) өнер деп атауға болмайды. Шынында да, музыкантқа қиялында туған нәрсе жөнінде пайымдап, сол туралы таразылауға жағдай туғызатын өнер туралы сөз болмайды.

Практикалық музыка өнерінің осы екі түрінің біреуі туралы сөз болғанда, көркемдік қабілет болмысының өзі әр түрлі болып табылатыны анықталады. Бұл тақырыпты кең қарастырып, өнердің осы екі түрінің айырмашылығын дәлелдеп жатудың пайдасы жоқ. Бұған қоса, мақсатқа жетуі жағынан дәл осыған байланысты ажыратылады және [екеуінің де] бір адамның бойынан кездесуі сирек орын алады.

Осы жағдайға байланысты Исхақ әл-Маусыли былай деген: "Әуен - бұл мата, оны ерлер жасаса, әйелдер кемелдендіре түседі".

Практикалық музыка өнерінің екінші түрін иеленген адам, оның бірінші түрін иеленген адамның дәл өзі сияқты, өзінің шығармасын оның [яғни, шығарманың] қалыптасу жағдайында болған кезінде, әрекетке көшуге дайын болып, сезіммен қабылданатын сәтінде, басқаша айтқанда, [музыка] "көрініс" бере алатындай болғанда ғана тани алады. Дәл осы уақытта, бірінші типтес суретші сияқты, ол да, өзі не нәрсе болып табылса, сол нәрсе екенін өте қарапайым жолмен түсіне бастайды.

(92-бет) Музыка шығару қабілеттілігінде болатын білім дегеніміз - бұл сондай-ақ әуендердің қалай қабылданатыны және шығарманың қалай құралатыны жайлы білім және ол білім сезіммен қабылданатындай жағдайда немесе орындаушы шығармасын тез әсерленгіш, қызба түрде бере алатындай жағдайда көрініс алады. Басқаша айтқанда, бұл тек әуендерді ғана білу.

Егер суретші Исхак әл-Маусылидің деңгейіне дейін көтерілсе, ол өз шығармасының себептерін, яғни, шығарма мәніне қатысты емес себептерін және белгілі бір деңгейде шығармаға тікелей қатынасы бар кейбір заттармен тікелей байланысты маңызды себептерді тануға қабілетті болады. Дегенмен оның көркемдік қабілеттіліктері ғылыми қабілеттіліктер деңгейіне жетпейді, себебі ғылым мәнді және мәнді емес сәттерді, әуендердің белгілі бір пропорцияда болуының себептерін сол заттың неге дәл сондай екенін түсінуге мүмкіндік береді.

Музыкалық дарындылықтың бұл екі түрі бір ғана адамның бойынан табылуы да мүмкін, мұндай жайттар ертедегі [дарынды адамдар] арасында жиі кездесіп отырған.

(93-бет) Бірінші аспектісіндегі практикалық музыкалық өнерді анағұрлым жетілдіре түсетін білім мен қиял дәрежесі оның екінші аспектісіне қажетті дәрежеге қарағанда әлсіздеу болып табылады. Бірақ дарындылықтың осы екі түрінің қайсысы бірін екіншісімен салыстырғанда бірінші болып табылады? Бұл өте даулы сұрақ.

Қайсыбір өнер өз мақсаттары үшін осы өнерді толықтырып тұрған басқа бір өнердің мақсаттарын талап етсе, онда ол өнер соның таралған бір бұтағы болып табылады немесе соған әкеледі және оған [логикалық түрде] тәуелді болады.

Әуенді шығарушы қабілеттілік [әуенді] орындайтын қабілеттілік мүддесіне сай әрекет етеді; осылайша орындау қабілеттілігі [әуенді] шығару қабілеттілігін басқарады. Дегенмен орындау қабілеттілігінің мақсатын әуен шығару қабілеттілігінің басты мақсатына ұқсас деп қарастыруымызға еш нәрсе кедергі жасамайды, сондықтан орындау қабілеттілігіне арнайы мақсат таңудың қажеті жоқ. Біз орындау қабілеттілігінің әуен шығару қабілеттілігіне қарағанда қатынасын, ағаш шеберінің аспапқа қарағанда басымдылығы немесе тас қалаушылардың оларды басқаратын сәулетшіге қарағанда қатынасы іспетті қарастыра аламыз.

Мен басқа тұста түсіндіріп өткендей, ниеттілік әр түрлі болады; олар мынадай сұрақтарға жауап береді: не үшін (94-бет) немесе неге, немесе неліктен, немесе неге байланысты; еліктеу нысанасы болған нәрсе және өз әрекеттері мен әрекет нәтижелері үшін үлгі ретінде алынған нәрселер сондай-ақ мақсаттардың бір түрі болып сапалады. Алдыңғы [алғашқы] аталуға көбірек құқы бар мақсат еліктеуге тұрарлық, үлгі ретінде алынған, соған қарап түзелетін мақсат болып табылады. Осы ретте, орындау қабілеттілігінің мақсаты болып табылатын әуенді ойлап табу қабілеттілігі, орындауға қарағанда алдыңғы [немесе жоғарғы] деп аталуы әділетті болар.

Осы айтылғандардан шығатын [қорытынды] мынау: қайсыбір зат бір уақытта қатарымен әрекет етуші себеп те, қандай да бір басқа заттың мақсаты да бола алады. Осы орайда әуенді ойластырудың оны орындау қабілеттілігіне қатынасы дәл осындай болып отыр; орындалған әуен - орындау қабілеттілігімен дайындалған нәрсенің нәтижесі екені жоғарыда айтылған мәселелерден анық көрінеді және әуенді іске асыратын дене мүшесінің қабілеті мен тыңдаушының сезімдік қайтарымы дегеніміз, бұл - тек қиялдау қабілеттілігімен [формативті қабілеттілікпен] дайындалған нәрсеге [оны үлгі ретінде ала отырып] еліктеу.

(95-бет) Бұған қоса, егер орындау қабілеттілігі анық біріншілікке [басымдылыққа] қандай да бір дәрежеде не болса, бұған қарағанда қиялдау қабілеттілігінің басымдылығы анағұрлым жиірек орын алады. Осы екі мүмкіндіктердің ішінен екінші қабілеттіліктің басты болып табылатынын ерекше атап өткен жөн. Біз бұл тақырыпқа енді босқа тоқталмаймыз; әуендерді "ойлап табатын" қабілет, сол әуендерді орындайтын қабілетпен салыстырғанда, басты болып табылады және соған қарағанда табиғаты жағынан бірінші болып табылады демекпіз; ал оның уақыт жағынан біріншілігіне келсек, ол айдан анық нәрсе.

АДАМ ЖАНЫНА ӘР ТҮРЛІ ӘСЕР БЕРЕТІН МУЗЫКАЛЫҚ ЖАНР ТҮРЛЕРІ

Біз музыканың үш тегін (род, түрін) ажыратамыз. Бірінші тектегі музыка жай ләззат береді; ол [адам] жанында жағымды, тамаша және тыныштандыратын сезім тудырады, сәндік сурет біздің көзімізге қандай әсер берсе, бұл музыканың есту мүшелеріне (құлаққа) әсер етуі дәл сондай.

Музыканың екінші түрі ынтықтықты тудырады, бұған қоса, ол адам жанында қиял туғызып, [қиялда] заттар бейнесін беретіндей әсер береді. Бұл музыка белгілі бір ойларға итермелейді және бұл ойларды адам жанында белгілі бір формаға енгізеді (96-бет). Ол көзбен сезілетін сурет пен мүсін өнері сияқты әсер етеді. Олардың кейбіреулері тек жағымды ғана көрініс берсе, басқалары бұған қоса, заттардың қандай да бір хәлін: олардың ынтықтықтарын, әрекеттерін білдіреді. Осылайша, музыканың екінші түрінің рөлін еліктеме сурет өнері рөлімен салыстыруға болады. Шындығында, сурет қайсыбір тірі жәндікті бейнелеп, оның ынтықтықтарын, әрекеттерін, мінезін, табиғи дарындылықтарын білдіріп тұрса, мұндай сәндік суретке қарау тек жағымды әсер берері анық. Ертедегі адамдар үшін пұттар өз формасы және дене тұрысы жағынан аты жар бола көргір Алланың емес, өздері жақсы көретін өз құдайларының әрекеттерін, мінезін, құдіреттілігін еске түсіріп, солармен теңестіріледі. Мұндай пұттар жөнінде дәрігер Гален де еске түсіреді. Қазіргі күндері мұндай пұттар Үндістанның шалғай аймақтарында кездеседі.

Музыканың үшінші түрі біздің қиялымызды қоздырады. Музыканың бұл түрі біздің ынтықтықтарымызбен, біздің көңіл-күйімізбен беріледі: адам және дауыс берілген (барлық жануарлар) қуанышты хәлде не қайғы шырмауында тұрғанына байланысты ерекше дыбыстар шығарады. Осы дыбыстар арқылы адам сөздер құрастыра алады, ал бұл сөздер негізінде тіл қалыптасады (97-бет). Жануарлардың [белгілі бір] жағдайларға байланысты шығаратын дыбыстары, тондары адамның өз ойын білдіру мақсатында сөздерді құрастыруға көмектесетін дыбыстардан мүлдем өзгеше. Сөз болып отырған дыбыстар мен тондар дегеніміз, бұл - жануарлар мен адамдардың қайсыбір эмоция әсерінің арқасында шығарып отырған айғайы мен әні. Өз ішкі түйсіктерінің (инстинктерінің) жетегінде жүретін адам мен жануар эмоцияларына байланысты түрлі дыбыстар шығарады, мысалы, олардың қуанышты хәлде немесе алаңдау күйінде, не қорқыныш сезімі билеген кезде шығаратын дыбыстары. Адамның даусы оның басқа да көңіл-күйлеріне байланысты. Ол қайғы, мейірімділік, ашу және т.б. сезімдерді білдіре алады. Керісінше, бұл дыбыстар мен тондар тыңдаушы бойында сондай сезімдерді, сондай көңіл-күйді тудырып, адам жанын рухтандыра да алады, оны тыныштық күйге де түсіре алады.

Біз белгілі бір музыканы тыңдаған кезде, біздің рақаттануымыздың себебі біздің сезімдеріміз бен қабылдауымыздың себебімен ұқсас келеді. Ләззат (рақаттану) және қайғы шынында да қабылдаудың кемелдігі не кемелсіздігіне байланысты ғой. Осы сұрақты (қабылдау мәселесін) қарастырған пифагорлықтар мен кейбір физиктердің айтқандарының көп жағдайда қате екенін біз басқа жерде дәлелдеп кеттік.

(98-бет) Енді біз музыканы өзіміздің көңіліміз, өзіміздің сезімдеріміз, өзіміздің көңіл-күй хәлімізге қатысты қарастыруымыз қажет. Оның біздің мінезімізге қатынасы - қайсыбір материалды кездейсоқ сипаттары мен оның әр түрлі (физикалық) күйлерінің арасындағы қатынасы секілді түсіндіріледі. Кейбір музыкалық дыбыстар белгілі бір сезімнің, жанның белгілі бір күйінің көрінісі болып табылады. Біз бұл дыбыстарды мақсат ретінде, сол сезімнің, сол көңіл-күйдің аяқталуы ретінде қарастыруымыз керек, себебі біз қайсыбір заттың нәтижесі, сонымен қатар, оның мақсаты мен оның аяқталуы болып табылатынын білеміз. Дыбыстар, тондар белгілі бір көңіл-күйдің, қайсыбір сезімнің нәтижесі бола отырып, сондай-ақ жанның сол күйінің, сол сезімнің көрсеткіші ретінде қарастырыла алады, себебі қайсыбір заттың міндетті түрде болатын нәтижесі оның бар екенінің көрсеткіші болып табылады.

Егер біз дыбыстарды мақсат ретінде, яғни дыбыстарды [адамның не жануардың] сезімінің соңғы формасы ретінде қарастырсақ, онда дыбыстар сол сезімді сейілтетін немесе оны тыныштық күйге түсіретін қасиетке ие болады. Егер адамның немесе жануардың көңіл-күйі, ынтық сезімі өз мақсатына жетпесе, онда олар (99- бет) басқа дыбыстарды шығару арқылы [өз жан дүниесіне] жұбаныш іздейді; сөйтіп, олар да өздерінің ынтық сезімдері мақсатына жетті деген елес (сағым, бұлдыр сезім) қалыптасады. Бұл ынтық сезім өздігінен жоғалып кетеді, себебі ол аяқталу үшін пайда болған еді; бұл мақсат, немесе жоқ дегенде оны алмастыра алатын қандай да бір басқа мақсат жүзеге асқанда, әрине, ол сезім жойылады.

Енді біз сезімнің аяқталуы болып табылатын дыбыстарды қарастырамыз. Олардың берер нәтижесі - осы сезімнің жандануы немесе оның көбеюі болуы тиіс. Шынында, біз барлық нәрсенің өз соңына жеткенін қалаймыз. Қандай да бір сезім арқылы берілген дыбыстар біз үшін қалаулы болып табылады, ал біз әрқашан өз қалағанымызды қанағаттандыруға талпынамыз.

Әрине, адам [қайсыбір сезімдерге] сәйкес дыбыстарды шығару үшін, сондай көңіл-күй жағдайында болуы тиіс. Сондай-ақ, бұған керісінше, ол адамның тұла бойында белгілі бір көңіл-күй тудырып, сезім қоздыратын сәйкес дыбыстарды да ести алады.

Егер ынтық сезімдердің көрсеткіші және [сол сезімдерге] әкелетін әрекеттердің көрсеткіші деп атаған арнайы дыбыстарды қарастырсақ, онда біз бұл дыбыстар сол сезімнің орнын алмастырады деп айта аламыз. Біздің ынтықтығымыз, көңіл-күй хәліміз тудырған дыбыстар мен тондар осы ынтық сезімнің, көңіл-күй хәлінің елесін беріп, соларды еске алады.

Жоғарыда айтып өткеніміздей, біз музыканың үш түрін (тегін) білеміз. Бірінші түрі жай рақаттану сезімін тудырады; екінші түрі ынтықтықты білдіретін (сезімдер туғызады); үшінші түрі біздің қиялымызды қоздырады. Қалыпты әуен (музыка) әдетте адамға осы аталып өткен сезімдерді тудыратындай сипатта әсер етеді, бұл әуенді не барлық адам, не олардың көпшілігі сезіне алады, ал [осы әуендердің ішінде] анағұрлым әсерлісі -неғұрлым жағымды келетіндері және жетік құралғандары.

Бойымызды жағымды сезімге бөлейтін музыка, демалып жатқан сәтте қолданылады; ол бізге шабыт береді. Бойымызда ынтық сезімдер тудыратын музыка, осы сезімнің әсерінен туындаған көңіл-күйдің ерекше бір мезетін сыйлайды. Қиялды қоздыратын музыканың шешендік сөз сияқты берер пайдасы мол. Оның поэтикалық сөздерге қосылуы, сөздердің әсерлі бола түсуі үшін маңызды.

Музыканың жағымды сезім тудыратын бірінші түрі, сондай-ақ ынтық сезім мен қиялды қоздыра алады. Екінші жағынан, өлең сөздері жағымды әуенмен қосарлана берілсе, олар тыңдаушының назарын өзіне ұзағырақ тартары анық. Дәл осылай (101-бет) поэтикалық сөздер де, жағымды әуенмен бірге әрекеттенсе, анағұрлым күшті әсер береді. Әуеннің осы үш түрінің бәрі музыканың қайсыбір жанрында бірдей кездессе, онда ол әуеннің ең жетілген, ең игілікті және ең пайдалы болатыны сөзсіз. Демек, ең жетілген, ең жоғарғы, ең әсерлі музыка әуеннің барлық осы үш түрін және логикалық жанрды біріктіретін музыка болып табылады, осы сипаттарды біріктіре алған мұндай музыка барлық табиғи қасиеттерге ие болады. Әрине, бұл жерде тек адамның даусымен ғана туындайтын музыка туралы сөз қозғалады. Аспапты музыкада осы сипаттардың кейбіреуі кейде кездесіп отырады. Әуен тек адамның даусы арқасында кемелді әуенге айналады.

ОРЫНДАУ ДАРЫНДЫЛЫҒЫ: ӘН АЙТУ ЖӘНЕ

АСПАПТАРДА ОЙНАУ

Орындау дарындылығының екі түрі болады: біріншісі - адам даусын тыңдауға мүмкіндік беретін шығарылған үйлесімді әуендерді орындау қабілеттілігі; екіншісі - әуендерді жасанды аспаптарда орындау қабілеттілігі, ол лютнялар, танбуриндер және т.б. аспап түріне байланысты [бірнеше түрлерге] бөлінеді. /61/

(102-бет) Ән айту өз кезегінде поэзия түрлеріне және алға қойылған мақсатқа байланысты бөлінеді, ал әуендер болса, осы поэзия - түрлеріне сай ыңғайластырылады. Элегия, поэманы әндетуге қажетті дарындылық пен өлеңнің тон ауысу декламациясына немесе ел алдындағы кез келген сөйлеулерге қажетті дарындылық әр түрлі болмақ. Түйе бағушылық ["хида"] /7/ әуені орындаудың (дарындылықтың) басқа түрін талап етеді.

Аспаптарда ойнағанда алынатын әуендер әр түрлі болады, олардың кейбіреуі жоғары дәрежеде шығарылған әуендерге еліктеп, соларға ұқсап бағу үшін шығарылады, не әуендердің көп түрлілігі мен салтанаттылығын анықтау үшін, не аралық интервалдар мен әншіге ән арасында тыныстап алуы үшін берілетін уақытты айқындау үшін, не адам даусы орындауға шамасы жетпейтін жерді толтыру үшін шығарылады.

Осылайша, аспапты музыка адам даусын қаншалықты дәрежеде ұқсата алса, дәл сондай дәрежеде ән айтуды күшейте алады. Ол [әуенді] сүйемелдеу, байыта түсу үшін қолданылады, немесе прелюдия және интермедия рөлін ойнайды. Интермедиялар әншіге дем алуға мүмкіндік береді; олар сондай-ақ адамның даусы жетпейтін жерлерін толықтырып, музыканы кемелдендіре түседі.

Аспапты музыканың басқа да түрі бар; ол жоғары деңгейде құралған жетік (вокальдық) музыканы [сүйемелдеп] беруге мәжбүрленгенде, (103-бет) қиындық туғызатындай етіп құрастырылады; ол соңғысына [яғни, вокальдық музыкаға] еш көмек көрсетпейді. Біз музыканың бұл түрін суреті ешбір шынайы затты еске түсірмейтін, бірақ жай ғана көз құмарын қандыратын сәндік бұйыммен салыстыра алар едік.

Парсы және хорасандық тараик пен рауашиндарға /8/ ұқсас аспаптар бар, бұлардан кемелді әуендердің алынуы мүмкін емес. Бұл аспаптардан алынатын музыкада кемелдікке қажетті элементтер болмайды. Оны тыңдай отырып, біз оған ненің жетіспейтінін байқар едік. Уақыт өткен сайын ол құлақты жалықтырады, оны тітіркендіреді, жағымды сезімдер алуға деген құштарлық қанағаттандырылмай қалады. Бұл музыканы тек есту қабілетін жетілдіру, аспапта ойнағанда қолды жаттықтыру мақсатында ғана қолдану керек; ол он айтқанда прелюдия немесе интермедияның қызметін атқарады.

Адамның ішкі түйсік (инстинктіне) жататын, туғаннан бойына біткен дәл осы табиғи қабілеттіліктер оған музыка шығаруға, оны жасауға мүмкіндіктер береді. Осы дарындылықтардың ішінде біз адамның поэзияға бейімділігін атай аламыз, яғни бұл -адамды қуаныш кернегенде арнайы дыбыстар шығаруға итеретін және қайғыны басынан өткізіп отырған шағында келесі бір басқа дыбыстарды тудыруға мәжбүрлейтін инстинкт.

(104-бет) Біз сондай-ақ адамды ауыр еңбектен кейін демалуға ұмтылдыратын, не жұмыс кезінде назарын басқаға аудартып, шаршағанын ұмыттыратын тәсіл іздейтін инстинктін де еске сала кетуіміз қажет.

Музыка бізді өзіне тартып алатын, ауыр еңбек нәтижесінде пайда болған шаршағандықты басатын қасиетке ие. Ол жұмыс үстінде өткізген уақытты ұмыттырады және осы жұмыс тудыратын шаршағандықты көтере білуге, оған шыдауға көмектеседі.

Адам жұмыс кезінде шаршаудан бойын сергіту үшін назарын музыкаға аударып, одан көңіліне жұбаныш іздейді, себебі әндету, шынымен, жұмыста шаршамау үшін адамның көңілін аулайды және адам музыканы тыңдай отырып, жұмыс үстінде өткізген уақытын сезінбейді және жұмыс оны мезі етпейді, ал [бұған қарсы], жұмыс үстінде өткізген уақытты әрқашан сезініп отыру, үлкен шаршау сезімін тудыратынын білеміз. Шаршағандықтың қозғалыстан туатыны даусыз, ал қозғалыс пен уақыт бір-бірімен өзара байланысты. Осылайша, егер уақыт туралы түсінік жоғалса, онда бұл шаршағандық туралы түсініктің жоғалғаны дегенді білдіреді. Басқа жағынан алғанда, әндету жануарларға да әсер етеді. Мұны біз түйе бағушылардың әндерінің жануарларға қалай әсер ететінінен көреміз.

(105-бет) Практикалық музыка өнерінің қалай пайда болғанына келетін болсақ, оның пайда болуына біз жаңа ғана айтып өткен дәл осы табиғи және ішкі түйсік туындатқан қасиеттер себепкер болды. Музыка, дами отырып, табиғи дарындылықтардың және инстинкттердің арқасында ғылымға айналды.

Кейбір адамдар өздерінің шаршағандығын ұмытып, жұмыс уақытының ауырлығын сезінбеу үшін, [осы] әндер арқылы дем алуға және рақаттануға ұмтылады. Басқалары өз көңіл-күй жағдайларына [басқаша] әсер бергісі келеді: көңіліндегі қандай да бір күйді, сезімді және т.с.с. күшейткісі келеді; не ол сезімді басып, сейілткісі немесе бір нәрсені ұмытқысы келеді. Үшіншілері болса, өздерінің айтқан сөздеріне белгілі бір мән-мағына беру үшін әндетеді, және [әндете отырып] тыңдаушының қиялын қоздырады, терең түсінігін оятады.

Осы әндер, әуендер және композициялардың барлығы тірнектеліне жинақталып, ұрпақтан-ұрпаққа, халықтан-халыққа беріліп отырды, осылайша, барған сайын байи түскен үлкен (музыкалық мұраға) айналады. Оларды барлық өткен замандар ағысында ерекше қабілеттіктері бар дарынды адамдар тудырып отырды. Олар музыканың жоғарыда айтылып өткен үш түрінің (тегінің) әрқайсысы бойынша музыкалық шығармаларды жоғары дәрежеде шығарып отырған. Бұл дарынды адамдардың әрқайсысы өзінің алдында өткен адамдардан үстем болуға тырысты және осы өнер саласында [шеберлігін] көпшілік мойындаған әйгілі дарын болғанша бекіп қалуға құлшынды.

Бұл адамдардың ішіндегі кейбіреулері музыка шығаруға қабілетсіз болды, олар өз дарындылықтарын орындау арқылы дамыта отырып, өздерінің алдындағыларының еңбектерін қайта жаңғыртумен қанағаттанды; ал басқалары музыка шығаруға қабілетті болды, олар дарындылығы арқылы шабыттана отырып, музыканың қорлана түсуіне септесті. Осылайша, музыканттар бірінің ізін бірі басты. Өнер халықтан-халыққа көшіп отыр, музыкалық мұра ұрпақтан-ұрпаққа жалғасып, ғасырлар бойы сақталды.

Бұл өнер өкілдерінің нысаналары (мақсаттары) - кейде бір-бірімен аралас келетін, кейде біртіндеп жоғалып отыратын музыканың осы аталған үш жанры (түрі - тегі) болды.

Тынықтыратын, жанды жай тапқызатын сезімдерге ұмтылған суретші мұның бәріне тек музыкалық жанрдың (әуеннің) көмегімен ғана емес. Сондай-ақ оған поэтикалық тіркестер (сөздер) қоса отырып және қиялды қоздыратын, сезімді жандандыратын немесе байсалдандыратын тәсілдерді қолдана отырып жетуге болатынын көрді; бұл элементтердің музыкаға қосылуы әдейі адамға күш қосу үшін оған өзі кездеген мақсатты шыдамдылықпен күттіру үшін жасалған.

(107-бет) Кімде-кім кейбір сезімдерді күшейтіп, басқасын әлсіретуді мақсат етсе, ол да өзіне жақын және өзіне ләззат (рақат) беретін сезімдерге ән мен сөздік оралымдар арқылы қол жеткізеді; және [тыңдаушы] шығарылған әуен сөздік мәтінмен байланысты берілген кезде ғана бұл сезімдерді толық қабылдайды.

Сөз белгілі бір сезімнің күшеюі немесе бәсеңдеуі туралы болып отыр ма? Бұл жерде ең кемелді тәсіл осы мақсатқа арналған музыканы қолдану және жанға жайлы сезімдерді, сондай-ақ қиялды қоздыратын тондармен [музыканы] жабдықтау оларды сөздермен сүйемелдеу, яғни вокальдық музыканы қолдану арқылы жасалынды.

Тыңдаушының бойында дәл осылайша ұшқыр қиял тудырып, сөздік оралымдарға мағына бергісі келген адам бір сезімдерді күшейтіп, ал басқасын әлсірету қиялды қоздыруға, айтылған нәрсені терең түсінуге көмек беретінін біледі. Осылайша, жайлы жағымды әуен сөзбен байланыстырылғанда, оны тыңдаушы үлкен ынтамен, қайғысыз және тітіркенусіз қабылдайды, сондықтан [әуенді шығарушы] оларды біріктіре отырып, ең жоғарғы мақсатына жетеді.

(108-бет) Қиялды қоздыруға талпынғанда, [не] үлкен сезімді поэзиялық шығарма арқылы беруге тырысқан кезде, осы мақсатқа арналған музыканы ғана емес, сондай-ақ тыңдаушының бойында белгілі бір сезімді қоздыратын не бәсеңдететін, немесе оған жағымды әсер беретін сипаттарға ие музыканы да қолдану керек. Бұл тыңдаушының қиялың жаулап алуға, өлеңді түсінуді жеңілдетуге, оның жүрегіне орныққан сезімді ұзағырақ уақыт сақтауға, шаршағандық пен қайғыдан арылуға көмектесетін тәсіл болып табылады. Мысалы, Гассанидтер династиясының билеушісіне өтінішпен келген ақын Әлкәм Ибн-Аббад туралы былай делінеді: өтінішке құлақ аспаған билеуші, ақын музыкалық сүйемелдеу арқылы өзінің поэмасын оқыған кезде, оның барлық қалаған нәрсесін қанағаттандырған екен.

Адам музыканың барлық жанрларын [түрлерін] меңгерген кезде, ол [осы жанрлардың ішінен] әр түрлі жағдайларға сәйкес қолданылатынын таңдай алуы тиіс; бірі қуанышта, екіншісі қасіретте [қайғыда], үшіншісі жұбату үшін, төртіншісі поэтикалық сұхбаттар жүргізу үшін [қолданылады].

(109-бет) Музыканттар өздерінен бұрын өткендердің еңбектерін сараптағаны сияқты өз шығармаларын да сараптауға тырысады және шығармаларын қажетті әсер тудыратын сапалармен үстемелей отырып, кемелдендіреді және бұл қоғам дамыған сайын өсе түседі.

Музыканы қолданатын жағдайлар өте жиілей бастады, музыканттар саны арта түсті, себебі [музыканттардың] еңбектеріне жақсы ақы төленіп, оларды құрметтей бастады. Мұндай қолдау бәсекелестікті тудырып, осы өнер түрінін дарынды өкілдерінің көбеюіне себепкер болды [...].

Музыканттар қайсыбір аспаппен сүйемелденген вокальдық музыканың - неғұрлым құнды, неғұрлым кең, неғұрлым жетілген, неғұрлым жағымды және әсерлілігі мен ырғағының есебінен жатқа меңгеруге неғұрлым оңай мелодия екеніне көз жеткізіп, әр түрлі денелерден [аспаптардан] ән айтқанда туындайтын үндерге ұқсас дыбыстарды [әуендерді] алуға тырысты.

Олар әуеннің құрамды бөліктері ретіндегі, өздерінің қиялында [санасында] болған музыкалық дыбыстардың [тондардың] әрқайсысының қандай дәрежеде танылып, [қандай деңгейде] есте сақталатынын зерттеді. Олардың естерінде дыбыстар бекітіле салысымен, дыбыстарды жазып алып отырған. (110-бет) Бұлардан кейінгі келген мамандар табиғи және жасанды денелердің арасынан анағұрлым жоғары деңгейде жетілген әуендерді тудыратын [аспаптарды] таңдады. Осылайша әр түрлі аспаптарды жақсарта түсті: егер бұл [аспаптардың] кейбір кемшіліктері болса, біртіндеп ол кемшіліктерді жойып отырды; лютня және басқа аспаптар анағұрлым кемеліне жетті.

Практикалық музыка өнері неғұрлым жетілген сайын, заңдылықтары қалыптасты және адам үшін қандай дыбыстар мен әуендер неғұрлым табиғи [үйлесімді] және қандай әуендер мұндай емес екені ажыратыла бастады, сондай-ақ үндестік пен диссонанс деңгейлері анықталды.

Шынында, кейбір үндестіктер жетілген, ал басқалары бұған қарағанда аздау жетілген болып табылады. Басқа жағынан алғанда, кейбір деңгейлердің үндестігінің әлсіздігі соншалықты, мұндағы дыбыс диссонансты болып шығады. Кемелді, жетілген үндестіктер немесе адам даусынан, не аспаптардан шығатын музыкалық дыбыстардың [тондардың] үйлесімдігі кейде күнделікті тағаммен салыстырылса, басқа бұған қарағанда төмендеу үндестіктер нысапсыздықпен салыстырылды.

Ащы және құлақты тұндыратын дыбыстар дыбыстарды шығаратын аспаптар сияқты (111-бет) адам табиғатына тән болып табылмайды. Бұл дыбыстарды ерекше жағдайларда [ұрыс алаңында] қолданады, олардың әсерін дәрі-дәрмектердің немесе естен тандыру үшін қолданған удың әсерімен салыстыруға болады. Мысалы, египеттік бір фараон -сылдырмақтарды, ал Византия императоры басқа аспаптарды қолдануға бұйрық береді.

Парсы патшалары жорыққа аттанғанда, олардың қасында айғайлап, шу шығарып жүретін адамдар - бақырауықтар еріп жүрген. Бұған, мысалы, өздігінен үйлесімсіз болып табылатын дыбыстар жатады, бірақ олар басқа дыбыстармен араласып, біраз өзгеріп үйлесімді [үндес] бола алады.

Кейбір жеке аспаптарды зерттей келе, музыканттар [аспаптардың] вокальдық музыкадан басқа жанрдың әуендерін және музыкалық тондарын алуға мүмкіндік беретін ерекшелігі бар екенін байқайды. Бұған қоса, бұл аспаптар [адамның] жағымды даусына ұқсас дыбыстар да шығарады. Оларды табиғи деп санауға болады, себебі олар осы дауыстар шығаратын дыбыстарды тудыра алады.

Белгілі бір аспаптармен шұғылдана келе, музыканттар адам даусы арқылы берілетін әуендермен салыстырғанда аспаптардың көмегімен басқа жанрдағы тондар мен әуендерді шығаруға болатынын анықтайды; (112-бет) олар рақаттану сезімін тудыра алады және аспаптарда вокальдық тондардың барлық сапалары болмағанмен, олар үйлесімді болып көрінеді. Музыканттар [бұл аспаптарды] шеттетудің орнына, мүмкіндігінше ең жақсы нәтижеге жету үшін, оларды ән айтуда қолдануға қолайлы етіп жасады.

Осылайша, аспапта ойналатын әуендер пайда болды, дегенмен оларды вокалмен теңестіруге болмайды. Мысалы, ежелгі парсы және хорасандық рауашиндер сияқты. Олар вокальдық әуенді күшейту, сүйемелдеу және қолдау үшін пайдаланылады. Сондықтан олар табиғи әуендер қатарына жатқызылады. Сондай-ақ бұған аспапта ойнаудың басқа да түрлері жатады: бубенде, барабанда, кастаньетте ойнау, содан кейін қолмен соғылатын ырғақтар, би және ырғақты мимика. [Аспапта] ойнаудың барлық осы түрлерін табиғи әуендерге жатқызған, себебі олар әуендерді ұқсатып дәл беруге тырысқан, бірақ олар жеткілікті дәрежеде кемелденбеген және бұл кемелсіздік аспапта ойнау түрлері мен вокальдық әуендер арасындағы қатынасқа ғана тиісті емес, сондай-ақ аспапта ойнау түрлерінің арасында да орын алған, бұл кемелсіздік өздігінше саты-сатыға бөлінеді.

Осылайша, адам даусы еліктей алмайтын таза тек аспапты музыка пайда болған. Әнмен біріккен аспапты музыка әнге үлкен күш және мәнер беріп, оны әр түрлі (113-бет) жағдайларда толықтырып отырған. Осылайша, музыканың бұл екі (вокальдық және аспапты) түрлері бір-бірімен тығыз байланысты.

Дабыл, танбурин, литаврада ойнау, қолмен соғылған ырғақ, би, ырғақты мимика - мұның бәрі сондай-ақ музыкалық практиканың бөлігі болып табылады. Бұлар - өнердің екінші түрлері және олар жоғарыда айтылған нәрселерге тәуелді. Олар сол бір ортақ мақсатты көздейді, бірақ [вокальдық музыкамен салыстырғанда] сондай дәрежеде кемелді емес. Оларды маңыздылығы бойынша жүйелеуге болады. Әрине, олардың ішіндегі неғұрлым кемелсізі деп ырғақты мимиканы айтамыз. Себебі иықпен, қаспен, баспен, дененің басқа бөліктерімен тек қозғалыс жасалады, ал музыкалық тон тудыратын соғу, ұру ол әрқашан қайсыбір қозғалыстың нәтижесі екені анық. Қас, аяқ және т.б. дене мүшелері қозғала отырып, басқа бір ұрыла, соғыла алатын денені кездестіргенде, олар дыбыс шығаруға қабілетті болады. Бұл қозғалыстар дыбыстың елесін (иллюзиясын) тудырады. Басқа жағынан алғанда, дене екі рет соғуға кететін уақыт аралығында қозғалатын болғандықтан, бұл уақыт аралықтарын өлшеуге болады. Ырғақты мимика, тек қимылдан тұратынына қарамастан, (114-бет) ұрылған ырғақпен және оған берілген оймен жапсарлас орындалады. Бұған қоса, бұл қозғалыстар музыкалық тондардың арасындағы интервалдарға пара-пар уақыт интервалдарымен бөлінген.

Басталған сәтінен соңына дейінгі қимыл аралығы, соғылу [қимылымен] сәйкес келмейді, бұл қимыл ұрылу немесе соғылудың көрініс алуын сыз да тоқталады, ал оның соны ұрылу немесе соғылудың орнын басады. Сондай-ақ егер екі рет [қол] соғудың интервалына пара-пар бірінші қимылдың соңы мен келесі қимылдың басталуының арасындағы интервалды анықтау мүмкін болса, онда ырғақ немесе [қол] соғуға сәйкес келетін олардың интервалдарының өлшемін де анықтауға әбден болады. Және бұл жерде қимылдың [қозғалыстың] уақыттық интервалдарына және әуендердің ырғақтарына сәйкес келетін интервалдарға пара-пар еш нәрсе жоқ.

Қолмен ұрылатын ырғақ, дабылда ойнау, би, аяқпен ұрылатын ырғақ, литавраларда ойнау бір класқа жатады. Олардың ырғақты мимикадан үстем келуі - осы сипатта жасалған қимылдардан [міндетті түрде] дыбыс шығатынында болып отыр. Бірақ бұл дыбыс тон деп саналмайды; оған [тон болу үшін] музыкалық тон сипатын беретін ұзақтылық пен беріктік жетіспейді.

(115-бет) Лютня, танбур, цитра, рабаб, флейта және соларға ұқсас аспаптар жоғарыда аталған ойнау түрлерін өздерінің жұмсақ дыбыстары арқылы басып озады. Бұл аспаптарда ойнаған кезде, ырғақты мимикадағы сияқты ұру және тарсылдатуға дейін болатын қимылдар мен шапалақ және сол тектес қимылдар арқылы алынатын дыбыстар кездеседі. Олар да дыбыстарының жұмсақтылығымен ерекшеленеді. Дегенмен, бұл аспаптар, қаншалықты кемелді болса да, дыбыстардың барлық қасиеттерін біріктіретін және ең жетілген, өте тамаша болып табылатын [қарапайым] адам даусының табиғи қасиеттеріне жете алмайды. Барлық аспаптардың беретін тондары адам даусымен салыстырғанда, неғұрлым төмен сапада болады.

Ешқандай нәрсе адамның даусы секілді кемелді бола алмайды. Ол өзіне барлық жоғары жетілген тамаша дыбыстарды сіңірген. Ал тондарды шығаратын аспаптар, адам даусына қарағанда, дыбыс берудің төменірек сатысы болып табылады. Сондықтан музыкалық аспаптар әнді әсемдей түсіп, оны күшейту, байыту, сондай-ақ әдемілеу, оған еліктеу және оны есте сақтауды оңайлату үшін қолданылады.

Адамның даусын неғұрлым дәл беретін және осы аспаптардың ішінен оған ең жақын келетіні - рабаб, ситараның сан алуан түрлері, содан кейін лютня, цитра және оларға ұқсас аспаптар, ал содан соң атап өткен (116-бет) басқа да аспаптар.

Сапалық жағынан адам даусының қасиеттеріне ең жақын болып келетін тондарды беретін аспаптар - рабаб және үрмелі аспаптар; барлығынан да осылар [адам даусына] өте жақсы еліктейді. Мейлі, көмейде, мейлі музыкалық аспаптарда болсын, кез келген қимыл дыбыс тудыра алады, егер ол соғысу, ұрылу нәтижесінде тербеліске түссе. Дыбыс шығаратын соққыларды жасау - барабан, ұрмалы аспаптарда ойнау мен ән арасындағы біз анықтай алатын жалғыз байланыс болып табылады. Дабылда және соған ұқсас аспаптарда ойнау әуендерді тек соққы және дыбыс арқылы берсе, лютня мен соған ұқсас аспаптар дауысты ұзақтылығы және тербелуі арқылы береді.

Лютня, флейта, рабабқа келетін болсақ, олардың дыбыстары адам даусының дыбыстарын еске түсіреді, себебі олар [адам даусы] секілді созылыңқы және дірілді бола алады. Олардың бойында дауыс тондарына ұқсас кейбір нәрселер де кездеседі, мысалы, тітіркендіретін дыбыстар сияқты. Бұл аспаптардан алынатын тондардың адам даусы тудыратын әсерлер сияқты сезімдерді бере алатын қасиеті бар. Осылайша, олар белгілі бір дәрежеде дауысты сүйемелдей алады. (117-бет) Рабаб және сырнайлар деп аталатын флейтаның бір түрі дауысты ең жоғары дәрежеде дәл бере қайталай алады.

МУЗЫКАЛЫҚ БІЛІМ [БЕРУ] [ПРАКТИКАЛЫҚ ЖАТТЫҒУ ЖӘНЕ ТЕОРИЯЛЫҚ БІЛІМ АЛУ]

"БІЛІМ" АНЫҚТАМАЛАРЫ ЖӘНЕ ОНЫҢ ӨЛШЕМДЕРІ

Біз музыкалық өнердің ең басында қалай пайда болғанын, оның қалай дамып, кемелдене түскенін түсіндіріп кеттік. Ал адамның оны ойлап тапқаны туралы мәселеге келер болсақ, адам оған үйрену және практикалық жаттығулардың арқасында қол жеткізген. Практикалық үйренудің бір түрі мынадан тұрады: ең алдымен адам өз денесінің қимылы арқылы осы өнерде кемелдік пен жоғары шеберлікке жеткен орындаушыдан шығатын музыкаға еліктейді. Шәкірт музыкантқа еліктейді және өз әрекеттерімен естіген немесе көрген нәрсесінің бәрін қайталағысы келеді. Егер ол өз қиялында көрген және естіген нәрсесінін бейнесін жасай білсе және оның мүшелері осының бәрін қайта тудыра білсе, онда оның шеберлікке жеткені және жылдам әрекет етуге қабілетті болғаны.

Басқаша айтқанда, шәкірт өзінің көрген нәрселері мен естігенінің бәрін (118-бет) қайта беруге тырысады. Ол естіген музыканы есінде сақтап және оны өз қиялында орнықтыра білген сәттен бастап, ол [музыканы] қайта шығаруға мүмкіндік беретін қабілетке не болады және [осылайша] үлгіден (модельден) құтылады. Ол осы сатыдан [сәтті] өтіп, белгілі бір нәрсені епті және көп күш салмай-ақ ойнай алғанша, жылдамдығын жаттықтыра берсе, ол нағыз қалыптасқан музыкант болып шығады және өз табиғи қабілеттіліктеріне сай дарындылықтың белгілі бір дәрежесіне жетеді. Шәкірт музыкалық шығарманы есінде сақтауға, көз алдына елестетуге және өз қиялында бекіте білу машығына тек ұзақ тәжірибенің нәтижесінде ғана қол жеткізеді. Міне, дәл осы себептен, музыкалық идея практикада көрініс таппаса, қандай да бір әсер беруге қабілетсіз болады. Тек әрдайым практикалық жаттығулармен шұғылдана отырып, толық кемелдікке жетуге болады. Осылайша, шәкірттің қиялы үздіксіз дәрістерінің арқасында қалыптасады, сондықтан қиялдың бұл түрі әрекетке дайындық болудан талмайды.

Жаңа музыкалық пішіндерді (формаларды) жасауға келетін болсақ, бұл үшін әр түрлі жанрдағы музыканы көп тыңдау керек; үздіксіз жаттығулармен байланысты ұзақ уақыт бойы жүретін тәжірибе де әбден қажет. (119-бет) Сондай-ақ әр түрлі музыкалық жанрларды бір-бірімен салыстыра білу әуендерді сараптай алу және әрбір тонный, беретін әсерін ескере білу қажет. Мұндай жаттығуларды музыкант өзі жаттаған әуендерді үлгі ретінде ала отырып, өз әуендерін шығара алатын дәрежеге жеткенше жалғастыра беруі тиіс. Жалпы, бұл - риторика және поэзия сияқты басқа да өнер түрлерінде қолданылатын әдіс.

Біз практикалық музыка өнері жайында жеткілікті дәрежеде толық айтып, бұл мақсатымызға жеткендіктен, енді теориялық музыка жайындағы мәселенің қысқаша баяндалуына көшеміз. Әрбір өнердің [жоғарыда] айтылып кеткен бейнелердің (образдардың) біріне енген пішінді білдіретінінен бастаймыз. Әрекетшіл немесе әрекетшіл емес пішінді білім деп атайды. Әрбір теориялық өнерді білім деп те атайды.

Біз әрбір өнердің саналы дарындылық болып табылатынын көрсеттік және бұл дарындылықтың қалайша саналы болатынын түсіндірдік. Саналы дарындылықтардың ішінде кейбіреулері белсенді болса, басқалары ондай емес болады. Еш нәрсе шығармайтын (туындамайтын), (120-бет) белсенді болып табылмайтын қабілеттілік білім қабілеттілігі деп аталынады. Қайсыбір өнердің теориясын меңгеру осы өнердің негіздерін білуден, түсінуден тұратын ақыл-парасатты қабілеттілікке иелену дегенді білдіреді.

"Білім" сөзінің бірнеше мағынасы бар, біз оларды басқа жерде атап өттік. Біз оны қарастырылып жатқан тақырыпқа сәйкес мағыналарында қолданамыз, бірақ әр кез оған сәйкес мағынасын көрсетіп отырамыз. "Білім" сөзінің әр түрлі мағыналарын атауға болар еді, бірақ онда осы жұмыста біз айналысып жатқан зерттеуге тікелей қатысы жоқ тақырыпқа көп тоқталуға тура келеді.

Біз осы тұста "білу" және "білім" сөздерінің мағынасын анықтаумен қанағаттанайық. Білу дегеніміз - қандай да бір нәрсені түсіну, оның бар болуының себебін білу және ол нәрсенің [өзінен басқа] ешқандай нәрсе бола алмайтынын түсіну. Адамның белгілі бір білімге жетуі - бұл объективтік шындық және ол оның өмір сүруінің себебі болып табылады. Өздігінен білім тек адам санасында ғана өмір сүре алады (121-бет), мұның басқа шарттары "Түсіндіру жайында" ("Об истолковании") /9/ кітабының логика туралы бөлімдерінің мазмұнына сәйкес баяндалған. Бұл мағынасындағы білім - [білімді] жеңілдететін және білімге әкелетін нәрсенің бәрін түсіну дегенді білдіреді, мысалы, анықтамалар, ұғымдар, сипаттарды суреттеу мен көрсету және т.б. - бір сөзбен айтқанда, индукция мен [дедукцияның] барлық элементтері. [Мен үшін] осы шарттарға жауап берген адам ғана ғалым болып табылады.

Біз ескеріп кеткен шынайы қиялдар (елестету қабілеті) дегеніміз бұлар алғашқы негіздердің қиялы және алғашқы негіздердің [ездері], біздің біліміміз осылардан құралады. Бұл білім алдыңғы бастапқы білім болғанда ғана өмір сүреді. Ол [білім] сондай-ақ біздің терминіміздің мағынасына түсіндірме береді: білім беретін форма. Бұл форма -білім әрекет етеді және өз әрекеті барысында идеяларын қиял [формасына] береді деген мағынада емес, алғашқы кемелдік деген мағынадағы ойлау қабілеттігінің өзі болып табылады, ал егер бұл білім әрекет еткісі келсе, оның әрекеттері ерекше сипатта болады. Білім дегеніміз - адам миындағы ойлар (ал бұл ойларды жетілдіру немесе күмәнге айналдыру қажет) формасында пайда болатын бейнелерді беру.

Біз білім деп жоғарыда аталып кеткен жолмен жинақталатын нәрсені айтамыз. (122-бет) Адам білімнің белгілі бір деңгейіне жетпейінше, шынайы істерге араласпайынша білмейтін және бұрын білмеген, бірақ қажетті білімдерді меңгергеннен кейін біліп алған әуендерді шығаруға қабілетті болған соң түсінетін нәрселерді зерттеуге адамның ісі, табиғи қабілеттілігі және талаптануы бағытталған кезде туындайтын нәрсені біз білім деп түсінеміз. Теориялық өнерлер шынымен осы [өнерлерді] меңгеруді және олар жөнінде мәлімет алуды өздерінің алдарына мақсат етіп қойғандар үшін қажетті іс. Білімдердің адамға [туғаннан] бітуі міндетті емес, бірақ қажеттілік болған кезде, оның білім алуға мүмкіндік беретін қабілеттілігі болуы тиіс.

Теориялық музыкалық өнер, осылайша, ақыл-парасатты дарындылық (қабілеттілік) болып табылады, ол музыканы және оның мағыналарын бұрынырақ біздің жанымызда туындаған шынайы бейнелерге сәйкес білуді қамтиды. Бұл тәртіп, нәтижелер бізге музыканың белгілері мен мәнді ерекшеліктерін түсінуге мүмкіндік береді [...].

Біз айтып кеткен шынайы образдар дегеніміз - бұл білімнің [негізін] қалайтын тікелей және негізгі ұстанымдардың біздің қиялымызда көрініс табуы. (123-бет) Шынымен, қайсыбір нәрсені білу, алдында болып өткен белгілі бір басқа нәрселерді білгенде ғана орын алады. Сондай-ақ ақыл-парасатты дарындылық дегенді де түсіну оңай: бұл - әрекет үстіндегі ақылдың өзі дегенді білдіретін дарындылық, [және керісінше] әрекет еткен кезде ғана әсер ететін және ойлауға итермелейтін дарындылық емес. Бұл дарындылық ең жоғары мағынада ақыл-парасатты болып табылады; ол қалаған кезінде өзіне тән қызметіне сай әрекет етеді, ал оның қызметі - бұрынырақ санада қалыптасқан түпкі ойларды (ұғымдарды) түсіну, сондай-ақ біз аз білетін және біз үшін қиындық тудыратын нәрселерді зерттеуге бізді мәжбүрлеу. Дәл осы [дарындылық] бізге беймәлім болған нәрселерді ашуға мүмкіндік береді.

Жоғарыда айтып өткеніміздей, бұл дарындылық (қабілеттілік) білім болып табылады. Оны иелену білімді және беймәлім болған нәрсені тікелей аша отырып, осылайша жаңа білімдер жинақтауға қабілетті болу дегенді білдіреді. Біз мұнда "білім" сөзінің екі мағынасын бір мағынаға сыйдырдық. Бойында осы дарындылық бар адам белгілі бір заттарды біледі және бұған қоса, ол осы дарындылықтың көмегімен басқаларын аша алады. (124-бет) Бұл жалпы барлық теориялық өнерлерге қатысты: бұлардың бәрінде [яғни барлық өнер түрлерінде] теоретиктің міндетті түрде білуі тиіс, әрекет үстінде болатын нәрселер бар және сондай-ақ міндетті еместері де бар; бірақ оның қажеттілік туған жағдайда [міндетті білімдер] көмегімен басқа [беймәлім] білімдерді ашуға мүмкіндік беретін қабілеттілігі болуы қажет.

Теориялық дарындылық (немесе қабілеттілік) екі жолмен әрекет етеді: ол біз білетін, бірақ түгелдей немесе жартылай ұмытып қалған нәрселерді есімізге түсіреді; немесе біз білмеген нәрселерді тануға мүмкіндік береді. Бұл - дарындылық [дарын] иесінің бойынан шықпаған сәттегі атқаратын қызметі. Ал керісінше, дарындылық [дарын] иесінің бойынан шыққан кезде, ол теоретикке өз білімдерін басқаға мәлімдеуге және сондай-ақ басқа мамандардың қате пікірлерін түзетуге (әрине, егер бұған толық негіз болса) мүмкіндік береді.

Музыкалық шығармалардың сан алуан түрлері болады, біздің айтып кеткеніміздей, бұлардың бәрі музыкалық теорияны қызықтырады. [Музыканың] бір түрі екіншісіне қарағанда жанр рөлін ойнайды, немесе оның зерттеу пәні (егер осылай айту мүмкін болса және т.б.) болып табылады.

Музыкалық шығарманы құрайтын элементтер өздерінің тәртібіне қарай бөлінеді. (125-бет) Біріншілері екіншілерін туындайды, бұл екіншілері үшіншілерін туындайды және осылайша музыкалық шығарманың өзі болып табылатын біртұтастық құралғанша жалғаса береді.

Музыкалық шығарманы поэмамен салыстыруға болады. Поэзияда алғашқы элементтер фонемалар болып табылады; олар негіздер мен қажетті өлшемдердің тіркестерін құрайды. Бұл негіздер жарты шумақ өлеңдерді құраса, соңғылары (яғни жарты шумақ өлеңдер) өз кезегінде өлеңді құрайды. Музыкада алғашқы элементтер - үндер болып табылады; олар поэзиядағы формалардың рөлін ойнайды; бірақ музыкалық шығарма басқа да аралық элементтерді қамтиды, оларды мен бұл жерде түсіндірмеймін. Тондардың көмегімен музыкант әр түрлі дәрежедегі ащы немесе ауыр дыбыстарды естиді.

Әуендер қасыдалармен (поэмалармен - А.Қ.) үйлесе алады. Ең алдымен олар әріптермен, содан кейін буындармен үндеседі, мұнан соң ашық және жабық буындармен, содан кейін жарты шумақ өлең бөліктерімен, содан кейін жарты шумақ өлеңдермен, содан соң бәйттермен /10/ күрделі қосылу жасайды. Осылай біріге алатынның барлығында бірінші, екінші болу деген ұғым бар және бұл бәйттермен және қасыдалармен үндесетін әуендерді құрайтын [тондарға] әкеп тірегенше жалғаса береді. Әуен өлеңнің әріптерімен үндесе отырып, музыкалық тон қалыптастырады. (126-бет) Музыкалық тон деп, біз қатты және ауыр естілу дәрежесіне қарай қиялда пайда болған әр түрлі дауыстарды айтамыз.

Тон мен әуендер арасында байланыс аса анық емес, бірақ олар бірге біртұтас бірлікті құрайды және осы өнердің [зерттеу] пәні болып табылады, [алдымен] оларды тұтастықта [қарастырған жөн], содан кейін оларды екінші сатыда [қарастыруға] көшу керек, содан соң [қайтадан] тұтастықта қарастырып, осыдан кейін барып әуендерді және соларға тән нәрселерді, өлең өлшемдерін [анықтау] өнеріндегі сияқты қарастыру қажет.

Тондар, әуендер және осыларға тәуелді нәрселердің бәрін сезім мүшелеріне әсерінсіз жеке өздерін қарастыруға болады, сондай-ақ оларды адамның сезімдерімен қабылданатындай етіп дайындалғандығы жағынан да зерттеуге мүмкіндік бар.

Музыкалық теория [екінші жағдайдағыдай] бұлардың сезімдер көмегімен қабылдану қажеттігі тұрғысынан қарастырады.

МУЗЫКАДАҒЫ "ТАБИҒИ" ("ТАБИҒИЛЫҚ") ҰҒЫМЫ

Музыкалық теорияның негізгі ұстанымдары

Адамның сезінулері табиғи немесе табиғи емес болып келеді; сезімдерге әсер ете отырып, соларға тән аяқталғандықты іске асыратын және рақаттану [сезімін] тудыратын (127-бет) сезінулер табиғи сезінулер болып табылады. Адам мұндай сезімдерді таба отырып, жеке кемелдігін табады, ал бұл дегеніңіз тамаша нәрсе!

Сезімді билегенде, реніш тудыратын сезінулер табиғи емес сезінулер болып табылады, [сондай-ақ] бұлар - адам [өзінің] табиғи сезінуінің жетіспеушілігін көріп, соның әсерінен азап шеккен кезде пайда болатын сезінулер. Сезінудің кемелдігі дегеніміз - бұл сезімде жүзеге аса отырып, рақаттану сезімін тудыратын нәрсе; оның кемелсіздігі - реніш сезімін тудырушы нәрсе. Сезінудің кемелдігі сондай, адам оған жете отырып, тамаша [күйге] түседі, ал оның жетіспеушілігі қайғы-қасіретке ұшыратады. Сезінудің сезімде табиғи болуы аса басым болып табылады. Сондықтан сезінулер біз үшін табиғи не сүйкімсіз болып келуіне байланысты қарастырылады.

Табиғи сезінудің бар болуы - ең жағымды сезімдердің біреуі, оның бар болуының өзі-ақ сезіліп тұрады. Бұл сезінулер адамның табиғи не табиғи емес сезінулерінің болуы, болмауына байланысты емес, адамның оларды сезіне алуына байланысты қарастырылады.

(128-бет) Тең дәрежеде және бірінші мақсаты бойынша орналасқан қарама-қарсылықтардың әрқайсысын қарастыратын өнер бірлікті жұпқа қарағанда басым дәрежеде емес, жұп пен бірлікті тең дәрежеде қарастыратын есеп өнері тәрізді. Бұл өнер қарама-қарсылықтардың бірін бірінші мақсаты бойынша, басқасын екінші мақсаты бойынша қарастыруы қажет. Егер ол түгелдей қарастыратын болса, онда ол табиғи және табиғи емес дыбысты бірден қарастыруы тиіс. ал егер бірінші мақсаты бойынша болса, онда тек табиғи болып табылатынын, ал егер екінші мақсаты бойынша болса, табиғи болып табылмайтынын қарастыруы қажет, осы тұста бұл өнер табиғатта бар заттарды және денелердің табиғи акциденцияларын бірінші мақсаты бойынша және табиғи болып табылмайтындарын екінші себебі бойынша қарастыратын табиғат жайындағы ғылымға ұқсас.

Осылайша, білімдердің арасында қарама-қарсы мәліметтер (қарама-қарсылықтар) бір топтың мәліметтері сияқты түсіндіріліп, қарастырылатындары да болады. Мысалы, арифметикада жұп және тақ сандардың арасында айтарлықтай айырмашылық көрінбейді, олардың біреуі екіншісінен жоғары қойылмайды;

Басқа ғылымдарда, керісінше, арнайы зерттеудің бірінші объектісі сипаты қарама-қарсылықтардың бірі болып табылады; ол екіншісі жанама зерттелінеді.

(129-бет) Музыкалық теория, негізінде, сезінудің табиғи немесе табиғи еместігіне қарамастан, біздің құлағымыз қабылдайтынның бәрін қарастырады, дегенмен оның негізгі объектісі - біз үшін табиғи сезіну болып табылатын нәрсені зерттеу; ал қалғаны қосымша болып табылады және тек жанама түрде зерттеледі. Мұнда да табиғи ғылымдағыдай (физикадағыдай) негізгі объект денелердің барлық табиғи қасиеттерінің мәнін зерттеу болып табылса, кездейсоқ қасиеттері мұнда қосымша, жанама болып табылады.

Музыкалық теорияның басты объектісі табиғат туындысы және өнер туындысы бола алатын музыкалық мәнді зерттеу болып табылады. Теоретикті музыкалық мәннің қайдан шығып жатқаны, оның табиғаттың немесе өнердің туындысы ма екені қызықтырмауы тиіс. Арифметикада да және геометрияда да дәл осылай, зерттеу объектісі болып табылатын мән не табиғи, немесе өнер туындысы болып табылады, бірақ оның бар болуының себебі ғалымдар үшін аса маңызды емес.

Мысалы, денсаулық пен дерт - дәрігер үшін адам өнімі, [дәрігерлік] өнерінің нәтижесі (130-бет) болып табылса, физик үшін олар табиғат өнімі болып табылады. Математикада нәрселер абстрактілі көзқарас тұрғысынан қарастырылады; мұнда бұл ғылымның мәліметтерінің табиғи немесе жасанды ма екенін білу міндетті емес [...].

Пифагорлықтардың планеталар мен жұлдыздар өздерінің қозғалысы кезінде үйлесімді қосылған [музыкалық] дыбыстарды тудырады деген пікірі қате болып табылады. Олардың ғылыми болжамының мүмкін еместігі, аспан шырақтары мен жұлдыздарының қозғалысы ешқандай дыбыс тудыра алмайтындығы физикада дәлелденген. Музыкалық теорияға жататынның барлығы дерлік өнер туындысы болып табылады.

(Әр түрлі болып табылатын) осы екі өнер түрін ортақ бір сөзбен (музыка) атаудан туындайтын шатастырудың есебінен музыканы бір уақытта теориялық және практикалық өнер деп санайды, бірақ бұл олай емес, әрине, егер мұнда бір уақытта теориялық та, практикалық та болып табылатын геометриядағыдай сәйкестік болмаса; мысалы, бүл медицинаға дәл келмеуші еді. Шынында, геометрияда мәндер тек субъективті түрде, потенцияда қарастырылады, мұнда қолдану туралы мәселе туындамайды, бірақ осы мәндердің кейбіреулері шын (131-бет) мәнінде геометрия болып табылатын кейбір өнер түрлерінде қолданылады. Біз белгілі бір музыкалық мәндердің музыкаға жат, бірақ шын мәнінде музыкалық өнер ретінде бағаланатын басқа өнер түрлерінде дәл осылай қолданылатынын байқаймыз.

Геометриялық фигуралар жөніндегі ғылым практикада жүзеге асуды мақсат етпейді, бірақ геометрияның алғашқы мәндерінің практикалық түрде басқа ғылымдарда іске асуы болып тұрады және сондай-ақ олардың басым бөлігі де геометрия деп аталынады. Теориялық музыка өнерімен де дәл осылай болады, оның алғашқы мәндері практикалық түрде басқа өнерлерде жүзеге асып, осы өнердің атымен аталынады. Практикаға шығуды талап ететін ғылымға келсек, оны теориялық ғылым деп атауға болмайды, себебі ол практикада жүзеге асуға дайын емес, мысалы, ағаш шеберлігі туралы ғылымдағыдай байқалатыны сияқты. Бір сөзбен айтқанда, практикалық өнерлердегі танымдар - бұлар шын мәнісінде теория да және практика да [болып табылады].

Себептілікке келетін болсақ, музыкалық теория бізді көзге көрінетін ғана [жай] себепке және заттың не болып табылатынын көрсететін маңызды себепке сілтейді. Бұл себептер [Аристотельдің] "Екінші Аналитикасында" айтылған себептердің төрт түрінің арасында ғана кездеседі. (132-бет) Осылайша, музыкалық теория өнеріндегі себептер "сол заттың не болып табылатынын", төрт себеп тегіне [...] не жататынын көрсететін формаларға барып тіреледі.

Шындығында, әрбір дедуктивті теориядағы түсіндіру тәсілі деген термин осы (алғышарттардың) ішінде қамтылған зат болмысының тәсілі болып табылады және оның [түсіндіру тәсілінің] бар болуы қорытындыға байланысты. Кейбір теориялық ғылымдарда қорытынды екі тәсілмен де жасалынады, олардың бірі әрекеттегі себепке (әрекеттегі күшке) әкелсе, екіншісі - "Бұл не зат?" деген сұраққа жауап беретін әрекеттегі себепке әкеледі.

Бірақ теориялық ғылымда әрекеттегі себептермен қызығудың қажеті жоқ; әуелім оларды қате жібермей қолданудың өзі мүмкін емес болар еді, ал бұл ғылымдар жөнінде хабары аз адамдар оларды бір уақытта теорияға да, практикаға да жататындар деп қарастыратын еді. Бұл [жайт] астрономиялық себептермен толық таныспай, осы ғылымның кейбір мәліметтерін әрекеттегі себептер ретінде қарастыратын [адамдарды] қателесуге әкелер еді; мен (133-бет) планеталардың тұтылуына, тоқтауы мен кері қозғалысына және осы тектес басқа құбылыстарға байланысты мәліметтерді мысал ретінде келтіргім келді; мұның бәрі әрекеттегі себептер болып табылмайды.

Қажетті немесе материалды деп аталатын себептердің ең болмағанда музыкалық теорияда бар болуына жол беріледі, [дәл осылай] геометрия мен арифметикада жол берілетіні сияқты. Біздің болжамымыз бойынша музыкада материалды болып табылатын нәрсенің болмыстық әдісін шар денесінен алынған кубтың бар болуының әдісімен салыстыруға болады. Бұл арифметикада бүтін санды және геометрияда шектерді құрайтын нәрсеге де қатысты. Шектер деп біз шеңбердің бөліктерін, квадраттың қабырғаларын және т.с.с. айтамыз. Сондай-ақ олар логикада силлогизм фигураларын құрайтын мүшелерге, поэзияда шумақтарды, метрикада сопаларды құрайтын нәрсеге ұқсас. Шамасы, әрбір материалды дененің әр түрлі материалды бөліктері болатыны сияқты пішіннің (форманың), барлық осы заттар мәнінің әp түрлі бөліктері болады. Музыкалық теорияда, геометрия мен арифметикадағыдай, әрекеттегі себептер мен мақсатты себептерді мойындауға тырысты [...].

Дегенмен, математикалық ғылымдарда қажет болғанда әрекеттегі себептерді қолданбауға да болады, бірақ бұл себептерді қолданбау [осы себептер жөнінде] хабардар емес адамның бұл ғылымдардың теория мен практика саласына жататынын түсінбеуіне, не адамның аспан сфераларын математикалық жолмен есептеу өнерін құрайтын аспан сфералары жөнінде қажетті мәліметтерді терең зерттемегеніне байланысты емес, [керісінше] бұл мәліметтердің әрекеттегі себептер болып табылатынына байланысты, яғни мұндай себепте - тұтылу себептері, жұлдыздардың шығыс пен батысқа қозғалу себептері, олардың түзулігі мен орнына қайта оралуы және осыларға жататынның бәрі. Бірақ [денелердің] мұндай күйде болуы бұл ғылымда алғашқы себептер бар дегенді білдірмейді [...].

Дәл осы жолмен арифметикада бүтін сан құралады; бұл [мәселе] шеңбердің бөліктері, квадрат бөліктері және соларға жататынның бәрінің бөліктерінің шеттеріне, содан кейін логикадағы сандық көрсеткіштердің бөліктеріне, содан кейін өлең шығару өнеріндегі қасыда бөліктері мен бір бейттің бөліктеріне де қатысты айтылады, дегенмен мұның бәрі пішіндердің (формалардың) бар екенін көрсететін сияқты.

Заттың бөліктерге бөлініп, бөліктерден құралуы денелер мен барлық жаратылыс заттарының материядан материяға бөлінуі іспеттес ұстаным бойынша жүрмейді, (135-бет) немесе, [басқаша айтқанда] геометрия мен арифметикада мақсаттар мен әрекеттегі себептер бар деп айтылатыны секілді, музыкалық теорияда да дәл осылайша мақсаттар мен әрекеттегі себептердің бар болуы анықталады.

* * *

Енді музыкалы теорияның негізгі ұстанымдарына тоқталу керек. Барлық ғылымдарда кейбір түсіндірмелердің негізгі ұстанымдары санаға (жанға) ерекше, жеке мәндерді сезіну арқылы енеді, олардың мұнда жатқызылуы [Аристотельдің] "Екінші Аналитикасында" түсіндірілген. Кейбір жағдайларда адамға осы ерекше мәндердің кейбірін сезіну жеткілікті, ал кейде олардың көбірек санын сезіну [қажет болады]. Осы жеке жағдайлар адамның сезімдерімен қабылданып, оның қиялында орныққан соң ғана, ақыл өзіне тән рөлін атқара бастайды. Ол осы мәндерді [алдымен] жеке қарастырады, содан кейін оларды әр түрлі тәсілдер арқылы топтастырады. Содан соң, арнайы және табиғи қабілеттілік осы әр түрлі қосылулар жөнінде адамның пікір қалыптастыруына мүмкіндік береді. Бұл сондай-ақ адам ақылына дұрыстық, анықтылық хабарлайтын қабілеттілік.

Адамның ойлау үстіндегі ақылы сезім мүшелерінен түсетін қабылдаулар, сезінулермен ғана шектелмейді.

(136-бет) Егер бұл осылай болған болса, онда ақыл еш нәрсені анық сеніммен білмес еді, себебі сезімдердің затқа немесе оның қорытындысына [Аристотельдің] "Аналитикаларында" қарастырылған айқын пайымдауды енгізе алатын қабілеттілігі жоқ.

Айқын пайымдау - бұл ақыл-парасатқа тән әрекет, ол әрекетті ақыл-парасат сезім мүшелерінің көмегімен алынған мәліметтердің негізінде жасайды. Кейде ақыл-парасаттың қайсыбір заттар жөнінде анық [пікірі] сол заттарды сезіне бастаған сәтінен басталады. Басқа жағдайларда сезімдер көбейе алады және олар әр түрлі заттардан шығуы мүмкін. Бұл әр түрлі жеке тұлғаларда түрліше болады. Ақыл-парасат күші адамның табиғи қабілеттіліктеріне ғана емес, сондай-ақ оның танымдық қабілеттілігіне (білім алу, тәжірибе) де байланысты.

Әрбір өнерде алғашқы анық ақиқаттардың (дәлелдердің) негіздері жеке тұлғалардың сезінулерінен алынады және бұл бөлік-бөлігімен [...] [іске асады]. Жеке тұлғалардың сезінулерінің азбен қанағаттануы да немесе көп нәрсеге мұқтаж болуы да орын алады. Әр түрлі сезулерді жинақтаған соң, оларды әрқайсысын жеке және біріккен түрінде жеке тұлғалық дербес ұғыну жасалады, осы тұста ақыл-парасат бұл сезулерді реттестіре алатын және оларға анықтық бере алатын табиғи қабілеттілікке ие, себебі бұл оның [тікелей] қызметі болып табылады [...].

(137-бет) Адамның [әдеттегі] сезімі оның ақыл-парасатының даму деңгейіне байланысты. Ал [адамның] ақыл-парасат қабілеттілігінің дамуы оның жас мөлшері және осы бағыттағы жеке қызметіне сәйкес болып табылады, және оның сезімдерге ақыл-парасатының дамуына қарай жетіле түседі. Адам белгілі бір интеллектуалды деңгейге жеткенде, ол ақиқатты (анықтықты) [...] тани бастайды.

Адамға туылған сәтінен бастап немесе бала кезінде айқын ерекше мәндер сезімі беріледі. Қандай да бір жасында оның осы сезімдерден алатын нәтижесі (пайдасы) оның ақыл-парасатының күшіне байланысты. Осылайша, адам санасында біртіндеп (көзге түсерліктей сезімдерсіз-ақ) оған тән қызметтер бекінеді, бұл ақыл-парасаттың даму процесінде алынған пайымдаулар деп аталады. Ал адам өзінің санасында болып жатқанның бәрін байқай алуға қабілетті болғанда, ол [санасында] қашан немесе қалай жинақталғанын өзі "білмейтін" білімдер бар екенін [табады]. Сол кезде оның бойында бұл заттар интуиция бойынша, ішкі түйсіктің беретіні түрінде туындаған, олар бізге туа біткен және олар бізбен бірге дамыған деген бұлдыр түсінік пайда болды.

Егер бізді қандай болса да, бір сезім билеп алса, біз оны басқа [сезімдермен] бекітуіміз керек.

(138-бет) Кейбір жағдайларда ақыл-парасат өзінің қызметін атқару үшін екінші рет сезінудің өзі-ақ жеткілікті. Басқа жағдайда сол бір затты немесе әp түрлі заттары қабылдау бір рет емес, екі, үш және одан да көп рет қайталануы тиіс. Сонда осы қабылдаулардың көмегімен біздің ақыл-парасат айқын алғышарттарды құратын сөйлемдерді қалыптастырады, [бұл айқын алғышарттар] не барлық жағдайларға, не олардың басым бөлігіне таралады.

Заттардың негізі және қажетті ұстанымдары біз үшін анық болып табылады; біздің ақыл-парасат оларды [Аристотельдің] "Соңғы Аналитикасында" /11/ көрсетілген шарттарды ескере отырып, жалпы барлық заттарға қатысты қолдана алатын қажетті қабілеттілікке (сенімділікке) ие.

Көп жағдайларда шығарылған басты ұстанымдар оларды көбінесе заттардың басым бөлігіне қолдануға негіз береді. Осы соңғы айтылған нәрседе ықтимал пікір жөнінде сөз қозғалып жатыр деп есептеу қате болар еді, себебі мұндай пікір жалған болуы мүмкін сенім дегенді білдіреді, сондай-ақ зат сенім туғызбайтын басқа мән болуы мүмкін; бұған қоса, қандай болсын бір зат жиі кездескенде, біз шындығында жоқ болып табылатын нәрсеге сене алмаймыз.

(139-бет) Егер қабылдаудың қайталануы нәтижесінде қандай да болсын бір затты сезу ұлғайса, егер сана [ақыл-парасат] өзіне тән қабілеттілікке сәйкес әрекет етіп, біз айтып кеткен [сенімділіктің] екі түрінің бірін иемденсе, онда бұл - тәжірибе деп аталынатын нәрсе.

Тәжірибе мен эмпиризм ұқсас болып көрінгенмен, шындығында олар әp түрлі. Эмпиризм туралы сөз болғанда, ақыл-парасат қандай да болсын бір рөл атқармайды; ол біздің есіміз иемденген сезімдерге өзінің ерекше қасиеттеріне сәйкес әрекет етпейді. Осы ішкі сенімділік сезімдердің мәліметтеріне ақылдың әрекетін тудырса, онда тәжірибе туралы сөз болғаны; дәл осылайша тәжірибе арқылы танылатын заттар да түсіндірудің негізгі ұстанымдарына айналады.

Аристотель: "Қабылдау бізге түсіндірудің негізгі ұстанымдарын береді", - деп бірнеше мәрте қайталап отырған. Ол қабылдау деп, ақылдың әсері арқылы [адамның белгілі бір күйге] түсетін жағдайларында орын алатын нәрсені түсінеді.

Кейбір ғылымдардың немесе кейбір өнер түрлерінің негізгі ұстанымдарын адам туылған сәтінен бастап немесе балалық шағында бір немесе бірнеше қабылдаудың нәтижесінде иемденеді. (140-бет) Ақырында бұл сезімдерді жаңартудың еш қажеті жоқ. Бұл білімдер "туа біткен", жалпы, мұрадан қалған деп аталынады; сондай-ақ оларды әдеттегі білімдер деп те атайды [...].

Және соңында айтар болсақ, кейбір негізі ұстанымдар адамның инстинктіне жататын өнер немесе ғылым түрлері бар, басқалары басқа ғылымдарда түсіндіріледі, үшіншілері біз түсіндіріп кеткен тәжірибеден шығады. Осы соңғы жайт музыкалық теорияда орын алады. Оның (музыкалық теорияның) негізгі ұстанымдары не біздің инстинкттеріміздің арқасында, не бұған қоса, тәжірибе негізінде пайда болған.

Басқа өнер түрлерінде кейбір заттардың біз үшін жақсы мәлім, анық екені соншалықты, оларды тәптіштеп түсіндірудің немесе осы ғылымдар қарастырылғанда соларды бастаудың еш пайдасы жоқ. Тек қажетті болғанда ғана, оларды қолданумен қанағаттанған дұрыс. Біз де музыкалық теорияны қарастыру барысында дәл осылайша жасаймыз.

Басқа ғылымдардан алынған музыкалық ұстанымдарға келсек, біз оларды қазір қарастырмаймыз; бұл ұстанымдарды атап айтпаймыз да, бұл ғылымдарды тізбектемейміз де, біз оларды кейініректегі талқылауға қалдырамыз. [Демек қазірге], тәжірибе арқылы танылатын ұстанымдар қалып отыр. Біз оларды атап шыға, түсіндіріп өткенде, (141-бет) басқа ғылымдардан алынған ұстанымдар өздері-ақ көрініп тұрады; сол кезде бізге оларды атап шығып, қандай ғылымнан алынған екенін айту оңайға түседі.

Кейбір мәндер табиғи болып табылса, басқалары өнер туындысы немесе қандай да болсын басқа бір себептің нәтижесі, туындысы болып табылады. Музыкада мәндер не табиғи, не жасанды болып табылады. Табиғи мәндер өте сирек [кездеседі] немесе түгелімен біздің сезімдерімізден шығады; олардан алынған сезінулер өте тұрақсыз болғандықтан олардың негізінде қандай да болсын бір тәжірибе жинақтау қиын.

Жасанды жолмен құрылған үйлесімді мәндердің біз үшін жасырын еш нәрсесі жоқ, біз олардың ішкі мәніне кіріп, тәжірибе жинақтау үшін, оларды зерттей аламыз, бұған қоса, тек солар ғана бізге музыкада тәжірибе жинақтаудың жолын ұсынады деп айта аламыз.

Дегенмен, музыкалық теорияның негізгі ұстанымдарын тек сезінулердің, тәжірибенің көмегі арқылы білуге болады. Басқа жағынан алғанда, табиғи үйлесімділік мәнді сезіну тәжірибеге сәйкес келмейді, керісінше, жасанды жолмен туындайтын нәрсені сезіну, бізге тиянақты, толық, жетілген тәжірибе алуға мүмкіндік береді, және [бұл тәжірибеде] адам үшін табиғи болып табылатын нәрселердің ешбірі жоққа шығарылмайды.

(142-бет) Сонымен, бұл мәндердің бар болуы олардың құралуға және сезіммен танылуға бейімділігі бар болған кезде ғана орын алады; барлық жердегі сияқты, тәжірибенің болуы ол тек іске асырылған соң ғана мүмкін; мұнан міндетті түрде шығатыны: практикалық музыка тәжірибесі, әсіресе, уақыт [өлшемі] бойынша, теориялық музыка тәжірибесінен анағұрлым бұрын болған. Демек, музыкалық практика мен музыкалық теорияның қатынастары білімдері үстірт келетін адамдардың әдеттегі болжамдары мен зерттеулерінен ерекшеленеді.

Бұл екеуі философия мен даналықтан құралады деген (әсіреленген) идея, оларды адасуға соқтырды: олардың ойынша дана адамның ғылымы барлығын қамтиды. Практикалық өнерлерді ойлап тауып, оларды адамдарға үйреткен де дәл осы данышпан адам. Оның бұл қабілеттіктерді иемденуі, немесе оның осы әрекеттерінің әсемдігі (нәзіктігі) оған осы даналықты ұсынған жоқ, мұның бәрін оның ақыл-парасатының жандылығы, барлық нәрсені танып, түсінуге қабілеттілігі дарытты.

Бізге тек музыкалық практика теорияға қарағанда едәуір бұрын қалыптасқанын білу маңызды. Теория тек практика өзінің барлық дамуын басынан өткізген кезде ғана, әуендер, табиғи сезімдер тудыратын аяқталған музыкалық шығармалар, сондай-ақ музыкаға қатысты басқа да көптеген нәрселер бар болған кезде ғана пайда болады.

(143-бет) Алғашқы негіздерін туылған сәттен бастап және сезімдер арқылы ары қарай дамудың нәтижесінде алынған өнерлер мен ғылымдар бар, олардың алдарына қойған өз мақсаттары болмайды. Мұны біз табиғаттан алынған білімдер және көпшілік мақұлдаған білімдер деп [атаймыз]. Бұл білімдердің кейбіреулері алғашқы негіздерін жоғарыда көрсетілгендей жолмен иеленсе, кейбіреулері - басқа ғылымдардағы дәлелдердің арқасында жинақтап отырды. Осылайша, кейбір білімдердің алғашқы негіздерін біз бір жолмен, екінші білімдердің негіздерін - басқа жолмен, ал үшінші білімдердің негіздерін -тәжірибе жинақтау жолымен аламыз. Теориялық музыкалық өнерге келетін болсақ, оның негіздері былайша алынады: кейбір бөліктері көпшілік мақұлдаған (табиғи) білімдер болып табылады, кейбір бөліктері басқа өнерлерде дәлелденген ережелерді білдіреді, ал кейбір бөліктері тәжірибе арқасында алынады.

Кез келген өнерде анық болған соң түсінікті келетін көпшілік мақұлдаған білімдер бар, сондықтан оларды ескеріп жатудың немесе олар туралы кітаптар жазудың аса қажеті жоқ. Әрбір жеке көпшілік мақұлдаған білім қандай жағдайда қажет етілсе, сондай жағдайда пайдаланылады. Музыкалық өнердегі көпшілік (144-бет) мақұлдаған білімдермен де біз дәл осылай жасаймыз. Басқа енерлерде дәлелденетін [алғашқы] негіздерге келетін болсақ, біздегі ережелерге сәйкес, олардың қанша екені және оларды қандай өнер түрлерінен алу керек екені анық емес. Сондықтан осы қағида жөнінде сөз қозғауды кейінге ысыра тұрғанымыз жөн. Демек, [алғашқы негіздерді алудың] үшінші түрінен, дәлірек айтсақ, тәжірибенің арқасында алынатын [негіздерден] бастаймыз: егер біз оларды анықтасақ, онда екінші түрге [алғашқы] негіздердің қандай мөлшері енетіні, қандай өнерден алынғаны және оларды қайдан алу керектігі анықталады.

Ең маңызды алғашқы негіздер сезімдер мен тәжірибе арқылы алынады, ал тәжірибені [тек] табиғи түрде кездесетін нәрсені сезіну арқылы алу мүмкін емес, бірақ сол [тек табиғи түрде кездесетін нәрсені] түзей және жетілдіре отырып тәжірибе алуға болады. Бұл тәжірибе бізге эксперименттік негіздердің толық және жетілген [көлемдегі] жиынтығынан келеді, бұған сезіну [қабілеттіліктері] шұғылданған ісінен, яғни музыкалық (немесе басқа) өнер түрлерінен туындайтын адамдардың тәжірибесі де қамтылады. Кәсіптен (өнерден) туындаған сезімдер мен адамдардың бойына табиғатынан дарыған сезімдердің арасында айырмашылық жоқ болатындай кемелдікке тәжірибенің [қолы] жеткенше бұл жалғаса береді.

(145-бет) Сезімдер өз кемелдігіне жеткенде, яғни осы сезімді қайта бере алатындай және жинақтай алатындай күйге енгенде, тәжірибе алуға болады, ал мұнан қажетті түрде шығатыны - практикалық музыкалық өнердің бар болуы, соңғысы уақыт өлшемі бойынша теориялық музыкалық өнердің пайда болуынан анағұрлым бұрын тұрады. Осы өнерге [тікелей] қатынасы бар адамдардың даналығы мен білімдеріне шүбәсіз сенетіндіктен, музыкалық өнер жайындағы білімдерін бір-біріне беруде өмірлік тәжірибелері жоқ адамдар, практикалық өнерлерді алғаш зерттеп және оларды халыққа қандай да бір асыра мақтаусыз және артықшылық таңусыз, осы зерттеудің барлық жағын жеткілікті дәрежеде түсінікпен алғаш сипаттаған - дәл философтың өзі болып табылады деп тұжырымдайды. Бірақ бұл пікір шексіз ақиқат болып табылмайды.

Бұл сұрақтың баяндалуы дәл осы жерде орынды, ол практикалық музыкалық өнердің соңынан уақыты бойынша көбірек кейін келетін теориялық музыкалық өнерге қатысты және ол анағұрлым (146-бет) кейінірек, практикалық өнер кемеліне жеткенде, адамның табиғи сезімдері болып табылатын әуендер түгел босатылып, шығарылған кезде зерттелінеді. Осылайша, осы өнердің ең маңызды негіздеріне апаратын жол айқындалып, осы сұрақты зерттеуді қайдан бастау керек екені анықталады.

ТЕОРИЯЛЫҚ ӨНЕР МАМАНЫНЫҢ СИПАТТАМАСЫ

Не толық көлемінде, не басым бөлігімен, бірнеше мәрте қайталанатын сезімнің арқасында адамның тәжірибеге ие болатыны сияқты, осы өнердегі теоретик те не жүре табылған, не табиғи қабілеттіліктерге ие болуы тиіс және әдетте, адамның қандай қабілеттіліктері табиғи, ал қандайлары ондай емес екенін сезуі тиіс. Ол өзінің ішкі сезімі арқылы олардың қайсысы көбірек табиғи, ал қайсысы азырақ табиғи екенін анықтауы қажет. Теоретик әуендерді бірінен соң бірін зейінмен зерттеп, оларды толық [көлемінде] немесе олардың басым бөлігін тыңдап, оларды ажырата білуі тиіс; практикалық білімнің танымал мамандарынан білім ала отырып, ол әуендерді тыңдап болған соң, олардың қайсысы табиғи, қайсысы [табиғи] емес екенін тануы тиіс. Теоретик әуендердің образды формасын, немесе осы әуендердің орындалу түрін алғанша, өз шеберлігін міндетті түрде жетілдіре беруі тиіс. Бұл оған [әбден] қажет.

Біз музыкалық теорияның негізгі ұстанымдарын алу үшін қандай жолмен жүру керек екенін және оларды іздеуді неден бастау керек екенін көрсеттік. Музыкада барлық үйлесімді мәндерді немесе олардың басым бөлігін сезіну бірнеше рет қайталанғаннан кейін ғана тәжірибе жинақталатынын біле отырып, теоретик не табиғи қабілеті арқасында, не дағдысы арқасында, не сезім мүшелері қабылдауларының көмегімен, қандай үйлесімді мәндер табиғи және қандайлары ондай емес болып табылатыны жөнінде жоруға және табиғилардың арасында қандайлары көбірек табиғи және қандайларының азырақ табиғи болып табылатынын анықтауға қабілетті болады.

Содан кейін ол барлық әуендерді бірінен соң бірін, барлық музыкалық шығармаларды, немесе жоқ дегенде, олардың басым бөлігін сараптайды және табиғи болып табылатындары мен табиғи болып табылмайтындарын немесе азырақ табиғи болып табылатындарын анықтайды. Ол [теоретик] музыканттар немесе музыкалық білімі бар адамдардың табиғи және [табиғи емес] деп санаған нәрсесін білумен қанағаттанады. Енді оған музыкалық практиканы музыканы шығара алатындай немесе (148-бет) орындай алатындай дәрежеде білу міндетті емес. Ол басқа ғылымдардағы теоретик сияқты әрекет етеді, [бұл ғылымдардың] ұстанымдары [көбінесе сезімдік тәжірибеден шығады, мысалы, астрономияда немесе оптикада, немесе (аз дәрежеде) медицинада. Дәрігерлер анатомдау немесе дәрі-дәрмектерді қолданумен тікелей шұғылданатындар білетін нәрсенің бәрін пайдаланады.

Расында, медицина өзінің ұстанымдарының көпшілігін табиғи ғылымнан, физикадан алады; сондай-ақ [оның ұстанымдары] бақылаудан да алынады. Мысалы, хирургия мен терапевтік практикада неғұрлым қарапайым [нәрседен] емдік тәсілдер алу ісінде. Дәл осылайша бақылау астрономиялық ұстанымдардың көпшілігін ұсынды және бұл бақылаулар аспаптардың көмегімен жүргізілді. [Емдеуші] дәрігердің қолдарын хирургияда жаттықтыруының және теоретик астрономның бақылау жүргізуінің еш қажеті жоқ. Біріншісіне операция кезінде хирургқа ассистент болудың өзі жеткілікті болса, екіншісіне өз мақсаттары үшін аспаптарды қолданатын бақылаушыны байқап отырса да жеткілікті.

Дәл осылайша музыка теоретигінің де практикаға берілуі [яғни, ән айтуы, музыкалық аспаптарда ойнауы міндетті емес; әуелі, оған аспапшы ойнап отырып, ол [тек] тыңдау және (149-бет) пайымдаумен қанағаттанса, сол тәуір саналады. Егер [теоретиктің] қарамағында аспапшысы болмаса, немесе оның жақсы есту қабілеті болмаса, оны операция кезінде хирургқа ассистент болуға қолайлы сәті түспеген дәрігермен немесе сезім мүшелерінің [музыкаға] ілесіп, оны түсіне алмаған [адаммен] салыстыруға болады.

Оны [музыка теоретигін], сондай-ақ, экспериментшісі (бақылаушысы) немесе аспаптары жоқ астрономмен немесе қабылдау [сезімдері] өте әлсіз астрономмен салыстыруға болады. Теоретик практиктердің сезімдер көмегімен қалыптастырған жалпы пікірін қабылдауға мәжбүр болды. Аристотель өзінің "Физикасындағы" табиғи ғылым тарихында: жануарлар мен өсімдіктер [әлеміне] қатыстының бәріне осылай жасаған. Дәрігерлер мен астрономдардың көпшілігі осылай істеген; біріншілері Галеннің немесе емдік тәсілдер мен эксперимент жасаған терапевтердің пікіріне жүгінсе, екіншілері өздерінен бұрын өткендердің бақылауларына жүгінген.

Және тағы да [айта кететін нәрсе], егер кейбір үйлесімді мәндер біздің сезім мүшелерімізбен сезілмей қалып отырса, онда негізгі ұстанымдары басқа ғылымдардан алынған ғылымдар жөнінде сөз қозғалған кезде істелінетін әрекет сияқты (150-бет) жасауымыз керек; оларды сонда қалай анықталған болса, солай қабылдайды және олардың сонда бар екені дәлелденіп қойған. Егер бізден оларды түсіндіруді талап етсе, біз сол басқа ғылымдағы мамандарға сүйенеміз. Бұл астрономнан басқалар бақылау жасап жатқан әр түрлі қозғалыстардың себебі туралы сұраған кезде, оның қолданатын тәсілі сияқты. Астроном бізге олардың кейбірін түсіндіре алады, мысалы, кейбір орбиталардың әдетте болмайтын жағдайы немесе сфералардың бар болуы, бірақ планеталардың қозғалыстары өздігінен бірқалыпты болып табылады деген болжам айтылса, ол бізге мұны астрономияда түсіндіре алмайды; себебі бұл ұстаным физиктерден алынған және бұған түсіндірме алу үшін, біз дәл сол физиктерден [көмек] сұрауымыз керек.

Бұл музыкаға да қатысты: практик ненің табиғи болып табылатынын немесе ненің табиғи болып табылмайтынын сезіну үшін зерттейді: теоретик өз бақылауларын ақиқат ретінде қабылдай отырып қолданады және егер біз одан оның ұсынған нәрсесін түсіндіруді сұрасақ, ол бізді музыкантқа бағыттайды. Бұл басқа салалардағы ақыл-парасат, ойлау жақтаушысының үлесін кішірейтпейтіні секілді, оның да еңбегін еш кемітпейді. (151-бет) Антик әлемінің даңқты ғалымдары болған әр түрлі теоретиктердің, тондар мен әуендерді, табиғи музыкалық шығармаларды тануға мүмкіндік беретін нәзік және жаттықтырылған есту қабілеті болмаған.

Математик Птолемей, мысалы, өзінің "Музыка туралы" кітабында әp түрлі үндестіктерді ажырата алмайтынын, яғни музыкалық тондар үйлесімділігінің көбін сезбейтінін мойындаған. Олар туралы мәліметтер алуы үшін, ол тәжірибелі практик [шебер музыкант] пікіріне жүгініп, оның септесуін сұраған.

Аристотель мектебінің танымал философы және оның аса білімді комментаторларының бірі Фемистий болса, былай дейді: "Мен әл-мафруда /12/ деп аталатын әуен әл-уста деп аталатын әуенге сәйкес екені туралы білімді қайдан алғанымды білемін, бірақ бұл істе жеткіліксіз жаттығудың кесірінен олардың сәйкестігін сезбеймін". Басқаша айтқанда, ол өзінің математиканы білуінің нәтижесінде, осы шаманы [әл-мафруда] анықтайтын тон мен әл-уста [медиана] деп аталатын тон бір-бірімен үндестік құрайтынын [білгенмен], мұны сезуге қабілеті жоқ екенін, оның есту қабілеті бұл мақсат үшін дайын емес екенін айтады.

Әл-мафруда - лютнядағы бос әл-бамнан /13/ шығатын музыкалық тон. Әл-уста (152-бет) -сұқ саусақпен екеуден алынатын музыкалық дыбыс, осы екеуінің арасында сәйкестік ең маңызды сәйкестік болып табылады. Адамдардың аз ғана бөлігі бүл сәйкестікті сезе алады. /14/ Әл-мафруда ["берілген шама"] аталған тон - лютняның бірінші ішегін кедергісіз, бос ойнағанда алынатын музыкалық дыбыс; әл-уста [медиана] аталған тон, сұқ саусақпен ["сабаба"] осы аспаптың үшінші ішегінде ойнағанда алынады. Бұл екі тон аса жетілген үндестік [октава үндестігін] тудырады және есту қабілеттіктері мұны сезетін адамдар өте сирек кездеседі. Фемистий бізге бұл сәйкестік туралы теориялық түрде білгенмен, оның есту қабілеті мұны сезбегенін айтады. Бұл осы теоретиктің маңыздылығын еш кемітпейді және сондай-ақ теориялық ғылымның мәнін кішірейтпейді.

Солай бола тұрса да, Аристотель өзінің "Соңғы Аналитика- сында" бұл әмбебаптықтың жан-жақты ғылымдарға елігетін көптеген ғалымдарға берілмейтіндігін айтады. Оларға таным қабілеттілігінен басқа бір нәрсе керек еді. Оның айтуынша, күллияттар (универсалиялар) жөнінде пікірлері барлардың көбі жеке мәндерді сезінбейді, сондықтан олар күллияттарды білу қабілеттігіне ғана емес, (153-бет) басқа да қабілеттіктерге мұқтаж. Бұл музыкадағы ойша ойлаудың жақтаушысына да катысты; ол өз сезім мүшелері арқылы теориядан білетіннің көбін жиі сезіне бермейді. Мысалы, музыкалық теорияны білетін [адамға] сезімдік тәжірибе тұрғысынан алынған зерттеу пәніне қатыстының көбін білудің қажеті де болмауы мүмкін, оған оны теориялық түрде білуі де жеткілікті.

Елестету сезімі жоқ адамдар - бұлар [әдетте] жан, ақыл, бірінші материя - сияқты нәрселерді сезінуге және елестетуге еш қатысы жоқ адамдар, себебі олар үшін бұлар жоқ нәрселер, олар қолдануға келмейді, олар қаншалықты елестетілетін болғанмен, оларды зерттеу мүмкін емес. Дегенмен, оларды сезімдер арқылы елестету мүмкін емес болғандықтан, елестетілетін [образға] алып келетін басқа әдісті іздейді, және бұл әдіс салыстыру және арақатынасын белгілеу әдісі деп аталады.

Сезім мүшелерінің аясына түспей қалатын үйлесімді мәндерді өзіне елестету үшін, теоретик, мәні бойынша елестетуге берілмейтін, яғни жан, ақыл, бірінші материя және жеке мәндердің жиынтығы (таза рух) сияқты нәрселерге қатысты қалай әрекет етсе, (154-бет) солай әрекет етеді; шындығында, қандай да тәсілмен елестетуге болмайтын нәрсені қолдану немесе талқылау мүмкін емес. Бірақ сезім бізге осы мәндерді елестетуге мүмкіндік бермейтіндіктен, біз оларды ұғынудың басқа тәсілін, дәлірек айтқанда, салыстыру (метафора) деп аталынатын тәсілін табуымыз керек.

Музыкалық өнерге кіріспе бөлімнің бірінші тарауы аяқталды.

МУЗЫКАЛЫҚ ӨНЕРГЕ КІРІСПЕ БӨЛІМІ

Екінші тарау

АДАМ ҚАБЫЛДАУЫ ҮШІН ТАБИҒИ ӘУЕНДЕР.

ҮЙЛЕСІМДІЛІК ЖӘНЕ ДЫБЫСТАРДЫҢ ҮНДЕСТІГІ.

ӘУЕНДЕРДЕГІ ТОНДАРДЫҢ ОРНЫ. ӘУЕНДІК ИНТЕРВАЛДАР

Қазір біз тәжірибе негізінде пайда болған музыкалық ұстанымдарды анықтаймыз және бәрінен бұрын, табиғи нәрселер дегеннің жалпы не екенін түсіндіруге тырысамыз. Жалпы, бізді зерттеулерімізде тек табиғи дыбыстық қабылдаулар [сезінулер] қызықтырады.

Қандай да бір нәрсенің бойында бар табиғи құбылыстар барлық нәрселерге әp уақытта тон немесе олардың көбіне көп уақыттың көп бөлігінде тон. Адам құлақпен қабылдау табиғи қабілеттілігіне ие және ол есту мүшесімен қабылданатын оның қажеттіліктерін белгілі бір мөлшерде қанағаттандырады.

Әдетте қандай да бір затқа таңуға болатын табиғи сипаттар дегеніміз барлық ұқсас заттардың бойынан әрқашан табуға болатын сипаттар және ен жоқ дегенде барлығында дерлік және әрқашан дерлік табуға болатын сипаттар.

Дыбыстық қабылдауды (дыбыстық сезінуді) біз табиғи деп атаймыз, егер ол біздің есту арқылы қабылдауымызды әрқашан қанағаттандырса немесе жоқ дегенде адамдардың көп бөлігінің есту сезімін көп жағдайда (әрқашан дерлік) қанағаттандыратын болса.

(156-бет) Біздің қабылдау қабілеттіктеріміздің қайсыбірі (яғни біздің сезімдеріміздің қайсыбірі) толық қанағаттанған сезімге бөленген кезде, біз мұнан ләззат аламыз.

Бұл ләззат сезімдердің кемелдікпен байланысы адам мен оның сезімдерінің [дамуының] табиғи үрдісінен дербес болуы мүмкін, бұл адамдардың сезіну қабілетінің табиғат [әсерінсіз] көрініс табатыны сияқты, [мысалы], олардың тәтті мен ащыны сезетіні тәрізді. Қандай да болсын бір адамның есту қабілеттілігі туралы да осыны айтуға болады, бұл оның ең бірінші туа біткен қасиеті болып табылады.

Бұдан баға берудің басқа өлшемдерінсіз адамның өзінің есту қабілетін өзі тексеруінің жеткіліксіз екені анықталады, сондықтан ол басқа адамдардың арасынан өзіне куәгерлер жетіспейтіндей жағдайға тап болады, біз мұндайды жұлдыздар туралы ғылымда [байқаймыз].

Қабылдап отырған сезім мүшесін қанағаттандырмайтын қалыпсыз сезім, біздің наразылығымызды тудырады. Бізді рақатқа бөлендіретін сезім - сезінудің (157-бет) оны қабылдаған сезімді (сезім мүшесін) қанағаттандырғанының дәлелі болып табылады. Егер сезіну көпшілігіміздің сезімімізді қанағаттандырса, онда біз бұдан сезіну табиғи болды деген қорытынды жасаймыз.

Қалыпты сезімді қанағаттандырмайтын сезіну кейбіреуімізге ғана ләззат беруі мүмкін, сонда біз бұл адамның осы сезінуді қабылдау сезімін қалыпсыз деп атаймыз. Мысалы, ауру адамның дәм білу сезімі қалыпты адамның ащы деп қабылдағанын ол тәтті орнына санайтындай дәрежеде қалыпсыз болуы мүмкін.

Есту қабілеттілігі туралы да осылай айтуға болады: егер қайсыбіреудің есту қабілеттілігі туғаннан қалыпсыз болса, онда мұндай адам үндестік пен үйлесімділікті шындығында олар жоқ орыннан естиді және керісінше. Дегенмен мұндай жағдайлар сирек кездеседі. Сондықтан адамға өз сезімдеріне көзсіз сенуінің қажеті жоқ. Басқа адамдардың заттарды қабылдауын да назарға алу керек. Сол себепті, музыкада, астрономиядағыдай, біздің әрқайсымыз үшін айқын болып табылатынды ғана анық деп есептейміз.

Қандай адамдар табиғиды табиғи еместен ажыратуға қабілетті деп есептей аламыз?

(158-бет) Мұндай деп солтүстік ендіктің он бесінші және қырық бесінші (150 450) градустары арасында орналасқан елдердің мекендеушілерін; соның ішінде - [біздің эрамызға дейінгі] 1200 жылдан бастап, Александр Македонскийдің заманына келіп тірелетін 40-жылға дейінгі Арабия түбегінің тұрғындарын, сондай-ақ осы жерлер мен осы климаттан шығыс және батысқа қарай өмір сүретін халықтар мен Византия империясының да тұрғындарын атаймыз. Шынымен де, бұл халықтардың өмір сүру салты, әдет-ғұрыптары, тағамы қалыпты табиғи даму арнасында болды, ал басқа халықтарда бұл нәрселердің бәрі қалыпсыз еді.

Осы тұста көрсетілген орындардан тыс жерлерде өмір сүретін тайпаларға келетін болсақ, дәлірек айтқанда, оңтүстікке қарай өмір сүретін эфиоп немесе судандық тайпалар, сондай-ақ неғұрлым солтүстік немесе неғұрлым шығыс жерлерін мекендейтін көшпелі түркі халықтары, сонымен бірге батысқа қарай орналасқан жерлерде тұратын славян халықтарынан [осылардың бәрінің], әсіресе, Қиыр Солтүстікті мекендейтін халықтардың өмір сүру жағдайларын көп жағынан қалыпсыз деп санауға болады. Өмір сүру салттары әдеттегі табиғи даму арнасында өтіп жатқан халықтардың көбі музыкалық аспаптарды білген, көрген және халықтан халыққа, бір мемлекетте шоғырланғанға дейін мемлекеттің біреуінен басқасына беріліп отырған (159-бет) әуендерді ажырата алған. Қазіргі уақытта мұндай мемлекет араб мемлекеті болып табылады.

Біздің тұлғалық қасиеттері, тағамы, сондай-ақ әдет-ғұрыптары мен өмір сүру салты толық қалыпты болып табылатын барлық халықтармен дерлік байланыс жасауға мүмкіндігіміз бар, біз олардың музыкалық аспаптарын зерттей аламыз және осы халықтарға тән әр түрлі әуен түрлерін ести аламыз, себебі қазір олар араб халықтарына жатады. Біздің қазіргі осы күндерімізде араб мемлекеті, таза грек немесе римдік деп санауға болатын, сондай-ақ осы соңғыларымен көршілес жатқан елдерді санамағанда, барлық өркениетті елдерді қамтиды. Солай бола тұрса да, бүл халықтар да - біздің көршілеріміз және біз олардың әдет-ғұрыптары мен дағдыларын зерттей аламыз. Көптеген гректер мен румдықтар [византиялықтар] елдерінен қоныс аударып, араб мемлекетіне көшіп келіп, біздерге өз елдері туралы көп айтады. Бұған қоса, бізде музыка теориясына арналған гректердің антикалық еңбектері бар.

* * *

Осы халықтар шығарған әуендерден бастаймыз және олардың әрқайсысын жеке-жеке қарастырамыз. (160-бет) Және осы тұста біз әр әуеннің екі текті [үндерден] тұратынын байқаймыз, үндердің бір түрінің жайы матаның негізінің жайы, оның жібі немесе құрылыстағы кірпіш және ағаштың жайы [сияқты]. Үндердің екінші тегінің жайы құрылыстағы безендіру және [сыртқы] көрініс немесе матаға түрлі түсті реңк, жалтырақ, безендіру мен жиегін өрнектеу дегенді білдіреді. Әуендерді бұлай түсіндіру [сол әуендерді] тыңдап, [олар туралы] ойланған соң пайда болатын әрбір адамға тон [белгі], және бұл әсіресе, музыкалық практикамен айналысатын адамдарда ерекше көрініс береді.

Жай-күйі матаның негізі және жібі [сияқты] болып табылатын тондардың тегін "әуендердің негізі және олардың бастамалары" деп атаймыз. Тондардың екінші тегін "әуендердің қосымшасы" деп атаймыз. Содан кейін біз қосымшалары таңдаулы болып табылатын әуендер әуенді аса керемет ететінін байқаймыз. Бірақ кері тәртіптегі қосымшалар да кездеседі, олар әуенге зиян келтіріп, тыңдаған кезде әуенді құртады. Осылайша, қосымшалар табиғи және сезіну үшін жетілген, сондай-ақ кері әсерлі де болып табылады.

Осылайша, жоғарыда айтылып кеткен халықтардың музыкалық шығармаларын зейінмен зерттей отырып, (161-бет) олардың ішінен тондардың екі түрін ажыратуға болады: олардың бірін матаның негізі және жібі немесе құрылыстың кірпіштері және бөренелерімен салыстыруға болады. Басқа үндер, керісінше, безендіру, ою және жалпы қандай да болсын бір құрылыстың барлық қосымша элементтерінің рөлін атқарады немесе тондардың бірінші категориясын білдіретін негіз бен жіптен тұратын [матаны] бояудың, аппретураның, кестенің және матадан киім тігудің рөлін атқарады.

Зейінді оқырман біздің мұнда не айтқымыз келіп отырғанын лезде-ақ түсінеді, әсіресе, егер ол өзі де музыкамен айналысатын болса. Демек, тондардың бірінші категориясын "ұстанымдар" немесе негіздер, немесе музыканың басты, негізгі элементтері деп атаймыз. Екінші категориялы тондарды "қосымша тондар" деп белгілейміз. Олардың көбі әуеннің әсемдігін және сиқырлығын асырады, басқалары болса, артық немесе құлаққа жағымсыз болуы мүмкін. Сондықтан қосымша тондар да сондай-ақ екі түрге бөлінеді: олардың, біреулері табиғи [болып табылады] және әуеннің дыбысталуына жоғары жетілгендіктің жаңа белгілерін үстемелейді, басқалары болса, мұндай рөл атқармайды.

Егер біз ары қарай әуендерді қарастырсақ, онда [әуендердің ішінен] тондардың [белгілі бір] тәртіптегі қосылуларын табамыз.

(162-бет) Мен екі немесе екіден көп тондардан тұратын қосылулар мен тыңдаған кезде қайсы тонның алдыңғы, ал қайсы тонный келесі болып табылатынын [анықтауға болатын] тондардың тәртібі туралы айтып тұрмын. Қосылуларда тондардың жетілгендігін және олардың табиғилылығын немесе керісінше жағдайды байқауға болады. Тондар өзара "үйлесе", қосыла және белгілі бір түрде қиыса алады. "Үйлестіру" сөзін айтқанда, біз [бір уақытта үндестікте ойналған] екі немесе бірнеше тондардың қосылуын жобалап түсінеміз, ал "қиысу" сөзін айтқанда, біздің құлағымызға қандай тәртіпте жетсе, сондай тәртіпте қарастырылатын тондардың қосылуын жобалап түсінеміз.





Музыкалық дыбыстар [тондар] арасындағы кейбір үйлесулер, қосылулар жетілген, табиғи, құлағымыздың қабылдауы үшін қалыпты болса, басқалары ондай емес. Олардың арасында қосылулар жөнінде де осыны айтуға болады. Тондардың үйлесуі мен қиысуының жетілгендігі тондардың өзара қатынасына байланысты. Бұл қатынасты шараптың түсі мен [шарап құйылған] әйнек кубоктың немесе алмастың түсі мен оның жиегін көмкерген алтынның түсінің арасында үйлесімді байланыспен, сондай-ақ көкшіл түстің лағылдың қоңыр қызылымен үйлесімділігін салыстыруға болады.

(163-бет) Белгілі бір жоғарылықтағы музыкалық дыбыстар [тондар] жетілген қосылуға енгенде, олардың мұндай бірігуін аккорд, тектестік, үйлесімділік деп атаймыз. Ал егер керісінше мұндай бірігу жетілмеген болып шықса, бұл дыбыстарды біз бөгде, үндеспеген, келіспеген деп атаймыз. Тондардың қосылуының жетілгендігі немесе жетілмегендігіне келетін болсақ, оны өрнектегі түстердің үйлесімді немесе ала-құла шаңқиған біріккендігімен немесе талғамдық сезімдердің жүйелі қабылдауымен не бір мезгілдес емес қабылдауымен салыстыруға болады. Сондықтан тондардың қосылуын біз не үндес, не диссонансты, үндес емес деп атаймыз.

Музыкалық дыбыстар енген сол топтарды ары қарай зерттеу барысында біз кейде тондар бір-бірін сүйемелдеп, бір-біріне көмектесетінін көреміз, сол себептен олардан құлаққа жағымды жетілген әуен құралады және оны қабылдау табиғи болмақ. Кейде біз дыбыстардың топтары табиғи екенін сеземіз. Әуеннің басты, негізгі элементтері деп біз атайтын кейбір тондар осы әуенге қалыпсыз [табиғи емес] дыбысталу берсе, онда бұл тондарды бөгде немесе (164-бет) гетерогенді деп атаймыз. Ал егер керісінше, әуен бізге табиғи болып көрінсе, оның құрамында негізгі элементтер ретіндегі тондары бір текті [гомогенді] болып табылады.

Ал егер біз бұл тондарды тереңірек қарастырсақ, олардың бойынан әуенді бірінен соң бірін жетілдіретін өзара қосылуларын табамыз. Сондай-ақ осы қосылу бойынан табиғи жетілгендік пен мұндай болып табылмайтынды да табамыз. Мүмкін біз әуендердегі музыкалық дыбыстар қосылған кезде әрбір жеке әуеннің негізінде табиғи әуен жататындай болып қосылған музыкалық дыбыстарды табармыз. Мұндай қосылудың жетілгендігін біз "тондар үндестігі", ал оған қарама-қарсыны - диссонанс ("тондардың үндеспеушілігі") деп атаймыз.

Жоғары тондар жоғары үндестік дәрежесімен ажыратылады, ал төменгі тондар төмендігінің дәрежесімен ажыратылады. [Дыбысталу] төмендігінің үлкейту дәрежесі және кішірейту дәрежесі бар. Бұл [дыбысталудың] жоғарылығына да қатысты жайт. Жоғарылық дәрежесі мен төмендік дәрежесін "регистр" деп атаймыз.

Жоғарылық регистрінде біз құлақпен қабылдауға жат деңгейді табамыз, дәл осындай жағдай регистрдағы [дыбысталудың] төмендігіне де тән. [Бірақ біз бұған қоса] регистрда құлақпен қабылдауға жарамды деңгейді де табамыз. (165-бет) Жоғарылық және төмендік деңгейінде орналасқан үндер адам үшін табиғи болып табылады.

Жоғарылықтың бірінші регистрінде сондай-ақ төмендіктің бірінші регистрінде орналасқан тондар табиғи емес болып табылады. Ал егер бұл осылай болса, онда тондардың дыбыстық қатарлар бойынша ажыратылатыны айқындалады. Олардың жеке өзінің мәніне келетін болсақ, онда олар шексіз үлкейе береді, ал адамның қабылдауы үшін өлшемдеріне келсек, олар шектеулі болып табылады.

Сараптамамызды жалғастырып, ары қарай тереңдетейік. Осылайша, тондар аса жоғары немесе аздау жоғары (қатты) немесе аса төмен немесе аздау төмен (салтанатты) болуы мүмкін. Олардың ноталық [баспалдақта], яғни дыбыстар қатарында алатын орнын дәреже немесе саты (интонация, музыкалық биіктік) деп атаймыз. Кейбір жоғары дәрежелер, сондай-ақ кейбір төмен дәрежелер бізге қалыпсыз болып көрінеді. Басқалары болса, керісінше, біздің құлағымызға табиғи, [жарамды] болып көрінеді. Қалыпты дәрежелер биіктігі қалыпсыз болып табылатын бірінші дәреже мен қалыпсыз ретінде қабылданатын бірінші төменгі дәреже арасында орналасады. Тондардың өз-өздерінше [екі бағытта да] шексіз "созыла беретіні" анық, бірақ есту сезімі және құлақпен қабылдау тұрғысынан алғанда, музыкалық шкала шектеулі болып табылады.

* * *

(166-бет) Бұл жерде табиғи тондар саны туралы сөз қозғалады, тондарды қосылудың жетілгендік [дәрежесі] бойынша анықтауға болады, біз оларды ең маңызды және ең толық [қосылу] деп атаймыз және толықтығы мен жетілгендігі бойынша бұлардан артық қосылу болмайды. Егер біз дыбыстардың әр түрлі қосылуларын [бір мезгілдес бірігулерді] назарға алатын болсақ, онда олардың мұнда, қосылуын жиі кездестіреміз және бұлардан жақсы табылмайтындай болып көрінеді. Үшіншісі жетілгендік туралы біздің түсінігімізді бұдан да аздау қанағаттандырады, бірақ дегенмен оның үндестігі әлі де болса жақсы болып қала береді. Келесісінде бұл үндестік түгелімен жоғалады. Қосылудың бірінші үш түрі анық берілетін және қабылданатын үндестігін сақтайды.

Дыбысталудың бірдей дәрежесінің екі тоны жалғыз бір тон ретінде қарастырылады. Ал егер, керісінше, екі тонның дәрежесі бірдей емес [бірдей емес интонация] болса, онда олардың біреуі жоғары, екіншісі төмен болады және олардың жоғарылығы мен төмен төмендігінде біреуін басқасынан белгілі аралық бөліп тұрады. (167-бет) Бұл аралық бірінші тонның екінші тонға қарағанда аса биіктігінің немесе екінші тонның бірінші тонмен салыстырғанда аса төмендігін көрсететін өлшем қызметін атқарады. Бұл аралық музыкалық интервал немесе дыбыстық интервал деп аталады.

Демек, әрбір интервал әр түрлі, бірдей емес жоғарылықтағы екі дыбыспен шектелген. Егер осы екі тонның әрқайсысының интонациясы осы тондардың қосылуы ең үлкен жетілгендік беретіндей дәрежеде болса..., осы екі дыбыс бір ғана тон болып есептеледі. Музыкалық композицияда олар бір-бірін өзара алмастырады; және біз осы тондардың бірін дыбыстардың күші [реплика], екіншісінің қуаты [яғни оның октавасы] деп айтамыз. Әрбір тон екіншісі үшін күштің [қайнар көзі] болып табылады.

Бір ғана дәрежесі бар әуен, потенциалды біреу [ғана] болып табылады, ал әуенде барлығы екі дәреже болса, онда ол шын мәнінде бір тонның қайталанғаны сияқты қабылданады. Сондықтан музыкалық қатардың екі шетінің арасында орналасқан және табиғи болып табылатын дәрежелер, шындығында бір тон болып саналады. Егер әуендерді сараптасақ, онда біз олардың белгілі бір тондардан тұратынын көреміз. Егер біз осы тондардың дыбыстарын [репликаларын] төмен не жоғары октавада алсақ, әуеннің формасы біздің елесіміздің қабылдауында (168-бет) және өзінің мәнінде өзгермейді. Шындығында, октавада тондар мен олардың дыбыстарының [репликаларының] арасында осы екі әуеннің толық ұқсастық иллюзиясын жасай алатын өзара қасиеті бар. Егер қандай да болсын бір музыкалық фразаның тондары октавада басқа музыкалық фразаның тондары үшін дыбыстар [репликалар] болып табылса, [сөзбе-сөз айтқанда: олар бірдей дыбысталу мүмкіндігіне ие болса], онда белгілі бір шамада жай ғана бірдей әуен жайында сөз қозғалып отыр.

Егер біз бір уақытта бір фразаны екі әp түрлі октавада орындасақ, онда біз дыбыстары қайталанған жалғыз бір фразаны естігендей боламыз. Табиғи дыбыстар шкаласының төменгі және жоғарғы шектерінің арасында орналасқан октавалар [потенциялар, октавадағы дыбыстар (репликалар)] бір музыкалық тонның шығарылуының жалғыз бір күші ретінде қарастырылатыны, міне, осыдан.

Ал қазір аса төмен табиғи тонды аса жоғары табиғи тоннан бөліп тұратын әдетте қолданыстағы аспаптар көмегімен алуға болатын интервалды табуға тырысып көреміз. Себебі, біздің есту сезіміміз арқылы қабылданғанмен, бірде-бір дыбыстық аспаппен (169-бет), не адам даусымен, не [аспап] ішегімен не ешбір басқа дыбыстық тәсілмен шығарылмайтын табиғи тондар да болады. Сондықтан бұл интервалдардың ішектерін біз адам даусымен шыққан табиғи дыбыстарға еліктеп, оларды сүйемелдеуге арналған тондар ойналатын аспаптардың мүмкіндіктерін ескере отырып қарастыруымыз қажет, себебі дәл осы дыбыстар құлақпен қабылдау үшін ең табиғи [жарамды] болып табылады.

ТАБИҒИ ҮНДЕРДІ ШЫҒАРУҒА АРНАЛҒАН АСПАПТАР –

ШАХРУД ЖӘНЕ ЛЮТНЯ

Бәрінен бұрын біз үшін ең ұнамды саналатын аспаптардың ішінен ең көп тондар шығара алатын және шығаратын дыбысы адам даусының табиғи тонына ұқсайтын аспапты алайық. Араб мемлекетінде құрметтелетін барлық аспаптардың ішінен бұл деңгейге аса сәйкес келетіні - шахруд /15/ музыкалық аспабы. Оны салыстырмалы түрде жақында ойлап тапты. Ертеде ол беймәлім болған.

Оны бірінші ойлап табушы Хулайс бен-Ахус есімді Самарқандтан шыққан соғдылық болды. Ол [осы аспапты] басында Мог немесе басқаша айтқанда Джебел қаласында (170-бет) Ескендір (Александр Македонский - М.Б.) күнтізбесі бойынша 1228 жылы немесе араб күнтізбесі бойынша 306 жылы ойлап тапты, содан кейін солтүстікке қарай орналасқан және алтыншы белдеуге жататын әлгі сол қиыр елдерге таяу орналасқан Согдианаға алып келді. Бұл ел солтүстік ендіктің қырық бесінші градусынан аса шығысқа созылады. Самарқандтық музыкант жасаған аспапты осы елдің тұрғындары және онымен солтүстігі мен шығысында шекаралас жатқан елдер де тыңдады және барлық жерде оны жоғары бағалады және оның бойында ойналған ноталар бұл жерлердің халықтарының есту арқылы қабылдауларын көңілдеріндегідей етті.

Содан кейін Хулайс бен-Ахус оны өзімен бірге сол заманда ең мықты деген араб билеушілері өмір сүрген Бабальге (Вавилонға) алып барады, содан онымен Бағдадқа барып, ол жақтан оны Египетке және ары қарай Месопотамия мен Сирияға апарады. Бұл аспапта (шахрудта) осы елдердің халықтарының барлық көне және жаңа әуендері ойналады және барлығы аспаптың ойналғанымен қанағаттанған және ешкім бұл аспаптың құндылығын жоққа шығармаған.

Егер біз шахрудтағы ең төмен тонды алсақ және оны ең жоғарғы тонмен салыстырсақ, онда ең жоғарғы тон төменгі тонның төрт рет дыбысталуынан тұратынын байқаймыз (171-бет). Төменгі тонның күші [бүл жағдайда] төртке тең. Демек, осы екі тондардың арасында үш күш бар. Мұндай музыкалық интервалдарды бізге шахруд аспабы береді. Дәл осындай үш күшті және одан да көпті флейтаның сан алуан [түрлерінен] де табуға болады.

Бірінші интервалда орналасқан күштер - бұлардың бәрі адам үшін табиғи тондар. Табиғи тондарға жататындары - табиғи әуендер құрайтын тондар. Табиғи тондар деп біз осы халыққа тон әуендерді және осы әуендерді құрайтын, бізге мәлім аспаптарға ойналатын тондарды [атаймыз]. Және шығарылып қойған және шығарылып жатқан ең жетілген табиғи әуендер - бұлар лютнядан, содан кейін найдан, содан соң рабабтан алынатын тондардан тұратындары. Қалған аспаптарға келетін болсақ, онда олардың көп бөлігі лютнядан соң келеді, мысалы, флейта, хорасандық танбур секілді.

Әуендерді құрайтын тондардың сөздік оралымдарды жасайтын әріптерге ұқсас екенін білген жөн. Сөзді ырғақпен айту әріптердің анық бір санмен шектелетіні сияқты. Дәл осылай тондар да анық бір санмен шектеледі. (172-бет) Әр тілдің иеленушілеріне әріптердің жиынтығының тұрған орны және тәртібі тән, осының арқасында белгілі бір тәртіпте қосылған әріптерді адам өзі қарауы бойынша қолданып, оларды кез келген қалаған сөзді құрастыра алады. Тондармен де [жағдай] дәл осылай, олар санмен шектелген, олардың жиынтығына белгілі бір шектелген тәртіп тән және адам оларды өз қарауы бойынша қолданып, олардан кез келген өзі қалаған әуенді құрастыра алады.

Дегенмен әріптердің сан жағынан шектелуі және олардың сөйлемде белгілі бір тәртіппен жинақталуы шартты түрде алынған, ал тондардың сан жағынан шектелуі және белгілі бір тәртіппен жинақталуы адам үшін табиғи болып табылады, басқа шектелу мүмкін емес. Белгілі бір тәртіпте біріккен тондар адамның әуен шығаруы үшін олардың арасынан қалағанын алуға жағдай жасай алады, егер "күшпен қоршалған жиынтық" деп атасақ, онда үндерден басқа күйді байқауға болады: олар не табиғи, не табиғи емес болады. Бұл тондардың жиынтық күйі болмақ және ол тондар адамның олардың арасынан қалағанын ала алатындай болып бейімделген. Ал егер оларды "күйдің жетілгендігі" немесе "жетілгендік" деп атасақ, онда ең жетілген жиынтық (173-бет) болып барлық табиғи күштермен қоршалатын жиынтық болып табылады.

Осылайша, осы аспап бере алатын ең төмен тонды оның ең жоғары тонымен салыстырсақ, онда соңғысы ең төмен үнге сәйкес жоғары тонға қатысты биіктікпен [биіктің қасында] салыстырғанда аса жоғары болып көрінеді, яғни соңғының төртінші октавадағы репликасы болады. Осы екі шеткі тондардың арасында біз үш потенциясы [бірінші нотаның октавасындағы үш репликаны] кездестіреміз. Және бұл біз сипаттап кеткен аспапқа тән ең үлкен аралықты [ең үлкен интервалды] құрайды. Үрлеп ойнау аспаптары шахруд [шахрудж] аспабына қарағанда аса жоғары және аса төмен үндерді бере алады.

Егер біз осы аспаптың ең төмен тонымен оның октавадағы бірінші репликасының арасындағы тондарды алсақ, және егер олардың репликаларын (ең төмен тонның) екінші репликасы мен үшіншісінің, үшіншісі мен төртіншісінің арасында анықтасақ, онда біз осылайша барлық музыкалық тондарды аламыз. Сонда да, барлық бұл тондар ең төменгі дыбыс пен оның жоғары октавадағы бірінші репликасының арасында орналасқан тондардың, тек репликалары (әрине, бұлай айтуға мүмкін болса) болып табылады. (174-бет) Адамның қабылдауы үшін табиғи болып табылатын музыкалық дыбыстар, демек, түгелімен осы соңғы екі тондардың арасында орналасады.

Адамның қабылдауы үшін табиғи тондар деп, табиғи әуендерді құрастыру үшін қызмет ететін тондарды атаймыз. Ал бұл әуендердің өздері болса - бұлар біз жоғарыда тізіп кеткеніміздей немесе айтып кеткеніміздей қалыптылық өлшемі ретінде санауға болатын халықтарда аса құрметтелетін әуендердің дәл өзі. Осы тәріздес әуендерді құрайтын тондар [Таяу және Орта Шығыс] елдерінде таралған аспаптарда түгелімен ойналады.

Осы уақытқа дейін құрастырылған табиғи әуендердің ішінен ең жетілгендері - бұлар бәрінен бұрын лютняда, содан соң танбур мен рабабта ойнауға болатындары. Басқа аспаптар шығара алатын тондардың көмегімен орындалатын барлық әуендер қандай аспаптар туралы сөз болмасын, мейлі үрлеп орындалатын аспаптар, бос шекті аспаптар немесе Хорасаннан шыққан танбур аспабы болсын, лютня үшін [шығарылған] әуендерден неғұрлым төмен тұрады [және олармен салыстырғанда тек болмашы орын алады].

Әуендерді [мелос] құрайтын үндер логостағы және соның ішінде ырғақты логостағы фонемалардың рөлін ойнайды.

(175-бет) Фонемалардың саны белгілі дәл логостағы сияқты әуендегі [мелостағы] тондардың да саны қатаң сақталады. Бұған қоса, барлық тілдерде фонемалар белгілі тәртіппен жүйеленген. Егер бізге сөйлем құрастыру керек болса, онда бұл үшін осы фонемалардың арасынан ең қолайлысын таңдап, оларды аса жүйелі тәсілмен қиыстырсақ жеткілікті. Музыкалық тондармен де дәл осылай болады. Олардың да саны белгілі. Олар топтарды құрайды және бұл топтардың әрқайсысының орны өз алдына белгілі. Музыкалық композицияны құрастыру үшін, осы топтардың бірінен өзімізге қажетті тондарды алсақ жеткілікті. Сонда да, егер фонемалардың саны мен олардың тәртібі қатаң сақталғанмен мұнда қандай да бір шарттылық бар.

Музыкалық тондармен барлығы кішкене басқаша болады. Олардың саны мен тәртібі табиғаттың өзінің бұйрығымен қамтамасыз етілген және ешқандай өзгеріске түспейді. Композицияны, қандай да бір әуенді құрастыру үшін ұйғарылып, белгілі бір тәртіпке қойылған тондар динамилер тобы деп аталады. Демек, тондардың әрекеті біраз басқаша болмақ, ол барлық қалған заттар сияқты табиғи немесе табиғи емес (176-бет) болуы мүмкін. Бұл музыкалық тондардың біраз ерекше әрекеті және ол [тондардың] ансамбльдегі [топтағы] позициясын [орналасқан жері, тондардың орналасқан орнын] құрастырады және бұл топтардан композитор өзінің әуені үшін элементтерді алып отырады. Қандай да болсын бір топтың үндерінің "позициясы" [олардың динамилері] табиғи болса, онда біз мұндай позицияның жетілген екенін айтамыз, ал ондай болмаса - ол жетілген емес. Толық топ деп біздің құлағымызбен қабылданатын барлық динамилерді, яғни біздің сезімімізге табиғи болып табылатын динамилерді қамтитын топ аталады.

* * *

[Ал енді] табиғи үндер шығаратын аспаптарды қарастырамыз, олардың қайсысы көбірек, қайсысы азырақ дәрежеде шығарады. Бұл аспаптардың бірі - музыкалық дыбыстардың [тондардың] аса көп мөлшерін шығару мүмкіндігі бар лютня.

Егер біз араларында белгілі бір интервалдар бар күштерді алсақ, ойда біз сондай-ақ интервалдардың арасында орналасқанда да, яғни басқа күштерді де алуға мүмкіндігіміз бар екені мәлім. Дегенмен, егер біздің ойымыз, тек қана табиғи әуендерді құрайтын біртекті күштерді (177-бет) алу болса, онда біз сол интервалдардың арасында орналасқаннан шығаруға болатын күштерді алуға мәжбүр болмас едік, себебі бұл бірінші интервалдардың өзі табиғи интервалдар болып табылады. Ал олардың арасында шығатын интервалдар - бұлар жақындатылған, табиғи емес интервалдар.

Тондар жиынтығының арасында орналасқан интервалдардың табиғи және табиғи емес болып табылатыны айқындала түседі. Көп жағдайда бұл аспаптардағы белгілі интервалдар - бұлар көбінесе табиғи интервалдар деп саналуға тиісті интервалдар. Ал анда-санда немесе аз мөлшерде белгілі [интервалдарға] келсек, қандай болмасын әдіспен болса да оларды табиғи деп санаған жөн, себебі табиғи емес болып келетін интервалдың көбісі, олардың бірін екіншісімен араластырып жіберсе, табиғи болып шыға келеді.

Біз қолданылатын нәрсенің бәрін қабылдаймыз, ал егер най және рабаб сияқты аспаптарда шығарылатын әуендердегі қолдану аз ғана болса, онда олардың бойында күштердің толық мөлшеріне жету мүмкін емес.

Аспаптардың ішінде үндердің ең көп мөлшерін беруге қабілетті аса жетілген аспап лютня болып табылады. (178-бет) Араларында белгілі интервалдары бар үндерді [яғни қандай да бір берілген динамидің тондары] анықтап болған соң, бұл интервалдардың аралығына басқа да тондарды [басқа динамилерімен бірге] кіргізуге болатыны анық. Сонда да біздің мақсатымыз бір-бірімен өзара аса анық байланыста немесе туыстықта тұратын, есту сезімімізге жарамды табиғи әуендерді қарастыру үшін қызмет ететін тек бір түрдегі тондарды зерттеу болып табылатындықтан, біз көрсетілген интервалдардың аралығына сол аралықтарға орналастыруға әбден болатын аралық тондарды енгізбейміз. Бұл интервалдар, айтып кеткеніміздей, толығымен табиғи болып табылады және олардың аралығыма бекітіліп қойған тондардан басқа тағы да тондар енгізсек, біз аралығы тарырақ басқа интервалдарды жасар едік және сәйкесінше, бұл жаңа интервалдар есту сезіміміз үшін табиғи емес болып шығар еді.

Сонда да, қандай да бір топтың тондарының көмегі арқылы құруға болатын интервалдар әрқашан және бәрі табиғи бола бермейді. Осы аспап үшін, яғни лютня үшін әдеттегі қолданылатын интервалдар - бұлар табиғи деп саналатын интервалдар. Бірақ табиғи деп сондай-ақ осы аспапта ойнағанда алынатын, ал басқа аспаптарда тек анда-санда және тек белгілі жағдайларда табиғи деп саналатын интервалдарды есептеген жөн. (179-бет) Себебі өздігінен, басқа заттардан тыс қарастырылмайтын зат, табиғи емес болып көрінуі мүмкін және мұндайға айналуы басқа заттармен өзара байланысқанда болуы мүмкін.

Демек, біз осы аспапта, яғни лютняда ойнауға арналған музыкалық композицияларда, мейлі, олардың кейбіреулері анда-санда және ерекше жағдайларда қолданылса да, кездестіруге болатын барлық интервалдарды анықтауымыз керек. Алайда, танбур шкаласындағы және рабаб шкаласындағы динамилер саны лютня шкаласындағы динамилер санынан жоғары емес.

Сонымен, лютняны әдеттегідей күйіне келтірейік. Бірінші бос ішегі бізге ең төмен сатыны береді. Бұл тонның октавасы үшінші ішектегі сұқ саусақтың клавишінде орналасады. Бұл жерден біз лютняның тек бір топтың сатысын [октаваның тек бір шкаласын] ғана емес, сондай-ақ жоғары октавадағы олардың репликасын беретінін көреміз. Солай болса да, егер біз үшінші ішекте сұқ саусақ тонының жоғары октавасы дыбысталғанын қаласақ, біз оның орнын лютня клавиатурасында таппаймыз.

Бірінші топ тондарының октавасының репликасын қамтитын динамидің екінші циклы [екінші октава], яғни топ, сәйкесінше, толық емес болады. (180-бет) Оны толықтыру үшін, аспапқа тағы бесінші ішекті қосуымыз керек еді, сонда біз осы екінші октаваның соңғы тонын соңғы ішекте атсыз саусақ клавишінде табар едік. Бұл жағдайда бізде екі толық цикл алынады. Екінші цикл тондарының бірінші цикл тондары үшін жоғары октавадағы репликалар болу керектігі әбден анық.

Демек, егер қандай да болсын бір аспап бізге циклдың бірінде басқа циклдың октавасында өзіне реплика таба алмайтын тонды беретін болса, онда соңғы цикл толық емес болып шығады, оған бір динами жетпейді. Бұл бос қалған орынды толтыру үшін, біз екі циклдың құрамында ұқсас, сонымен қатар сан жағынан тең динамиді қамтитындай етіп бір тон толықтыруымыз керек. Сонда әр циклдың сатылары басқа циклдың тондары үшін октавадағы үнбе-үн репликалары болып шығады. Бір циклдың әрбір тоны мен оның басқа цикл октавасындағы репликасының арасында сатылардың тең санын санауға болады және бұл сан екі циклдың әрқайсысындағы тондардың санына тең болады. Циклдың бір сатысы мен оның басқа цикл октавасындағы репликасының арасында орналасқан шкаланы біз топ түрі [гамма тегі] деп атаймыз. Топтардың бұл түрінің саны, осылайша, бірінші цикл сатыларының санына тең. Сондай-ақ сатылардың саны немесе динами топтардың барлық түрлерінде де тең екені анық.

Егер біз лютня үшін бекітілген [октаваның] екі циклындағы тондарды санай бастасақ, онда екіншісіне қарағанда біріншісінде бір тон кем. Ал бізге екінші циклдың қосымша тоны өзінің октавадағы репликасын бірінші цикл сатыларының арасынан тапқаны керек. Бірінші цикл сатыларын екінші цикл сатыларымен салыстырайық: үшінші ішекте сұқ саусақ клавиші беретін тон бірінші клавишті дыбыссыз басқанда алынатын тонның жоғары октавадағы репликасы болып табылады.

Бірінші ішекте сұқ саусақ клавишінің көмегімен берілетін тонның жоғары октавадағы репликасы үшінші ішектегі атсыз саусақ клавишінен табылады.

Демек, бірінші ішекте дыбыссыз ойнау арқылы және сол шекте сұқ саусақ клавиші көмегімен алынатын тондар бір-бірінен үшінші ішектегі сұқ саусақ пен атсыз саусақ тондарының интервалы сияқты интервалмен бөлінген.

Біз анықтап кеткен екі циклдың әрқайсысы жиырма екі сатыдан тұрады. Мұнда (182-бет) лютняда ойнаған кезде қолданылатын барлық тондар қамтылады, дегенмен олардың кейбіреулері жиірек, ал кейбіреулері анда-санда дыбысталады. Біз болсақ тек әдетте қолданылатын және сол себептен де аса табиғи деп атауға болатын тондармен айналысамыз.

ГОМОГЕНДІ ТОНДАР ТОБЫ

Октава, квинта және кварта

Жиі қолданылатын тондардың арасында бір ішектегі аты жоқ қол мен ортан қол тондары бір уақытта, бір әуенде, негізгі тондар сипатында дыбыстала алмайды. Олардың жоғары және төмен октаваларындағы репликалары жөнінде де осыны айтуға болады. Керісінше, әрбір ішектегі шынашақ клавиші беретін тондар мен осы ішектерге дыбыссыз қол тигізгенде алынатын тондар, сондай-ақ бұл тондардың октавалары композициядағы барлық тондармен қиысады. Бір ішектегі сұқ саусақ тоны ортан қол немесе аты жоқ қол тонымен кездеседі. Бұл үшін октавадағы репликалар да дәл осылай. Демек, бір ішектегі аты жоқ қол мен ортан қол тондары гомогенді емес.

Бір циклдегі [гаммадағы] дыбыссыз қол тигізілетін ішектердегі (183-бет) үндер, шынашақ пен сұқ саусақ тондары не ортан қол тондарымен, не аты жоқ қол тондарымен кездеседі. Олар осы екі клавиштің бірінің не екіншісінің тондарымен бір тектес [гомогенді]. Гамма аты жоқ қол тондары мен сонымен бірге бір түрге жататын сатыларды қамтитын кезде, осы гаммаға қосымша музыкалық дыбыстарды қоса отырып, біз оның жетілуіне әруақыт себепкер бола бермейміз. [Тондардың] сабы ортан қол тондары мен сонымен бірге бір түрге жататын сатылардан тұрған кезде де дәл осылай айтуға болады.

Егер тек аты жоқ қол клавиштерінде және оның гомогендерінде алынған дыбыстарды немесе тек ортан қол тондары және оның гомогендерін ескерсе, онда екі циклдың ансамблінің [октаваның екі шкаласының] саны он төрт үнге жетеді, яғни «әp цикл үшін жеті сатыдан [...].

Біз жоғарыда айтып кеткен халықтарда кездесетін гомогенді музыкалық дыбыстардың әр түрлі формалары осындай. Осы жердей шкаланың екі циклының [қос октаваның] әрқайсысында біз ұйымдастыра алатын гомогенді тондардың үш категориясы бар екені шығады.

Бір түрдегі тондардың бірінші категориясы (184-бет) келесі тондарды қамтиды: лютняның бірінші бос ішегінде алынатын тон, сол ішектегі сұқ саусақ тоны, осы ішектің аты жоқ қол тоны мен шынашақ тоны - бұлар лютняның екінші бос ішегіндегі тондармен бірдей, содан кейін сондай-ақ екінші ішектің сұқ саусақ тоны және оның аты жоқ қол мен шынашақ тондары.

Тондардың екінші категориясы келесі сатыларды қамтиды: бірінші бос ішек тоны, осы ішектің сұқ саусақ тоны, оның ортан қол тоны - Зюльзюль және оның шынашақ тоны.

Ең ақырында, гомогенді тондардың үшінші категориясына енетіндері: лютняның дыбыссыз ойналған бірінші ішегінің тоны, сол ішектің сұқ саусақ тоны, сол ішектің көне парсы саусағының тоны және оның шынашақ тоны. Содан кейін сұқ саусақ тондары, екінші ішектің көне парсы ортан қол мен шынашақ тондары.

Әуен композициясына енетін табиғи және гомогенді тондардың үш категориясы міне, осы. Әуендерге басқа да тондарды енгізуге болар еді, бірақ олар бізді үндестігі аз және үйлесімділігі аз музыкаға алып келер еді.

Демек, біз әр циклға әрқашан бір түрге жататын жеті саты енетінін айттық. (185-бет) Бұл музыканы қабылдауда құлақтары ысылмағандықтан, өз кітаптарында жазғандарына айтарлықтай дәлелдер келтіруге қабілетсіз кейбір даналардың үйреткендеріне қарамастан өз өнерінде көп жылдар бойы жаттыққан және табиғи музыкалық дыбыстар іздеген шебер музыканттардың айтқандарынан шығады.

Дегенмен, олардың айтқандары бір жағынан шындыққа ұқсас. Солай болса да шкаланың екі шетінің аралығындағы санаққа алынған тондардың барлығы гомогенді емес. Дегенмен, бұл шеберлердің айтқандары бізге сатылардың не көп емес, не аз емес тек жетеу болатынын дәлелдеуге мүмкіндік береді.

Динамилердің саны болса тіптен шексіз. Бізге белгілі теоретиктердің көпшілігі октавадағы гомогенді тондарды анықтауға тырыспайды да. Кейбіреулерін октавада репликасы бар бола алатыны ғана толғандырады. Басқалары октавада репликасы бар ма әлде репликасыз да бола алатынына қарамастан, барлық музыкалық тондардың санын анықтауға тырысты.

Бұл теоретиктер. әрине, музыкалық сатылар санына қатысты өзара келісе алмайды. Өз кітаптарында октавада шығарыла алатын жалпы барлық тондардың санын анықтауға тырысқандардың ішінен ежелгі дүниедегі грек математиктері мен біздің күндерге жақын араб әлемінің теоретиктерін (186-бет) атауға болады. Олардың ішінен кейбіреулері грек математиктерінің жолымен жүрді, басқалары соңғыларының айтқандарына назар аудармай, музыкада аса білгір, шебер практиктер болғандары, тек өздерінің есту сезіміне сүйенеді. Олардың ұзақ жылдар бойында тәжірибесі өз кітаптарында жазғандарына түрткі болды. Музыкалық сезім оларды біз жоғарыда айтып кеткен үш музыкалық форманы іске асыруға (яғни, үш мақсатқа қызмет ететін музыкаға) әкелді және соның негізінде олар шкаладағы сатылардың санын анықтады.

Демек, олар ежелгі дүниедегі грек математиктерінің ізін басқан біздің заман теоретиктеріне қарағанда, ақиқатқа анағұрлым жақын. Олардың ізімен жүргенмен, [грек ізбасарлары] ежелгілерге тән болған білімдерден, тәжірибеден және әсемдікті түсінуден ада болды және сондықтан олар [гректер] айтып кеткендерді, олардың білімдеріне сене отырып, ойланбастан тек қайталайды. Демек, олардың өздері айтқан қағидаларын түсіндіруге немесе дәлелдеуге қабілетті емес екендіктері көрінеді. Музыка жайында жазған барлық авторлардың пікірлерін келтіретін бір еңбекте біз сөз болып жатқан осы ғылымдарды атап өтеміз және олар шеше алған, сондай-ақ олар шеше алмаған сауалдарды да көрсетеміз.

(187-бет) Кейбір біздің тікелей бастаушыларымыз көне гректердің ізін басуға тырысты. ал кейбіреулері өздерінің алдарына теориялық білім алу курсын өтпей-ақ, жаттықтырылған музыкалық есту қабілеті бар жай практиктер болды. Олардың көпшілігі музыкалық өнер ісінде жоғары қабілеттілікке ие болды. Олар интуициялары арқылы, немесе өздері білетін ережелер арқылы ашып, анықтағандарының бәрін жазып отырды.

Біздің заманымыздың кейбір адамдарында не сезімдік таным практикасы, не ежелгілердің білімдері жоқ. [Осы ретте] олардың кітаптарында суреттегендерінің бәрі бұл істе олардың хабарсыздығын көрсететіні түсінікті. Олардың жазбаларында ежелгілердің ізгі ойлары жоқ болды. Олардың әрқайсысы айтқан нәрсені [еңбектеріне] кітаптарда сақталған және музыкалық өнерге қатысты біраз нәрселер байқалған [адамдардың] көзқарастарын қысқаша баяндаған трактатымызда көрсеттік. Біз олардың әрқайсысы жеткен дәрежені және олардың осы ғылымда қандай мақсат қуғандарын анықтадық [...]

Бос ішекті аспаптар туралы барлық сөз болған жерде (188-бет) октавалардағы тондардың саны дәл біз атап кеткендей болатыны анық. Егер осы аспаптардың қайсыбірінің бір ішегі лютняның қайсыбір ішегінің аты жоқ саусағына келтірілсе, онда осы аспаптың басқа ішегін осы ішектің ортан қолына келтіруге болмайды, ал егер оны ортан қолға келтірсек те, бір уақытта аты жоқ саусаққа келтіруге болмайды. Бос ішекті аспаптарда алынған дыбыстар шкаласы, демек, жетіден көп сатыны қамти алмайды.

Ары қарай жалпы тондар туралы, яғни, басқаша айтқанда, дыбыстар шкаласының екі шетінің аралығында орналастыруымызға болатын барлық тондар туралы айтылады. Біз сондай-ақ осы тондарды анықтауға болатын тәсілді және олардың (тондардың) санын көрсетеміз [...].

Біз ескеріп кеткен және лютня аспабынан алуға болатын үндестіктердің барлығы қолданылады. Олардың кейбіреуінде тондарды басқа үндестік тондарымен араластырмай, бөлек қолданады, яғни шығарылған әуендерде басқа үндестік бірге қолданбайды.

Кейбіреулерінде - басқа үндестік тондарымен араластырады, ал кейбіреулерінде әуендерде маңызды емес тондарды қолданады, бірақ маңызды еместігі бұл тондардың орналасқан жеріне байланысты. (189-бет) Мұндай жайт үндес әуендерде болуы мүмкін емес, себебі оларда тондардың көп бөлігі қолданылады.

Әуендерде үш және одан да көп үндестіктердің тондарын бірін бірімен араластыра отырып қолдануға тыйым салынбады. Дегенмен, бұл өте сирек кездеседі. Әуеннің [бір] бөлігінде бір үндестік, ал оның басқа бөлігінде басқа үндестік қолданылатын [жайтқа] келсек, онда бұл [вариант] өте жиі кездеседі, әсіресе, ескі әуендерде [...].

Басқа да үндестіктерді алуымыз әбден мүмкін, егер қайталау интервалдарын төрттен бірге, сегізден бірге, үштен бірге, үштен бірдің жартысына, үштен бірдің ширегіне бөлсек, содан кейін оларды басқаларға үлестірсек, сонда [мүлдем] басқа үндестік: екі қайталау, қайталаудың ширегін және т.б. аламыз [...].

* * *

[Октава] циклының екі шетін бөліп тұратын интервал белгілі бір динамилерге ие және октавада репликасы бар болуға қабілетті тондарды қамтитындықтан және бұл тондарға адам үшін табиғи болып саналатын музыкалық дыбыстар енетіндіктер, мұндай интервал, сәйкесінше, жалпы барлық тондарды қамтиды. Сондықтан мұндай интервалды біз "жалпының интервалы" деп атаймыз.

(190-бет) Көне анықтамасында бұл атау "барлығын қамтитын интервал" [диапазон] деп айтылды. Егер біз осы интервалдың бір шетінен бастасақ және оның үндестігіне қатысты екінші қатарда орналасқан интервалды [квинта] одан шығарып алсақ, онда оның екінші шетіне дейін жету үшін, бізге үшінші қатарда орналасқан тағы [бір] интервал [кварта] қалады. Үндестік тәртібі бойынша екінші интервал [квинта] "жалпы интервалының" сегіз тонының бесеуін қамтиды, ал бесінші тон бұл жерде үшінші қатар [үшінші үндестік] интервалы [кварта] үшін де ортақ болады; осы үшінші үндестік интервалында, яғни квартада, сегіз сатының тек төртеуі ғана болады.

Сондықтан екінші үндестік интервалы "бес динамилі интервал" деп аталады. Көне [гректер] оларды квинталар мен кварталар деп атады. Ал енді айтылып кеткен интервалдардың өлшемін [маңызын[ анықтаймыз. Бұл сұрақты біз жалпы алып қарастырамыз және сезімдеріміздің алғашқы қабылдауларын еш тексеруге түсірмей-ақ негізге аламыз. Біз үшін интервал дегеніміз - бұл қайсыбір тонның басқа бір тонмен салыстырғанда дыбысының жоғарылығы мен төмендігінің арасында айырмашылық болып шығады. Ал біз қандай да болсын шамаларды өзгерту үшін, өлшенетін екі шама үшін ортақ болып табылатын (191-бет) ең кіші шаманы қолдану керектігін білеміз. Жоғарыда айтылып кеткен басқа үш интервалды өлшеу үшін бізге көмектесетін интервал қандай болмақ?

Егер "жалпы интервалынан" [октавадан] квинтаны шығарсақ, онда сондай-ақ квартаны да аламыз. Квартаның квинтаға қарағанда көлемі аздау. Егер квинтадан квартаны шығарсақ, онда алынған интервал квинтаның квартадан басым болған мөлшері болып табылады. Ал егер кварта мен квинтаны қоссақ, онда "жалпы интервалын" [октаваны], яғни аталған артығы да қосымшаланатын қос квартаны аламыз; осылайша қос кварта аталған артығымен қоса толық интервалды немесе "жалпы интервалын" (немесе бүтін интервалын) құрайды. Бұдан шығатыны екі кварта жеті басты (негізгі) үндерді қамтиды. Егер оларға квинтаның квартадан басым болатын мөлшерін қосса, онда біз шкаланың бірінші сатысының репликасы болып табылатын жаңа сатыны аламыз [...].

"Қалдық" интервал немесе лимма.

Өзіміз көргендей, кварта интервалы бір түрге жататын үндермен шектелген үштен артық интервалды қамти алмайды. Егер біз осылайша бөлінген квартаны қайталасақ және оған тағы "кері интервалды" (немесе тонды) қоссақ, онда толық (192-бет) интервал, яғни октаваны аламыз. Демек, кварта біздің гомогенді үндердің ең аз санын қамтитын ең кіші интервал болып табылады. Ежелгілер "түр" деп үш интервалға бөлінген квартаны атады. Әр түрдегі интервалдардың саны не көп емес не аз емес үшке тең. Түрлердің саны әрқашан октавада реплика иемденуге қабілетті гомогенді үндер категорияларының санына тең. Біз осы үшін лютня шкаласын қолдана отырып, оларды жоғарыда тізбектеп өттік.

Егер біз квартадан тонның екі интервалын шығарсақ, онда "дитонмен" салыстырғанда квартадағы бар артық [аралықты] аламыз және бұл интервалды біз айырма, немесе қалдық интервал деп атаймыз. Енді оның тонға қатысты мағынасын іздейік осы мақсатта біз аса қатал болмаса да, жеңіл, бірақ біраз баяу, өте әсем әдісті қолданамыз. Дәл осы әдісті қолдана отырып, көбісі қалдық интервал жарты тонның эквиваленті болып қала беретінмен келіседі. Дәлелдің келесі әдісін бақылап көрейік. А - В квартасын алайық. Өз құлағымызға сене отырып, А - В-дан А - I үнінің интервалын шығарамыз. Қалған интервалдан басқа интервалды, дәлірек айтқанда, I - О-ны шығарамыз. [Бізде] қалдық интервал аталатын I - В интервалы қалады.

(193-бет) Содан кейін, тағы да өз естуімізге жүгіне отырып, кварта интервалын анықтаймыз [...].

Міне, осылайша, кейбіреулер қалдық интервал шынында жарты тонға тең деген сенімге, әуелі шындығында бәрі басқаша болса да осы сенімге келеді. Бірақ біз қазір уақытша осы көзқараспен келісеміз. Бұл жағдайда тонның құрамында қалдық интервалдарының саны нақты болуы тиіс, ал бұдан шығатыны: қалдық интервал барлық қалған интервалдар үшін жалпы өлшем болып табылады. Тонның құрамында мұндай қалдық интервал екі рет болуы тиіс. Сонда квартаның құрамында екі және жарты үн, ал квинтада үш және жарты тон болады. Егер өлшем критерийі сипатында қалдық интервалды алсақ, онда октавада мұндай өлшем бірлігі он екі, квинтада жеті, квартада бес және [бір] үнде мұндай екі қалдық интервал болатыны анықталады.

Квартаның үш интервалға, яғни түрлерге бөлінуі.

Байқағанымыздай, лютняның бірінші ішегінде дыбыссыз ойнағанда алынатын тон (соль) мен сұқ саусақпен екінші ішекке тигенде шығатын тон (pel) біріге отырып, квинта интервалын (194- бет) құрайды, ал бірінші және екінші ішекке дыбыссыз қол тигізгенде алынған тондар (соль - до) кварта интервалын құрайды. Сонда дыбыссыз бірінші ішек (доі) және оған сұқ саусақпен тигенде (pel) [бір] тонды береді. Қос квартамен салыстырғанда, октавада кездесетін артық [интервал] жайында сөз болып жатқандықтан, дәл осындай жолмен біз дыбыссыз үшінші ішек (фаі) пен сұқ саусақпен тигендегі үшінші ішек арасында біз бір тонды табамыз. Дәл осылайша, бір ішекті сұқ саусақпен және аты жоқ саусақпен басқанда алатын үндеріміз бізге бір тонды береді, ал аты жоқ саусақпен шынашақпен басқан аралықтағы тондар қалдық интервал, яғни лимманы береді.

Демек, түрлердің бірінші категориясы бір тоннан тұрады, ал оның артынан бір тон және бір жарты тон келеді.

Орта Зюльзюль аталатын ортан қолмен басу аты жоқ саусақпен басудан төмен октавада біраз жоғары келеді, шамамен тонның ширегі аралығындай; екінші категория артынан тонның үш ширегі, содан кейін тағы да тонның үш ширегі келетін тоннан тұрады.

"Ортаңғының көршісі" аталатын қолмен басу ертеде (195-бет) ортан қолмен басу ретінде белгілі болған, ол шамамен сұқ саусақпен басуды аты жоқ қолмен басудан бөліп тұрған интервал ширегі аралығында орналасады. Осылайша біз түрлердің үшінші категориясын аламыз, ол келесі интервалдарды қамтиды: бір тон қосу кварта, тонның үш ширегі және бір жарты тон.

Және аяғында ортаңғы парсы аталатын ортан қолмен басу, сұқ саусақ және аты жоқ қолмен басудың аралығының жарты жолында орналасады, сондықтан біз келесі интервалдарды қамтитын түрдің төртінші категориясын құрай аламыз: жартысымен бірге бір тон, бір жарты тон, тағы да бір жарты тон.

Барлық осы категорияларды лютняда ойнауға болады және олардың бәрі таңғалуға лайықты. Түрдің кейбір категориялары басқа түрдің тондарымен ешқалай сыйыспайтын, яғни басқа категория тондарынан құралған әуен композициясында қолдануға болмайтын сондай-ақ ерекше тондарды қамтиды. Бірақ, керісінше, тондары толық сыйымды және бір әуен бойында басқа категория тондарымен бірге ойнауға болатын түр категориялары да бар. Қайсыбір түр категориясының тондарын (196-бет) басқа категория тондарымен бір әуен бойында біріктіру мүмкін болғанмен, мұндай тондар тек аз мөлшерде және сирек жағдайларда қолданылады. Құрамына әр түрлі категориялар енетін әуен құрамында қайсысының тондары басым болса, сол түрге жататын болады. Бір әуеннің құрамында бір уақытта үш және одан да көп түр категорияларының тондарын кездестіруге болатын жағдайлар жоққа шығарылмайды, бірақ мұндай жағдайлар өте сирек. Бұған қарағанда, атап айтқанда, ежелгі (гректерде), кейбір композициялардың, әсіресе ұзақ әуендердің, өздерінің бірінші бөлігінде қандай да болсын түр категориясының біреуінің тондарынан тұратынын, екінші бөлігінде - түрдің басқа категориясының тондарынан тұратынын және т.с.с. анағұрлым жиірек көреміз.

Атап өтілген түр категорияларынан басқа да категорияларды құруға болады, ол үшін тонды ширектерге, сегізден бір бөліктерге, терцияларға, жарты терцияларға, терция ширектеріне бөліп, содан соң бұл интервалдарды әр түрлі тәсілдермен қосса жетіп жатыр. Әр композиция бізге қайсыбір түр категориясын бермек. Міне, мысалдардың бірнешеуі: 1) екі тон, тон ширегі және тағы да тон ширек; 2) бір тон қосу тонның алтыдан бес бөлігі, тонның үштен бірі және тағы да тонның үштен бірі; 3) бір тон қосу тонның төрттен үш бөлігі, тонның сегізден үш бөлігі және тағы да тонның сегізден үш бөлігі; 4) тонның (197-бет) ширегінің үш бөлігі қосу терцияның ширегі, тон ширегінің үш бөлігі қосу терция ширегі, ширегінің үш бөлігі қосу терция ширегі. Осылайша біз сегіз түрді аламыз.

Егер октаваға 144 мәнін (октава белгілі сан, белгілі шаманы білдіреді деп есептей отырып) берсек, онда квартаның мәні 60/ 144, ал квинтаның мәні 84/144 болады. Жоғарыда сөз болған бірінші төрт категориялардың біріншісінің интервалдарын төмендегідей белгілеуге болады: 24/144, 24/144, 12/144; екінші категория интервалдары: 24/144, 18/144, 18/144; үшінші категория интервалдары төмендегідей: 30/144, 18/144, 12/144; төртінші категория интервалдары мынаған тең: 36/144, 12/144, 12/144. Соңғы төрт түрдің біріншісінің интервалдарын төмендегідей көрсетуге болады: 44/144, 8/144, 8/144. Екінші түр интервалдарының: 44/144, 8/144, 8/144 болады; үшінші түр интервалдары: 42/144, 9/144, 9/144 және соңында төртінші түр интервалдары 20/144, 20/144, 20/144 көмегімен беріледі.

Осылайша, біз қазір араларындағы кейбіреулерінің интервалдары өзара тең түрлерді аламыз, мысалы, сегізінші категория интервалдары. Басқа түрлерді (198-бет) интервалдар тең емес, мысалы, жоғарыда айтылған қалған жеті категорияны интервалдары. [Түрлердің] бір ғана түрінде барлық интервалдардың жағдайы бірдей болған кезде, олардан комбинацияның бір ғана түрін құруға болады.

[Құрамында] әр түрлі, бірдей емес интервалдары бар түрлердің ішінде барлық интервалдары бір-бірінен ерекшеленетін түрлер бар, ал басқаларында - екі интервал өзара тең болып, үшіншісі алдыңғы екеуінен ерекшеленеді. Қандай да бір түрдің екі интервалы өзара ұқсас болса, ал үшіншісі олардан ерекшеленсе, біз интервалдардың көбісін соңына немесе ортасына орналастыруымызға байланысты бұл интервалдарды тек екі тәсілмен ғана қоса аламыз.

Қандай да болсын бір түрдің интервалдарының барлығы өзара бірдей болмаған жағдайда, біз олардан комбинациялардың үш типін жасай аламыз: біріншісі - интервалдардың ең үлкені квартаның бір шетінде, ал ең кішісі - екінші шетінде орналасса.

Екіншісі - интервалдардың ең үлкені түрдің бір шетінде, ал ең кішісі - ортасында орналасады. Үшіншісі - интервалдардың ең үлкені ортада орналасады.

Аталған комбинациялардың әрқайсысында интервалдарды төмендегіден жоғарғы октаваға қарай және керісінше, жоғарыдан төменгіге қарай тізуге болады.

(199-бет) Егер қандай да бір түр жоғарыда көрсеткеніміздей тең емес, қиыстырылған интервалдарды қамтыса, онда осы интервалдардың біріншісі соңғысының үстінде болуы мүмкін, бірақ ортада орналасқан интервалдың астында болмайды: ол осы орталық интервалға тең не одан жоғары болуы мүмкін. Бұл жағдайда не орталық интервал мен соңғы интервал қосындысы бірінші интервалдан төмен болмайды, [керісінше] оған тең немесе одан жоғары болады; не соңғы интервал мен ортада орналасқанның қосындысы бірінші интервалдан төмен болып шығады. Сонда бұл қосынды бірінші интервалмен салыстырғанда, көбірек не азырақ төмендеу, оның төртіншісінен төмендеу немесе оған тең, оның ширегінен жоғарырақ және оның жартысынан төмендеу немесе, ақырында оның жартысынан жоғарырақ, бірақ жалпы алғанда интервалдан төмендеу болады.

Егер біз құрамында орталық интервалы мен соңғы интервалының қосындысы бірінші интервалдан жоғары болатын түрдің үндері бар әуенді тыңдасақ және оны құрамында соңғы екі интервалының қосындысы бірінші интервалынан төмен болатын түрдің үндері бар басқа әуенмен салыстырсақ, (200-бет) онда біз бірінші әуеннің бізге анағұрлым әсерлірек болатынын байқаймыз: оның үндестігі анағұрлым анығырақ, әсемдігі көрнектірек және барлық әуен бізге аса табиғи болып көрінеді.

Біз үшін анағұрлым сезінерлік болып көрінген әуен түрлерін біз күшті деп, ал қалғандарын жұмсақ деп атаймыз. Жұмсақ әуендерді сондай-ақ жұмсақтық дәрежесіне қарай да бөлуге болады. Олардың ең жұмсақтары (ең әлсіздері) "надхи" (салатын, тұрғызатын) және "расим" (байланыстыратын, орайтын) деп аталынады.

Орташа жұмсақтық әуендері "лавини" (бояйтын) деп аталады. Әуендердің өте жұмсақ типтері (ангармониялық, хроматикалық) әзер байқалатын суретпен салыстыруға болатын әлсіз, үстіртін әсер туғызады. Сурет нобайына салған соң суретті анықтай түсу қажет (расим, ангармониялық), ал содан соң бояйды (лавини, хроматикалық), бірақ ешқандай өрнекпен әсемдемейді. Содан соң сурет толықтырылады.

Басқа жағынан алганда егер әуендердің күшті түрлерін өзара салыстырсақ, онда олардың бірінші категориясы бізді күштірек әсерлендіреді, ал екіншісі үшіншісіне қарағанда әсерлірек және олардың әсемдігі мен үндестігі орташа, бір қалыпты болады.

(201-бет) Егер бірінші материалды біртіндеп үлкейтсек, ал басқа екеуін кішірейтсек, әуен ([үндер] сабы) әлсіздене бастайды және диссонансқа дейін барады. Ал егер, керісінше, бірінші интервалды көбірек шектесек, және соның есебінен біртіндеп қалған екеуінің көлемін ұлғайтсақ, онда мұның әсерінен әуен күштірек, аса күштірек бола бастайды, оның үндестігі күшейіп, аса жоғары дәрежеге жетеді. Содан соң бір қалыпты күштің жағына орын ауыстыра отырып, күшті түрлер біртіндеп әлсізденеді, олардың дыбысталуы бұдан бұрынырақ алынған, интервалдары кері бағытта ұйымдастырылған әуен түрлерінің барлық кезеңдерін өтеді. Екі соңғы интервал біртіндеп өз мәндерін кішірейткен кезде, алынған әуен түрлері ең әлсіз дәрежеге жетіп, олардың дыбысталуы ендігәрі құлақпен қабылдана алмайтындай болғанша әлсіздене, жұмсақ бола береді. Сонда, бізге әуеннің мұндай жанры тек екі интервалдан ғана тұратындай болып көрінеді.

ҚАТТЫ ЖӘНЕ ЖҰМСАҚ ДИАТОНИКАЛЫҚ

ЖАНРЛАР [ТЕКТЕР]. ЖАРТЫ ТОНДАР ЖӨНІНДЕ

Қатты және диатоникалық жанрларда (тектерде) не барлығы бірдей интервалдар не [барлығы] әр түрлі интервалдар болатыны жұртқа мәлім.

(202-бет) Бірдей интервалдарда тәртіп біреу, ал әр текті интервалдарға келсек, барлық мүмкіндігінше, олардың тәртібі өзгере алады.

Әр текті жанрлар (тектер) дегеніміз - бұлар барлық интервалдары әp текті жанрлар. Бірақ оларда бірдей екі интервал бар, олар төмендегідей орналасады: 1) ең үлкен интервалдар шетінде орналасқан; 2) және сондай интервалдар ортасында орналасқан.

Барлық әр текті интервалдарға келсек, олар, барлық мүмкіндігінше, үш жағдайда түседі: 1) үш [интервалдың] ең үлкені [интервал] шеттерінің бірінде, ал ең кішісі - екінші шетінде орналасады; 2) келесі үлкен [интервал] интервал шеттерінің бірінде, ең кішісі -ортасындағы ортаңғысы - басқа шетінде орналасады; 3) үшіншісі үлкен [интервал] ортасында орналасады.

Жоғарыда айтылған жағдайлардың жеке әр жағдайы не ең төменгі, не ең жоғарғы үндердің шығуына негіз болады.

Әр текті [интервалдар] үшін біз келесі тәртіпті бекіттік: бірінші [интервалға] келсек, ол соңғыға қарағанда үлкен және ортаңғыдан кіші емес, (203-бет) ол не одан үлкен, не оған тең.

Ортаңғы [интервал] соңғыдан кіші емес, бірақ ол не одан үлкен, не оған тең.

Ортаңғы және соңғы [интервалдардың] жиынтығы не біріншіден үлкен, не біріншіден үлкен емес, сонда олардың [жиынтығы] не біріншіге тең болады, не одан кіші болады.

Егер ортаңғы мен соңғы [интервалдың] жиынтығы [біріншіден] аз болса, онда олар аз мөлшерде бөлінеді. Бұл жиынтықта [ең үлкен интервалдың] ширегінен аз және оның ширегінен аз емес болса да [ең үлкен интервалға] не тең, не оның ширегі үлкен және оның жартысынан кіші, не сондай-ақ оның жартысынан үлкен және бүтіннен кіші [интервалдар] болуы мүмкін.

Егер біз құрылған әуендерді жиынтығы ортаңғы мен соңғы [интервалдарды] құрайтын және бірінші [интервалдан] үлкен диатоникалық тектер үндерімен салыстырсақ.

Егер біз құрылған әуендерді жиынтығы ортаңғы мен соңғы [интервалдарды] құрайтын және бірінші [интервалдан] үлкен, сондай-ақ жиынтығы бірінші [интервалдан] үлкен емес диатоникалық тектер үндерімен салыстырсақ, онда бұл әуендерге күшті әсер ету сипаты тән екенін және олардың адам үшін ең үйлесімді және табиғи болып табылатынын байқаймыз.

Күшті әсері бар диатоникалық жанрларды (тектерді) біз "күшті жанрлар" деп, ал басқаларын "жұмсақ жанрлар" (204-бет) деп атаймыз. Өте жұмсақ жанрлар [шартты түрде] "сурет болып салынған", "жүйеленген" және "әсемделген" болып бөлінеді. Жанр жұмсақтығының дәрежесі бұл жанрдың адам жанына әлсіз әсер ететіндігімен анықталады. Бұл жанрды суретшінің істейтінімен салыстыруға болады: бірінші ретте ол суреттің долбарын, яғни формасын жасайды, содан кейін оны жүйелейді, содан соң бояп, бұл форманы жетілдіре түседі.

Егер біз күшті жанрларды салыстырсақ, онда алдымен бірінші жанрды, содан кейін екінші, содан соң нейтралды жанрды табамыз. Ал егер біз бірінші жанрдың үлкеюі мен келесі екі жанрлардың кішіреюі үрдістерін зер салып қарастырсақ, онда үйлесімдіктерін мүлдем жоғалтатындай дәрежеде әлсіздіктері көрініп тұратын әуендерді табамыз. Егер біз бірінші жанрдың кішіреюі мен келесі екі жанрлардың үлкею үрдістерін қарастырсақ, онда олардың бойындағы күш бірінші диатоникалық жанрға жететіндей дәрежеге дейін үлкейетінін байқаймыз. Ал егер біз нейтралды жанрды қарастыруға көшсек, онда оның күшінің кішірейетінін байқаймыз. Содан соң алдындағы диатоникалық жанрлар мен басқа жағынан орналасқан диатоникалық жанрлар қайталанады.

Ал егер біз өз шегіне жететін әлсіздік (205-бет) пен соңғы интервалдардың ең кіші шамаларын, олардың үндерінің дәрежесін ажырату мүмкін емес болған кезде, яғни екі үн біреуге айналып кеткен кезде, зер салып қарастырсақ, онда [тәртіптің] бұзылуының тек тонға тән екенін және бізде әлі екі тон қалатынын табамыз.

Егер жұмсақ жанрлар "лавиниді" (хроматикалықты) өзара салыстырсақ, онда аса жұмсақ, аздау жұмсақ және бір қалыптылар бар екенін көреміз және соңында біз жанрлардың үш категориясын көреміз. Олардың кейбіреулері күшті (диатоникалық), басқалары "лавини", боялған (хроматикалық), үшіншілері "надхим" ретке келтірілген (ангармониялық) болады.

Жұмсақ жанрлардың соңғы екі интервалдары (ангармониялық пен хроматикалық) өте аз және ежелгілер оларды кейде "тығыз" немесе "нығыздалған" деп атаған. Күшті (диатоникалық) жанрларда, керісінше, соңғы сатылар бір-бірімен көбірек алшақтатылған; ежелгілер оларды "созылған" немесе "алыстатылған" деп атаған.

Сондықтан аралық шеттерде орналасқан жұмсақ жанрлардың (тектердің) соңғы интервалдарын кейбір ежелгілер "үздіксіз және бір ізді" деп, ал алыстау шеттерінде бар жанрлар - "үзік және тербелмелі" деп атаған (206-бет). Жұмсақ жанрларды (тектерді) ежелгілер "әйелдік" (ангармониялық және хроматикалық) деп атады, олар әйелдерге арналады, ал күшті жанрларды (тектерді) "еркектік" (диатоникалық) деп атады.

* * *

Міне, сонымен бізде интервалдардың шамалары жөнінде түсінігіміз бар, ал енді осы интервалдарды терең зерттеуге көшеміз.

Қалдық интервалы қайталау интервалының жартысы болу үшін, октава интервалы алты қайталауға бөлінуі керек және алты қайталаудан тұратын интервал [интервалдың] екі шетінде де октава консонансы ретінде сезілуі тиіс.

Жеті ішекте қайталауларға пропорционалды алты интервалды орналастырамыз. Егер оларды бірізді үлестірсек, онда олардың, шеттерінде октава консонансы сезілмейді, дегенмен олардың бойында бар октаваның ең үлкен интервалына болмашы нәрсе сәйкес болады. Егер осы жағдайларды қайталаса, онда қалдық интервалы қайталаудың жартысын білдіретінін білуге болады. Ал егер біз екі қалдықты екі шетінен емес, бұрындары да істегеніміздей бір шетінен қолдансақ, онда кварта мен екі қалдықтан асып түсетін интервал жиынтығында квинтаның консонансын сезе алмаймыз.

(207-бет) Осы жерден қалдық интервалы қайталау интервалының жартысынан кіші болатыны айқындалады. Сөйтіп, қайталаулардың жартыларын орналастырсақ, онда олардың көп бөлігі қосылу заңы бойынша қосылады, мұнан бұл ұлғайтудың үлесінің әу бастан аз санды қалдықтарда шамаларының жоқ екені анықталады. Сондықтан дыбыс қатарындағы қалдығы ұлғайтқанда қарама-қарсылық тумайды. Екі қалдық пен қайталау арасында [аса] айырмашылық сезілмейтін болады. Бұл ұлғаю бірнеше рет қайталану үшін келесі және алдыңғы интервалдарды алтыншы тонның ең соңғы дәрежесіне дейін өсіру керек және ұлғайтудың соңғы және бірінші сатыларының арасында орналасқан интервалында қосылатын нәрсе дыбыстар қатарында диссонанс тудырады.

[Интервалдардың] ұлғаюы тондағы жоғарылықты үлкейту үшін [жағдай] туғызады, осының арқасында ол тонға жетеді және осы тон октаваның шеті болып табылады. Егер интервалдардың ұлғайтуды бөліктерге бөліп тастаса, ол [дыбыстар қатарында] үйлесімсіздік тудыра ма және ол сезіліп тұрады ма? Интервалдар ұлғаюын бөліктерге бөлген жағдайда оның әрбір жеке бөлігі [дыбыстың] жоғарылығының бөлігі болып шықпайды ма? Немесе бұл бөлудің мүлде ешқандай әсері жоқ па?

(208-бет) Интервалдардың мәні туралы біз тек жалпы түсінік келтірдік. Қазір біз бұл сұраққа нақтырақ келеміз. Қалдық интервал жарты тон ретінде қарастырылатын кезде, октава, әрине тонның алты интервалын құрайды және керісінше, бір интервал алты тонды қамтиды және соңғы сатылар сипатында біз одан октава сатыларын көреміз. Енді жеті ішекті бірінен соң бірі бірізді өзара тонның алты интервалымен бөлінген тондарды бере алатындай етіп келтірсек, онда екі соңғы ішектер бізге октаваны бермейді, ал интервал әдеттегіден біраз үлкенірек болады. Ал енді, керісінше, егер екі қалдық интервалдың әрқайсысы квартаның шеттерінде емес, бірінен соң бірі бірізді орналасса, интервал жарты тонға тең болып қала беретінін көрсетуіміз керек болса, онда кварта мен екі қалдық интервалдан құралатын интервалда біз квинтаны тани алмаймыз.

Демек, қалдық интервал, шүбәсіз, жарты тоннан кіші, себебі егер [оның өзі] бірнеше рет кездесетін интервалда оған жарты тон мәнін берсе, онда мұндай интервалға оның өзіне шындығында тон [мәнге] қарағанда басым түсетін мән беру керек болады.

(209-бет) Егер солай болса да, қалдық интервалдардың аз санынан құралған интервал жайында сөз қозғалып отырса, онда [интервалдың] шын мәні мен елестетілген мәні арасындағы айырмашылық аса көп болмайды.

Егер қалдық интервалдың көлемін оған жарты тон мәнін беру үшін кеңейтсе, онда оның дыбысталуы практикалық тұрғыдан еш өзгермейді, себебі есту (құлақ) бір интервалға (минорлық тон) және тон интервалына (мажорлық тон) сіңіп кеткен екі қалдық интервал арасындағы айырмашылықты ажырата алмайды. Бірақ мұндай кеңейтуді бірізді интервалдарда, мысалы октава аралығында, бірнеше рет жасаса, көлемнің айырмасы жинала береді және жетінші сатының біріншісіне қатысты дыбысталуы әдеттегідей октавада болатын мәнді құрамайтын болады. Бұл соңғы тонда байқалатын жалпы артықтық және ол соңғы [тонды] октава аясынан шығуға мәжбүр етеді, мүмкін ол шынында бар шығар және интервалдар арасында үлестірілген болар, бірақ оның болмашы болатыны сондай, оны байқамауға да болады. Немесе бұл артықтықты құрайтын әрбір фракция, шындығында, нөлге тең болар және мүмкін шын мәнісінде олардың бар болуы күмәнді шығар?

(210-бет) Қойылған сұрақтарға "су тамшысы тасты егейді" деген сөз жауап болмақ. Немесе Зенонның: "оны төксе, шу болып шығады" деп дән (әл-джауарс) /16/ өлшемін айтқаны сияқты. Әр дәйек жеке-жеке шу шығаруы тиіс, бірақ ол сезілмейді. Дәл осылайша, интервалдарды ұлғайтуда да әрбір бөліктің жоғарылығы немесе төмендігінің өз үлесі бар, бірақ олар сезілмейді. Демек, жоғарыда айтылған артықтық (басымдық) интервалдар арасында бөлініп және үлестіріле отырып, олардың дыбысталуында көрініс беруі керек, бірақ оның әсерінің әлсіздігі сондай, оның үні құлағымызға ілігерліктей емес.

Немесе, біз жағалау бойында жиырма адам тартып келе жатқан кемені мысал келтірейік. Интервалдардың ұлғаюының [бір ғана] бөлігі жоғарылық немесе төмендік бөлігіне мүлдем әсер етпейтіні сияқты, әрбір жеке адам, әуелі жиырманың аз бөлігі де кемені сүйрей алмайды, бірақ біреулер оның жылжып келе жатқанын айтады, әйтсе де бұл қозғалыс сезілмейді. Ал кеменің қозғалысын сезу үшін, ұзақ уақыт өтуі тиіс немесе әрбір адам кезек-кезек кемені сүйреуі керек, бірақ көп жылдар бойы [сүйреуі тиіс].

Егер осы жағдаймен салыстырса, онда сөз болып отырған басымдықтың (артықтықтың) әрбір фракциясы (211-бет) дыбыс жоғарылығы немесе төмендігінің қайсыбір шынайы, реалды өлшемінде көрініс таппайтын еді, әрекет барысында ол ешқандай жолмен бейнеленбес еді. Дегенмен, бұл ұлғаюдың бөліктерінде қозғалыс болатын секілді, бұл бірақ Зенонның тары дәндеріне қатысты келтірген немесе су мен тасқа байланысты мысалдардан емес, кеме туралы мысалдан көрінеді.

Бұған қоса, қайсыбір уақытта екі дыбыс қатарының (екі музыкалық сатыларының) шынында әр түрлі болуы мүмкін емес. Жеке адамдар есту қабілеттерінің әлсіздігінен оларды ақылмен ұғынбаса да, оларды бірге бір қатарда сезеді. Ал есту сезімдері күштірек [адамдар], олардың айырмашылығын аңғарады, дегенмен әрқашан дәл осындай жағдай бола бермейді, мұнда кеме туралы мысалды келтіру орынды. Бұл заттар жаратылыстануда терең зерттелген. Мұнда болса, олар өте қысқа қарастырылған.

Жоғарыда мазмұндалғанның бәрін ескере отырып, егер он екі жарты тоннан тұратын шкаланың соңғы сатысы октавадан басым болса, онда мұндай басымдық аяқ астынан, кенеттен пайда болмайды деген қорытынды жасауға болады. Демек, октаваны құрайтын қалдық интервалдардың әрқайсысында азғантай артықтықтар бұған дейін де болған, бірақ бұл азғантай артықтықтар (212-бет) әрбір жеке алынған интервалда дыбыстың жоғарылығын расында өзгерту үшін жеткіліксіз болады.

Октаваға жететін интервалдарды жоғарылату мәселесінде ең басынан-ақ әрбір жеке әл-фадла (қалдық) /17/ интервалына ең аз жоғарылатулар тән екені және [интервалдың] әрбір бөлігін бөлгенде ғана дыбыстық қатарда (музыкалық сатыда) үйлесімсіздік пайда болатыны анықталады. Осы тұста мұның квинтада болғаны қажет, ал әл-фадла интервалында екі тонның арасында орналасқан интервал болуы тиіс және ол шын мәнінде солай болып табылады да. Интервалда жоғарылату немесе төмендету дыбыстық қатарда үйлесімсіздікті мүлдем тудырмайды.

Интервалды жоғарылату сезімдер арқылы танылмайды, дәл осылайша интервалдың нағыз шын аралығы да сезімдер арқылы танылмайды. Бірақ мұндай танымды жеңілдету үшін, жеке әрбір кіші интервалдарға тән кемшіліктерді елемей, сезіммен таныла алатын заттарға көңіл аудару қажет. Мұндай кемшілік практикалық [музыка] өнеріне мүлдем тән емес. Ал музыка теориясына келсек, оған бұл кемшілік тән. (213-бет) Барлығын сезімдер [көмегімен] тану үшін, ізделіп отырған білімдерге әкелетін негіздерді назарға алу керек. Бірақ сезім арқылы [танудан] ары алып кететін және оған қарама-қайшы келетін негіздер де кездеседі.

Бұдан шығатыны: теориялық ғылымда интервал өлшемдерін зерттеу жеткіліксіз, [зерттеу] не оған басқа теорияны ендіру жолымен, не аса терең зерттеу жолымен жүруі қажет. Ал егер тек қана сезімдер арқылы танылатын негіздерге қанағат ету үшін бұл жеткіліксіз болса, онда басқа да теориялық негіздерді қолдануға болады.

Осылайша, қандай болмасын әрбір интервал, мейлі квинта, мейлі қалдық интервал (әл-фадла) болсын - ол екі музыкалық сатыларды бөліп тұратын аралық өлшемі болып табылатын белгілі бір анық шаманы білдіреді. Практикалық тұрғыда, егер бұл шама біраз көтеріңкі, немесе керісінше, жетіңкіремейтін болса, онда бұдан үндестік еш өзгеріске түспейді. Айтылып отырған айырмашылық құлағымызға ілігерліктей дәрежеде емес. Егер біз осы жөнінде өзіміз үшін біраз түсінік қалыптастырғымыз келсе, онда интервалдың әрбір осындай анық бір шамасын белгілі мөлшерге дейін еркінше кеңейттік деп елестетейік. (215-бет) [Сонда] әрбір кіші интервалдар бұдан ешқандай зиян көрмейтін немесе өзгермейтін болып шығады.

Дегенмен, сезім арқылы қабылдауға келмейтін заттар туралы сөз болғанда, теориялық қате жіберіп алу оңай. Практикалық тұрғыда, өнер бұдан жапа шекпейді, ал өнер теориясы бұрмаланған болып шығады, себебі сезінулер, сезімдер арқылы келген мәліметтер қорытынды шығаратын ұстанымдар болып саналады, ал сипатталып кеткен жағдайда мұндай қорытындылар сөзсіз қате болып шығады және ақырында әуелі сұрақтың практикалық жағымен де қарама-қарсылыққа түседі.

Дыбыстардың жоғарылығы немесе төмендігіне жағдай туғызатын себептер. Интервалдардың өлшемдеріне қатысты жоғарыда келтірілген ойлар ғылымның теориялық жағы үшін жеткіліксіз. Бұл үшін алдын ала тағы да біраз ойлар айту қажет, немесе бар ойларды қайтадан анағұрлым толығырақ зерттеу керек. Бұл мәселеде біз тек сезімдерімізге негізделген ұстанымдармен ғана шектеле алмайтынымыздықтан, біз таза теориялық ұстанымдарға жүгінуге мәжбүр боламыз. Бұлар аксиомалар, немесе басқа ғылымдарда дәлелденген болжамдар болмақ. Бұл жерде дыбыстар мен ноталардың (215-бет) тұрғысынан емес, физика тұрғысынан зерттелуі жайлы сөз болады.

Музыкада теоретик жаратылыстану ғылымдарына қатысты, соның ішінде физикаға қатысты біраз қағидалармен таныс болу тиіс, себебі [теоретик] оларды өнер үшін ұстанымдар мен негіздер ретінде қабылдайды. Осылайша, ол дыбыс шығаруға қабілетті және бұған қабілетті емес те денелер мен заттарды, сондай-ақ көрсетілген денелер мен заттар өздерінің дыбыс шығаруға қабілеттіліктерін көрсете алатын жағдайларды және бұл қабілеттіліктерін жоятын да жағдайларды біліп, олармен танысып шығуы тиіс.

Теоретик музыкалық дыбыстар шығаратын және бұған қабілетті емес денелер мен заттарды ажыратуы тиіс, сондай-ақ кейбір заттардың үндер шығаруға қабілеттігіне жағдай туғызатын себептерді және оларды мұндай мүмкіндікті алып қоятын жағдайларды, сонымен қатар дыбыстың жоғары немесе төмен болуын [қалыптастыратын] жағдайларды және аса жоғары немесе аздау жоғары, аса төмен немесе аздау төмен дыбыс шығуына септесетін себептерді білуі тиіс.

Егер біз төмен дыбыстың пайда болуына жағдай туғызатын себептердің бірін қарастырсақ, онда осы себепке байланысты, жалпы, дыбыс аса немесе аздау төмен болып шығатынын көреміз. (216-бет) Солай болса да, кейде, жоғары немесе төмен дыбыстың пайда болуын тудыратын себеп күшейгенмен, тонның жоғарылық немесе төмендік дәрежесі [оның сатысы] өзгермейтін болып шығады. Демек, қайсыбір тонның жоғарылық немесе төмендік дәрежесі оны тудыратын себептің қарқында өзгерістерінің артына әрдайым көзсіз ере бермейді, керісінше, егер тон төмендесе, онда біз төмен тон тудыратын себептің қарқындылығы күшейді деген қорытынды жасауымызға болады. Сол себепті, дыбыс материалынан туған қайсыбір тонның жоғарылығы немесе төмендігі күшейген сайын, біз жоғарылық пен төмендіктің бұл күшеюі себептің қарқындылығының күшеюіне сәйкес деп сеніммен айта аламыз. Дыбыс жоғарылығына немесе төмендігіне септесетін себептің қарқындылығының өзі күшейе алғанмен, ол дыбыстың жоғарылығы мен төмендігін күшейтуге міндетті емес. Біз дыбыс материалынан туындаған аса немесе аздау төмен дыбыстың тууына жағдай жасайтын себептің қарқындылығының дәрежесін өлшей алмайтындығымыздан, дыбыстың жоғарылығы немесе төмендігін тудыратын себептің бірі күшейгенін білген кезімізде, бұған сенбестен бұрын біз мұны эксперимент жолымен анықтап алуымыз керек.

(217-бет) Дыбыс жоғарылығы мен төмендігін тудыратын себептер көп. Басқа тондармен салыстыра отырып, сатысын білуді басқа [себептермен қарағанда] оңайырақ ететін ең әсерлі себеп ішектің ұзындығы болып табылады. Ішек неғұрлым ұзын болса, одан шыққан үн соғұрлым төмен болады. Ішек неғұрлым қысқа болса, мұндай тон соғұрлым жоғары, оның дыбысы соғұрлым өткірірек. Дыбыстың жоғарылығы немесе төмендігіне жағдай туғызатын барлық қалған себептер тұрғысынан бұл айтылып отырған екі ішек те тең болған жағдайда ғана осылай болмақ. Тонның сатысы мен жуандығы және ішектің созылу дәрежесі арасында дененің жуандығы мен салмағы арасындағы сияқты белгілі қатынас бар. Бірақ жуандығы бірдей ішектер үшін әр түрлі дәрежелі екі тон арасындағы қатынас оларды тудыратын екі ішектің ұзындығы арасындағыдай болмақ.

ТОНДАРДЫ САНДАРМЕН БЕЛГІЛЕУ. ТОНДАР ЖАЙЫНДА

ТЕОРИЯЛЫҚ ЖӘНЕ ПРАКТИКАЛЫҚ ТҮСІНІК. МУЗЫКА

ӨНЕРІНІҢ ТЕОРИЯЛЫҚ НЕГІЗДЕРІ

Теориялық негіздер - бұлар не абсолютті бірінші алғышарттар, не басқа өнерлерде дәлелденген алғышарттар. [Музыкалық] теория болса, (218-бет) бұл дауыстар мен тондар, олардың пайда болу, бар болу себептері мен акцидентті қасиеттері жайындағы зерттеу. Олар жаратылыстану саласындағы маманының зерттеу объектісі болып табылады.

Осылайша, [музыкалы] өнер маманының жаратылыстану саласында білімі болуы тиіс, бұл [жаратылыстану] негіздерін өнерінде пайдалану үшін керек. Ол бойларына дауыс тән денелерді білуі керек, дауысты иеленуге дайын және мұндайға дайын емес дененің қандай күйде екенін білуі тиіс. Содан соң ол [бойларына] музыкалық дыбыстар тән және [бойларында музыкалық дыбыстар] жоқ денелерді білуі қажет. Маман тондардың бар немесе жоқ болуының себептерін, дыбыс жоғарылығы мен төмендігінің себептерін, сондай-ақ тондардың жоғарылығы мен төмендігіндегі әр тектіліктің ырғақты бірліктерін білуі тиіс.

Мысалы, тонның төмендігі жеке ырғақты бірліктерге байланысты екені анық: тонның төмендігі үлкейген сайын, ырғақты бірлік те үлкеюі тиіс, бірақ егер төмендік кішірейсе, онда ырғақты бірлік те кішіреюі тиіс. Дегенмен, жоғарылықтың ырғақты бірлігі жоғарылыққа әсер етпей-ақ біраз үлкеюі мүмкін, төмендіктің ырғақты бірлігі жөнінде де дәл осылай айтуға болады: (219-бет) [өзгеріске қарамастан] дыбыстар қатары өз күйінде қала береді. Сондықтан да, өз жоғарылығы мен төмендігі үлкейген кезде тондар өздерінің ырғақты бірліктерінің үлкеюіне тәуелді болмауы тиіс. Дегенмен, тон төмендікте үлкейсе, бұл дегеніміз төмендіктің ырғақты бірлігінің үлкеюі. Төмендіктегі немесе жоғарылықтағы әрбір үлкею бойында үндер бар денеде ырғақты бірліктің үлкеюіне мұқтаж болады және ырғақты бірліктің үлкеюі үн төмендігінің үлкеюіне міндетті түрде байланысты емес.

Төмендік пен жоғарылықтың ұлғаюына тікелей тәуелді ырғақты бірліктердің ұлғаюы белгілі бір денелерде шексіз болғандықтан, біз денелерде төмендіктің ырғақты бірліктерінің бірі артқанын байқаған сайын, тәжірибе жинақтап алғанша, жоғарылықтың ұлғаюын шектей беруіміз қажет.

Жоғарылық пен төмендіктің ырғақты бірліктері көп. Бірақ тондардың жоғарылық пен төмендігінің әр тектілігінің шамаларын анықтап алған оңай, ал бұл ішектің ұзындығына байланысты. [Дыбысталудың] төмендігі ұзын ішекке сәйкес, ал жоғарылық - қысқаға, және бұл ішектің ұзындығы (220-бет) жоғарылық пен төмендіктің қалған ырғақты бірліктерімен бір жерден шыққан жағдайда ғана.

Денелердің ұзындығы мен қысқалығындағы үндердің әр тектілігі денелердің ұзындығы мен қысқалығындағы төмендік пен жоғарылықтың әр тектілігіне ұқсас. Үндердің әр тектілігі [музыкалық] үндер шығаратын денелердің ұзындығындағы әр тектілікке сәйкес болуы керек, дәл осылайша төмендіктің әр тектілігі денелердің ұзындығы немесе қысқалығына сәйкес болуы керек. Үндердің әр тектілігінің қатынасы үндер шығаратын денелердің ұзындық қатынасына сәйкес болуы тиіс. Бұл қандай да бір шамада поэзиялық өлшемдерді еске түсіреді.

Шынында, [басқа денемен] салыстыра дененің өлшемін алуға болады, егер біз оларды бір сан деп санасақ. Екі дене [бір бүтінге] біріккен кезде, оларды, геометрияда байқағанымыздай, бір сан деп санауға болады. Бұл жердегі біздің мақсатымыз -дыбысталуы [денелердің] жалпы ұзындығымен байланысты әp текті үндерді қарастыру. Сонымен, көріп отырғанымыздай, әр текті үндер сан түрінде поэтикалық метрлер дәрежесі бойынша сәйкестендірілуі тиіс. Жоғарыда айтылған нәрселерді қорыта, біз музыкалық теорияның кейбір негіздері (221-бет) сондай-ақ геометриядан алынған деген ойға келеміз.

Егер музыкалық интервалдарды олардың бөлінуі мен қосылуының түрлері бойынша қарастырса, онда музыкалық теория өнерінде мұндай қарастыру міндетті түрде жеке түрлердің сандық қатынасы, олардың бөлінуі мен бірігуі жайында білімдер бар болған кезде ғана іске асуы тиіс. Мұндай білімдерді біз арифметикадан аламыз және ол [білімдер] музыкалық теория өнерінің негіздерін зерттеуден бұрын меңгерілуі тиіс.

Екі дене аралығындағы қатынасты тек осы екеуі бір түрдің санымен белгіленген жағдайда, өлшемнің ортақ бірлігінің көмегімен өлшеніп, геометриядағыдай ортақ өлшемге ие болған жағдайда ғана көрсетуге болады. Әр алуан дәрежелі үндерді салыстырылып отырған шаманың ұзындығындай ұзындығы бар ішектердің туындысы ретінде қарастырайық және ол ішектерді өзара салыстырамыз. Демек, бұл үндер өзара сандық қатынаста болулары тиіс, мысалы, салмақ секілді. Музыка туралы ілім әp түрлі ұзындықтардың қатынасын қамтитынын ескере отырып, сондай-ақ кейбір басқа геометриялық ұстанымдарды да қолдануға болады.

Музыкалық интервалдардың әр түрлі мәндері бар. Оларды бөлуге және қосуға болады. Демек, теоретик белгілі сандық қатынастармен және бұл қатынастарды (222-бет) қосу және алу әдісімен таныс болу керек. Бұл арифметика саласына қатысты. Бұл сұрақты біз музыкалық ілімнің ең алғашқы ұстанымдары жайында айтқан кезде тоқталғанбыз.

Бұл сұрақты аса зер сала отырып қарастырғанда, музыкалық теория негіздерін зерттеуге тіл білімінің мамандары (кез келген тіл өкілдері), көбіне логикаға, сондай-ақ математикаға жататын риторика мен поэтика, өнер мамандары қатысу керектігі анықталады.

Тондарды (ноталарды) олардың шамалары тұрғысынан қарастыра отырып, біз математикадағы метрика өнерінің көмегіне жүгінеміз. Бұған қоса, музыкада қолданылатын тілдің синтаксисіне де бағынады. Ол риторика мен поэзия ережелерін, яғни диалектикамен байланысты екі өнер түрлерінің заңдылықтарын теңдей қолданады.

Музыкалық теория өнерінің кейбір негіздерін біз көпшілік мақұлдаған ғылымдардан, кейбіреулерін - жаратылыстанудан, кейбіреулерін - геометриядан, кейбіреулерін -арифметикадан, ал кейбіреулерін - музыкалық практика өнерінен аламыз. Музыканың мақсаты үндерді және мейлі өлшемдер болсын, мейлі сандар болсын, [үндермен] байланыстының бәрін зерттеу болып табылатындықтан, музыка математикамен байланысты екенін түсіндірдік. (223-бет) Музыка туралы ілім математикамен дәл метрикадағы сияқты себептер бойынша байланысқан.

Көпшілік мақұлдаған негіздерге келсек, онда олардың көбісін біз теориялық ғылымдардан аламыз. Бұл музыкалық үндерге, олардың орналасу және толықтырылу түрлеріне, қайсылары - табиғи, ал қайсылары - табиғи емес болып табылатындығы [мәселесіне] қатысты. Музыкалық практика өнерінен алынатын негіздерге келсек, оларды біз музыкалық үндердің орындарын және толықтырылуларын анықтағанда, үндердің қайсысы адам үшін табиғи, ал қайсысы табиғи емес болып табылатындығын зерттегенде қолданамыз.

Бұдан бұрынғы айтылған сезінулердегі берілген мәліметтер жеткіліксіз. Бізге табиғи және табиғи емес музыкалық үндерді анықтағанымыз да жеткіліксіз. Және осы тұста біздің метрикаға жүгініп, қандай өлшемдер адам үшін табиғи, ал қандайлары табиғи емес болып табылатынын анықтағанымыз жөн.

Музыкалық теория өнері, жоғарыда түсіндіріп кеткеніміздей, музыкалық үндердің жағдайларың түгелдей қарастыра алмайды, ол [музыкалық үндерді] олардың табиғи немесе табиғи еместігі тұрғысынан ғана зерттей алады. Бұл екі жағдайды бір ғана өнер негіздеріне сүйене отырып қарастыру мүмкін емес.

(224-бет) Музыкалық үндердің екі түрінің біреуін теориялық негіздер көмегімен, ал екіншісін - сезіну және практикалық өнерлер беретін [мәліметтер] арқылы қарастыруға болады. Басқаша айтқанда, музыкалық теория өнері өзінің бойына негіздердің екі түрін де сыйдыруы тиіс.

Осылай қорыта айтқанда, музыканы зерттеу үшін қажетті кейбір ұстанымдар бірқатар туыстас ғылымдардан алынған. Басқалары жаратылыстану ғылымына, яғни физикаға қатысты, басқалары геометрия, арифметикаға қатысты; көбісі музыкалық практикадан, яғни әр түрлі халықтардың музыкалық дәстүрлерінен алынған.

Музыкаға туыстас ғылымдарға қатысты ұстанымдар мен басқа ғылымдардың теорияларынан алынған ұстанымдар тондарды тануға, олардың әр түрлі күйлерін және осы күйлерінен жалпы не шығатынын білуге мүмкіндік береді, бірақ үндердің табиғи немесе табиғи еместіктерін сеніммен анықтауға әрқашан мүмкіндік бере бермейді. Музыкалық дәстүр [практика] көмегімен бекітілген ұстанымдар бізге бұл мүмкіндікті береді: үнді анықтау, үндердің санын белгілеу, олардың орналасуы және одан не шығады, сондай-ақ олар табиғи ма, әлде табиғи емес пе [екенін анықтауға болады]. Біз үндердің барлық күйлерін тек есту сезімдеріміз арқылы анықтай алмаймыз. (225-бет) Өз жағына тек теория ғана үннің табиғи немесе табиғи еместігін анықтауға мүмкіндік бермейді. Сондықтан біз бір уақытта музыка теориясына, сондай-ақ практика мен дәстүрлеріне жүгінуіміз қажет.

Музыкада дыбыс және оған тон қасиеттер жалпы қарастырылмайды, олар біз үшін табиғи әлде табиғи емес болып табылатындығы тұрғысынан ғана қарастырылады. Мұны біз жоғарыда түсіндіріп кеттік. Ал бұл екі тұжырымдама тіптен әр түрлі және оларды бірдей жолмен қабылдауға болмайды. Ойлау мен теориялық ұстанымдар бізге дыбыстарды, олардың күйлерін, қасиеттерін қабылдауға мүмкіндік береді. Әр түрлі практикалық музыкалық дәстүрлердің ережелері арқылы қуатталып тұратын сезінулер табиғи және табиғи емес үндерді ажыратуға мүмкіндік береді. Бір сөзбен айтқанда, музыка теориясы мен практиканы бір-бірін толықтырып тұрады, ал олардың жиынтығы (қосындысы) музыка туралы ілімінің өзін құрайды.

МУЗЫКАНЫҢ БІРІНШІ НЕГІЗДЕРІ [ҰСТАНЫМДАРЫ].

МУЗЫКАЛЫҚ ГАРМОНИЯНЫҢ ОН КЕМЕЛДІГІ

Үндестіктер. Бірінші кезекте біз музыка туралы ілімнің практикадан қабылданған бірінші негіздерін [принциптерін] тізбектейміз; оларды біз "кемелдіктер" деп атаймыз. Олар табиғи және табиғи емес бола алады. Жалпы, кемелдік (226-бет) деген - бұл музыканың алдына қойған үш мақсатының іске асырылуына септесетін нәрсе. Бұл үш мақсатқа неғұрлым толығырақ және жылдамырақ жеткен сайын, соғұрлым бұл кемелдік табиғирақ болады.

Біз он кемелдікті атай аламыз. Бұл - музыканың бірінші категориясына тән он гармония. Музыканың екінші категориясы басқа кемелдіктерге ие, олар туралы бұл жерде сөз қылудың реті жоқ.

Бұл гармониялардың біріншісі - бұл композицияға қосымшаланатын, немесе әсемдейтін, не оны бұрмалайтын барлық нәрсенің гармониясы; ол әуенді ұлғайту және байыту үшін қызмет етеді.

Екінші гармония - тондардың ырғақтарын бөлетін уақыт гармониясы, яғни ол әуен мен уақыт арасындағы интервалдарда орналасады.

Үшінші гармония - бұл бір әуенді қурайтын үндердің қосылуының [топтардың] гармониясы; ол [әуеннің] кемелденуі үшін қызмет атқарады. Оны біз "гомогенді" деп атаймыз [музыкалық үндердің түрлері].

Төртінші гармония - бұл сатылардың ерекше топтасуының гармониясы немесе октава категориясы [гамма, құрылым] деп атаған әуенді құрайтын үндердің ерекше бірігуінде орналасқан гармония, сондай-ақ (сол жалғыз - одна и та же мелодия) бір әуенді кемелдендіру үшін қызмет етеді (227-бет).

Бесінші гармония - бұл ерекше комбинациялар гармониясы, [бұл комбинацияларға] үндер әуендерді құру үшін бағынған [құрылым, оның эволюциясы]. Ол үндердің бірігулерінде алдыңғы және келесі үндерді үлестіру (орналастырумен) айналысады, сондай-ақ бір әуенді кемелдендіру үшін қызмет етеді.

Алтыншы гармония - бұл бір текті [бір түрдегі] үндердің бірігу, қиысу гармониясы, оны біз "үндестік" деп атаймыз.

Жетінші гармония - бұл сатылар гармониясы [екеуін екеуден, бірақ шкалада орналасу тәртібі бойынша қарастырса, онда құрылым гармониясы]; бұл негізгі детальдар [негізгі дайындықтар] ретінде орналасқан сатылар гармониясы, бұлардан кейінірек әуен жасалынбақ немесе сатыдан-сатыға дейін әуен өсіп шықпақ [эволюция]. Ол әуендердегі кезегі бойынша бірінші үндердің араласуы үшін дайындық қызметін атқарады.

Сегізінші гармония - бұл құрылым сатыларын бөліп тұратын, шкалада тәртібіне сәйкес қарастырылатын интервалдар гармониясы. Бұл интервалдар үндескен (келісілген) үндердің арасында орналасқан интервалдармен бірге дыбысталудың жоғарылығы мен төмендігінің негіздерін дайындау үшін қызмет етеді.

Тоғызыншы гармония - әр түрлі үндестіліктерде [орын жылжыту, орын ауыстырулар] алынған біркелкі түрлер гармониясы. (228-бет) Ол үндескен тондардың құрамында болады және әр түрлі музыкалық қатарлардағы тондарды дайындау қызметін атқарады, біз оны "регистрлік" деп атадық.

Және соңында оныншы гармония - бұл дыбысталудың жоғарылығы немесе төмендігі мағынасында өз-өздігінше тондардың [тондар сатыларының] гармониясы.

Осы он гармонияның ішінен бірінші үндестіктерді қарастырайық. Музыканың бірінші ұстанымдары туралы түсінік алу үшін дәл солардан бастау керек.

Үндестік гармониясы жоғарыда (жүйеленіп) айтылып кеткен он гармонияға жатады және бірінші негіздердің бастама принципі қызметін атқарады. Бұл түрдің гармониялары көп: бұл - октава үндестігі, квинта үндестігі және кварта үндестігі.

Бірақ басқа да үндестіктерді алуға болады, егер осы үш үндестікті ырғақты кезеңдер бойынша бөліп тастаса. Мысалы, октава интервалының еселенген октава үндестігін алуға болады, октава мен квинтаның жұп үндестігі және октава мен кварта үндестігі.

Бұл үндестіктер өз кемелдігі бойынша әp текті болып табылады, бірақ ең кемелді үндестіктер - квинта үндестігі, содан соң - октава мен квинта үндестігі, ырғақты кезеңдері бойынша орналасуы жағынан еселенген октава мен квинта үндестігі.

Ары қарай кварта үндестігі, октава мен (229-бет) кварта үндестігі келеді, оларды біз жоғарыда айтып кеттік.

Музыканттардың (практикалық өнер мамандарының) көпшілігі бұл үндестіктерді сезбейді, ал оларды сезетіндер [сол үндестіктерді] саралай алмайды және оларды қай жерде қолданған жөн болса, сол жерде пайдалану қолдарынан келмейді, себебі олар [әдетте] интервалдарды не әуен негізінде, не әуендерді ұлғайту немесе толықтыру үрдісінде қолданады. Бірақ бұл интервал әуендер негіздерінде кездеспейді және олардың ұлғаю үрдісінде де жоққа дерлік. Сондықтан олар бұл интервалды осы үндестіктерге сәйкестендіре алмайды.

Теориялық музыка өнерінің пифагор мектебінің мамандары [сондай-ақ] бұл интервалды үндестіктерде пайымдай алмады. Олар себептік рөлді практикалық өнер мамандарына қарағанда басқаша көрсе керек және олар оны (осы интервалды) осы үндестіктер келіп тірелетін бірінші негіздерге жатқызатын. Әуендерде бірнеше рет қолданылатын, қалдық интервалға (әл-фадла) олардың қалайша жатқызылатыны теоретиктер мен практиктерде [бір-бірінен] ерекшеленеді.

Қалдық интервалы мен оған жанасатын басқа үндес интервалдың қолданылуы себебін теоретиктер практикалық өнер мамандарына (музыканттарға) қарағанда басқаша түсінеді (себебі соңғылардың сезінулері оларды алдайды). (230-бет) Бұл алдау тек аз адамдарға тән немесе әуендерді жақсы білмейтін адамға тән.

Адамдардың, шебер орындаушылардың және әуендерді жақсы білетіндердің көпшілігі өз сезінулерінде алдана алмайды. Біз әр түрлі халықтарда бір-бірінен ерекшеленетін әуендерді кездестіреміз, бірақ араб елдерінде табылғанға дейін, құрамында қалдық интервал (әл-фадла) қолданылған әуендерді басқа еш жерде кездестірмедік.

Әл-фадла интервалына көршілес жатқан басқа интервалға келсек, ол [интервалдың] екі шетінде де ең төменгі үннің ең жоғарғы үнге қатынасын ең жоғарғы үннің он бестен бір бөлігіне арттырады. Біз бұл жерде сезінерлік үндестік табамыз және ол [үндестік] адамға әл-фадла интервалының үндестігінен басым болып көрінбейді; бұл табиғатынан сұлудың сұлулығының артықтығын сезуге болмайтыны сияқты, бағалы заттар және киімдермен әсемдегенді жақсы жағынан көруге болмайтыны сияқты мысалындағыдай. Екі жағдайда да сезіну үшін кез келген түсіндіру жарайды, әсіресе, бұл аралық, байланысты әуендерге қатысты.

Бұған қоса, әуендердің табиғилығын [қарастыру] әдісі адамдар немесе адамдардың көбісі (231-бет) қайсыбір замандарда қолдануы мүмкін заңдар мен ережелерді [айқындау] әдісі болып табылмайды, бұл әдіс әдеттегі қағидаларды жетілдіру әдісі бойынша кемелденеді. Бірақ бұл әдіс, жетілген болса да немесе жетілмеген болса да, әуендердегі үндестіктер қалайша пайда болатынына зер салмайды. Дегенмен, әдістің жетілгендігі немесе жетілмегендігімен байланысты қағидалар ұзақ уақыттан бері бар.

Жоғарыда айтылғанның бәрін ескере отырып, әйтсе де, әуендерді құрастыруды қандай да бір заң немесе догма деп қарастыруға болмайды.

Заң және догма - міндетті түрде сол заманда адамдардың бәрі немесе көпшілігі үшін жүктелген нәрселер. Соңғылары бұл заңдарды, догмаларды еліктеу жолдарына сәйкес бір-біріне беріп отырады. Олар [заңмен, догмалармен] келіседі, оларды қабылдап, қанағаттанарлық деп есептейді, біздің әдеттегідей қарапайым заттарды қабылдауымыз секілді. Музыкада табиғи деп санауға болатын жағдайлардың жайы мүлдем басқаша. Егер қайсыбір зат өнерде қабылданса, немесе одан бас тартылса, онда бұл жайдан-жай жасалынбайды. Біз ол затты сонымен байланысты және өміршеңдігі мен жарамдығының мерзімі белгілі басқа заттарға қарап, оны жақсы не жаман деп есептейміз.

(232-бет) Музыка теориясын зерттеуге адал берілген адамдардың пікірлері келтірілген кітапта біз октава плюс кварта мен қалдық интервал үндестігі жайында толық айттық. Бірінші негіздерді тізе отырып, біз бәрінен бұрын екі үннің интервалын, олардың әуендерде кездесуінің мүмкіндігін, содан соң ұлғайтылған және негізгі [интервалдардың] арасында ерекшеленіп тұратын интервалдарды көздейміз. Содан кейін біз әуен негіздеріндегі үндестіктерді зер сала қарастырып, күштердің шамаларын анықтап, және осының бәрін есту арқылы тексеруіміз қажет. Содан соң, зерттеудің бастамасы болып табылатын қабылдау объектілеріне өз назарымызды аударамыз. Келесі кезек әуендердің жанрларын (тектерін) анықтау және оның алдыңғыларының бәрін анықтау болып табылады. Осының бәрін білу осы өнердегі қалған заттарды зерттеуді жеңілдетеді.

МУЗЫКАНЫҢ БІРІНШІ НЕГІЗДЕРІН [МЕҢГЕРУ] ӘДІСТЕМЕСІ.

[ИНДУКТИВТІ ЖӘНЕ ДЕДУКТИВТІ ӘДІСТЕР]

Бәрін алып қарағанда, біз соңғы қағидалардан бірінші ұстанымдар (негіздер) мен себептерге қарай зерттеу әдісі бірінші негіздер мен себептерден соңғы қағидаларға қарай жүретін зерттеу әдісі болып табылмайтынын білуіміз керек.

(233-бет) Ең бірінші бастаушы және бірінші ұстанымдар мен себептерге әкелетін нәрсе, бұл - қандай да бір себептер, оларды зерттей отырып, біз бұлардың бізді болмыс себептері мен жалпы білім себептеріне әкелетін білім себептері екенін байқаймыз.

Бізді негіздерге әкелетін нәрсеге келсек, ол тұтастай болмаса да болмыс себебі болып табылады. Кейбір себептер біз үшін әбден анық болғанмен, олар біз танып үлгерген қайсыбір болмыстың себептері болып табылмайды, ал басқалары болса, күмән туғызады. Дегенмен, егер болмыс себептері үлкен мөлшерде кездесетін болса, онда олардың кейбіреулері алдыңғы немесе негіздер болып табылады, ал басқалары - соңғы, немесе мақсат болып табылады және олар күмән тудырмайды. Бізді мәні бойынша басқа бір нәрсенің себептері болып табылатын ұстанымдарға әкелетін себептер де болады. Барлық айтылған нәрсе біз жоғарыда атап кеткен он гармониядан көрініс табады.

Ал егер бұл осылай болса, онда бұл себептердің мақсаттарда да сондай көрініс табатын болғаны. Біздің күмәніміз теория мен практика арасында айырмашылықты анықтауымыздың және практикалық музыка өнерінің мақсаттарына теориядағы білім ұстанымдары себептес болатынының арқасында сейіледі (шеттетіледі).

Егер негіздер теориядан алынса, (234-бет) онда болмыс негіздері емес, тек білім негіздері қолданылады, әйтсе де білім негіздеріне болмыс негіздері орайластырылады.

Қазір біз музыкада кездесетін интервалдардың ең үлкенін анықтаймыз. Содан соң біз әуенге қойылатын негізгі ноталар мен қосымша ноталарды ажыратамыз. Сондай-ақ октава сатыларының санына бастама болатын, негізгі, басқаша гомогенді деп аталатын ноталар категорияларын анықтаймыз. Ең бастысы, осының бәрінде біз үшін ереже болатыны -сезіну және бізге сезімдеріміз ұсынған мәліметтер, ешқандай басқа өлшемдерсіз-ақ теория үшін бастама тірек болып саналады. Сонда біз жанрларды және жоғарыда айтылғандардың бәрін зерттей аламыз. Және сол кезде басқа сұрақтар өздері-ақ жеңіл шешіледі.

Бұл жерде нәтижелерден шығып, бірінші себепті ұстанымдарға әкелетін жолдың бірінші ұстанымдар мен себептерден шығып, осылайша нәтижелерге қарай жүруге негізделген дәлелдеу жолымен салыстырғанда, мүлдем басқаша екенін есте сақтау керек. Біз үшін бастама ретінде алынып, алғашқы ұстанымдар мен себептерге қарай [жолмен] жүрілетін нәрселер сондай-ақ қандай да бір дәрежеде себептер болып табылады.

Олар туралы жалпы айта отырып, (235-бет) біз мұндай заттарды таным себептері деп атай аламыз, ал осылардың арқасында келіп тірелетін заттардың өмір сүру себептері деп аталады. Кемелді таным себептеріне қатысты мынаны айтуға болады: олардың арасынан бізді бірінші принциптерге әкелетіндері бір уақытта болмыс, өмір сүру (бар болу) себептері болып табылады. Бірақ бұл жағдай барлық осы тектес заттарға қатысты емес. Олардың кейбіреулері [сол себептердің арқасында] танылатын заттар мен құбылыстардың бар болуының себебі болып табылмайды. Ал басқалары бұл жағынан күмән туғызады.

Бірақ болмыс себептері әр түрлі болғандықтан, олардың кейбіреулері заттарды дайындау секілді, ал басқалары зат немесе құбылыстың соңғы нәтижесі ретінде әрекет етеді. Осылайша туындайтын күмәндерді шешуге болады: принциптерге дейін жету үшін, біз басқаша алатын заттар өз-өздігінен себептер болмақ, себебі олардың өздері нәтиже (соңғы себептер) болып табылады, ал осылардың арқасында [басқаларға] әкеліп тірейтіндер басқа түрлердің себептері болып табылады.

Осыны да біз сол жоғарыда аталып өткен он гармониядан көре аламыз: кейде оларды нәтиже ретінде қарастырады. Ал олардың себептік рөліне байланысты туындайтын күмән, біздің айтып өткеніміздей, төмендегідей шешіледі: теория мен практика арасында айтарлықтай айырмашылық бар, себебі практикалық өнер үшін нәтиже болып табылатын гармониялар өнердің теориялық бөлігі үшін таным себептері болып табылады. Сонда, егер біз оларды теория үшін ұстанымдар сипатында алсақ, олар жай ғана таным ұстанымдары болып шығады, бірақ болмыс пен өмір сүру (бар болу) ұстанымдары емес.

Индуктивті әдісті қолдана отырып, біздің баратын заттарымыз қайсыбір басқа заттар емес, болмыс ұстанымдары болып табылады. Сонда логикалық тұрғыдан бұл гармониялар болмыстан артта қалып отырады (отстают) және көпке [артта қалады]. Олардан ұстанымдарға көшу - бұл нәтижелерден (салдарлардан) алғышарттарға көшу дегенді білдіреді, дәлірек айтқанда, бұл жолды кейбір логиктер индуктивті жол деп атайды. Алғышарттардан нәтижелерге көшу олар үшін дедуктивті жолмен бірдей. Бұл көшу қалай және қанша тәсілмен іске асатыны жөнінде бұл жұмыста сипаттаудың орны жоқ.

Егер қайсыбір заттың бірінші (бастама) ұстанымдары, яғни бастама элементтері жасырын болса, онда оларды ашу үшін, біз индукция әдісін қолданамыз. Содан соң бұл ұстанымдарды анықтап үлгерген сәттен-ақ біз олардан бірқатар қорытындылар жасаймыз, яғни олардан нәтижелерді дедукция жолымен шығарамыз.

(237-бет) Егер бізге бұл элементтердің қандай элементтер екені, олардың қанша екені белгілі болса, онда кез келген заттың алғашқы элементтері көзге көрінетін, ашылған болып шығады және біз оларды тануға қабілетті боламыз. Ал айтылып кеткен үш шарттардың біреуі жоқ болса, олар жасырын болып шығады. Кейде біз қайсыбір ғылымның бастама элементтерін әу бастан-ақ (априори) білгенмен, оларды арнайы сол ғылымға немесе сол өнерге жатқызбаймыз.

Адамның бойында туыла салған күнінен бастап, оның өзі үшін анық [белгілі] кейбір заттарды тануға потенциалды мүмкіндіктері бар. Бірақ ол міндетті түрде өзінің қайсыбір білімдерін, мысалы, арифметика ғылымымен, қайсыбір басқаларын - басқа ғылым немесе өнермен байланыстыра алмайды. Шамамен аяқталған қайсыбір өнердің барлық ұстанымдары, немесе ең жоқ дегенде мұндай ұстанымдардың көп бөлігі адам үшін туа біткен болуы мүмкін. Егер біз оларға саналы формада ие болмасақ, онда өнер ұстаздары бізге оларды үйретеді. Егер керісінше, бұл ұстанымдар танымымыздың (туа біткен) потенциалды мүмкіндіктеріне, яғни адамның дамуымен бірге өсетін (мүмкіндіктеріне) жатпаса, онда мысалдар көмегімен болған дәлелдеу ғана бізді осы ұстанымдарды қабылдауға және солармен келісуге мәжбүр ете алады.

(238-бет) Сонда бізге индукция әдісімен немесе мұндай ұстанымдардың шынымен бар екенін бізге дәлелдей алатын қандай да болсын басқа бір тәсілмен әрекет етуіміз керек болады. Олар бізге мәлім болған кезде, біз олардан өздігімізше солардың барлық салдарларын шығарамыз. Сөйтіп, музыкалық өнер ұстанымдары не өздігінен анықталмаған, не аз зерттелген. Демек, біз осы ұстанымдармен жақсырақ танысуға мүмкіндік беретін әдісті табуымыз керек. Тек сонда ғана біз осы ұстанымдардан шығатынның бәрін бірінен соң бірін ретімен зерттей алар едік. Бұл ұстанымдардың көбісі музыкалық практикадан алынған, мысалы, жоғарыда аталған он гармония секілді немесе арифметикадан алынған. Төменде біз музыка туралы ілім үшін арифметикадан алынған ұстанымдарға кішкене шолу келтіреміз.

ЖАЙ ҚАТЫНАСТАР: ШЫҒАРУ ЖӘНЕ БӨЛУ

(ҚОСУ ЖӘНЕ АЛУ)

Әрбір санды екі түрлі қарастыруға болады: өзінше сан ретінде немесе тап осы жағдайда салыстыру объектісі қызметін атқаратын басқа санға қатысты [қарастыруға болады].

Бірінші жағдайда, мысалы, 1 саны туралы сөз болады, біз оны өзінше 2-мен салыстырмай, және 2-нің жартысын білдіреді деп айтпай-ақ қарастырамыз. Немесе, біз 2-ні өзінше, 1-ге қатыстырмай, және оның 1 үшін қосарланған сан болып табылады демей-ақ қарастыра аламыз. Барлық басқа сандар туралы да дәл осыны айтуға болады.

Екінші жағдайда қарастырылатын сан қайсыбір басқа санға қатынаста алынады, сол [қайсыбір басқа] сан оған өлшем бірлігі қызметін атқарады. Мысалы, 1 саны 2-ге, сондай-ақ басқа да сандарға қатысты өлшем бірлігі болады. Егер екі сан өзара салыстырылса, олар тең немесе тең емес болуы мүмкін. Екі тең санның арақатынасы тепе-теңнің тепе-теңге арақатынасы деп аталады. Егер сандар тең болмаса, онда олардың арасындағы арақатынас екі түрлі болады: олардың ең кішісі ең үлкенімен салыстырылады, мысалы, 1 және 2 сияқты, немесе ең үлкені ең кішісімен салыстырылады, мысалы, 2-нің 1-ге [қатынасы] сияқты. Осы жерде біз арақатынастардың осы соңғы түрімен ғана айналысамыз.

Егер үлкен сан кіші саннан осы соңғыға [кіші санға] тең шамаға артық болса, онда үлкен сан соңғыға (кіші санға) тең шамаға үлкейтілген кіші санға тең болып шығады.

Сол себепті мұндай арақатынас "бүтін плюс бүтін арақатынасы" немесе "екі рет алынған бірліктің арақатынасы" немесе жай "екі есе арақатынасы", сондай-ақ "екі еселік арақатынас" деп аталады. Егер үлкен сан кіші саннан екі рет алынған кіші санға тең шамаға артық болса, онда мұндай арақатынасты біз "бүтін плюс екі рет алынған бүтін арақатынасы" немесе "үш есе арақатынасы" немесе "үш еселік арақатынас" деп атаймыз. Үлкен сан кіші саннан үш есе немесе төрт есе және одан да көп шексіз алынған кіші санға тең шамаға артық бола алады.

Үлкен сан кейде кіші саннан кіші санның бөлігіне тең шамаға артық болады. Бұл жағдайда үлкен санның артығы кіші санмен салыстырғанда, соңғыдан кіші болады. Бұл артық кіші санның құрамында бірнеше рет болады, мысалы, 7-нің 5-ке қатынасындағы сияқты. Бірінші жағдайда мұндай артық "бөлік" деп аталып, ал арақатынас "бүтіннің бөлікке қатынасы" немесе "тепе-теңнің бөлікке қатынасы" (бөліктен тыс қатынас) аталады. Мұндай қатынастар шексіздікке тең сандардың құрамында болады. Сериядағы біріншісі, ең үлкені, бұл "бір плюс жарты қатынасы", яғни 1 + 1/2 (яғни 3-тің 2-ге қатынасы).

(241-бет) Бұдан кейін "бір плюс үштің бір бөлігі қатынасы", яғни 1+1/3 (яғни 4-тің 3-ке) келеді. Содан соң 1 + 1/4, 1 + 1/5, 1 + 1/6, 1+1/7 және сол сияқты шексіз кете береді. Екінші жағдайда арақатынас "бүтін мен бірнеше бөліктердің қатынасы" деп аталады. Мұндай қатынастар бірінші [қатынастар] секілді сондай-ақ шексіз болып келеді. Екі есе плюс бір немесе бірнеше бөліктер қатынастары, немесе бірнеше рет алынған бір плюс бір немесе бірнеше бөліктер қатынастары жоғарыда қатынастар жөнінде айтылғаннан шығады.

Музыкада біз бәрінен де жиі екі есе қатынастарын, бірнеше рет алынған бірдің қатынастарын, бір плюс бірдің бөлігі қатынасын кездестіреміз, бірақ үлкен мүшесі кіші мүшесінен бірнеше бөлікке артық қатынастарды сирек кездестіреміз.

Мұндай қатынастарды көрсететін сандар әрдайым бұл қатынастардың қарапайым арифметикалық көрінісі болып табыла бермейді. Осылайша, 4-тің 2-ге, 6-ны 4-ке қатынасы кіші және аса қарапайым сандардың, мысалы, 2, 1 және 3, 2 сандары арқылы беріле алады.

Келесі үш есептің қалай шешілетінін түсіндіре алған кезімізде, біз музыканың арифметикадан алғанының бәрін көрсеттік деп айта аламыз.

(242-бет) 1. Бірнеше сандар бір-бірімен белгілі бір арақатынаста болады. Біз мынандай екі санды табуымыз керек: олардың қатынасының құрамында осы қатынастар бар болатын сандар.

2. Екі сан бір-бірімен мәлім арақатынаста болады. Егер қатынастардың көбейтіндісі бастапқы қатынасқа тең боларлықтай қатынастарда орналасқан орта мүшелерді табуымыз керек.

3. Бұл арақатынастағы екі санның құрамында өзара орта мүшелері бар, орта мүшелерінің арақатынасы мынадай: олардың ансамблін бастапқы қатынастан шығаруға болады. Енді қалдық қатынасты, яғни бастапқы қатынастың бұл сомамен салыстырғандағы артығын беретін сандарды табуымыз керек.

Бірінші есепті шешу үшін екі қатынастың көбейтіндісі дегенді білдіреді. Екінші есептің шешімі бір қатынасты бірнеше басқа қатынастарға болу дегеннен тұрады, ал үшінші есеп бір қатынасты басқасынан алып тастау жолымен шешіледі. Қазір біз осы үш есептің әрқайсысын шешудің ең қарапайым тәсілін көрсетеміз.

(243-бет) Қатынастардың көбейтіндісі. Егер бір қатынасты екіншісіне көбейту туралы сөз болса және осы екі қатынас өзара тең болса, онда біз бұл қатынасты ең қарапайым формасында аламыз. Оның екі мүшесінің әрқайсысын өзіне көбейтеміз. Алынған көбейтінділер бір-біріне қарағанда ізделіп отырған арақатынаста болады. Ал егер, мысалы, әрқайсысының мәні 1 + 1/3-ге тең, ал әрқайсысының ең қарапайым мүшесі 4 және 3-ке тең болған екі қатынасты көбейткіміз келсе, онда соңғылардың өзін-өзіне көбейтеміз. Сонда бұл екі сан сәйкесінше бізге 16 мен 9-ды береді. Бұл сандар бұл қатынастардың көбейтіндісінің қатынасын көрсетеді. Дәл осындай операцияға біз өзара тең қатынастардың үлкен санын жасау (көбейту) туралы айтқанда да жүгінеміз.

Бұл жағдайда қатынастың әрбір мүшесін өз-өзіне көбейту қажет және көбейтуге жататын тең қатынастар қанша болса, сонша рет көбейту керек, және минус бір. Егер, мысалы, әрқайсысы 1+1/3 көмегімен көрсетілген төрт қатынасты көбейту (қосу) туралы сөз болса, онда 4-ті 4-ке көбейтеміз және алынған нәтижені тағы 4-ке көбейтеміз. Алынғанды қайтадан 4-ке көбейтеміз. 3 үшін де дәл осыны жасаймыз (1 + 1/3 қатынасты дәл 4-тің 3-ке қатынасындай).





(244-бет) Осылайша, біз жаңа қатынас - туындыны құрайтын екі санды аламыз.

Егер қосылатын немесе көбейтілетін қатынастар өзара тең болмаса, онда олар бірізді, немесе бірізді емес болады. Мысалы, 1 + 1/2 немесе 1+1/3 қатынастары бірізді. 1 + 1/3 және 1 + 1/5 бірізді емес. Егер қосылатын қатынастар бірізді болса, онда олардың әрқайсысының ең қарапайым мүшелерін аламыз және қатынастардың біріндегі ең кішісінің қатынастардың басқа бірінде бір уақытта ең үлкені болып табылатынын көреміз. Осылайша, біз үш бірізді сан аламыз: екі шеткі және бір орта. Ең үлкенінің ең кішіге қатынасы екі бастапқы қатынастардың туындысының қатынасы болады. Бізге, мысалы, 1+1/2 және 1+1/3 қатынастарын қосу керек болсын; бұл жерде мүшелер: 3, 2 және 4, 3 болады. 3 саны қалған екі мүшемен қатынаста болады, яғни ол орта сан болады. Үлкен сан 4-тің кіші мүше 2-ге қатынасы осы екі қатынастың туындысын білдіреді.

Ал қосуға жататын екі қатынас та тең емес және бірізді емес болса, онда төмендегідей әрекет етеміз: (245-бет) олардың ең қарапайым мүшелерін аламыз. Олар бізге төрт цифрды береді. Олардың ең үлкені ең үлкен шеткі мәнді, ал ең кішісі - шеткі мәндердің ең азын білдіреді. Екі аралық цифр, яғни орта цифрлардың бірі ең үлкен шеткі цифрға, ал екіншісі ең кіші шеткі цифрға жақын болады.

Ал егер, мысалы, 1+1/3 қатынасын 1 + 1/5 көбейту туралы айтылса, онда бұл екі қатынас былай көрсетіледі: біріншісі 4 және 3 көмегімен, басқасы - 6 және 5 көмегімен. Бұл жерде 6 ең үлкен шеткі мүше, ал 3 - ең кіші мүше болады. Орта мүшелер 4 және 5 болса, 5 6-ға тең, ал 4 3-ке жақын болады. Демек, 5-ті 3-ке, содан соң 4-ті 6-ға көбейтіп, осылайша екі сан аламыз: 15 және 24. Олардың қатынасы 1+1/3 және 1+1/5 қатынастарының туындысы болып табылады.

Қатынастарды бөлу. Егер біз бір қатынасты бірнеше басқа қатынастарға бөлгіміз келсе, онда біз бірнеше қатынастар түземіз және олардың мүшелері бір-бірінен бір ғана шамаға немесе тең шамаға ерекшеленеді. Бірінші жағдайда төмендегідей жасаймыз: бұл қатынастың ең қарапайым мүшелері біз жасайтын бөлудің санына тең санға көбейтіледі. (246-бет) Осылайша, бөлуге жататын қатынастың жаңа шеткі факторлары болып табылатын екі санды аламыз. Аралық сандар өзара ізделіп отырған қатынаста орналасады.

Мысалы, біз 1+1/3 қатынасын қарапайым мүшелері бір-бірінен теңдей шамаға ерекшеленетін үш қатынасқа бөлуді алдымызға мақсат етіп қойдық делік. Мүшелері 3 және 4, яғни берілген қатынас мүшелері 3-ке көбейтіледі. 9 және 12 шығады. Осы туындылардың арасына екі орта сандар, яғни 11 және 10 орналасады. Осылайша, біз үш қатынас 1+1/11, 1+1/10 және 1 + 1/9 және төрт мүше аламыз.

Ал егер бір қатынасты мүшелері бір-бірінен сан жағынан ерекшеленетін бірнеше [қатынастарға] бөлу туралы сөз болса, онда төмендегідей жасаймыз: берілген қатынасты мүшелері бір-бірінен теңдей шамаға ерекшеленетін бірнеше басқа [қатынастарға] бөлеміз, содан соң бұл қатынастардың кейбіреулері, өз кезегінде, осылайша тағы бөлінеді. Біз сондай-ақ берілген қатынасты мүшелері өзара теңдей санға ерекшеленетін бірнеше басқа [қатынастарға] бөліп, содан соң олардың, арасынан бізге ізделіп отырған қатынасты беретін бірізді емес мүшелерді таңдай аламыз. Осылайша, бір-бірімен тең емес сандарға ерекшеленетін мүшелерді аламыз. (247-бет) Сондай-ақ басқа да әдістермен әрекет етуге болады.

Қатынастарды алу. Егер бір қатынасты басқасынан алу керек болса, мына ережені ұстанамыз: екі қатынастың ең қарапайым мүшелерін таңдаймыз, біреуінің ең кішісін екіншісінің ең үлкеніне, содан соң осы соңғының ең кішісін біріншісінің ең үлкеніне көбейтеміз. Бұл екі операцияның көбейтіндісі бізге екі санды береді, ал ол [екі сан] өзара қалдық қатынаста болады. Мысалы, бізге 1 + 1/3 қатынасын 1 + 1/2 қатынасынан алу керек делік; біз бұл екі қатынастың қарапайым мүшелері сәйкесінше 4 және 3, 3 және 2 болып табылатынын көреміз. Көбейтеміз 3-ті, яғни 1+1/2 қатынасының ең үлкен мүшесін 3-ке, яғни 1 + 1/3 қатынасының ең кіші мүшесіне көбейтеміз, содан соң 2-ні 4-ке көбейтеміз. Бұл екі операцияның көбейтіндісі екі санды, яғни 9 бен 8-ді береді, осы екеуінің қатынасы, яғни 1 + 1/8 ізделіп отырған қатынас, яғни қалдық болмақ.

Музыка туралы ілімде қолдану үшін арифметикадан алынған қажетті білімдердің бас-аяғы міне, осы. Жоғарыда баяндалған нәрселер арқылы, біз [ноталар мен интервалдардың] мәнін анықтап, оны сандар көмегімен бере аларлықтай болу үшін ноталар мен интервалдарды қалайша қарастыруымыз керек екенін көрсеттік. (248-бет) Біз сондай-ақ бұл мәндерді (мағыналарды) бөлшек сандар көмегімен көрсете алу үшін де, қандай көзқарас жағынан келу керек екенін де көрсеттік. Бұл екі өте бөлек көзқарас. Олардың бірі пифагорлықтардың іліміне, басқасы Аристоксен ізбасарларының іліміне сәйкес келеді. Мұнан музыкада қай әдісті ұстанған жөн екені туралы қорытынды жасау оңай.

Біз бұл жерде музыканың басқа ғылымдардан алған ұстанымдарына анықтама бермейміз. Оқырман біздің шолуды оқу барысында оларды өзі біліп алады.

Алланың көмегімен және оның баға жетпес қолдауы арқасында біз өзіміздің тапсырмамызды орындадық, яғни музыка өнеріне кіріспе бөлімнің екінші және соңғы әңгімесін (тарауын) аяқтадық.

БІРІНШІ ТРАКТАТ

(Бірінші кітап)

МУЗЬІКАЛЫҚ ӨНЕР ЭЛЕМЕНТТЕРІ ЖӘНЕ

КОМПОЗИЦИЯ ҰСТАНЫМДАРЬІ

Бірінші әңгіме

Музыкада анализ және синтез әдістерін қолдану

(249-бет) Музыкалық гармониялар өз болмысында анағұрлым кеш болып табылады және музыка негіздеріне (ұстанымдарына) қарай жол соңғылардан алғашқыларға қарай [таным] арқылы жүреді. Бұл әдісті кейбір адамдар "анализ" (талдау) деп атайды. Бірінші негіздердің соңғыларға қарай [таным] әдісін "синтез" (топтау) деп атайды. Бұл жол қандай, ол қанша түрге бөлінеді дегенге келсек, бізге мұны білудің қажеті жоқ, себебі біз осы әдісті ұстанамыз.

Бізге бірінші негіздер (ұстанымдар) белгісіз болған кезде, біз алдымен анализ әдісін қолданамыз, бірақ бірінші негіздерді таныған соң, синтез әдісін қолданамыз.

Бірінші негіздер жайында түсінікті біз бірінші негіздер жайындағы ғылымнан аламыз. Біз олардың қандай екенін, олардың қанша екенін, олардың күйі қандай екенін білеміз. Бірақ егер бізде үш негіздің бірі жайында немесе барлық негіздер жайында білімдер жоқ болса, онда бізде бірінші негіздер жайында түсінік болмайды.

Көптеген өнерлерде бірінші негіздерді табиғи жолмен тану мүмкін емес, (250-бет) және бірінші негіздердің дәл осы өнерге жататынын сезінумен тануға болмайды; адам табиғатынан көптеген заттардың анықтығын тануға бейім болса да, оған олардың қайсысы осы өнер түрі үшін бірінші негіздер (ұстанымдар), ал қайсысы - басқалары үшін екенін білу мүлде міндетті емес.

Егер қайсыбір өнер толығымен қалыптасқан болса және оның бірінші негіздері немесе олардың көп бөлігі сезімдік таным көмегі арқылы емес, [бастан] табиғаты бойынша танылған болса, және қалыптасып үлгерген [қайсыбір] өнердің бірінші негіздерін білу адамға табиғаты бойынша тән емес, аналогия бойынша бекітуге негізделген болса, онда бұл жағдайда бірінші негіздер жайындағы қағиданы ол жөнінде сеніміміз толық болғанша бекіту үшін анализ әдісін немесе қандай да болсын басқа бір әдісті қолданар едік.

Осы уақытқа шейін біз анализді қолдандық. Музыка өнерін өзінше зерттеу үшін, біз синтезді қолданамыз. Анализ элементтерді белгілі тәртіпте, яғни бұл элементтер бізге қалай мәлім болса, сондай тәртіпте жүйелеуге мәжбүр етеді. Синтез керісінше, элементтерді шынында кездесетін тәртіпке сай жүйелейді.

(251-бет) Музыкада табиғи ғылымнан, яғни физикадан қабылданған элементтер логикалық түрде бір-бірінен бұрын келеді. Геометрия мен арифметикадан алынған элементтер осылардың соңынан ереді. Демек, біз табиғи ғылым, яғни физикадан алынған бірінші ұстанымдарды оқудан бастауымыз керек. Себебі физикадан алынған ұстанымдарды пайдаланбай тұрып, геометрияны түсінуге болмайтыны сияқты геометриядан алынған ұстанымдарға жүгінбей арифметиканы зерттеуге болмайды.

ФИЗИКА ҰСТАНЫМДАРЫ

Дыбыстың /18/ пайда болуы және берілуі

Басқа денелер жағынан қысымға түскен кейбір денелер қысымға қарсылық көрсетпей, оған жол береді. Мұндайлар жұмсақ қамыр секілді мыжылатын (бүктелетін) денелер, бойынан кез келген нәрсе өтіп кете алатын сұйық денелер, сондай-ақ ешбір қарсыластық білдірмей, өздері ұшыраған импульстың бастапқы бағытымен қозғалатын денелер. Барлық бұл жағдайлардағы осы денеге ["дыбыс"] түрінде берілетін [соққы] ешбір дыбыс шығармайды. Барлық жағдайларда басқалармен соқтығысатын денелер оларды өз бойынан өткізбейді және [соққы] бағыты бойынша орын ауыстырмайды. Дегенмен, екі қатты денелердің соқтығысуы кезінде дыбыс шығуы мүмкін. (252-бет) Түрткі бірінші қатты дененің екінші дененің қозғалысына қарсыласуы нәтижесінде пайда болады, екінші денеге бірінші қатты дене қысым көрсетіп, бұл түрткі оның өзінің қозғалысымен туындаған түрткі болады.

Біздерге танымал денелер басқа денелермен кездесуі үшін орын ауыстырғанда әрқашан су, ауа арқылы немесе оңай өтуге болатын осы типтес қайсыбір басқа орта арқылы өтеді. Қандай да болсын бір дене басқа денеге қарсы қозғала бастаған кезде, оларды бөліп тұратын ауа қабатының бір бөлігі өзін бөлуге жол береді, ал басқа бір бөлігі шеттейді, төніп келе жатқан заттан қашады. Алға қозғалып келе жатқан дене мен осы қозғалыс бағытталған дене арасында қысылып қалған ауаның осы бір бөлігі, екі саусағымыздың арасына қыса түскен інжу секілді секіре, сытылып шығып кетеді.

Соққы кезінде екі дене арасында пайда болатын қысымның әсерінен шығатын ауа қабатының бөліктері аса үлкен күшпен қысылғанда және бір-біріне нығыздала жанасқанда, дыбыс дәл сол кезде пайда болады.

Қысым неғұрлым күштірек болған сайын, дыбыс соғұрлым жақсырақ, соғұрлым анығырақ болады. Бір-бірімен соқтығысатын екі дененің екеуі де неғұрлым тегіс болған сайын, соғұрлым олардың бөліктері көбірек жабыла түседі және соғұрлым олардың арасында қысымдалған ауа күштірек сытылып шығып отырады. (253-бет) Бұлай темір мен мыс соқтыққан кезде болады. Керісінше, [дененің] бедері неғұрлым түрпіленген болса, соғұрлым [ауа] бөліктері бос болады және дыбыстың пайда болуының ықтималдығы соғұрлым [аз болады].

Мысалы, жүн немесе губкаға дыбыс шығару қиын. Басқа жағынан, ауаның өзі дыбыс беруі мүмкін, егер, мысалы, осы ауаны қамшымен осып өтсе, ауаның қамшы тиген бөлігі, соққыға қарсыласады, тарап кетпейді. Оның бөліктері қысымдалады және өз-өздерін мыс немесе осы тектес басқа денелердің бөліктері сияқты ұстайды. Сумен де дәл осындай нәрсе орын алады. Ол соққыға қарсыласқан кезде, дыбыс туындайды. Ал сокқыға жол бере және оған ешбір қарсыластық көрсетпей су таралатын болса, дыбыс туындамайды.

Жалпы сипаттағанда дыбыстың қалайша пайда болатынына түсіндірме осындай. Енді пайда болған дыбыстың біздің құлағымызға қалай жететінін көрейік.

Дыбыс екі дене соқтығысқан кезде итеріліп шығатын ауа арқылы беріледі. Итерілетін ауа тікелей өзімен жанасатын ауаның келесі қабатына өзі қандай қозғалысқа ұшыраса, дәл сондай қозғалыс береді; бұл қабат, өз кезегінде бұл қозғалысты келесі қабатқа береді және ары қарай т.с.с. (254-бет) Осылайша ауа қабатынан ауа қабатына берілген дыбыс есту каналындағы ауаға, содан соң есту орталығына дейін жетеді.

Тон - белгілі бір (анық) жоғарылықтағы музыкалық дыбыс. Ноталар - музыкалық тондарды белгілеу үшін бекітілген жазбаша [графикалық] белгілер. Тон бірыңғай дыбыс болып табылады, ол дыбыстың өзі пайда болған дененің ішінде белгілі бір уақыт бойы дыбысталып тұрады. Тондар тербеліске қабілетті денелерден туындайды. Мұндай [денелер] деп біз, әр түрлі бағыттарда қозғалыс ала отырып. бұл қозғалысты белгілі бір уақыт бойы сақтайтын денелерді айтамыз. Бастапқы қозғалысты тудырған себеп жоқ болып үлгерсе де, ол (бастапқы қозғалыс) сөз болып отырған дененің барлық бөліктеріне, яғни оның барлық бөлшектеріне жетеді. Мұндай текті денелерге мысал ретінде ішектер бола алады.

Ішектің сақталған қозғалысы ішекті орап тұрған ауаны сілкілеп, оны қозғалысқа түсіреді. Осылайша бұл ауаның бөлшектерінің арасында бірізді түрткілер пайда болады.

Ішекке берілген қозғалыс тоқтаған кезде, ауаның соқтығысатын бөлшектері бәсеңдейді, дыбыс өшеді. Тонды сондай-ақ сүйретіп келе жатқан, басқа дененің бойымен сырғи отырып, сол басқа денеге рабабта ойнағандағы секілді, қоршаған ауаны тарқататын біркелкі түрткілер сериясын беретін денеден де алуға болады.

(255-бет) Ойыс дененің, мысалы, қуыс флейта мен соған жақын аспаптардың ішіне аз-аздан, бірақ күшпен енгізілген ауа дыбыс шығарады. Себебі, бұл ауа белгілі бір уақыт бойы осы дененің қабырғаларын біркелкі итеріп тұрады және бұған қоса, оның бөлшектерінің өзі соқтығысады. Бір дене басқа денеге түрткі бергенде, соққы сондай-ақ қоршаған ауаға да беріледі. Итерілген ауа сырғанай, соққыға ұшыраған дененің жұмыр бедерінде құйындап, дыбыс, тон туындайды.

Сондай-ақ, соққыға ұшыраған денеден игерілген ауа басқа денемен кездеседі, оны итереді, одан итеріліп, қайтадан келесі денеге соғысады және ары қарай т.с.с., сол кезде дыбыс пайда болады. Мұндай қозғалыс қайсыбір уақыт бойы созылады, бірақ біртіндеп оның интенсивтілігі жоғалады және ақырында өшеді. Барлық осы құбылыстар тон тудыруға қабілетті немесе төмендігін қамтамасыз ететін себептерді қарастырайық.

ТОНДАРДЫҢ ЖОҒАРЫ ДЫБЫСТЫҒЫ МЕН ТӨМЕНДІГІН ҚАМТАМАСЬІЗ ЕТЕТІН СЕБЕПТЕР

Дыбыстың жоғарылығы мен төмендігі әдетте түрткі әсерінен итерілетін ауаның бөлшектеріне түскен қысым дәрежесіне байланысты (256-бет). Неғұрлым қысу күшті болған сайын, соғұрлым дыбыс қаттырақ болады. Неғұрлым ол әлсіз және орта бос болған сайын, соғұрлым дыбыс төмен болады. Ауа бөлшектерінің қысымын күшейтетіннің бәрі дыбыс қаттылығын күшейтудің себебі болып табылады, ал бөлшектерді әлсіретіп, оларды босататынның бәрі тым төмен дыбыстың себебі болып табылады. Ауа молекулаларының шапшаң қозғалысы және олардың шұғыл итерілуі қатты қысылудың себептерінің бірі болып табылады. Себебі ауа қозғалысының жылдамдығы ауаның дезинтеграциясына кедергі жасап, ауа әлі қысымда тұрған кезде, оның біздің құлағымызға жетуіне мүмкіндік береді.

Сондай-ақ бір дененің екінші денеге үйкелуі неғұрлым күштірек болса, дыбыс та, соғұрлым қаттырақ болып шығады, себебі тым жігерлі үйкеліс бөлшектердің тым үлкен тығыздалуын тудырады және ол тығыздалу неғұрлым әлсіз болған сайын, соғұрлым дыбыс төмен болып шығады.

Және тағы да, ұрылатын дене неғұрлым қаттырақ және жұмырырақ болса, соғұрлым шығатын дыбыс қатты болады. Себебі мұндай қасиеттері бар денеден ыршитын ауа тым нығыздалған, сығысқан болып шығады. Итерілетін ауа едәуір мөлшерде бар болғанмен, оған берілген импульс күшті емес болған кезде, оның жүгірісі баяу, ал қысымы аз болады. Одан шыққан дыбыс төмен болады. Ал керісінше, итерілетін ауаның мөлшері үлкен болмаса да, импульс күшті болған кезде, ауаның жүгірісі шапшаңдап, (257- бет) оның қысымы тым қарқынды болады. Бұл арада пайда болатын дыбыс тым жоғары болып шығады.

Бұл бізге неліктен флейта клавиатурасындағы кішкентай тесіктер қатты және жоғары дыбыстар шығаратынын, ал неғұрлым ірі тесіктер төмендеу үндер шығаратынын түсіндіреді. Әйтсе де, флейтаның мүштігіне жақын орналасқан үлкен диаметрлі тесіктің кіші диаметрлі, мүштікке алыстатылған тесікке қарағанда, неғұрлым. қаттырақ дыбыс беретін жағдайлар да кездеседі. Ауаның неғұрлым ірі болса да, мүштікке жақын орналасқан тесіктен шығуы және флейтада ойнап тұрған музыканттың демі өзінің барлық күшін сақтап тұрған кезде, музыкант демінің әсерімен ауаның итерілуі осы бір қарама-қарсы құбылыстың себебі болып табылады. Бірақ ауа ең кіші және мүштіктен неғұрлым алыстатылған тесіктен шыққан кезде, музыканттың демі өз күшін жоғалтып үлгереді, ауа өз жүгірісін баяулатып, неғұрлым аз қысымға түскен болып шығады.

Ішектерге келетін болсақ, олар неғұрлым қатты және жұмыр болса, олардан шығатын дыбыс соғұрлым қатты және жоғары болады.

Бірдей күштің түрткісімен қозғалысқа келтірілген жуандығы бірдей, бірақ ұзындығы бойынша әр түрлі ішектер әр түрлі дыбыстар береді. (258-бет) Ең төмен дыбыс қозғалысы баяу болатын ең ұзын ішекте туындайды.

Ең қысқа ішек ең жоғары дыбыс береді, себебі оның қозғалыстары ең шапшаң. Ұзындықтары бір, бірақ жуандықтары әр түрлі екі ішек туралы, сондай-ақ қандай күшпен тартылғандығы жағынан ғана ерекшеленетін екі ішек туралы да осылай деуге болады. Аздау [күшпен] тартылған ішек ең төмен дыбысты берсе, ал қатты тартылған ішек аса қатты және жоғары дыбысты береді. Себебі ішек неғұрлым [қатты] тартылған сайын, неғұрлым оның бедері жұмыр болған сайын, ішектен итерілген ауа мөлшері соғұрлым аса қатты сығыла түседі. Дыбыстың өткірлігі сондай-ақ ауа қозғалысының жылдамдығына да байланысты. Сірә, дыбыстардың жоғарылығы немесе төмендігін анықтайтын себептердің бәрі, міне, осы.

Дыбыстың жоғарылығын немесе төмендігін қамтамасыз ететін ана не мына себепке зер сала отырып, біз дыбыстың өткірлігі мен төмендігі осы себептің қарқындылығымен тікелей байланыста үлкейіп немесе төмендейтіндігін көреміз. Мысалы, егер ішек туралы сөз қозғалса және ол қысқаратын болса, онда музыкада дыбыс тым өткір болып шығады. Егер ішек ұзын болса, одан туындаған тон төмен болады және осы ішектің ұзара түсуіне қарай, тон да төмендей береді. Қайсыбір тонның жоғарылығы (259-бет) төмендеген кезде, ол тонның дыбысының жоғарылығын қанша шамаға кішірейтсе, сонша шамаға сол үн төмендейді, және керісінше, оның төмендігі кішірейген кезде, жоғарылығы сәйкес шамаға артады.

Қайсыбір музыкалық дыбыстың өткірлігінің басқа музыкалық дыбыстың төмендігіне қатысты қарастырылғандағы шамасы дыбыстың жоғарылығын қамтамасыз ететін себептердің дыбыстың төмендігін қамтамасыз ететін себептерге қатысты қарастырғандағы себептердің шамасына ұқсас, әрине егер бір сападағы себептер жайында сөз болып отырса. Осылайша, біршама жоғары ішекте алынған тонның жоғарылығын біршама ұзын ішекте туындаған тонның төмендігімен салыстырамыз, сонда екі ішек те бір түрден болса және дыбыстың жоғарылығы мен төмендігін қамтамасыз ететін барлық қалған себептер де тең түскен жағдайда, олардың арақатынасы екі ішектің ұзындығының арасындағы арақатынасқа тең болады.

Сондай-ақ дыбыстың жоғарылығы мен төмендігін қамтамасыз ететін тағы да басқа себептер кездеседі, біз оларды анықтай алмас едік: [себебі] бізде оларды өлшеу үшін жабдықтар жоқ. Мысалы, қайсыбір дененің беті қаншалықты дәрежеде жұмыр немесе кедір-бұдырлы екенін қалай анықтауға болар еді? Мыс ағаштан қаншалықты жұмырырақ немесе ағаш мысқа қарағанда қаншалықты кедір-бұдырлы екенін қалай анықтауға болады? (260-бет) Егер екі дене бір-бірінен бедерінің жұмырлығының дәрежесі бойынша ерекшеленсе, онда біз үшін бір ішекте алынған үннің жоғарылығы басқа ішекте алынған үннің төмендігімен салыстырғанда олардың арасындағы арақатынасты анықтау мүмкін емес болады.

Керісінше, жоғары немесе төмен дыбыстың пайда болуын тудыратын басқа бірнеше факторларды анықтау біз үшін анағұрлым қолайлырақ, мысалы, ішектің әр түрлі ұзындығы сияқты. Бұл музыкалық дыбыстың жоғарылығының дәрежесін анағүрлым пакты анықтауға мүмкіндік беретін мәліметтер, олар үндерді өзара салыстыруға мүмкіндік береді. Егер ауа өткізетін тесіктер өлшенетін болса, [мысалы] үрлегіш ойнау аспаптарында сияқты, онда [дыбыстың жоғарылығын] анықтау едәуір күмәндірек болып шығады. Әрине, флейтаның тесіктерін нақты өлшеуге болады. Бірдей үрлеу күші берілген екі флейта арқылы туындаған жоғары үн мен төмен үннің арақатынасы флейтаның ең кіші тесігінің көлемі мен ең үлкен тесігінің арасындағы арақатынас секілді болып шығады. Тесіктің үлкендігін анықтау оңай, егер бізге оның диаметрі белгілі болса және бұл тесік дөңгелек болса.

Демек, үрлеп ойналатын аспаптағы ішектің ұзындығы, тесіктің көлемі музыкалық дыбыстардың өзара қатынастарын анықтау үшін қолымызда бар ең сенімді екі әдіс болып табылады. (261- бет) Демек, егер біз екі үн арасындағы арақатынасты анықтағымыз келсе, онда біз ішекті аспаптарда ең ұзын ішек пен ең қысқа ішектің, немесе үрлеп ойналатын аспаптарда ең үлкен тесік пен ең кіші тесік арасындағы арақатынасты табуымыз керек.

Егер ішектің ұзындығы немесе тесіктің көлемінің көмегімен үннің шамасын, дәрежесін анықтай алған болсақ, онда басқа себептермен қамтамасыз етілген басқа үн бірінші үнмен бірдей болып шығуы мүмкін. Онда біз осы жаңа үнді қамтамасыз еткен себептерге бірінші үннің шығуын тудырған себептерге қолданған шараны пайдаланамыз. Осылайша, екі ішек барлық жағынан бір-біріне ұқсас болғанмен, тек олардың ұзындығы бірдей емес болса, онда олардан шыққан тондардың арасындағы арақатынасты осы екі ішектің ұзындықтарының арақатынасы арқылы өлшенілетін болады.

Егер бір ішек екіншіден екі есе ұзын болса, онда ұзын ішектен алынған музыкалық дыбыс қысқа ішекте алынған үннен екі есе үлкен болады. Осылардың бәрін біле отырып, жұмыр бедерлі екі денені алайық. Егер олардың бірі қысқа ішектің үніне ұқсас үн шығарса, (262-бет) ал екіншісі ұзын ішектің бірдей үнімен бірдей үн шығарса, онда біз осы екі тонның да өзара арақатынасы сәйкес ішектерден туындайтын үндердің арасындағыдай қатынаста болады дейміз. Екі ішектің жуандығы бірдей болуы тиіс және бірдей тартылуы керек. Әйтсе де, бұл үшін тек бір ғана үнді қолданған қолайлы, сонда олардың арақатынасы да анағұрлым айқын болар еді.

Егер екі әр түрлі бастамадан шыққан, бір уақытта немесе бірінен соң бірі жақын уақыт аралығында тыңдалып отырған қандай да болсын екі дыбыс алынса, және егер олардың екеуі де жоғарылық пен төмендіктің бірдей дәрежесінде болса, онда оларды аккордты [гомотонды] деп атайды және [ортақ] бір үн деп қарастырады. Мұндай үндер мыналар: лютняның үшінші ішегіндегі шынашақтың көмегімен алынған және төртінші ішекте дыбыссыз ойналған тон [си бемоль 1].

МУЗЫКАЛЫҚ ИНТЕРВАЛ ЖӨНІНДЕ

Егер әр түрлі екі бастамадан туындаған музыкалық дыбыстар бір уақытта немесе жақындалған уақытта [лезде бірінен соң бірі] тыңдалса және біреуі жоғары, ал екіншісі басқасына қарағанда төмен болса, онда олардың ансамблі интервалды құрайды. Интервалды сондай-ақ "ұзындық" ("протяженность") деп атауға болады. (263-бет) Демек, көріп отырғанымыздай, интервал - бұл әр түрлі сатылы екі үннің жиынтығы.

Екі үн бірге интервалды құраса және бір дыбысқа сіңіп кетерліктей болып қосылса, онда біз олардың бір-бірімен үйлесімді, яғни бір-бірімен сәйкес екен деп айтамыз, ал осы екі сатыны қамтитын интервал болса, ол үйлесімді [симфониялық] деп аталады. Біздің құлағымыз бұл интервалдағы музыкалық үндерді жеңіл таниды және бұл біздің бойымызда жағымды сезім тудырады. Ал егер, керісінше, екі үн біздің есту арқылы қабылдауымызда бір-бірімен сіңісіп кетпесе, оларды үйлесімді емес [диафониялық] деп атайды, ал олар тудыратын сезім жағымсыз болып шығады.

Лютняның бірінші бос ойналған ішегінде алынатын үн [соль1] мен үшінші ішекке сұқ саусақпен басқанда алынатын үн [соль2] үйлесімді интервалды [үндес, үйлесімді] қалыптастырады. Екінші ішектегі аты жоқ қалдық үні [миі] мен үшінші бос ішектегі үн [фа1] бір-бірінен итеріледі, олар үйлесімді емес [диафониялық].

Алдымыздағы жұмыстың басты мақсаты үйлесімді интервалдарды [симфониялық] зерттеу және оларды қалғандарынан ажырата алу мүмкіндіктерін [қарастыру] болып табылады.

(264-бет) Дыбыстар арасындағы симфониялық немесе үйлесімділік [үндердің үндестігі] барлық қалған өнерлердегі үйлесімділік қандай рөл атқарса, ол музыкада да тура сондай рөл атқарады. Кездейсоқ қоспаны жасай салып, нәтижесінде белгілі бір емдік қасиеттері бар дәрі алуға болмайтыны сияқты жаңа дәмді тағам жасап шығару үшін, әр түрлі тағамдарды жорамалдап араластыра беруге болмайтыны белгілі. Себебі өзара араластырылатын заттардың арасында анықталған арақатынас қасиеттердің белгілі пропорциясы оларды араластыра отырып, біз үшін танымал өлшемдері мен қасиеттері бар жаңа заттарды берерліктей болуы тиіс. Музыкадағы интервалдар жөнінде де дәл осыны айтуға болады. Үндес интервалды, немесе симфонияны алу үшін, жорамалдап кез келген дыбысты басқа кез келген дыбыспен біріктіруге болмайды. Әрбір сатының біз жақсы білетін және өзі туындаған ішектің ұзындығынан шығатын белгілі бір өлшемі болу керек [...].

Лютняда квинтаны алу үшін, дыбыссыз ойналған бірінші үн мен осы ішекке шынашақпен басқан кезде алынатын үн [соль1 – до1] арасындағы интервалды бірінші бос ішек пен үшінші ішектегі сұқ саусақ үні [соль1 - соль2] арасында орналасқан интервалды шығару керек. (265-бет) Қалдық интервал бос ішек үні мен үшінші ішектегі сұқ саусақ үнінің [до1 - соль2] арасында орналасады. Бұл екі музыкалық дыбыстардың арақатынасы сондай-ақ бірінші бос ішек үні мен екінші ішектегі сұқ саусақ үнінің [соль 1-pel] арасында орналасады. Егер әуелі осы екі интервал бір жоғарылықта орналаспаса да, олардың арақатынасы сондай-ақ болып қала береді [...].

Біз анықтап кеткен интервалдардың арасында үндес болып табылатындары: арақатынасы бүтіннің екі есе өзіне қатынасы немесе бүтіннің бүтін плюс бүтіннің бір бөлігі қатынасына тең болатындары. Қалғандары көп жағдайда диссонансты болып табылады. Анағұрлым дәлірек зерттеу бізге үндес интервалдарды үндес емес интервалдардан ажырата алуымызға мүмкіндік береді. Бұл үшін біз лютняны қолдануымызға болады, себебі мұнда ноталардың орнына жоғарыда баяндап кеткендерімізді жетекшілікке ала отырып, өте қарапайым жолмен анықтауымызға болады [...].

Лютняның бірінші ішегін сұқ саусақпен басқанда шығатын музыкалық дыбыс [үн] [ля1], сол ішектегі шынашақ үні [до 1 ] немесе екінші бос ішек үнімен үндес емес. Ол (266-бет) екінші ішектегі сұқ саусақ үні қатысты [pel] үндес болады, бірақ үшінші ішектегі сұқ саусақ үніне [соль2] қатысты [үндес емес]. Бірінші ішекті шынашақпен басқанда шығатын үн немесе дыбыссыз ойналған екінші ішек үні [до 1 ] екінші ішектегі сұқ саусақ үнімен [pel] үндес. Себебі, бұл екі үндердің ішіндегі ең төмені біршама ең жоғары үн болмақ, 27-нің 24-ке қатысты алғандағы секілді. Бұл қатынас 36 мен 32 арасындағы, яғни лютняның дыбыссыз ойналған бірінші ішегіндегі А үні [соль1] мен осы ішекті сұқ саусақпен басқан кезде шығатын үн [ля 1] арасындағы сияқты. 27-нің 24-ке және 36-ның 32-ге арақатынасының әрқайсысы 9-дың 8-ге қатынасына тең [...].

Біз қазір ғана қайсыбір берілген ішекті бөлгенде белгілі бір жоғарылықтағы музыкалық дыбысты білдіретін сандардың қандай екенін және өзіміз анықтаған [сандармен белгіленген] әрбір интервалдың екі үндері арасындағы арақатынастардың қандай екенін көрсеттік. Егер біз жуандығы бірдей және бірдей күшпен керілген қос ішекті аспапты пайдалансақ, мұның бәрі анағұрлым айқын және сендірерлік болып шыға келеді. Мұндай тәжірибе клавиштері бар қайсыбір аспапты күйіне келтіру қажет болған сайын жүргізіліп отырады.

(267-бет) Мысалы, егер ескеріліп кеткен екі ішектің біреуін дыбыс шығаруға мәжбүр етсек, және оны саусақпен ортасында қалдырсақ, ал екіншісін бүкіл ұзындығы бойымен дыбыс шығаруға мәжбүр етсек, онда біз өзара октава қатынасында орналасқан екі үнді естиміз. Егер басқа интервалдармен де дәл осылайша жасасақ, онда тек есту арқылы ғана, біз осы интервалдардың үндерінің арасындағы қатынастың қандай екеніне әбден көзімізді жеткізе аламыз. [Бұл үшін] ішектің біреуін қайсыбір берілген нүктеде қалдырып, ал екіншісінде бос ойнасақ жеткілікті [...].

Октава мен оны қанша рет құрайтыны нақты белгілі интервалдарды біз үлкен интервалдар деп атаймыз. Кварта мен квинта орта интервалдар болып табылды. Үн (тон) кіші интервалдарға жатады.

Ішекті болу бізге тек үлкен және орта интервалдарды ғана емес, сондай-ақ кіші интервалдарды да табуға көмектеседі. Әйтсе де, өзіміз тапқан қатынастардан басқа қатынастарды анықтау керек болған кезде, әрқашан ішекті бөлуге жүгіре берудің қажеттігі жоқ. Бұл жағдайда өзіміз тапқан қатынастар басты негіз қызметін атқарады, егер, [әрине] интервалдардың басқа түрлері жайында сөз болса. Себебі барлық қалған интервалдар өзіміз тапқан интервалдардың екеуін немесе бірнешеуін қосқан кезде, (268-бет) немесе бірінен-бірін алған кезде шығады.

Сол үшін, егер біз есту қабілетіміздің (құлағымыздың) осы жаңа интервалдар жөнінде теориялық тұрғыдан айтылғандарды, бірақ қайсыбір аспапта практикалық орындауда болып үлгергендерді қабылдауына көмектескіміз келсе, онда дәлелдеріміз бен ойларымыз тек қана жай теориялық тұрғыдан маңызды емес, сонымен қатар объективті факті, табиғат немесе өнер құбылысымен бекітілген екендігі анық көрінетіндей етіп ішектерді бөлуге қайта жүгінуге тура келеді. Әйтсе де, тәжірибе бізге аналогия бойынша анықталмаған кейбір интервалдардың үндестігін тануға немесе керісінше, олардың диссонансын қабылдауға көмектеседі, себебі олардың арасында диссонансты интервалдар да бар.

Арифметикалық ұстанымдар. Ал енді өздерін жартыға бөле, өзара бір-бірімен қоса немесе бір-бірінен ала отырып, жоғарыда анықтап кеткен интервалдарды қосарланған (екі еселендірген) кезде алынған интервалдарды тануға көмектесетін әдісті баяндаймыз. Себебі дәл өзіміз тапқан интервалдарды қосу немесе алу жолымен музыкада қолданылатын барлық қалған интервалдар жасалынады.

Интервалдардың екі еселенуі. Егер бізге интервалды екі еселеу керек болса, онда біз алдымен әрбір нотада болатын бізге белгілі сандарды аламыз және үш координацияланған саты шығатындай үшінші нотаны іздейміз: бірінші, екінші және үшінші. Екінші нота үшіншіге қарағанда, бірінші екіншіге қарағандағыдай болуы тиіс.

Бірінші мен үшінші нотаның арақатынасын табу үшін төменде суреттелгендей жасаймыз: яғни бірінші тұрған санды өзіне-өзін көбейтеміз және алынған көбейтіндіні қайтадан келесі бірінші нотаның жаңа мәні ретінде аламыз. Содан соң екінші нотаны білдіретін санды өзін-өзіне көбейтеміз және алынған көбейтіндіні үшінші нотаның мәні ретінде аламыз. Және ақырында, бірінші мен екінші нота санын бірін-біріне көбейтеміз және осылайша екінші сатынын жаңа мәнін аламыз. Бірінші мен үшінші саты үшін алынған сандар бастапқы екі еселенген қатынасқа тең қатынаста болып шығады.

Мысалы, екі еселенген кварта арақатынасын табу керек болды делік. А - Н квартасын алайық. Олардың үшінші сатысы Т болады. Т нотасының көмегімен А - Н арақатынасын екі еселеу керек. Біз мұнда үш саты аламыз, біріншісі А, екіншісі Н, үшіншісі Т болады. Үш сатынын ішіндегі біріншісі мен (270-бет) екіншісінің арақатынасы екіншісі мен үшіншісінің арасындағы арақатынаспен бірдей болады. А мен Н бір-бірімен 4-тің 3-ке қатынасы сияқты күйінде болады, Н мен Т да дәл осындай қатынаста болады. 4-ті өзіне-өзін көбейтейік. Көбейтінді 16 А нотасын білдіреді. Егер 3-ті өзін-өзіне көбейтсек, онда 9 шығады, бұл Т-ның мәнін білдіретін болады. Егер 3-ті 4-ке көбейтсе, 12 шығады және ол Н нотасын, яғни екінші нотаны білдіреді. Бұдан шығатыны, А Т-ға қарағанда, 16-нің 9-ға қатынасындай болады, яғни А - Т интервалдарындағы А нотасы Т плюс оның 7/9-на тең болады. Мұндай интервалды біз екі еселенген кварта деп атаймыз. Квинта немесе тонды екі еселеу туралы сөз болса да, дәл осылайша әрекет жасаймыз. Осы соңғы интервалды дәл қазір суреттеп кеткен әдіспен екі еселегенде, дитонның төмен және жоғары сатылары 81-дің 64-ке қатынасында, яғни бүтіннің бүтін плюс оның алпыс төрттен он жеті бөлігіне қатынасында болып шығады; егер квинта екі еселенсе, онда 9-дың 4-ке қатынасы, яғни бүтіннің екі рет алынған бүтін плюс оның ширегіне [яғни 9=4x2+4/4] қатынасы шығады.

Екі интервал сомасы. Ал енді екі әр түрлі интервалдардың сомасын (жиынтығын) алудың ережесін келтірейік (271-бет). Екі интервалдың бірінің нотасын білдіретін санды аламыз. Бәрінен бұрын, осы интервалдың екінші нотасы бір уақытта екінші интервалдың бірінші нотасы да болып табылады делік. Осы соңғы интервалдың екі сатысын да көрсететін сандарды аламыз. Осылайша, мұнда бізде бірінші, екінші және үшінші сатылар бар. Бірінші сатының екіншімен арақатынасы да екінші сатының үшіншіге арақатынасы сияқты бізге белгілі.

Бірақ, орта саты екі санмен берілген болып шығады: бірінші сан арқылы бұл саты бірінші интервалдың бірінші сатысымен, ал екінші сан арқылы екінші интервалдың екінші сатысымен байланысты. Орта нотаны екінші интервалмен арақатынасқа қоятын санды бірінші интервалдың бірінші нотасын білдіретін санға көбейтеміз. Содан кейін, орта нотаны бірінші интервалмен арақатынасқа қоятын санды үшінші нотаны білдіретін [яғни, екінші интервалдың екінші нотасы] санға көбейтеміз. Бірінші операция бізге бірінші сатының жаңа мәнін, екіншісі үшінші саты мәнін береді. Орта нотаның екі санын да бір-біріне көбейте отырып, біз екінші сатының жаңа мәнін, яғни аралық нотаны аламыз. Бірінші және үшінші ноталарды білдіретін жаңа сандардың қатынасы бір уақытта екі берілген интервалдың жиынтығының қатынасы болады. (272-бет) Мысалы, егер бізге квинтаны квартаға қосу керек болса, онда А мен Н кварта сатылары, ал Н мен Т квинта сатылары болады [...].

Егер біз квинтаны квартаға қоссақ, онда октава+1-ді аламыз. Осындай әдіспен кварта мен октаваны қосқанда алынатын және октава плюс квинта қатынасы секілді октава плюс кварта аталатын интервалдың қатынасын да табуға болады. Октава плюс кварта қатынасы үшін 8-дің 3-ке сандық мәнін оңай алуға болады. Бұл интервалдың төмен нотасы жоғары нотасымен салыстырғанда жоғары нота плюс оның үштен екі бөлігінің екі еселенген мәніне тең. Октава плюс квинта қатынасы 6-ның 2-ге, яғни 3-тің 1-ге қатынасына тең. Осылайша, төмен нота жоғары нотаның үш еселенген мәніне ие.

Интервалдың жартысын алу. Біз сондай-ақ қайсыбір берілген интервалдың жартысының қатынасын табуға мүмкіндік беретін ережелермен, яғни басқаша айтқанда, қайсыбір интервалды жартыға бөлгенде қолдануға қажетті ережелермен танысуымыз керек. Бірінші кезекте, айтылып жатқан интервалдың екі нотасын көрсететін сандарды анықтау керек. (273-бет) Бұл сандардың әрқайсысын 2-ге көбейтеміз, содан соң алынған екі көбейтіндінің ең кішісімен салыстырғандағы ең үлкенінің артығының жартысын аламыз және осы артықты соңғыға қосамыз немесе оны біріншісінен алып тастаймыз. Осы екі операцияның нәтижесі бізге интервалдың екі шеткі сатысының арасындағы жарты жолда орналасатын орта нотаның мәнін береді. Осындай жолмен орта нотаның осы сатылардың әрқайсысымен қатынасын да білуге болады [...].

Бір интервалды бірнеше басқа интервалдарға бөлу. Жалпы бізге қандай да болсын берілген бір интервалды бір-біріне қарағанда біркелкі, немесе біркелкі емес үдеп отыратын кіші интервалдардың қайсыбір санына бөлу қиын емес. Егер сөз интервалды сандары нақты айқындалған және мәні біркелкі үдеп отыратын басқа интервалдарға бөлу туралы болса, онда төмендегідей жасаймыз. Бөлінетін интервалдың екі шеткі нотасын білдіретін сандар қанша интервалдар алу керек болса, сонша интервалдардың санына көбейтіледі. Мұндай операция бізге бөлінетін интервалдың шеткі сатыларының жаңа мәндерін береді. Содан соң бұл екі санның айырмасын аламыз және оны қанша бөлік керек болса, сонша тең бөліктерге немесе бірліктерге бөлеміз.

(274-бет) Бұл бірліктердің біріншісін оны бөлінетін интервалдың жаңа мәндерін білдіретін екі санның ең кішісіне қосу үшін аламыз. Мұндай операцияның нәтижесі бізге осы интервалдың жоғары сатысына анағұрлым жақын нотаның санын береді. Бөлінетін интервалдың екі нотасын білдіретін ең кіші санына қосатын екі бірлікті аламыз және осылайша, екінші аралық сатыны білдіретін санды аламыз. Осылайша, барлық бірліктер бітпейінше жасай береміз. Соңғы сан бөлінуі тиіс интервалдың төмен нотасын шығарады, ал басқа сандар барлық аралық ноталарды білдіреді.

Егер бізге, мысалы, квартаны біркелкі үдемелі үш интервалға болу керек болса, онда біз бөлінуі тиіс интервалдың ноталарын білдіретін әрбір санды, яғни 4 пен 3-ті қанша интервал алу керек болса, сонша интервалдың санына, яғни 3-ке көбейтуіміз керек. 12 және 9 көбейтінділері шығады. Бұл сандардың біріншісі квартаның бірінші сатысының мәнін білдіреді, екінші сан, яғни 9, екінші сатының мәнін білдіреді [...].

Жоғарыда баяндалғаннан шығатыны: қандай да болсын бір интервалды біздің алғымыз келетін интервалдың арасындағы айырмашылық қандай болғанына қарамастан, басқа бірнеше біркелкі үдемелі интервалдарға болу оңай. (275-бет) Біз мұндай интервалды басқа бірдей екі интервалға бөлеміз, содан соң олардың біреуін екі немесе үш басқа интервалға бөлеміз, немесе біздің интервалды басқа үш интервалға бөліп, олардың біреуін қанша интервалға бөлгіміз келсе, соншаға бөлеміз.

Интервалдарды алу. Қалатын интервалдың қатынасын білу үшін бір интервалды екіншісінен алатын болсақ, онда қандай ережені ұстану керек екені, міне мынадай: егер операцияны төмен саты жағынан жүргізсек, онда үлкен интервалдың төмен нотасын білдіретін санды бір рет біздің алғымыз келетін кіші интервалдың төмен нотасын білдіретін санға және екінші рет осы интервалдың жоғары нотасын білдіретін санға көбейтеміз. Содан соң, үлкен интервалдың төмен нотасын білдіретін санды кіші интервалдың жоғары нотасының санына көбейтеміз. Осылайша, үш сан аламыз. Орта санның үшіншіге қатынасы қалдық интервалдың қатынасын білдіретін болады [...]. Операция жоғары саты деңгейінде жасалса, (276-бет) төменде айтылғандай жасаймыз: квинта мен квартаның жоғары ноталарын көрсететін сандарды бір-біріне көбейтеміз. Көбейтінді бізге 6-ны береді, ол жоғары сатыдағы бірінші нотаның мәні болады. Содан соң квинтаның жоғары нотасын білдіретін санды квартаның төмен нотасының санына көбейтеміз. Көбейтінді 8-ді аламыз, ол орта саты болады. Және ақырында, квартаның жоғарғы нотасының сайын, яғни 3-ті квинтаның төмен нотасының санына, яғни сондай-ақ 3-ке көбейтіп, 9-ды аламыз және ол төмен нотаның мәні болып табылады. Қалдық интервалдың қатынасы 8-дің 9-ға қатынасына тең болады, ал бұл тағы да тон болып табылады. Біздің осы жерде түсіндіргіміз келгені де міне, осы.

Интервалдардың екі еселену ережесі, немесе, жалпы айтқанда, олардың қосылу ережесі бізге келесі интервалдарды алуға мүмкіндік береді: екі еселенген кварта, оның төмен сатысы жоғарыға қарағанда 16-нің 9-га сияқты күйінде болады. Бұл интервалдың бірінші сатысы, сәйкесінше, екінші саты плюс оның тоғыздан жеті бөлігіне тең болады. Төрт еселенген кварта, оның төмен нотасы үш рет алынған жоғары нота плюс оның тоғыздан бір бөлігі мен оның төрт тоғыздың тоғыз бөлігі [яғни 256-ның 81 қатынасы]. Октава плюс кварта және октава плюс квинта.

Интервалдарды жартыға болу ережесі бізге (277-бет) төмендегілерді алуға мүмкіндік береді: 1. Жарты тон, 2. Тонның ширегі, көнедегілер тонның ширегін "әлсірету интервалы" деп атаған. Тон екі бөлікке бөлінген кезде, төмен нотаның аралық сатыға қатынасы 18-дің 17-ге қатынасына тең және орта саты жоғары нотаға жатады, 17-нің 16-ға [қатынасы] секілді. Интервалдарды екі еселеу ережесі бізге сондай-ақ 81-дің 61-ге қатынасына тең дитон қатынасын табуға мүмкіндік береді. Осы жолмен сондай-ақ басқа интервалдардың қатынасын табуға болады.

Үндес интервалдардың әр түрлі түрлері. Сөз болып отырған интервалдардың арасындағы октава, екі еселенген октава және жалпы еселенген октавалар "үлкен үндес интервалдар" деп аталады. Тон және ноталардың қатынастары кварта қатынастарынан төмен келетін жалпы барлық интервалдар "кіші үндес интервалдар" деп аталады. Ежелгі дүниенің кейбір математиктері үшін үндес интервалдар "үндес ноталы интервалдар [гомофониялар]" сияқты дыбысталады. Орта үндес интервалдар "ұқсас ноталы интервалдар [симфониялар]" деп аталған кіші үндес интервалдар "модуляциялайтын" [аралас] интервалдар аталған.

Қайсыбір интервалдың үлкенірек шеті, яғни, ең үлкен санға сәйкесі, ежелгі дүние (278-бет) математиктері "төменгі соны", ал басқалары, керісінше, мұндай болып "жоғарғы соңы" табылады деп есептеген. Біздің пікірімізше, теориялық көзқарас тұрғысынан болсын, біздің құлағымызбен қабылдануы турасынан болсын, [интервалдың] ең үлкен шетінің төмен нотада немесе жоғары нотада орналасуының аса маңыздылығы жоқ. Бірақ осы уақытқа дейін, интервалдың төмен нотасы - оның ең үлкен шеті деп санап келгеніміздіктен, біз ары қарай да осы ойды ұстанамыз. Мұндай бағым, бұған қоса, біз баяндап кеткен ұстанымдармен сәйкес келеді және музыкалық ережелерді суреттеуімізді жеңілдете түседі. Себебі мұндай бағым тондардың өлшемін осы тондарды тудырған ішектердің ұзындығының өлшемімен арақатынасты береді. Анағұрлым ұзын ішек бізге анағұрлым жоғары өлшемді тонды, яғни аса төмен тонды береді. Анағұрлым қысқа ішек ең кіші өлшемге сәйкес келіп, ең жоғары тон береді.

Тондар өздерінен-өздері өлшенбейді. Бірақ оларды бірқатар салыстырылатын заттар бойынша және аналогия бойынша өлшеуге болады. Сөйтіп, қайсыбір тонды өлшеу туралы қайсыбір әрекет немесе қозғалыс туралы айтқандай айтуға болады.

Қозғалысты да, әрекетті де өз беттерінше өлшеуге болмайды, олардың маңыздылығы оларды іске асыру үшін кеткен уақытты (279-бет) өлшеудің көмегімен анықталады. Тондардың, мәндерін білдіретін сандар, осылайша, оларды тудырған ішектердің ұзындығын анықтау үшін өлшемі де болып табылады. Тым ұзын ішектің бөлігінде туған тон тым жоғары санмен беріледі. Ішектің қысқа бөлігінен шығатын тон, тым төмен санмен беріледі. Бірақ осы сұрақтың бұлайша зерттелуі, мына жұмыс негізделген ғылымға қарағанда, анағұрлым жоғары ғылымға қатысты.

Интервалдың түрлері [жанрлары]. Егер жоғарыда дамытылған тақырыпты жалғастырса, онда біздің "модуляциялайтын [аралас]" деп аталатын интервалдар қалай алынатынын және қалай қосылатынын іздегеніміз жөн. Мұндай интервалдар үлкен және орта интервалдарды бөлу нәтижесінде, бірақ көп жағдайда кіші интервалдарды бөлу нәтижесінде пайда болады. Модуляциялаушы интервалдарды жоғарыда айтылған барлық [интервалдарды] бөле немесе оларды соңғылардан алып тастап шығаруға болады. Әйтсе де, егер тон немесе бір түрдегі интервал басқаша айтқанда, кіші интервалдар [аралас], бөлінетін болса, онда біздің естуіміз [құлағымыз] әдетте олардың үндестігін сезе алмайды. Аралас интервалдарды алу үшін, орта және үлкен үндес интервалдарды бөлген қолайлырақ.

(280-бет) Аралас интервалдардың қатынастары әрқашан кварта қатынасынан төмен. Квартаны барлық үлкен интервалдарға кіргізуге болады. Біз кіші интервалдар модуляцияларға [модуляциялайтын] бөлінген кварталық интервалды үлкен интервалдардың ішіне енгізгенде, соңғылары осылайша кіші интервалдарға бөлінген болып шығады. Квартаның үлкен интервалға қанша рет енетіні нақты болады немесе соңғысы құрамына квартаны белгілі рет плюс кварта қатынасына қарағанда қатынасы төменірек бір кіші интервалды қамтиды. Сондықтан кіші интервалдарды алу үшін кез келген басқа үндес интервалға қарағанда, дәл квартаны бөлген қолайлырақ. Квартаны әр түрлі тәсілдермен бөлуге болады. Оны өте көп интервалдарға бөлуге болады, онда алынатын интервалдар өте кіші болатындықтан, әуелі шебер және аса тәжірибелі музыканттың өзі олардың санын анықтап, олардың үндестігін сезе алмайды. Мұндай бөлуде интервалдардың тым көп болып кетуінен қашқақтауымыз керек, себебі [көп интервалдарды бөлудің] нәтижесінде жаңа келген жас музыканттың ысылмаған құлағы, машықтанған музыканттың аса сезімтал есту қабілеті немесе орта музыкалық қабілеттіліктері бар адамның естуі теңдей дәрежеде оларды тануға құдіретсіз болып, олардың үндестігін сезіне алмайды.

(282-бет) Ежелгі заман математиктері квартаны үш интервалға бөлінген "жанр" деп атаған. Бір жанрда үш интервалдың біреуінің қатынасы басқа екеуінің жиынтығының қатынасынан жоғарырақ немесе төменірек болуы мүмкін. Арақатынасы басқа екеуінің жиынтығының арақатынасынан жоғары болатын интервалдары жоқ жанр "күшті жанр" деп аталады. Керісінше, жағдайда біз оны "жұмсақ жанр" деп атаймыз.

Жұмсақ жанр интервалдарының ішіндегі ең үлкені басқа екеуінің арасына ендірілуі мүмкін немесе оны төмен жоғары тұсынан орналастыруға болады. Бірінші жағдайда жанр "ретсіз жұмсақ" деп аталынады, екінші жағдайды біз оны "ретті жұмсақ" деп атаймыз. Соңғы жанр басқа екі интервалдың ең үлкені квартаның ортасында немесе шеттерінің бірінде орналасуына байланысты түр-түрге бөлінеді. Бірінші жағдайда жанр "жұмсақ, бірізді және ретті жанр" деп аталады, ал екінші жағдайда біз оны "жұмсақ ретті бірізді емес жанр" деп атаймыз.

Біз жұмсақ ретсіз жанрға тоқталмаймыз, себебі мұндай жанр түрі біз үшін жағымдылығы және құлағымызға үндестігі аз. (283- бет) Біз тек күшті жанрлар мен жұмсақ ретті жанрларды есімізге сақтаймыз. Біз олардың интервалдарының қатынасын және оларды алудың тәсілін, үндестігі естуіміз (құлағымыз) үшін анық сезінерлік түрлерімен шектеле отырып, біле аламыз.

Интервалдарды бөлуге және оларды бір-біріне шығаруға қатысты жоғарыда айтылған ережелер бізге күшті және жұмсақ жанрларының барлық түрінің интервалдарының, қатынастарын табуға мүмкіндік береді. Интервалдарды бөлуді көптеген тәсілдермен іске асыруға болады, бірақ біз олардың тек біреуін ғана қолданамыз. Бұл әдістің мәні мынада: біз квартадан интервал шығарған сайын, қалдық қалып отыратындай болу керек және бұл қалдықтың қатынасы шығарылып отырған интервалдың қатынасынан төмен болуы тиіс, бұдан соң қалдық екіге бөлінді. Осылайша, біз жанрлардың барлық түрін аламыз: жұмсақ, ретті, бірізді емес [...].

Жоғарыда айтылған кейбір жанрлар аса жетілген, оңай танылатын үндестікке ие интервалдарды қамтиды. Басқа жанрларда үндестік аздау байқалады. Ең ақырында, оларда үндестік әзер сезінерліктей, мысалы, жұмсақ жанр түрлерінде. Ретті бірізді жанр түрлерінің интервалдары бірыңғай үндестікке ие. Екі еселенген күшті жанрда интервалдардың үндестігі таңғаларлық айқындылыққа жетеді.

(284-бет) Күшті жанр түрлерімен салыстырғанда, үндестігі бірыңғай болып сезілетін жанрлар бізге аз үндесетіндей болып көрінеді, әсіресе, екі еселенген күшті жанрдың бірінші түрі немесе күшті біріккен жанр түрлері туралы айтылса.

Аса жетілген үндестікке ие жанрлар, сәйкесінше, күшті біріктірілген жанр, барлық түрлері, содан соң екі еселенген күшті жанр, мұның ең жетілген түрі біріншісі болып табылады, ал оның қалған түрлері осыдан кейін орын алады.

Жоғарыда айтылғандардан басқа жанрлардың ішінде кейбіреулері үндестігі мүлдем алдамшы болып келетін интервалдардан тұрады. Егер олар күшті жанрлармен араласпаған үндестігі мүлдем сезілмей қалуы мүмкін болған басқа да жанр түрлері бар. Ары қарай біз жанрлардың қалай араласатынын және қалай бір-бірін жауып отыратынын немесе бірінің үстіне бірі қалай салынатынын көрсетеміз. Оларды жеңілірек қабылдау үшін біз 12 санын белгілеуіміздің негізі ретінде таңдап алдық [12 толық ішекті білдіреді].

Сонымен, музыка өнері жайында зерттеуіміздің бірінші әңгімесін (бірінші кітабын) осымен аяқтаймыз ...

Екінші әңгіме

(285-бет) Осы жұмыстың бірінші әңгімесінде музыка өнеріне тән бірінші ұстанымдарын баяндадық. Егер біз осы өнермен байланысты ана не мына бір затты индукция жолымен дәлелдеуге тырыссақ, онда бұл заттарға біз әрқашан оралып отыруымыз қажет. Бірінші әңгімеде біз музыкадағы тондардың пайда болуын және интервалдардың қалыптасуын басқаратын заңдарды анықтадық. Тонды алуға көмектесетін барлық тәсілдердің ішінен біз дыбыстың шығар жеріне ең жақындарын [аса тәуелсіздерін, аса қарапайымдарын] анықтадық.

Біз әдетте музыкада қолданатын және бұған шейін біздің музыканттар ешқашан ұстанбаған барлық дерлік тондар мен интервалдарды анықтадық. Біз олардың арасында қалыптасатын барлық арақатынастарды сипаттадық. Әлдекімге басқа тондар мен басқа интервалдарды іздеу, немесе қандай да болсын қалыптасып үлгерген интервалды басқасымен алмастыру сияқты ойлар келсе, онда оған мұны іске асыру мүлдем қиын болмайды, әрине, егер ол біздің кітабымыздың бірінші әңгімесінде баяндалған және бекітілген заңдарды ұстанатын болса. Ал енді музыка туралы зерттеуіміздің екінші бөліміне көшейік...

Квартадан үлкен топтар.

Жетілген топ немесе екі еселенген октава

(286-бет) Егер интервал квартадан үлкен болса, онда кварта оның құрамына еніп, интервал квартаға бөліне алады. Кейбір интервалдардың диапазоны кварталардың бүтін сандарына сәйкес келеді. Басқа интервалдар болса, кварталардың белгілі саны плюс өлшемі бір квартадан кіші бір интервалдан тұрады. Екі еселенген кварта, үш еселенген кварта, төрт еселенген кварта кварталардың бүтін санын қамтитын интервалдар қатарына жатады.

Мұндайды квинта туралы, октава туралы, октава плюс кварта, октава плюс квинта, сондай-ақ екі еселенген октава жайында айтуға болмайды. Шынымен, квинта кварта мен тондық мәні бар интервалды қамтиды. Октава квартаны екі рет плюс бір тонды қамтиды. Октава плюс квартаға ол [кварта] бірнеше рет (үш рет) кіреді және плюс бір тон. Октава плюс квинта және екі еселенген октавада кварта белгілі бір бірнеше рет плюс бір дитон болады.

Көріп өткеніміздей, түр (жанр) үш интервалға бөлінген кварта дегенді білдіреді. Демек, егер квартадан үлкен интервал квартаны қанша рет қамтитыны нақты болса, онда мұндай интервалға бұл үш интервал оған кварта қанша рет енетін болса, сонша рет қамтылады. Ал егер, керісінше интервалға (287-бет) кварталардың бүтін саны енбейтін болса, онда оған нақты кварталар қанша енсе, сонша рет жанр интервалдары және бұған қоса, тағы бір қосымша интервал енеді. Кварталардың нақты санын қамтитын интервал, сәйкесінше, квартаның ішінде біріктірілген берілген түрдің интервалдарын ғана қамтиды. Бұл интервалдар әлсіз түрге, немесе күшті түрге жатуы мүмкін. Ал егер, керісінше, интервал кварталардың нақты соңынан тұрмайтын болса, ол квартаның ішінде біріктірілген берілген түрдің интервалдарын және бұған қоса, түрдің екі интервалынан тұратын қосымшасын қамтиды.

Интервалдың екі тоннан тұратынын ескерсек, шкала сатыларының саны интервалдардың санынан бір бірлікке артық болып отырады. Мысалы, кварта үш интервал мен төрт тонды қамтиды, квинта төрт интервал мен бес тонды қамтиды, октава квинта мен квартадан, яғни жеті интервал мен сегіз тоннан тұрады. Октава плюс кварта он интервал мен он бір тоннан, октава плюс квинта он бір интервал мен он екі тоннан, төрт еселенген кварта он екі интервал мен он үш тоннан, екі еселенген октава - он төрт интервал мен он бес тоннан тұрады.

Кварталардың белгілі бір санын қамти алатын (288-бет) орта интервал немесе үлкен интервал бәрінен бұрын өзінің шеткі екі тонынан қалыптасады және мұнда оның құрамына ене алатын кіші интервалдар есепке алынбайды. Егер бірден көп квартаны қамтитын үлкен немесе орта интервал қайсыбір түрге жататын кіші интервалдарға бөлінген болса, оны топ және топтану интервалы деп атайды.

Демек, топ дегеніміз түр интервалдарының санынан басым түсетін кіші интервалдардың санына бөлінген интервал болып табылады. Осылайша, квинта, егер оның құрамына қайсыбір түрдің интервалдары плюс тонның бір интервалы енгізілсе, онда ол топты құрайтын болады. Бірақ берілген түрдің интервалдарына қосылған қосымша интервал квартадан төмен болғандықтан, ол толық емес болып шығады. Қайсыбір түрдің интервалдарын, яғни басқаша айтқанда, оған кіре алатын кіші интервалдардың жиынтығын қамтитын квинтадан жоғары кез келген интервал топ деп аталады. Мұндай бөліктерден тұратын және екі еселенген квартаға дейін жететін немесе одан асып түсетін кез келген интервал үлкен топ интервалы деп аталады. Осы үлкен топтардың ең үлкені және ең жетілгені - бұл екі еселенген октава. Композицияда және музыкалық аспаптардың (289-бет) көбісінде ойнаған кезде музыканттар әдетте мұндай интервалдың шекарасынан шығып кетеді.

Әйтсе де, екі еселенген октаваның диапазонын екі еселеуге болады, бірақ мұндай жолмен қалыптасатын жаңа шкала жөнінде жаңа еш нәрсе айтуға болмайды [...].

Ертеде октава плюс кварта гректерде аса толық және аса жетілген болып саналды. Ежелгі гректер, әуелі, бұдан басқаны өздеріне елестете алмады, немесе жоқ дегенде сол заманғы музыканттар оған қарағанда кеңірек шкаланы қолданбады. Ана не мына себептер бойынша октава плюс квартаның аясынан шығуды олар артық деп санады. Біздің өзімізге келсек, біздің екі еселенген октаваның шетінен шығып кетуге бойымыз жетпейді және бұл шкаланы біз ең жетілген топ деп есептейтін боламыз.

Біздің жетілген топқа енгізілген интервалдарды әр түрлі әдістермен біріктіруге мүмкіндігіміз бар. Мысалы, біз тон интервалынан бастап, содан соң оның артынан қайсыбір түрдің интервалдарын қойып, бірінші октаваға жете аламыз, бұл [октавадан] кейін қайтадан бір тон, содан соң толық екінші октава алғанға шейін берілген жанрдың интервалдарын қоя аламыз.

(290-бет) Бірақ сондай-ақ берілген түрдің интервалдарынан бастап та екі еселенген квартаны құрауға болады, содан соң октаваны тонның көмегімен толықтыруға болады, ал тонның артынан қайтадан екі еселенген кварта мен тон келеді, осылайша екі еселенген октава алынады. Ақырында, біз алдымен бір түрдегі үш интервалды анықтай аламыз, солардан кейін тон интервалын, ал содан соң жоғарыда аталған түрдің үш интервалын қоямыз, осындай жолмен бірінші октаваны қалыптастырамыз, ал бұл октавадан соң дәл осылайша құрылған басқа октава келеді, осылай [операциялардың] нәтижесінде екі еселенген октава алынады.

Біз жасаған топтардың ішіне орналастырылған тон бөлуші интервал деп аталады, себебі ол бір-бірін қайталайтын топтарды болу үшін қызмет етеді. Егер мұндай бөлуші интервалды екі октаваның әрқайсысында (төмен немесе жоғары тонда) бірінші орынға қойса, онда екі еселенген төмен кварта мен екі еселенген жоғары кварта бір бөлуші интервал арқылы бөлінген болады және мұндай топ мүлдем бөлінген деп аталады. Ал егер, керісінше, болу интервалы бірінші октава мен оның артынан келетін интервалдардың арасына сыймаса, топ біріккен деп аталады, сондай-ақ оны нығыздалған, тар деп те атайды.

Біз қазір ғана анықтап өткен (291-бет) үш топтың әрқайсысындағы екі төмен және жоғары октаваның ішінде біріккен, құрастырылған интервалдар бірдей орналастырылғаны сондай, бір октавадан екіншіге жүріп отыра, бір комбинациядан осыған ұқсас екінші комбинацияға көшуге болады және екінші [комбинация] ол екінші емес, бірінші комбинация секілді әсер береді, яғни толық ұқсастық әсерін қалыптастырады. Осы себепке байланысты мұндай комбинациялар өзгермейтін деп аталады.

Егер топ бөлінген болса, оны бұл жағдайда аса жетілген бөлінген өзгермейтін деп атайды, ал егер топ біріккен болса, оны аса жетілген біріккен өзгермейтін деп атайды. Жоғары октава немесе төмен октава интервалдары жоғарыда жүйеленіп және түсіндіріліп кеткен үш комбинациядан тыс бірдей дәрежеде орналасуы мүмкін. Бірақ біз суреттегендер - ең жетілгендері және ең озықтары. Әр түрлі музыкалық аспаптарда ойнағанда, басқа да комбинациялардың қолданылуы да кездесіп отырады, бірақ оқырман өзінің байқағыштығы арқасында оларды өзі-ақ ажырата алады [...].

Жоғары октаваның ішінде біріккен интервалдар төмен октава интервалдарына қарағанда басқаша орналасқан кезде, мұндай топ бөлінген немесе біріккен топ екеуіне қарамастан құбылмалы ретінде белгіленеді.

(292-бет) Кең танымал бірнеше музыкалық аспаптарда ойнау барысында құбылмалы топтардың әр түрлі типтері қолданылады.

Берілген түр интервалдары квартаның ішінде бірде төмен октавадан жоғарыға, бірде жоғарыдан төмен октаваға қарай ұйымдастырылады.

Қайсыбір топтың квартасының шкаласына бір түрдің немесе әр түрлі түрдің интервалдары кіреді. Бірінші жағдайда бірінші квартаның ішінде ұйымдастырылған түрді біз қалған барлық түрлерде кездестіре аламыз.

Екінші жағдайда кварталар әр түрлерді қамтиды: мысалы, бір квартаға әлсіз, жұмсақ, ал басқасына керісінше, күшті, қатты түрдің бір немесе бірнеше интервалдары кіреді.

Жылжымайтын және жылжымалы тондар. Тональдықтар.

Тондардың, интервалдардың, түрлердің, топтар мен

тональдықтардың "араласуы" жайында

Қазір біз шкалаға енетін тондарды атаймыз. Біз оларды аса жетілген топтағы алатын орнына байланысты белгілейтін боламыз. Аса жетілген топқа он бес тон немесе саты енеді.

Төмен октава сатыларының атаулары интервалдардың орналасуына байланысты өзгермейді. Жоғары октавада, керісінше, кейбір тондардың атаулары бөлуші тонның орнына байланысты өзгереді [...].

(293-бет) "Негізгі" деп аталған тондардың ішіндегі ең төмені "негізгілердің ішіндегі төмені" деп белгіленеді. Келесі екеуі сәйкесінше "негізгілердің ішіндегі ортаңғысы" және "негізгілердің ішіндегі жоғарысы" деп аталады. "Ортаңғы" аталған тондардың ішіндегі ең төмені "ортаңғылардың ішіндегі төмені" болады, одан кейін "ортаңғылардың ішіндегі ортаңғысы" және үшіншісі "ортаңғылардың ішіндегі жоғарысы" келеді. "Бөлінгендер" былай аталады: біріншісі - "бөлінгендердің ішіндегі төмені", екіншісі - "бөлінгендердің ішіндегі ортаңғысы" және үшіншісі - "бөлінгендердің ішіндегі жоғарысы" және ақырында, "жоғары" аталған музыкада дыбыстардың ішіндегі ең төмен тон "жоғарылардың ішіндегі төмені" болып белгіленеді. Оның артынан "жоғарылардың ішіндегі ортаңғысы", ал одан соң "жоғарылардың ішіндегі жоғарысы" келеді [...].

[Ары қарай аса жетілген қосылулардың топтарының он бес сатысы қарастырылады, мұнда тон интервалы екі еселенген квартаның артынан келеді - К.Т.]

Оқырман өз бетінше құбылмалы топтардың тондары үшін, сондай-ақ қандай да бір қатаң тәртіптен ада болған топтардың тондары үшін неғұрлым сәйкес келетін атауларды еш қиындықсыз табады. Бұл үшін біз реттелген топтар үшін қалай жасасақ, дәл солай істеуіміз керек, яғни бұған жоғары октавадағы "бөлуші интервалдың" орналасқан орнын анықтау және оны екі жағынан (294-бет) шектеп тұратын тондарды анықтау жеткілікті. Мұндай интервал тондарының біреуі бұдан бұрынғы тондардың ішінен және бұның артынан келетін музыкалық дыбыстардың ішінен алғанда аса "бөлуші" немесе аса "бөлінуші" болады. Топтың басқа тондары біз алдында белгілеп кеткен атауларын сақтайды.

А, У, Ғ тондары топтың формасы қандай болмасын ешқашан өз орнын ауыстырмайды. Сондықтан оларды - белгіленген деп атайды, ал қалғандарын бұлай атай алмаймыз, себебі олар құбылмалы немесе жылжымалы деп аталған. Соңғылары топтың формасы ауысқан кезде орындарынан жылжитындарына байланысты осындай атауға ие болған. Мысалы, егер А - В ішегінде "бөлінген" топтың орнына "біріккен" топты жасасақ, онда шкала тондары өз орнын ауыстырады. Сондай-ақ топтың құрылымын сақтап, бірақ оның ішіндегі түрлерді квартаның ішінде өзгертуге болады. Бір топтың екінші топ орнын басуының нәтижесінде тондар орнынан жылжыса, "белгіленген" немесе "қозғалмайтын" деп аталатын тондар ғана өз орнын өзгертпейді. Ал егер орын жылжыту бір түрдің орнын екінші түрдің басуынан туындаса, онда тек кварталардың ішіндегі тондар ғана өз орнын өзгертеді, ал бұл кварталардың шеткі сатылары өзгеріссіз қалады.

* * *

(295-бет) Кейбір үндес интервалдар - "ортаңғылар" - аса жетілген топ ішінде бірнеше рет қисындаса ете алады. Бұл кварта мен квинта; басқалары мұны жасай алмайды. Октава -бұл аса жетілген топ ішінде қайталана алатын жалғыз үлкен үндес интервал Басқалары болса, [мысалы] октава плюс кварта және жалпы октавадан жоғары барлық интервалдар екі еселенген октава ішінде бір реттен көп қисындаса өте алмайды.

Егер үндес интервал топтың ішінде қайталанса, онда оның ішіне кіретін кіші интервалдар осы топтың ішінде әр түрлі орналасуы мүмкін. Осылайша, егер қайсыбір топ ішінде квинта өзінің кіші интервалдарының белгілі бір комбинациясымен бірге орналасса, онда дәл осы топқа кіші интервалдары [алдыңғыға қарағанда] басқаша орналасқан басқа да квинталарды енгізуге болады. Мысалы, бірінші комбинацияда көрінетін бірінші интервалымыз басқа топтың басқа комбинациясында соңғы болуы мүмкін.

Егер кіші интервалдары әр түрлі орналасқан топта интервал бірнеше рет кездессе, онда осы кіші интервалдар комбинацияларының әрқайсысы топтың формасы болып (296-бет) табылады. Егер жеке интервалды алса, онда оның құрамында кездесетін кіші интервалдардың комбинацияларын бірінші, екінші және т.с.с. бұл топта варианттар бітпейінше анықтауға болады.

Квинта үшін бірінші комбинация - бұл тон квартамен салыстырғанда квинтаның артығы болып табылады және оның шеттерінің бірінде не төмен немесе жоғары шетінде орналасады. Бұл квартаға да қатысты: қолданылған түрдің, яғни бос, ортаңғы немесе қатаң түрдің формасын анықтайтын және жалпы түрлер туралы айта отырып, біз бірінші кезекте ерекше атап өткен интервал өзінің кіші интервалдарының бірінші комбинациясында жоғары немесе төмен жағынан бірінші қатарды алады. Октава үшін бірінші комбинацияда "бөлуші" интервал сондай-ақ шеттерінің бірінде, не жоғары шетінде болады.

Квинтаның екінші комбинациясында бөлуші тон екінші қатарды алады, немесе, басқаша айтқанда, оның алдында біз тек қана бір интервалды көреміз. Квартаның екінші комбинациясында түрдің өзгешелігін сипаттайтын интервал екінші қатарда орналасады, сондай-ақ октаваның екінші комбинациясында бөлуші интервал да.

Квинта, кварта, октаваның үшінші комбинациясында жоғарыда аталған интервалдардың әрқайсысы (297-бет) үшінші қатарда орналасады. Төртінші комбинацияда ол төртінші қатарды, бесінші комбинацияда бесінші қатарды алады және осылайша барлық комбинациялар бітпейінше бола береді. Ал комбинациялар, ең басынан таңдап алынған интервал (яғни квинта мен октава үшін [алынған] және кварта үшін түрді сипаттайтын интервал) топтың шетіне емес, ортасына келгенде және ана жағынан да мына жағынан да біз комбинацияларын іздеп жатқан интервалға тең интервал болған кезде ғана сарқылады. Демек, тек аса жетілген, бөлінген және өзгермейтін топта ғана октава, квинта және квартаның барлық комбинацияларын табуға болады [...].

Кейбір біркелкі емес ұйымдастырылған топтарда октава комбинацияларының барлық варианттарын шығаруға болушы еді және бұл, әрине, егер заттарға зер сала қарасақ, біздің қазір ғана айтып өткеніміздің нәтижесі екені күмәнсіз. Дегенмен, шұбалаңқы сөзден қашу үшін, бұл сұраққа нақтырақ тоқталмаймыз.

Егер интервал аса жетілген топта бір реттен көп қисындаса алмаса, онда оған әр түрлі болжамдалған комбинацияларды енгізу мүмкін емес. Бірақ аса жетілген топқа октаваны қосып, содан соң "үндестілік" үш еселенген октавасын қолдануға болады, мұнда екі интервалдың төмен және жоғары тондары сәйкесінше, (298- бет) бірдей дыбысталуға не болады; мұндай интервалдар тең тондарға ие (унисонды) интервалдар деп аталынады. Егер интервалдың төмен тоны басқа интервалдың тонына қарағанда, төменірек немесе жоғарырақ болса, және осы екі интервалдың жоғары музыкалық дыбыстары туралы да осыны айтуға болатын болса, онда екі интервалда да төмен және жоғары тонның арақатынасы бірдей болады, ал интервалдар "ұқсас тонды интервалдар немесе ұқсас интервалдар" (еліктеуші) деп аталынады [...].

Топ белгілі бір ретпен қосылған басқа кішірек интервалдарды қамтитын интервал болып табылатындықтан, сәйкесінше, кейбір топтар "ұқсас тонды және бірдей күшке ие" (гомофония, антифония), ал басқалары "ұқсас тонды және әр түрлі күшке ие" (симфония, парафония) болады. Демек, егер түрдің бір формасының интервалдарын қамтитын және бірдей қисындасқан ұқсас музыкалық дыбыстарға ие екі топты алсақ, онда біреуінің екі шеті тондарының екіншісінің екі шеткі тондарына қатынасы бір уақытта біріншісінің аралық тондарының екіншісінің сәйкес аралық тондарына қатынасы болады. Бұл топтардағы тонның (299-бет) жоғарылық пен төмендікке қатысты алынғандағы жалпы жоғарылығы үндестілік деп аталады және әрбір мұндай топтың әрбір тонының орны, басқаша айтқанда, олардың жоғарылығы мен төмендігі (динами) "керілу дәрежесі" деп аталады.

Бір топтың тондарының жалпы жоғарылығы басқа топтың музыкалық дыбыстарына қарағанда, жоғарырақ немесе төменірек болса, онда біз бұл топтардың біріншісі екіншісіне қарағанда, жоғарырақ үндестілікте немесе төменірек үндестілікте орналасқан дейміз. Ал егер қайсыбір топтың тондарының өзінің жеке жоғарылығы үлкенірек болса, онда оның керілгендігі (тартылғандығы) немесе кернеуі жоғарырақ немесе төменірек дейміз.

Екі топ бірдей керілген болып табылады, егер біреуінің тондары жоғарылық пен төмендік тұрғысынан алғанда, екіншісінің тондарымен бірдей болса. Біз оларды бірдей үндестіліктегілер деп атаймыз, егер олардың тондарының жалпы жоғарылығы бірдей болса.

Екі топ тең кернеуде (керілгендікте) болмаса, онда біреуінің тондары, екінші топтағы оларға сәйкес тондардан ерекшеленеді. Тондардың арасындағы арақатынастар бір уақытта кернеу (керілгендік) немесе үндестілік арасынан табуға болатын қатынастар болып табылады. Сондай-ақ кернеу басқа кернеуге қатысты октава, квинта, кварта (300-бет) немесе кез келген басқа үлкен немесе кіші интервал арақатынасында да болуы мүмкін.

Музыкада қолданылуы үйреншікті болып кеткен тондардың ішіндегі анағұрлым жоғары және анағұрлым төмені музыкалық композициялардың көп бөлігінде аса жетілген топ, яғни екі еселенген октава шегінен ешқашан асып кетпейді. Сондықтан бұл аралықты аса жоғары кернеу ретінде қабылдануға болушы еді, әрине, егер аса төмен үндестілік пен аса жоғары үндестілікті қайта жапқанда төртінші октава шкаласы алынбаса. Онда шеткі жоғары тондар әсіре үлкейтілген дерлік жоғарылықта иемденуші еді, бұған осы күндері қолданылып жүрген аспаптарда ойнаған кезде оңай көз жеткізуге болады [...].

Тональдықтардың арақатынастары аса жетілген топтың ішінде белгіленген тондардың да арақатынастарына ұқсас болуы мүмкін, бірақ кейбір жағдайларда олар бірдей емес болып шығады. Үндестіліктердің саны, олардың арақатынастары секілді бұрыннан шектеліп қойған деген көп адамдардың ойы мүлдем қате. Мұндай шектеуге бізді еш нәрсе мәжбүр етпейді. Әйтсе де, егер бұл арақатынастар әдетте аса жетілген топтың музыкалық дыбыстарын бөлуші арақатынастар сияқты болса, жақсы болар еді деп болжаммен (301-бет) айта аламыз. Бұл жағдайда үндестіліктер бізге мәлім, ал олардың арақатынастары әбден үйреншікті болар еді [...].

Үндердің қоспасы. Жоғарылық немесе төмендіктің әр түрлі дәрежесіндегі музыкалық дыбыстар естілуі үшін, әрқайсысы бізге белгілі бір тон беретін бірнеше ішектерді қолдануға болады. Бұл үшін сондай-ақ тек бір ғана ішекті де қолдануға болады. Музыкалық дыбыстардың (үндердің) қоспасы - олар тек бір ішекте алынған жағдайда ғана қалыптасады. Осылайша, біз, мысалы, ішекті "бос" дыбысталуға мәжбүр ете аламыз, содан соң бұл тымық дыбыс өшпес бұрын, оны саусақпен белгілі бір орында тоқтата аламыз. Біз естіген музыкалық дыбыс жалпы бізге бүтіндей бір ішек берген және біз саусақпен баса отырып анықтаған ішек бөлімі берген тондардың "қоспасы" болады [...].

Шынымен де, егер екі тон диссонансты болса, егер олардың арасына басқа музыкалық дыбыс (тон) орналасса, және ол алдыңғы екі дыбыстың әрқайсысымен үндес болып, олардың бірімен немесе екеуімен де араласуға қабілеті болса, онда егер араға қойылған тонмен араласқан тондардың біреуін ойнаса, содан соң екіншісіне дыбыс шығартқызса, біз осы екі тонды естиміз және оларды үндес ретінде қабылдаймыз.

(302-бет) Интервалдардың қоспасы. Егер екі интервалды алса онда олардың біреуінің екі тоны екіншісінің екі тоны сияқты үндестілікке сәйкес болады, немесе олар басқа тональдықта болады, немесе бірінші интервалдың музыкалық дыбыстарының біреуі ғана оның екінші интервалын екінші тонымен арақатынасынан жоғарырақ немесе төменірек болады. Осы екі интервалды араластыру, қайта жабу үшін, біз ең кіші интервалдың екінші тонын жалпы музыкалық дыбыс пен ең үлкен интервалдың екінші тонының арасына қоямыз. Мысалы, төменгі тоны 1 + 1/4 (мажорлы терция) арақатынасындағыдай сияқты, тон интервалын алайық. Біз осы екі интервалды араластырып, бірін бірімен жабуымыз керек. Ол үшін тон интервалының жоғары тонын 1+1/4 интервалының сатыларының арасына орнықтырамыз. Біз сондай-ақ екі интервалды араластыра аламыз, егер олардың сатыларының үндестіліктері әр түрлі болса және біріншісінің төмен музыкалық дыбысы мен екіншісінің төмен тонының арақатынасы біріншісінің төмен тоны мен жоғары тонының арақатынасынан төменірек болса [...].

Түрлердің қоспасы. Қоспаларда немесе түрлердің бірін-бірі қайта жабуларында екі балама бар: композиция және кері композиция. Kеpi композицияда бір түрдің интервалдарының үлкені басқа түрдің кіші интервалы жағынан, ал бір түрдің ең кіші интервалы екінші түрдің ең үлкені жағынан орын алады.

Түрлерді бірінің үстіне бірін тура жолмен қойғанда, бір түрдің ең үлкен интервалы екінші түрдің ең үлкені жағынан және біреуінің ең кішісі екіншісінің ең кішісі жағынан орын алады. Kepi композиция жолымен қайсыбір түрдің осы формасын дәл сондай интервалдар мен дәл сондай арақатынастарды қамтитын оның келесі бір басқа формасымен немесе арақатынастары әр түрлі интервалдан тұратын әр түрлі формасымен араластыруға болады. Тура қондыруда арақатынастары әр түрлі интервалдардан тұратын әр түрлі екі форма ғана сөз бола алады [...].

Топтардың қоспасы. Тағы да формасы әр түрлі топтарды араластырып, бірінің үстіне бірін орналастыруға болады. Бұл жағдайда топтардың сатылары бізге жаңа үндес интервалдар ұсынып, оларды көбейте түседі. Аса жетілген, ажыратылған және өзгермеген топ, мысалы аса жетілген, біріккен топтың үстіне орналастырылады. Біріккен топ басқа формалы басқа біріккен топтың үстіне қондырылады. Құбылмалы топ өзгермеген немесе басқа формалы құбылмалы топтың үстіне қондырылады[...].

(304-бет) Үндестіліктердің қоспасы. Біз сондай-ақ топтардың формасына қарамай-ақ, үндестіліктері әр түрлі топтарды араластыра, бірінің үстіне бірін орнықтыра аламыз. Дегенмен, біздің барлық көрнекі дәлелдеріміз үшін аса жетілген, ажыратылған және өзгермеген топты таңдай отырып, біз мұнда тек сол жайында айтамыз.

Үндестіліктері әр түрлі ажыратылған, өзгермеген екі топты бірінің үстіне бірін орнықтыруға болады, егер олардың үндестіліктерінің арақатынасы олардың шеткі тондарының арақатынасынан төменірек болса. Мысалы, квинта арақатынасы немесе кварта арақатынасы осындай болады. Мұндай үстіне орнықтыру мүмкін болу үшін, екі топтың тондары аспаптың бір нүктесінде кездеспеуі тиіс.

ТОНДАРДЫН, КӨМЕГІМЕН БОЛҒАН

ӘУЕН ЭВОЛЮЦИЯСЫ. ЫРҒАҚ.

Ал енді эволюцияның әр түрлі формалары жайында әңгімелесейік. Эволюция әуеннің тондар, интервалдар арқылы, ал егер квартаның әр шкаласында топтың формасы басқа болса, онда түрлер арқылы жүретін жолы, өтуі, көшуі болып табылады. Сондай-ақ топтан-топқа немесе үндестіліктен-үндестілікке көшу бар.

Тондар арқылы эволюция түзу жолмен де, айналмалы жолмен де жүруі мүмкін; (305-бет) бұл жол түзу болып есептеледі, егер, мысалы, "берілген төменгіден" шыға отырып, біз бастылардың ішінен төменгісін, содан соң, негізгілердің ортаңғысын және ары қарай бірізді тондар арқылы өте және алдыңғы тондардың біреуіне оралмай отырып ойнасақ. Ал егер керісінше, біз бастаған тонымызға немесе бізді одан бөліп тұратын тондардың қайсыбіріне оралатын болсақ, мұндай эволюция айналмалы деп аталады. Бұл жағдайда ол бізді бастапқы тонға бір тоннан кейін-ақ, немесе бірнеше тондардан соң әкеледі.

Түзу эволюция үздіксіз және үзілмелі болады. Ол үздіксіз болып есептеледі, егер әуеннің жолының бойында бәрі де бір тон қалып кетпесе, және ол үзілмелі болады, егер бір немесе бірнеше тон қалып кетсе. Эволюцияның осындай барлық түрлерінде біз аялдамаларға жол бере аламыз, яғни бір музыкалық дыбысты бірнеше рет қайталай аламыз.

Осындай барлық анықтамаларды ескере отырып, оқырманға эволюцияның әрбір формасының баламаларын табу қиын болмайды.

Эволюция шкаласының белгілі бір сатысынан немесе жалпы қандай да болсын бір тоннан басталады. Эволюция асыл деп аталады, (306-бет) егер ол үндестердің, аралас диссонанстың тонының жолымен жүретін болса. Аралас диссонанс тонынан бастаса. Бастапқы нүкте ретінде біздің таңдап алған және содан соң келесі біз жанап өтетін екінші музыкалық дыбыс, сәйкесінше, біріншіге, бастапқыға үндес, ал келесісі екіншіге үндес болуы тиіс және т.с.с.

Егер кез келген музыкалық дыбысты алсақ және оны кез келген еркін тонмен жұптастырсақ, онда үндестік алу мүмкін емес. Егер біз тондар арқылы эволюция жүргізгіміз келсе, онда біз олардың әрқайсысы басқаларына қалай үндес екенін анықтауымыз керек. Бұл ретте бастапқы нүкте сипатында аса жетілген топтың барлық сатылары алынады. Сәйкесінше, егер біз осы топтан қайсыбір тонды бастапқы [тон] сипатында таңдап алсақ және осы бастапқыға үндес тонды және біріншіге үндес осы соңғы тонға үндестерін де ажырата алсақ, онда біз эволюцияны іске асыра аламыз [...].

Октава сегіз сатыдан тұрады. Октаваның сегіз сатысының әрқайсысы эволюция үшін аттанар нүкте бола алады және қайсыбір әуенді шығара отырып, біз осы тондардың біреуінен бастаймыз. (307-бет) Әуенді басқа бір тоннан бастауға да болады, егер ол тон аса жетілген топтың сандарында орналасса. Бірақ, айтып кеткеніміздей, бұл мақсат үшін ортаңғы октава сатыларының біреуін таңдаған жөн.

Егер бірінші тоннан сол біріншіге диссонансты болып келетін екінші тонға көшу туралы болса, онда бұл үшін аталған екі тонның әрқайсысына үндес болып келетін үшінші тонды қолдану керек, ал бұл жерден біз айналмалы, ауытқушылықтары бар эволюцияның қандай пайдалы және қолайлы екенін көреміз. Біз бұл жерде эволюция жайында басқаға тоқталмаймыз және "ырғақ" ұғымын түсіндіруге көшеміз. Бір тоннан екінші тонға көшу бірқатар уақытты алады. Демек, бірнеше тондар арқылы болған эволюция көп уақытты алады. Біздің естуіміз (құлағымыз) үшін мұндай эволюция композиция ретінде қабылданбайды, егер оның әр түрлі шапшаңдығының белгілі бір ұзақтығы болмаса. Егер бұл шапшаңдықтар тым қысқа немесе тым ұзақ болса, олардан туындайтын [бейне] біздің естуімізден (құлағымыздан) тайқып кетіп отырады. Егер әрбір темптің ұзақтығы анық болғанмен, олардың арасындағы арақатынас қатаң болмаса да, дәл осындай жағдай туады. Біздің құлағымыз музыкалық композиция характерін қабылдауы үшін (308- бет), олардың әрқайсысының ұзақтығы анық және арақатынастары белгілі болуы тиіс. Егер эволюция осындай жағдайларда іске асырылса, біз оны ырғақ деп атаймыз.

Демек, ырғақ дегеніміз тондардың араласуы арқылы жүретін өлшенген темптер (уақыт кезеңдері) мен өлшенген арақатынастар аралығындағы эволюция болып табылады.

Айтып кеткеніміздей, әрбір тонның дыбысталуы белгілі бір уақытты алады. Екі тон бір уақытта немесе бірінің артынан бірі қабылдана алады. Егер олар бір уақытта қабылданатын болса, онда эволюция жайында айтудың жөні жоқ. Эволюция орын алу үшін, музыкалық дыбыстар біздің естуімізге (құлағымызға) бірінен соң бірі келіп тұруы тиіс. Сонда ғана белгілі бір уақыт шапшаңдығы (уақыт кезеңі) бір тонның қабылдануын екіншісінің қабылдануынан, екіншісінің қабылдануын үшіншісінен және т.с.с. ажыратып тұрады. Егер тондар бірінен соң бірі келсе, онда алдыңғы тонның дыбысы өшпей тұрып, біз олардың біреуін ести аламыз, мысалы, ішекті аспаптарда ойнаған кезде немесе бірінші тонның дыбыс өшіп үлгерген кезде, екінші тонды қабылдай аламыз.

(309-бет) Дыбыстар бірінен соң бірі берілген кезде, біз бір тонды оның алдындағы тон өшпей тұрып, қабылдайтын болсақ, онда бір тонның қабылдануын басқасының қабылдануынан бөліп тұратын уақыт бірінші тонның дыбысталуы алатын уақыттан кейін кіші болады. Ал егер, керісінше, біз музыкалық дыбысты оның алдындағы дыбыс өшкен соң ғана естісек, онда осы екі тонның қабылдануын бөліп тұратын уақыт бірінші тонның дыбысталу ұзақтығына тең немесе одан жоғары болады.

Кез келген өлшенетін шаманы тек қана оған ұқсас шама арқылы өлшеуге болады: ұзындықты ұзындық көмегімен, бедерді бедер көмегімен, ұзақтықты ұзақтық көмегімен. Бастапқы өлшем, немесе қайсыбір затты өлшеудің эталондық бірлігі бөлінбейтін болуы тиіс және табиғаты өлшенетін заттың табиғатымен бірдей болуы тиіс. Бөлінбейтін болып табылатын нәрсе табиғаты бойынша немесе шарттылық бойынша сондай болады. Яғни ол өзі басынан сондай бірлік немесе біз өзіміз үшін өзіміз бекітіп алған бірлік болып табылады [...].

Бірінен соң бірі біркелкі келетін бірнеше қабылдаудан тұратын ырғақтар да болады. Егер бұл серияның екі қабылдауының арасына тағы олардың біреуін, үшіншісін қою мүмкін болмаса, онда мұндай ырғақ "шапшаң ырғақ" деп аталады. Егер (310-бет) екі қабылдаудың арасына ең жоқ дегенде біреуін қою мүмкін болса, онда бұл ырғақты "жеңіл ырғақ" деп атаймыз. Егер мұндай серияның екі қабылдауларының арасына екі қабылдау қоюға мүмкін болса, онда мұндай ырғақты "жеңіл-ауыр ырғақ" деп атайды. Ал егер үш қабылдау қою мүмкін болса, онда бұл "ауыр ырғақ" болады. Басқаша айтқанда, біркелкі қабылдаулардан тұратын, өзара тең шапшаңдықтармен бөлінген кез келген ырғақ барлық жағдайларда ырғақ деп атайды.

"Жеңіл" ырғақ және "жеңіл-ауыр" ырғақ жоғарыда аталған төрт ырғақтың ішінде қазіргі замандық музыканттардың ең жақсы көретін және жиі қолданатын ырғақтары. Осы екі ырғақты біздің музыканттар жай "газаи" деп атайды және ол екеуін бірге ырғақтың бір формасы ретінде қолданады.

Ырғақ бір-бірінен тең емес шапшаңдықтармен бөлінген қабылдаулар сериясынан тұруы мүмкін. Әрқайсысы үш қабылдаудан тұратын топтардан құралған ырғақтар да кездеседі және бұл тұста әр топтың үшінші қабылдауы бір уақытта келесі топтың бірінші қабылдауы болып табылады. Басқалары бірінен соң бірі біркелкі келетін төрт, бес, алты және одан да көп қабылдаулардан тұратын топтардан құралады. Мұндай түрдің ырғақтарының формалары "тең емес қосылғандар" деп аталады. Бұл формалардың (311-бет) ешқайсысын да музыкалық тондар арқылы жүретін эволюцияда қолданбайды, себебі бұл формалар сыйымсыз және осы күнгі музыкалық аспаптарда ойнаған кезде қиын беріледі [...].

Сонымен, ырғақтар жөнінде айтылғанның бәрін жинақтасақ:

Ырғақ "қосылған" немесе "ажыратылған" болуы мүмкін.

Егер ырғақ бұл сериядағы бірінен соң бірі келетін әрбір соққы өзі біртіндеп асырып отыратын шапшаңдық арқылы бірінен-бірі бөлінген соққылар топтарынан тұрса, ол ырғақ "ажыратылған" болады. Ал егер ол өзара ешқандай, не ұзақ, не қысқа шапшаңдықпен бөлінбеген біркелкі соққылардан тұрса және еш нәрсе бұл соққыларды тоқтатпаса, онда бұл ырғақ "қосылған" деп аталады [...]. Ажыратылған ырғақтың соққылар топтарының арасына қойылған ұзақ шапшаңдық бөлгіш деп аталады. Топтың ішіндегі бірінен соң бірі келетін ең ұзын шапшаңдық эталондық шапшаңдықтармен салыстырғанда, екі еселенген, үш еселенген немесе төрт еселенген ұзақтыққа ие және ең қысқасы темп-эталон немесе екі еселенген және үш еселенген темп-эталон болады.

Ажыратылған ырғақта тек қана бөлуші екі диссонансты тондардың арасына кіріге алады және өзінің мұнысымен бар композицияны бұзбайды. Ал егер екі диссонансты тон ырғақтың басқа темпін қамтыған болса, бұдан әуен зардап шегер еді.

(312-бет) Сондықтан ол ырғақтың ең ұзақ темпі тек қана үндес тондардың арасында орналаса алады.

Біз мұнда ырғаққа қатыстының бәрін нақты баяндап жатпаймыз. Оқырман өз бетінше жоғарыда сөз болған және осы жерде ерекше айтылып отырған ырғақ түрлерін еш қиындықсыз таба алады және соққылардың көмегімен олардың ырғақтарын анықтай алады. Соққылар саны әрқашан ырғақтарының санынан бір бірлікке артық болады. Сондай-ақ оқырманға музыканттар арасында жоғары бағаланатын ырғақтарды да сараптау жеңілге соғады.

ТЕОРИЯЛЫҚ ҚОРЫТЫНДЫЛАРДЫ ЭКСПЕРИМЕНТ

ЖОЛЫМЕН ТЕКСЕРУ

Кез келген теорияның мақсаты ақиқатқа жету болып табылады. Ақиқат болса, ол -объективті шынайылыққа сәйкес сенім. Бізді қызықтыратын ғылымға (яғни музыкаға) қатыстының бәрі және диалектикалық әдіс жолымен анықтағанымыздың бәрі, демек, ақиқат пен шынайылыққа сәйкес болуы тиіс.

Бізді қорашаған ортадағы заттардың көп бөлігінің табиғаты тез қабылдағыш және сезімтал. Бұл музыкамен байланысты заттарға да қатысты (313-бет). Сондықтан мұндай заттардың бар екені біз үшін сезіну арқылы мақұлдануы керек. Біз сезіне алатын заттар табиғаттан және өнерден шығады. Музыкаға келетін болсақ, оның шығу тегінде өнер басым. Табиғаттың өзі ұсынған таза музыкалық сезінулердің саны мардымсыз.

Сондықтан, біздің зерттеуімізді жалғастырмас бұрын, біз мұнда ертедегі адамдардың бірі ойлап тапқан, ал қазір әдеттегі аспап ретінде жасалған бір музыкалық аспаптың сипаттамасын келтіруді ақыл деп санадық.

Мұндай аспапты құрастыра отырып және оған тондарды сатыларының тәртібі бойынша шығаруға қабілетті детальдар (яғни ішектер) қондыра отырып және жоғарыда сипаттап кеткен барлық қасиеттермен жабдықтай отырып, бұл аспаптың бойынан дыбыстар аламыз, яғни жоғарыда баяндалғандарға сай тондар шығаруға мәжбүрлейміз. Осылайша диалектикалық жолмен түсіндіргеніміздің бәрі сондай-ақ сезіну арқылы расталады. Эксперименттік тәжірибе мен тексеру үшін мұндай аспап міне, былай құрастырылады.

Екі-екіден бір-біріне параллельді келетін тегіс төрт жақты раманы аламыз. Осы төрт жақтарының бірі аспаптың табаны ретінде, ал бұған қарама-қарсы жағы - оның басы ретінде алынады. (314- бет) Табан өлшемдері аспап басының өлшемдерімен бірдей болады. Аспаптың бас жағының ұзындығы он бес және одан да көп қазықшалар сыюға жеткілікті. Параллелепипедтің қабырға жақтарының біріне тегіс және жеңіл ағаштан жасалған, иілген немесе қуыс дөңес аспап беті бекітіледі. Бұл аспаптың артқы жағы болады. Оның бет жағы болып аспаптың артқы қабырғасына қарама-қарсы жаққа бекітілген тегіс жазықтық аспап беті болып табылады.

Пілдің сүйегінен немесе қатты ағаштан жасалған цилиндрлі жіңішке таяқша жоғарғы жұқа тақтайша бойымен, оның шетінің бойымен, бет жағынан орналасады және ол (таяқша) оның шеттерінен бір саусақтай жуандыққа асып тұратындай орналасады. Бет жағымен жанаса отырып, табан шетінде лютнядағы секілді "ішектердің бекітілетін орны" орналасады, оған ішектер бекітіледі. Немесе "ішектердің бекітілетін" орнына жоғарғы жұқа тақтайшадағы сияқты таяқша қойылады және табаны орналасқан аспап бетінің ортасында танбур клавиштарына ұқсас клавиштер сериясын орналастырамыз.

Мұндай құрылымдағы аспапты аспап табанына, яғни "ішектер бекітілетін орын" қондырылған жерге немесе аталған клавиштерге бекітілген он бес ішекпен жабдықтаймыз. (315-бет) Ішектер жартылай цилиндрлі таяқшаның үстімен өте отырып, аспаптың бас жағында керіледі және қазықшаларға оратылады. Содан соң ішектер олардың барлығы бір ғана музыкалық дыбыс шығара алатындай етіп көрінеді.

Ары қарай біз ұзындығы аспап табаны мен бас жағының арасындағы аралыққа тең немесе біраз ғана үлкенірек болатын сызғышты алып, оның бойында ішектің тербеліске түскен бөлігіне тең аралықты белгілейміз. Бұл аралықты біз жоғарыда көрсетілгендей бөлеміз және әрбір бөлудің жанында аса жетілген топ атауларын жазамыз.

Содан соң піл сүйегінен немесе қатты ағаштан жасалған тіреушелер дайындаймыз, олардың саны ішектер санына тең және [ішектер санынан] біреуге аз болады. Бұл тіреушелердің табаны түгелдей тегіс болғаны сондай, тік бұрышпен бақылаған кезде олар аспаптың бет жағында мығым бекітілген болуы шарт. Бұл тіреушелердің әрқайсысының жоғарғы жағы немесе ішек керіліп өтетін беткі жағы мұқият жұмырлануы тиіс, сөйтіп тіреушенің ішекпен жанасуы қисықтың жанасушымен ең идеалды жанасуындай болуы керек. Биіктігі бойынша бұл тіреушелер аспаптың жоғарғы немесе төменгі планкілеріне бекітілген жартылай цилиндрлі жұқа таяқшаның биіктігінен аз ғана шығып тұрады.

(316-бет) Осының бәрін істеген соң, сызғышты аспаптың ана не мына басынан есептеп, бірінші ішектің бойымен қоямыз және осы ішектің астына қойылған тіреушені сырғыта отырып, сызғышта "жоғарылардың ішіндегі жоғарысы" деп белгіленген нүкте деңгейінде тоқтатамыз. Бұдан соң сызғышты екінші ішек бойымен орналастырып, бұл ішектің тіреушесін "жоғарылардың ішіндегі орташасы" деген деңгейде белгілейміз. Осылайша сызғышты әрбір ішектің бойына бірінен соң біріне орналастырып, сызғыштағы "жоғарғылардың ішіндегі жоғарысынан" бастап "негізгілердің ішіндегі төменгісімен" аяқтағанға шейін нүктелер деңгейінде тіреушелерді бекітеміз. Осылайша ретке келтірілген ішектер тербеліс күйінен келтіріліп, жоғарыда айтылып өткен үндерді береді. Сонда бұл үндер қабылданғыш (қабылдауға жарамды) болып келеді. Мұндай аспап сондай-ақ өзімізде күмән туғызатын үндестіктер мен диссонанстарды тексеруімізге көмектеседі.

Дегенмен, аспаптың қуыс бөлігі ызың тудыратын жағдай да болуы мүмкін; ол ызың кейбір үндерге қосылғанда, үндердің арасындағы қатынастардың табиғаты жөнінде диалектиканың бізге берген мүмкіндігі туралы нақты түсінік қалыптастыруға көмектеседі. (317-бет) Осы ыңғайсыздықтан құтылу үшін, аспаптың артқы жағын дөңес қылып емес, тегіс еткен жөн. Аспапты жасау барысында оның құрылымына ызың тудыруы мүмкін бірдеңе немесе ішектердің шығаратын үндерінен басқа бөгде дыбыс еніп кетпеуін қадағалау керек.

ӘУЕННІҢ АЯҚТАЛҒАНДЫҒЫ ЖӘНЕ КЕМЕЛДІГІ

Біздің осында баяндағандарымыздың бәрі оқырманға аяқталған, кемелді және үйлесімді мелодиялар шығаруға көмектесу мақсатын көздеген. Мелодия - бұл саны толығымен анықталған көптеген тондардың қатары, олардың бәрі немесе бәрі дерлік өзара үндес, арнайы топтардан таңдалған және толығымен анық бір күйде қисындасқан. Мұндай топтың белгілі бір үндестілігі бар. Оған басынан бекітілген күйде орналастырылған және белгілі бір түрге жататын интервалдар қамтылады.

Тондардың араласуы арқылы жүретін эволюцияның арнайы формасы бар және ол нақты бір ырғаққа сәйкес іске асады. Саны анық емес және мардымсыз қисындастырылған жорамалмен таңдалған тондар, әрине кемелді, аяқталған және үйлесімді әуенді қалыптастыра алмайды. (318-бет) Дегенмен, бірлігі оның бөлшектерінің ансамблінің (бірақ белгілі бір нақты ансамблінің) нәтижесі болып табылатын кез келген нәрсе туралы да осыны айтуға болады.

Саны анық емес және жорамалмен топтастырылған кездейсоқ сөздер бізге "логосты", яғни "айтылған сөзді" бермейді. Кездейсоқ бейнелер және өз бетінше шыққан еркін ырғаққа тәуелденген және мардымсыз оқылған кездейсоқ сөздер кемелді поэманы тудырмайды. Элегияның беделін танытатын нәрсе сатираға сәйкес келмейді. Әуеннің белгілі бір түріне әсерлілік әкелетін нәрсе басқа түрдегі әуенге жарамсыз.

Осы жерде сөз болып отырған солар тәрізді барлық ұқсас нәрселер олардың бөліктерінің сандары мен олардың топтасатын формасына жағдай туғызатын мақсатты көздейді, әуен жөнінде де дәл осыны айтуға болады. Егер әрбір әуеннің "тағдыры" немесе осы әуенді шығарудағы біз қоятын мақсаты болса, онда мұндай әуеннің шығарылған мақсатын алдын ала анықтамай тұрып, біз әуеннің бөліктерінің санын, олардың біз біріктіріп жинайтын формасын анықтай алмаймыз және осы әуенді кемелді ететін элементтерді таңдай алмаймыз.

Сондықтан егер біз музыкалық композициямен айналысқымыз келсе, онда біз ең алдымен музыка арқылы қолымызды жеткізе алатын мәлім мақсатты анықтауымыз қажет. (319-бет) Содан соң біз осындай мақсатқа жетуге бізге көмектесе алатын тондарды іздейміз, әуенге аяқталғандық және кемелдік беретін сәйкес элементтерді таңдай отырып, оларды топтастырудың, біріктірудің ең жақсы тәсілін табамыз. Қашан біз қажетті тондарды да, интервалдарды да және бізге өзіміз күткендей нәтиже бере алатын барлық элементтерді мығым бекіте аламыз, сонда біз ойластырылған әуеннің, демек әуеннің өзінің әр түрлі бөліктерін таптық деп айтамыз.

Онда бізге әуеннің көмегімен алуымызға болатын күшті әсерлердің сан алуан түрлерін тізіп шығу керек, ал содан соң бұдан бұрынырақ суреттелген нәрселердің ішінен қайсылары ана не мына нәтижеге, күшті әсерге әкелетінін көрсету қажет. Сонда, егер біз алға қойылған мақсаттардың біріне орай әуен шығарғымыз келсе, онда бізге оның элементтерін анықтау қиынға соқтырмайды.

Бізді соңғы мақсатқа жетелейтін нәрселердің ішінде біреулері сол мақсатқа жету үшін аса қажетті болса, басқалары аса қажетті болып табылатын біріншілерге қарағанда, көмекші рөлді атқарады. Ал енді біреулері қойылған мақсатты жоғарылату, баса айту және әсемдеу үшін қызмет етеді, ол үшін өрнек қызметін атқарады, оған кереметтік таңады. (320-бет) Ал тағы басқалары аса қажетті болып табылатын бірінші элементтермен біріге отырып, мақсатқа жетуді шапшаңдатады және оған жолды жеңілдетеді. Осының бәрі белгілі бір күшті әсер тудыруға арналған әуенге де толығымен қатысты.

Осы нәрселердің бәрін сөз арқылы беруге болатын дәрежеде түсіндіруге талпынып көрейік. Бізге математик үшін музыка сол бір математиканың бөлігі ғана болып табылады деп айтатын болады. Өйткен жағдайда музыкамен байланысты нәрселердің әрқайсысының өмір сүруіне жағдай жасайтын мақсатты іздеп табу қажет пе? Жалпы көзқарасты алып қарағанда, математика философиямен айналыспайды. Өз анықтамаларында математика бізге себептіліктің төрт формасының бірін ғана береді, ол анықталып қойған нәрсенің не екенін ғана айтады. Себептіліктің басқа формаларына, соның ішінде соңғы себептерге, сол сияқты "бұл нәрсе не үшін?" деген сұраққа жауап беретіндеріне келсек, математика мұнымен айналыспайды. Сондықтан біз мұнда бұл нәрселермен айналыспаймыз, себебі олар музыка үшін жасалған ғылым саласына, яғни математика ғылымына жатады.

Міне, енді біз осы әңгіменің басында өзімізге қойған мақсатқа жеттік және қазір кітабымыздың екінші әңгімесін аяқтап жатырмыз. (321-бет) "Музыкалық өнер мен композиция элементтері" жайындағы бұл екі әңгімеде біз осы өнер түрінің ұстанымдарын анықтадық. Осы ұстанымдарды жете түсінген адам оларды қатаң сақтай отырып, осылардың салдарларын немесе осы ғылымның коллизияларын аша алады. Мұндай оқырман, сондай-ақ, бізге дейін де жасағандай, бастамаларға, яғни музыка тәжірибе мен сезінулердің нәтижесінде қабылдаған ұстанымдардың негізгі себептеріне дейін көтеріле алады. Ол сол сияқты осы музыка ғылымын бастаған әр түрлі теоретиктердің басында ненің дұрыс, ал ненің бұрмаланған екенін де ажырата алады, ал қажет болған жағдайда, оларды толықтыра алады, егер олар түсініксіз баяндалса.

Біз дәлелдеуді ұйғарған нәрсенің бәріне қатысты очеркті жасадық және аяқтадық. Осымен музыка ұстанымдарына арналған осы трактатты [бірінші кітапты] аяқтаймыз.

ЕКІНШІ ТРАКТАТ

(ЕКІНШІ КІТАП) НЕМЕСЕ МУЗЫКАЛЫҚ

АСПАПТАР ЖӨНІНДЕГІ КІТАП

(322-бет) Бірінші әңгіменің қысқаша мазмұны:

Теориялық пайымдаулар үшін тексеруші болып саналатын аспаптар. Лютняны, оның клавишін және лигатурасын, октава тонының әдеттегі аккордын сипаттау. Лютняда ойнау арқылы алуға болатын интервалдар. Лютня шкаласы. Динами және жеке "оғаш" тондар, олардың саны. Лютня тондарының бір-бірімен үндестігі немесе өзара үндестігі. Лимма мен тонның ширегінің үндестігі жайында. "Кездейсоқ" үндестіктер. Лютня шкаласының кеңеюі, бесінші ішек. Жалпы халық қабылдаған және әдеттегі аккордтардан басқа аккордтар.

Екінші әңгіменің мазмұны:

Танбурлар. Бағдадтық танбур. Бірдей арақашықтықта орналасқан ладтар мен өзгермелі ладтар. Аккордтардың басқа түрлері. Осы аспапта ойнау үшін жанрларды анықтау.

Хорасандық танбур. Хорасандық танбур тондары мен лютня шкаласының тондары арасындағы сәйкестік. Басқа аккордтар. Флейталар. Флейталардағы дыбыстың жоғарылығы мен дыбыстың төмендігі. (323-бет) Флейталардың түрлері. Рабаб. Рабабтағы басқа да аккордтар. Арфалар.

* * *

Музыкалық ғылымның ұстанымдарын анықтауды мақсат еткен жоғарыда [алдыңғы бөлімде] қысқаша баяндалған теория біздің осы күндері көпшілік мойындаған музыкалық аспаптардың арқасында практикалық қолданысын тауып отыр. Біздің кітабымыздың бұл жаңа бөлімінде, міне, осы жайында сөз болмақ.

Мұнда біз сипатталған аспаптардың көмегімен алуға болатын үйреншікті тиімді әдістерді, сондай-ақ бұл аспаптар бізге беруге қабілетті, бірақ музыканттар практикада қолдануға әдеттенбегендіктен, үйреншікті емес басқа да әдістерді көрсетеміз. Кез келген теориялық ілім өзіне екі түрлі элементтерді қамтиды. Бір жағынан, бұл осы ілімнің ұстанымдары мен алғашқы негіздері, екінші жағынан бұл - осы ұстанымдардан туындайтын нәрселер немесе оларға тікелей тәуелді нәрселер.





Ешкім де қайсыбір ана не мына ілімнің теориясына қанықпын деп санай алмайды. егер оған осы ғылымның ұстанымдары мен құрамдас элементтері таныс емес болса, себебі мұндай білім бізге осы ұстанымдардан шығатын керекті қорытындыларды ашуға мүмкіндік береді.

(324-бет) Сондықтан егер біз алдымызға қайсыбір теориялық ілімге қатысты кітап жазу міндетін қойсақ, онда біз бұл білімнің осы тәріздес ұстанымдарының жиынтығын қысқаша баяндаумен қанағаттанамыз, ал ең ізденгіш оқырманға өзіне осы айтылғандардан шығатын нәрсенің бәрін ашу мүмкіндігін ұсынамыз. Шынымен де, біз әңгімелеп кеткен теориялық тізбекпен қолданыла отырып, оқырман және мұның үстіне тағы қаншалықты болсын біраз дамыған интеллектісі бар болсын, бар бола отырып, ол осы ғылымға қатысты ешбір еңбекте айтылмауы мүмкін қорытындыларды өзі-ақ мүлдем дербес жасай алады. Осылайша, біз мұнда музыкалық ғылымның ұстанымдары ретінде қарастыруға болатын барлық нәрселерді шолудан бастадық.

Мұндай ауқымды зерттеуге біз алдынғы кітабымыздың екі әңгімесін арнадық және істің мәнін түсіндіру үшін олар бізге толығымен жеткілікті болып көрінді, себебі ол [әңгімелерде] біз музыкалық ғылымның барлық элементтерін баяндадық. Біз осы теориялық мәліметтерді сезімдеріміздің көмегімен қалайша бекітуге болатынын айтып бердік, әуелі осы мақсатпен теориялық алғышарттардан шығатын сезінулерге негізделген сол жаңағы болжамдалған нәрселерді нақты деректерде тексеруге мүмкіндік беретін арнайы музыкалық аспапты қалай жасауға болатынын көрсеттік.

(325-бет) Жоғарыда ескерілген екі әңгімеде келтірілген баяндау зейінді және ойлы, сонымен бірге сәйкес интеллектуалды дайындығы бар оқырманға осы ғылымның ұстанымдарынан шығатын барлық нәтижелерді өз бетінше ашу үшін жеткілікті болып табылады. Дегенмен де, біз осы трактатымызды жалғастыруды алдымызға мақсат етіп қоямыз және бұдан әрі қолданыстағы музыкалық аспаптардың көмегімен алдыңғы әңгімелерде қозғалған барлық нәрселерді сезіну бізде қандай жолмен туындайтынын көрсетуді мақсат етеміз.

Бірақ біз музыкалық аспаптарды қолдануды әдетте қабылданғандай емес, басқаша қолдануды да білуіміз қажет және әр түрлі әдістер қолдануды білуге тиістіміз, себебі тек осылай ғана бұл аспаптарды олардың үйреншікті шкалаларына жат үйреншікті емес музыкалық дыбыстарды [тондарды] және интервалдарды, сондай-ақ топтарды шығаруға мәжбүрлеуге болады.

Қазір енді көпшілік мойындаған осы тәріздес аспаптардың әрқайсысын зерттейміз және олардың қайсысы барлық музыкалық тондарды шығаруға қабілетті екенін көрсетеміз, яғни (326-бет) олардың қайсысын толық деп санауға болады, ал қайсысы толық емес немесе толыққанды емес болып табылады, себебі мұндай аспаптар тондар мен интервалдардың шектеулі ғана санын шығара алады.

Бұл баяндау оқырманды алдын ала барлық осы қағидалардың мәнісіне үңілтеді және оқырманды "Музыкалық өнер элементтері" жайындағы алдыңғы екі әңгімені оқи отырып, үйренген нәрсенің барлығын практикада қолдана алуына үйретеді және мұндай оқырман үшін қажетті жаттығу қызметін атқарады. Оқырман осылайша қандай да бір музыкалық тәрбие немесе музыкалық білім алады немесе әдетте музыкалық аспаптарда ойнау арқылы сезілетін нәрселердің ішінен ол диалектиканың көмегімен зерттеген нәрселерді өз бетінше талдап алады. Сондай-ақ ол теория тек сөз түріндегі қаланған пайымдаулардан ғана құралмайтынын, бұған қоса ол адамға үйреншікті сезінулердегі дәлелдеулермен бекітілуі тиіс екенін түсінеді.

Аль-Фараби.

Большая книга о музыке.

Трактаты о музыке и поэзии.

Алматы: Ғылым, 1993. - С. 72-326.





МУЗЫКАНЫҢ YЛKEH КІТАБЫ

ЕКІНШІ БӨЛІМ

(493-бет) Танымал аспаптар және осы аспаптардың көмегімен алынатын тондар.

Бұл бөлім "Музыкалық өнер элементтері" кітабында қысқаша баяндалған [мәліметтерді] және танымал музыкалық аспаптардың көмегімен сезілетін элементтерді қамтиды, сондай-ақ үйреншікті тондарды, ал егер бұл тондар үйреншікті болмаса, онда музыкалық аспаптарда алынатын мүмкін тондарды қамтиды.

Екінші бөлімнің бірінші тарауы (Танымал музыкалық аспаптарда әуен тудырудың әдісі)

(494-бет) Әрбір теориялық өнер екі бөлімнен тұрады: олардың бірі - осы өнердің негіздері, ал басқа бөлімі - осы негіздерден соң келетін және сол негіздерді жетілдіру үшін қажетті нәрселер.

Адамдарда қандай да болсын бір теориялық өнердің бар болуы, адамдар өнер негіздерімен таныс болып қана қоймай, сондай-ақ осы негіздерді жетілдіру қабілетіне ие болған кезде байқалады; осы жағдайға сүйене отырып, әрбір теориялық өнерді дәлелдеу барысында біз [өнер] негіздерін қысқаша баяндаумен ғана шектелеміз, осылайша бақылаушы адамға негіздерден туындайтын нәрселерді зерттеуді қалдырамыз, себебі [зерттеуші] негіздерді меңгерген кезде, ол жетілдірудің әлі дәлелденбеген әдістерін алуға мүмкіндік берген төменгі табиғи ақыл иесі болды.

(495-бет) Сондықтан біз алға кетіп, музыка ғылымына қатыстының барлығын қысқарттық, оларды екі тарауда қамтыдық; бұл екі тарауда осы ғылымның теориясын қарастырдық; сол жерде теорияны практикада тексеру үшін қандай әдіс қолдана алатынымызды түсіндірдік және осы екі тарауда теорияға сәйкес тәжірибе жасауға болатын аспапты жасауды көрсеттік.

Біз қысқаша баяндаған нәрселер [музыка негіздерін] бекіту үшін жеткілікті болса, онда оларды төменгі ақыл ("әл-'акль әл-әднә") қарастырғаны және осы төменгі ақыл осы өнерді жетілдіруге қажетті барлық ұстанымдармен танысуға көмектесті; біз қысқаша баяндаған нәрсемізбен шектелген жоқпыз, бұған қоса, біз онда қысқаша баяндаған нәрселердің бәрін сондай-ақ танымал музыкалық аспаптардың көмегімен сезінуге болатынын түсіндірдік; осы аспаптардан есту арқылы сезілетін нәрселер қысқаша баяндалып өткен және екі тарауда берілген немесе қысқаша баяндалатын болады; ал егер бұл аспаптар жөнінде екі тарауда тұтастай түсіндірілмесе, онда осы негіздер мәлім болған кезде зерттелуі мүмкін (496-бет). Мұнымен бірге халық арасында үйреншікті болған [музыкадан] басқа музыкалық өнер түрлерін пайдаланудың тәсілін зерттейміз және олардың көбісінде бұрын-соңды байқалмаған тондар, интервалдар, топтарды қалай алуға болатынын зерттейміз. Күллі адамдар мойындаған аспаптардың ішінде қайсысы толық, яғни барлық тондарды шығара алатын аспаптар, ал қайсысы толық емес, яғни тондар мен интервалдардың шектеулі санын беретін аспаптар болып табылатынын зерттейміз. Біз бұларды "Музыкалық өнер элементтері" кітабын оқыған адамға айтылғанның бәрі оның практикасы үшін қажет болсын деп және осы оқырман теория мен музыкалық аспаптарды қолданудың арасындағы сәйкестікті жүргізе алуы үшін көмектесетін жаттығу болсын деп зерттейміз; зерттеліп баяндалған нәрсе сөз жүзінде қалмауы тиіс, керісінше адамның есту қабілетіне үйреншікті сезімдермен дәлелденуі тиіс.

Осы күндері танымал музыкалық аспаптар бір-бірінен ерекшеленеді. Олардың біреулері -ішекті аспаптар, яғни музыканттың әрекетімен тербеліс күйіне түсетін ішектердің көмегімен дыбыс шығаратын аспаптар.

Ал басқалары - үрлемелі аспаптар, бұл аспаптар олардың бойымен баяу ауа өткізген кезде әуен шығарады; мұндай аспаптардың қатарында флейта және осы топқа жататын аспаптар бар.

(497-бет) Аспаптардың тағы мынандай түрі бар: ішектерін басқа ішектермен немесе ішектерді алмастыратын басқа бір нәрсемен үйкеген кезде әуен шығаратын аспаптар.

Шерту арқылы немесе ішектерді үйкеу арқылы дыбыс алынатын ішекті аспаптар екі түрлі болып келеді: олардың бір түрі көп ішектерден тұрады және әрбір жеке ішек жеке дыбыс шығару үшін қызмет атқарады, бұлар - арфа мен цитра және соларға келетін аспаптар.

Ішекті аспаптардың келесі түрі бір немесе бірнеше ішектен тұрады. Әрбір ішек пернелерге бөлінген және әрбір ішектің әрбір жеке пернесі жеке дыбыс шығарады.

Ішектерінде басқа ішектермен үйкеген кезде әуен шығаратын ішекті аспаптар да екі түрлі болып келеді: олардың бірі - бір дыбысқа бір ішегі сәйкес келетін аспаптар, екінші түрі -дыбыстары бір ішектің немесе бірнеше ішектердің пернелерінде алынатын аспаптар.

ЛЮТНЯ (әл-'уд)

(493-бет) Лютняның қысқаша, бірақ көрнекі сипаттамасынан бастайық, себебі ол жеке пернелерінен тондар алынатын ішекті аспаптардың ішінде анағұрлым танымалдысы болып табылады. Бұл аспаптың грифінде ішектердің астында ана не мына тондарды шығаратын әрбір ішек пернелерін анықтайтын лигатуралар орналасқан. (499-бет) Бұл лигатуралар тіреушелер қызметін атқарады және "ішектер бекітілген орын" деп аталатын аспап табанына параллельді орналасады. Ішектер лютняның осы табанына, яғни "ішектер бекітілген орынға" әрқайсысы ерекше бір нүктеде бекітіліп, лютняның беткі жағына керіле тартылып, бір нүктеде бірігеді, осылайша табаны бір және бір нүктеде бітетін ортақ төбесі бар бірнеше үшбұрыштардың қабырғалары іспетті болып келеді.

(500-бет) Аса танымал лигатуралар - төртеу, олар саусақтар ортаңғы қалыптан шыға отырып, грифтен қолды алмай неғұрлым жеңіл әдіспен осы лигатураларға жете алатындай болып орналасқан.

Бірінші лигатура - сұқ саусақ, екіншісі - ортан қол, үшіншісі - аты жоқ қол, төртіншісі -шынашақ. Лютняның әрбір ішегінде әдетте қолданылатын пернелер саны әдеттегі лигатуралардың санына тең.

Әрбір ішектен туындайтын бірінші тон - бұл ішектің толық дыбыс шығаруы және бұл тон "бос ішек" тоны деп аталады, [яғни ішек ешбір нүктеде саусақпен басылмай, ішек бос шертіледі - А.Қ.

Екінші тон "сұқ саусақ" тоны деп аталады. Бұл тонды анықтайтын лигатура ішектердің бірігу нүктесі мен "ішектер бекітілген орынның" арасындағы аралықтың 1/9-інде орналасқан.

Содан соң үшінші тон - "ортан қол" тоны. Бұл жерде біз бұл тонды беретін ішек пернесінің бұл лигатурасын қарастырмаймыз. Бұған біз осы тон туралы жеке сөз болғанда ораламыз.

Келесі тон - "аты жоқ қол" тоны, төртінші тон. Бұл тонды беретін ішек пернесінің лигатурасы сұқ саусақ тоны мен "ішектер бекітілген орынның" 1/9-інде орналасады.

(501-бет) Бесінші тон - "шынашақ" тоны; бұл тонды шығаратын ішек пернесінің лигатурасы ішектердің бірінші нүктесі мен ішектердің қарама-қарсы ұшы бекітілген аспаптың табанындағы "ішектердің бекітілген орнының" арасындағы қашықтықтың 1/4-інде орналасады.

"Бос ішек" тоны, содан соң "шынашақ" тоны, (яғни ішектердің бірін біз бос ойнаймыз, содан соң оны шынашақ лигатурасымен шертеміз). Осы екі тонды бірге алғанда бір кварта интервалында орналасады. Бос ішектен туындайтын тон мен сұқ саусақ лады арқылы алынатын дыбыс тон интервалында орналасады. Сұқ саусақ лады мен аты жоқ қол лады туындайтын тондар да тон интервалында орналасады; алдымен аты жоқ қол лады арқылы, содан соң шынашақ ладымен берілген тондар "қалдық" немесе "лимма" деп аталатын интервалмен бөлінеді.

Лютняда орналасқан неғұрлым танымал ладтар күшті диатоникалық жанрдың интервалдарын шектейді.

ӘДЕТТЕГІ ТӨРТ ІШЕКТІ ЛЮТНЯ

(493-бет) Жалпыға мәлім әдет бойынша күйіне келтірілген лютняның ішектері төмендегідей керіледі: екінші ішек бос ойналған кезде, бірінші ішектің шынашақ ладында шығатын тонмен бірдей тонды береді. Үшінші бос ішек екінші ішектің шынашақ лады деңгейінде ойналатын тонмен бірдей тонды береді. Төртінші бос ішек үшінші ішектің шынашақ ладының деңгейінде дыбысталатын тонмен бірдей тонды береді; сәйкесінше, кез келген бос ішек өзінен төмен орналасқан ішекпен берілген тоннан квартаның бір интервалымен бөлінген тонды береді.

Осылайша күйіне келтірілген лютняның шкаласында қос квартаның екі рет кездесуі болады, бұл шкаладағы тонның екі интервалы жетіспейді, ал олар болған кезде жетік топтың көрінісін байқар едік.

ЛИММА МЕН ТОННЫҢ ШИРЕГІ АРАСЫНДАҒЫ ҮНДЕСТІК

ЖАЙЛЫ. "КЕЗДЕЙСОҚ ҮНДЕСТІК"

(493-бет) Лимма тонның ширегіне жақын, сондықтан оның үндестігі мен дыбысталу ұзақтығы тонның ширегі категориясына жақын, себебі теориялық тұрғыдан лимманы беретін ішектің пернесі әр уақытта музыкант қалаған әуенді беретін нүктенің практикадағы көрініс тапқан орнына сәйкес бола бермейді, (яғни саусақ теориялық тұрғыдан белгіленген нүкте деңгейінде ана не мына ішекті тоқтатуға әрдайым үлгере бермейді - А.Қ.). Бұл жағдайда ішектің мұндай пернесі қалыпты жағдайдан не неғұрлым ұзын, не неғұрлым қысқа болып шығады.

Бізге интервал беруі тиіс тонның ширегін алу керек болды делік, бірақ ол кішкене жоғарылатылған болсын, онда тонның ширегі интервалының орнына, біз лимма интервалын, яғни ешқандай үндестік бермейтін интервалды аламыз.

(582-бет) Ал егер біз лимманы алғымыз келсе, бірақ саусағымыз бұл перненің керекті нүктесіне емес, басқа тұсқа тисе, онда интервал тон ширегі интервалына жақын болып, біз осы жерде үндестікті естиміз; лимма интервалы тон ширегіне жақын болған сайын үндестік неғұрлым сезілерлік болады, ал неғұрлым алыс болған сайын, үндестік әлсірейді.

Ал егер тон ширегі интервалы лимма аса жақын болса, онда ол үндестіктен ада, ал аздау жақын болса, онда әлсіз үндестік сезіледі.

Егер бізге лютняда лимма мен тон ширегі интервалдарының үндестігін ойнау керек болса және егер осы екі интервал бір-біріне жақын болса, онда біз олардың жиынтығын - жарты тонды аламыз және жеткілікті дәрежеде күшті үндестікті естиміз.

Сондай-ақ біз лимманың екі интервалын ойнағымыз келді делік және лютняда ойнаған кезде лимманың әрқайсысы тон ширегіне жақындаса, олардың жиынтығы [немесе бірге ойналуы - А.Қ.] тонды береді.

Ал егер бізге екі [рет] тон ширегін ойнау керек болса және бұған қоса, әрбір тон ширегі лиммаға аса жақын болса, (583-бет) бұл екі интервалдың жиынтығы қос лимма ретінде дыбысталып, бұл толық диссонансқа әкеледі. Егер бұл бұрмалану дегенмен іске асса да, бұл аталған интервалдардың қасиеттерінің нәтижесі болып табылмайды, бұл аспаптың дыбыс шығаратын бөлшектерінің қасиеттерінің нәтижесінде осылайша болып тұрады. Аспаптың бөлшектері тондарды шығаратындай орналастырылып жасалған және олар әрбір интервалдың басынан белгіленген және анықталған ұзақтылығы бар боларлықтай етіп бөлінген, бірақ дыбыс шығаратын бөлшектердің, яғни ішектердің табиғаты бізге оларды керекті нүктелерде бөлуге мүмкіндік бермейді, себебі ең басында бұл тондардың орындары ескерілмеген еді, [яғни ішектің аспап бойына бекітілмей тұрған кездегі табиғатында оларды пернелерге бөлу ескерілмеген - А.Қ.]. Үндестік бұл интервалды жоққа шығару жолымен алынады немесе [үндестікті есту үшін] дәл көзделген нүктеге түсу қажет. Сондықтан лютняда ойнаған кезде лимма интервалдарының диссонанстары мен тон ширегі интервалдарының үндестігіне қатысты қандай да бір қорытындылар жасау қиын және сол үшін қандай да бір қорытындыға келмей тұрып, берілген интервалдың дұрыс ойналғанын немесе оны ойнау барысында ауытқушылықтар болған, болмағанын анықтау үшін [белгілі бір] практикадан өткен жөн.

(584-бет) Кейде басқа себепке де байланысты ана не мына интервалды үндестікке ие болмаса да, үндес деп табатын жайымыз болады; бұл жайт аспап ішектерінің әрқайсысын үйкеген кезде немесе бұл ішектерді тербеліс күйіне түсірген кезде тек белгілі тондарды шығаратындай етіп орналасқан ішекті аспапқа қатысты, бірақ аспап құрылымында ақау орын алса, бұл ішектер өздеріне тән емес бөгде тондар шығарады, басқаша айтқанда, егер ауамен толтырылған аспаптың қуыс бөлігінің сыртында тесік болса, онда ішектерді үйкеген кезде бұл ішектерді қоршап тұрған ауа тербеліске түседі және осы ақау тесіктер арқылы аспаптың қуыс бөлігіне ауа кіріп кетеді және осылайша қысымдалған ауа ызың шығарады.

Ішектерде туындаған тондардың біреуі дыбысталған кезде пайда болатын ызың кейде осындай екінші тонмен үндес болып шығады, сонда осы екі тон да үндес болып көрінеді.

(585-бет) Ызың мен осы бірінші тонды бір тон ретінде алайық, сонда осы екеуінің біріне үндес келесі бір екінші тон дыбысталған кезде бұл интервал үндестікке ие болады, ал шын мәнінде бұл жерде үндестік болмауы тиіс еді. Міне, дәл осы тектес үндестікті біз "кездейсоқ үндестік" деп атаймыз.

Мысалы, егер екі үндес тонның біріншісіне екінші тонға диссонансты болып келетін бөтен дыбыс немесе сыртқы әсерден туындаған ызың араласып кетсе, онда аталған бір-біріне үндес болып келетін тондар үндес емес болып көрінеді. Сондықтан қандай да бір қорытынды жасамас бұрын үндестік немесе диссонанс себебін зерттеу керек, бұл сипат осы интервалға расында тән бе немесе біз қабылдаған диссонанс бөгде сыртқы себептен туындаған "кездейсоқ" болып табылады ма, міне, алдымен осыны анықтап алған жөн.

Ал міне, тағы басқаша бір жағдай: мұндай "кездейсоқ үндестік" екі тонның біреуінде ызың немесе бөгде дыбыс болған кезде орын алады. Бірінші тон үзілгенмен, ызың екінші тонның дыбысы пайда болғанша жалғаса береді. Бірінші тон үзіліп үлгерген, ал ызың әлі де болса естіліп тұрады, екінші тон мен тоқтамай жалғасып тұрған ызыңның үндестігі естіледі, сондықтан біздің құлағымыз екінші тон мен аралық бөгде дыбыс арасындағы үндестікті мойындайды.

(586-бет) Интервалдардың үндестігі басқа себептерге де байланысты байқалмай қалуы мүмкін. Мысалы, екі тонның біріншісін құлаққа әзер ілігерліктей өте төмен тональдықта ойнады делік, бұл жағдайда екінші тон бірінші тонға үндестік бере алмайды және екінші тонның бірінші тонға қатысты жағымды үндестігі сезілмейді, себебі бұл екеуінің біріншісі нашар қабылданды [өте төмен ойналғандықтан].

Егер бірінші тонды өте жоғары тойда ойнаса да дәл осындай жағдай орын алады, себебі өте жоғары ойналған тонның ащылығына біздің құлағымыз шыдай алмайды, нәтижесінде есту қабілетімізде жағымсыз сезім қалады, сөйтіп, екінші тонды естіген кезде, есту қабілетіміз оның бірінші тонға қатысты үндестігін сезіне алмайды және мұның себебі, [яғни үндестікті сезіне алмауы - А.Қ.] не бірінші тоннан кейінгі құлақтың шаршауынан не біздің құлағымыздың ащы дыбыстың жағымсыздығымен тұнып тұрғанынан.

Мұндай жай төмендегідей жағдайда да болады: егер кенеттен өте жоғары, яғни "өте қатты" тон ойналса және ол тонның алдында осыған жақында төменірек тон ойналмаса. Бұл қатты тонды қалай да болсын әлсірету үшін, алдымен өте жоғары тонға қарағанда қаттылығы төмендеу тонды ойнау керек, содан соң бұдан сәл жоғарылау тонды ойнай отырып, ары қарай жоғарылай-жоғарылай, құлағымыз осы өте жоғары қатты тонды қабылдай алғанша көтерілу керек.

(587-бет) Кейде былай да болады: біздің есту қабілетіміз ең төмен тонды қабылдамайды, егер оның алдында бұған қарағанда жоғарырақ тон ойналмаса, ал егер осы ең төмен тон алдында жоғарырақ тон әйтеуір ойналса, онда біздің әлсіз қабылдауымыз күшейе түсіп, өте төмен тонды қабылдауға қабілетті болады.

Осындай себептер көптеген үндес тондарды бір-біріне қарағанда үндес емес деп қабылдауымызға әкеліп тірейді және дәл осы себептердің арқасында біз келесі тонның алдыңғы тонға қатысты үндес екенін сезінбейміз, ал шын мәнінде олар үндес болса да.

Егер қайсыбір интервалдың екі тоны - төменгі тоны мен жоғарғы тон әр түрлі тональдық аралықтарына жатса да, бұл интервалдың үндестігі де осылайша байқалмай қалады. Кейде ішектердегі тондар араласып кетеді, бұл кіші интервалдарға қатысты, әсіресе, лимма мен тон ширегіне қатысты, кейбір аспаптарда олар үндес болып келеді, ал кейбіреулерінде -диссонансты болады, осындай сипаттарына қарай да аспаптар ажыратылады, яғни бойында лимма мен тон ширегі интервалдары сәйкес келетін және сәйкес келмейтін аспаптар деп бөлінеді.

(588-бет) Кіші интервалдардың үндестіктерін тексеруді біз аспаптың бір түрін ғана негізге алдық. Бұл - бойында ойналған тон ызыңға үндес болатын аспап. Бұл аспапта теориялық тұрғыдан үндес болуы тиіс болған нәрсе үндес емес болып естілді және үндес емес деп саналып кетті, ал теория бойынша диссонансты болған нәрсе үндес болып, үндес деп саналды, сол себепті үндестік пен диссонансты анықтау барысында теорияға ғана жүгінген жеткіліксіз, [сондай-ақ] үндестікті есту қабілеті арқылы құлақтың қарапайым тексеруінен өткізген жөн.

Мұнда біз лютня жөнінде хабарланатын нәрсенің басым бөлігін айтып кеттік; жоғарыда айтылған нәрселерге сүйене отырып, біз мүмкін қалдырып кеткен немесе жеткілікті дәрежеде ашып айтпаған тұстарымыздың бәрін оқырман өзі зерттей алады.

Екінші бөлімнің екінші тарауы

ТАНБУР

(629-бет) Лютня жөнінде айтып өткен соң, лютняға ұқсас аспаптарға көшеміз және ұқсастығы бойынша оған ең жақын аспап танбур деген атпен танымал аспап, себебі бұл аспапта әуендер (лютнядағы секілді - А.Қ.] аспапқа бекітілген ішектердің пернелерінен алынады.

Бұл аспап халық ішінде лютня сияқты аса танымал және ол лютня секілді көп қолданысқа ие болып, кең таралған.

Көп жағдайда қос ішекті танбурды қарастырамыз, себебі үш ішекті танбур да кездесуі мүмкін, дегенмен олардың ішінде ең танымалдысы - қос ішекті танбур, сондықтан қос ішекті танбур жөнінде айтумен қанағаттанайық.

(630-бет) Біз бұл еңбекті жазған елде мұндай атаумен, яғни танбур деген атаумен екі аспапты атайды: бір түрі Хорасандық танбур ретінде танымал және Хорасан елінде, сондай-ақ оған көршілес жатқан, оған жақын орналасқан және Хорасанның шығысы мен солтүстігіне жақын жатқан елдерде қолданылады; танбурдың екінші түрі Ирак халықтарының арасында Бағдадтық танбур ретінде белгілі және Иракта, оған көршілес елдерде. Ирактың батысы мен оңтүстігіне жақын жатқан елдерде қолданылады: аспаптың бұл екі түрінің әрқайсысы бір-бірінен пішіні мен үлкендігі бойынша ерекшеленеді.

(631-бет) Аспаптың екі түрінің де табанында түймешік бар, оны Ирактың тұрғындары "забибах" деп атайды, осы түймешікке қос ішек бірге бекітіледі, содан соң олар аспаптың бет жағында бірге керіле отырып, аспаптың беткі жағында табанына жақын, түймешіктен кейін берірек орналасқан шевалеттен өтеді, содан соң аспаптың грифінде орналасқан екі кілтке (құлаққа) оралады. Шевалетте екі тісше жасалған, олар ішектердің бір-біріне тиіп, жабысуына жол бермейді, бұл тісшелер аспаптың табанына қарай бағытталған; грифтегі кілттер (құлақтар) бір-біріне қарама-қарсы немесе аспаптың бір жағында орналасқан, егер кілттер бір-біріне қарама-қарсы тұрмаған жағдайда, онда шевалеттегі тісшелерге ұқсас құрал жабдықтау керек және оны кілттерден сәл төмендеу орнату керек; бұл ішектердің арасында керекті аралықты сақтауға көмектеседі. Бұдан шығатыны - танбурдың екі түрінде де ішектер бір-біріне параллельді болып кететіні.

БАҒДАДТЫҚ ТАНБУР

(493-бет) Бағдадтық танбур біздің осы еңбекті жазған аймақта аса танымал болып табылады, сондықтан біз осы аспаптан бастауды жөн деп санадық, содан соң Хорасандық танбурға көшеміз. Олардың әрқайсысы жөнінде лютня туралы қандай әңгіме жүргізсек, сондай әңгіме жүргізетін боламыз.

Бағдадтық танбурдың екі параллельді ішегі өзара тең бес пернеге бөлінген, олар тіреушелердің жағынан лигатуралармен шектелген, ал бұл лигатуралар аспаптың грифінде әр ішектің пернелерінің нүктелеріне қатысты сәйкестікте орналасқан; соңғы лигатура шевалетті ішектің тербелістегі пернесінің соңғы нүктесінен бөліп тұратын аралықтың 1/8-і аралығында орналасқан.

Бір-бірінен тіреушелер жағынан алшақтатылған екі нүктені (А) және (Б) деп, содан соң шевалетте ішектерді бөліп тұратын тісшелерді (Ж) және (Д) әріптерімен белгілейік, сонда біз аралықтары (А - Ж) және (Б - Д) ішектерін аламыз.

Сәйкесінше бірінші лигатура үшін белгіленетін нүктелер (X) және (3), ал екіншісі үшін (X) және (Т), үшіншісі үшін (К) және (Л), төртіншісі үшін (М) және (Н), ал бесіншісі үшін (С) және (А) әріптері болып табылады.

(633-бвт) (С - А) интервалы (А - Ж) және (Б - Д) екі ішегінің 1/8-не созылған болса, онда екі тон ретінде (А - С) және (Б - А ) интервалдары саналады және олардың әрқайсысы бір-бірімен 1 + 1/ 7-не тең интервалға бөлінгендер деп аталады, ал (А - С)(Б - А) тондары өзара тең бес пернеге бөлінген кезде (А - С) тоны (А - Ж) ішегінің 1/8-ін құрайтын болса, (Б - А) тоны (Б - Д) ішегінің 1/8- ін құрайды, сонда шамамен (А) тонының саны - 40, осы өлшеммен алғанда (X) тоны - 39, (X) тоны - 38, (К) тоны - 37, (М) тоны - 36, (С) тоны - 35 болады.

Егер (А)-ның (С)-ға қатынасы 40-тың 35-ке қатынасына тең болса, (Б)-дан (А)-ға дейінгі аралықта орналасқан тондардың жағдайы дәл осындай және бұл 1+1/3 қатынасына тең қатынастан аз. Бұл жағдайда осы аспаптың ішектерінің бірінде квартаға тең интервалға жету мүмкін емес.

(634-бет) Бұл ішекте біздің ала алатын ең үлкен интервалымыз күшті жанрлардың ішіндегі ең еркін жанрдың біріншісі деп аталатын болады.

Расында, "Элементтер жайындағы кітапта" біз айтып кеткен 1 + 1/7 интервалы күшті жанрлардың әлсіз түрлерінде бірінші орынды алады.

(695-бет) Бағдадтық танбур жөнінде әңгіменің аяқталуы.

Бұл аспап жөнінде әңгімені аяқтаған соң, бағдадтың танбурдың құлағын бұрап, күйіне келтірудің барлық мүмкін түрлерін анықтаудың еш қиындығы болмайды, сондай-ақ тондар мен интервалдарды тізіп шығу да қиындық туғызбайды және ол тондардың қайсысы үндес, ал қайсылары үндес емес екенін де анықтау оңай болады. Бұдан басқа бұл аспаптың лютнямен қандай ұқсастығы бар екенін анықтауға болады.

(697-бет) Бұлардың түпкі мәніне оқырманның өзі үңіле алады, сондықтан біз мұндай нәрселерге бұдан да тереңірек тоқталуды артық деп санадық.

Өзінің алғашқы жасалған қалпында бұл аспаптың мінсіз емес екендігі анықталды және ол біз жоғарыда сипаттап кеткен нәрселермен толықтырылып тұруы тиіс; егер бұл аспапта тондар мен интервалдар жетіспесе, онда бұл тондардан туындаған әуендер біздің заманымызда жетік емес әуендерге айналады немесе бұл әуендер нашар шығарылған болып табылады, сондықтан бұл аспапты біз кітабымызда айтып кеткен толықтырулармен жетілдіре түспей отырып, оның бойында әуендерді шығаруға болмайтынын анықтадық.

Сондықтан музыкант аспапты жетілдіргеннен кейін әуен шығарғысы келсе, оған (әдетте танбурдың ең басында жасалған түрінде алынатын) әуеннің шығармасын өзгерту керек болады немесе әуендерді көбейту немесе азайту керек немесе бір тонды екінші бір тонмен алмастыру керек немесе тондардың әдеттегі тәртібін өзгерту керек немесе танбурдың ең басында жасалған түріне тән әуендерді қазіргі замандық (бұл жерде әрине әл-Фараби заманы жөнінде сөз болып отыр - А.Қ.) жаңарақ әуендермен алмастыру керек - міне, осының бәрі үндес және диссонансты тондар мен интервалдарды анықтауды оңайлатады және бізге оларды бір-бірінен ажыратуға, әуендердегі сәйкес келетін бір тоннан екінші тонға көшуді, сәйкес келетін ырғақтарды таңдау көмектеседі.

(698-бет) Осы айтылған барлық мәліметтер, сәйкес келетін ырғақтар мен такттерді, сондай-ақ басқа да заттарды таңдау "Элементтер жайындағы кітапта" айтылады. Кімде-кім бұл кітапты оқуға өзінің аз ғана бос уақытын бөлсе, сонда оған осының бәрін меңгеру оңайға түседі.

Мұндай басқа мәселелерді біз музыкалық композиция мен әуен шығаруға арналған жеке бөлімде зерттейтін боламыз.

Осымен Бағдадтық танбур жөніндегі әңгімемізді аяқтаймыз, себебі біз әңгімеміздің ең басында зерттеуді көздеген нәрсеміздің бәрін баяндадық.

ХОРАСАНДЬІҚ ТАНБУР

(698-бет) Енді Хорасандық танбур жөнінде әңгімелесейік, оны зерттеу барысында біз Бағдадтық танбурды зерттегенде қандай әдіс қолдансақ, дәл сондай әдісті қолданамыз.

(699-бет) Бұл аспаптың сыртқы түрі оның қай жерде жасалғанына байланысты өзгеріп отырады. Сондай-ақ ұзындығы мен көлемі жағынан да ерекшеленеді. Бұл аспаптың барлық түрінде жуандығы бірдей екі ішек қолданылады. Осы екі ішектер "забиба" деп аталатын бір нүктеге бекітіледі, содан соң бұл екі ішек бір-біріне параллельді түрде керіледі және осылайша аспаптың беткі жағында орналасқан шевалетке дейін жетеді, осы жерде олар ана ішектен де, мына ішектен де бірдей қашықтықта орналасқан екі тісшеге өтеді, содан соң екі ішек те шевалеттен параллельді тартыла отырып, аспаптың мойнын бойлай басына жетіп, сол жерде бір-бірінен (аспаптың дөңес бөлігіндегі) шевалеттегі тісшелердің арасындағы қашықтықпен бірдей арақашықтықта бөлінген аспаптың қыр жағында орналасқан екі кілтке (құлаққа) оралады.

Хорасандық танбурда лигатуралар саны көп, олар аспаптың грифінде аспаптың мойын жағынан аспаптың ұзындығының жартысына дейінгі аралықта орналасады. Кейбір лигатуралардың орындары тұрақты болып келеді, олар әрбір елде және әрбір музыканттың қолданысында бірдей тұрақты болады, дегенмен басқа өзгеріп отыратын лигатуралар да бар. Бұлар әр түрлі елдерде әр түрлі нүктелерде орналасады және кейбір аймақтарда жиірек қолданылса, ал басқа жерлерде сирек пайдаланылады.

ФЛЕЙТАЛАР

Флейталардың дыбыстарының

жоғарылығы мен төмендігінің себептері

(771-бет) Қазір біз флейталар және оларға туыстас аспаптар жөнінде сөйлесеміз. Флейталарға ұқсас аспаптар көп. Біздің әңгімеміз олардың біреуіне ғана арналған болса, онда оның ұзындығы жағынан ерекшелігіне ғана тоқталуға болады, себебі бұл флейталардың көпшілігі өзара ұқсас болып келеді. Сондықтан біз олардың бір-біріне несімен, қай жағынан ұқсас болып келетіндігіне тоқталудан бастайық, ал содан соң бұл аспаптардың кейбіреулері бір-бірінен несімен ерекшеленетінін айтамыз. Осылайша біз барлық қалған флейтаға жақын, туыстас болып келетін аспаптарды зерттеуде қандай әдісті ұстану керектігін көрсетеміз. Егер оқырман басқа флейтаға туыстас аспаптар үшін біздің айтып өткен нәрселерімізді қолданғысы келсе, онда оған бұл оңай тиеді, егер ол біздің әдісімізді ұстанса.

(772-бет) Бұл аспаптардағы дыбыстар трубканың қуыс бөлігіндегі қабырғаларымен соқтығысатын ауаның және оның шығуы үшін арнайы ойластырылған тесіктерден өтетін ауаның көмегімен туындайды. Бұл тесіктер осылар арқылы ауа сыртқа шыға, дыбыс тудыру үшін жасалған.

Осы аспаптардан алынатын дыбыстардың жоғарылығы мен төмендігі ауа шығатын нүкте мен аспаптың ішіне ауа үрленетін нүктенің арасындағы арақашықтыққа байланысты. Егер тесіктен шығатын ауа өзінің импульсын алған, (яғни трубка ішіне ауа үрленетін - А.Қ.) нүктеге жақын орналасса, оның қозғалысы жылдам болып, қақтығыс қатты болады, ал ауаның молекулалары күштірек қысымдалады, сәйкесінше, дыбыс күшті болып шығады, ал осы аралық неғұрлым алыстаған сайын ауаның қозғалысы бәсеңдеп, қақтығыс әлсірейді, ал дыбыс төмен болып шығады.

(773-бет) Дыбыстардың жоғарылығы мен төмендігі сондай-ақ ауа өткізетін трубканың диаметріне де байланысты. Егер флейтаның іші тар болса, онда оның ішіндегі қысым мен ауа бөлшектерінің трубка қабырғаларымен қақтығысы қатты болады, сондықтан дыбыс жоғары болып шығады, ал егер флейтаның қуысы кең болса, бұған анағұрлым сәйкес құбылыс әлсіз қысым болып есептеледі, молекулалар жан-жаққа таралған және ыдыраған болады, осылайша бізде төмен дыбыс алынады.

Дыбыстардың жоғарылығы мен төмендігі сондай-ақ ауаны өткізетін тесіктердің кеңдігі мен тарлығына байланысты; яғни ішке ауа кіргізетін және трубкадан ауаны сыртқа шығаратын тесіктердің диаметріне байланысты; бұлай болу себебі трубканың диаметріне байланысты түсіндірілген себеппен бірдей.

Дыбыстардың жоғарылығы мен төмендігі трубканың қабырғалары немесе оның тесіктерінің бетінің тегістігіне немесе бұжырлығына да байланысты. Егер олардың беті жеткілікті дәрежеде тегіс болса, онда ауа молекулалары неғұрлым қысымдалған және дыбыс аса жоғары болып шығады, ал егер олардың беті бұжырлау болса, онда оныменен қақтығысатын ауа молекулалары, аспаптың бұжыр қабырғаларынан итеріле отырып, әлсірейді және алынған дыбыс әлсіз болып шығады.

Дыбыстардың жоғарылығы мен төмендігі сондай-ақ ауаны аспаптың ішіне жіберетін, содан соң аспапты бойлай отырып, тесіктен шығаратын үрлеу күшіне де байланысты. Егер ауаны үрлейтін күш әлсіз болса, онда бұл ауаның баяу қозғалысына себеп болады, ал егер бұл үрлеу күші қатты болса, ауа жылдамырақ өтеді; ауаның қозғалысы жылдам болған кезде оның молекулалары күштірек соқтығысып, дыбыс жоғары болып шығады, ал егер оның қозғалысы әлсіз болғанда, ауаның молекулалары жан-жаққа таралған болып, алынатын дыбыс әлсіз болып шығады.

(774-бет) Егер ауа тесіктерден ешбір қысымсыз және аспаптың ішкі қабырғаларымен соқтығыспай өтсе, онда біз ешқандай дыбысты естімейміз, бұл сондай-ақ ауаның жүріп өткен жолының ұзындығына да байланысты. Егер бұл жол тым ұзын болса, онда ауаны итеруші (немесе үрлеуші) күш әлсірейді және трубканың ішкі қабырғаларымен соқтығыса алмайды және ұзақ жолдың соңында дыбыс мүлдем жоғалады; егер аспаптың тесіктері тым кең болса немесе ауаны үрлеуші күш - импульс тым әлсіз болса да осылай болады.

Демек, бұл аспаптағы төмен дыбыстар аспаптың ішін бойлай өтетін ауадағы неғұрлым әлсіз қақтығыстардың нәтижесінде алынады, ал жоғары дыбыстар аспаптағы күшті қақтығыстардан шығарылады.

Аспаптағы ауаның сыртқа шығатын жолдары тікелей немесе көлденең тесіктерді құрайды. Тікелей тесіктер - бұлар мундштукке қарама-қарсы тұратын трубканың ұшындағы тесік болып табылады, көлденең тесіктер аспаптың дөңес жағында жасалған трубка тесіктері болып табылады; мысалы, флейтаның артқы жағындағы тесіктер секілді; ауа трубканың соңындағы тесікке жетпестен бұрын кері қайтып, осы тесіктер арқылы сыртқа шығады.

ҰЗЫНДЫҒЫ, ДИАМЕТРІ ЖӘНЕ ТЕСІГІНДЕГІ

АЙЫРМАШЫЛЫҒЫНА ҚАРАЙ ФЛЕЙТА

ТОНДАРЫНЫҢ ҚАТЫНАСЫ

(775-бет) Қайсыбір аспапта алынатын ең төмен тонды беретін нүктені алайық. Ол тонның төмендігінің себебі бұл нүктенің ауа өз импульсын алған нүктеден (мундштуктан) алыстығына байланысты; бұл жағдайда тонның алыстығы мундштук пен төмен тонның арасындағы қашықтықтың жартысынан алыс болса, дыбыс соншалықты жартысына төмен болады. Сондай-ақ тым төмен тоннан белгілі бір қашықтықта мундштукке қарай орналасқан тонды алайық, бұл жағдайда ең төмен тонның ең жоғарғы тонға қатынасы бірінің екіншісіне қатынасына тең болады.

Егер тондардың төмендігінің себебі - ауа өтетін трубканың диаметрі болса, онда трубканың диаметрдегі ерекшелігі тондардың тональдықтағы ерекшелігін де тудырады, сондай-ақ тондардың төмендігі ауаны сыртқа шығаратын аспаптың бүйіріндегі тесіктердің диаметріне де байланысты; диаметрлері әр түрлі болып келетін тесіктерден әр түрлі жоғарылықтағы тондар шығады және бұл тондардың қатынасы осы диаметрлерінің қатынасына пропорционалды болады, әрине диаметрлеріндегі айырмашылықтар аса үлкен болмайтын жағдайларды есептемегенде, бұл жағдайда қатынастар бір-біріне жақын болып келеді және бір-бірінен аса айырмашылығы жоқ тесіктерден шығатын біздің естіген тондарымыз құлағымызға бірдей болып естіліп, мұндай тондарды біз лютня ішектерінде байқағанымызды сеземіз.

(776-бет) Сөйтіп, біз ішкі қабырғалардың бойымен ауа ететін трубкаларының диаметрлері бірдей және аспап қабырғаларының беті бірдей дәрежеде тегіс болып келетін, бірақ бізге мәлім қайсыбір пропорциясы бойынша ұзындығы жағынан ерекшеленетін бірқатар флейталарды алайық, сонда бірдей үрлеу күші арқылы аспапқа ауа жібергенде, біз олардың ұзындығының пропорциясына сәйкес [әр флейтада әр түрлі] тондарды естиміз.

Сондай-ақ ұзындығы бірдей және қабырға бетінің тегістігі бірдей, бірақ бізге мәлім пропорциясы бойынша тесіктерінің диаметрлерінің әр түрлілігі жағынан ерекшеленетін флейталардың бірқатарын алайық, содан соң бұларға тікелей ауа жіберсек, сонда үрлеу күші бірдей болғанмен, бұл флейталардан туындайтын тондардың бір-бірімен арақатынасы трубка тесіктерінің диаметрлерінің қатынасына қарама-қарсы болады.

(777-бет) Енді біз көз алдымызға көлемдері бірдей және бетінің тегістігі бірдей бірқатар флейталарды елестетейік, олардың әрқайсысының ауа шығару үшін жасалған көлденең тесіктері бар және бұл тесіктер мундштуктан бірдей арақашықтықта орналасқан болсын делік, бірақ бұлар бізге мәлім пропорцияда диаметрлері жағынан бір-бірінен ерекшеленеді, сонда бірдей үрлеу күші арқылы ауа жіберген кезде біз өзара арақатынастары осы диаметрлерге кері болатын тондарды естиміз.

(778-бет) Мундштукқа қарай бағытталған түзу сызықтың бойымен бір-біріне параллельді орналасқан көлденең тесіктері бар жеке флейтаны алайық; бұл тесіктердің ең төмен тон алынатын тесіктен алыс-жақын орналасуы өзара бір-бірімен белгілі қатынаста болатын арақашықтықты құрайды. Бұл жағдайда осы тесіктерден алынатын тондардың бір-бірімен арақатынастары осы ара қашықтықтардың қатынастарындай болады.

БІРНЕШЕ ФЛЕЙТАЛАРДЫ ҚОЛДАНУ

Араластыру және қосарлау

Сондай-ақ бір уақытта бірнеше флейталарды қолдануға болады: мысалы, белгілі бір нүктелерде флейталарды бір-біріне жалғап және олардың бойында тесіктер жасап, флейтаны тағы бір басқа түрін жасауға болады.

(779-бет) Ауаны ортада орналасқан флейтаға үрлеген кезде, ауа бір уақытта басқа да флейталарға кіреді және олардың бойында тесілген тесіктерден кері шығып отырады.

Бұл тесіктерге басқа да трубкаларды жалғауға болады, осылайша осы трубкалардан бұдан да көп тондар санын алуға болады.

Мұндай түрдегі аспаптарды басқа да көптеген әдістер арқылы алуға болады:

Егер түзу сызық бойымен орналастырылған көлденең тесіктері бар флейталарды алсақ, онда аспап арқылы өтетін ауа мундштукке жақынырақ орналасқан тесіктерден көбірек сыртқа шығады және қалған басқа тесіктерден азырақ шығады; егер ауа бір трубкадан басқаларына қарай өтсе де дәл осындай болады.

(780-бет) Флейтаның тесіктерінен шығатын ауаның мөлшерлерін бір-бірімен салыстыру өте қиын. Мундштукке ең жақын орналасқан тесіктерден шығатын ауаның мөлшерін анықтап, оны мундштуктен неғұрлым алысырақ орналасқан тесіктердің әрқайсысына бөлінетін ауаның мөлшерімен салыстыру оңай емес; осы себепке байланысты аспаптың тесіктерінен шығатын тондардың бір-бірімен арақатынастары осы тесіктер мен үрлеу нүктесінің арасындағы қашықтықтың қатынастарына әрдайым сәйкес бола бермейді.

Бізде аспаптың бүйіріндегі тесіктерді түзу сызық бойымен орналастыратын бір әдет бар, бұған мысал ретінде біздің флейталарды алуға болады. Басқа аспаптардың шкаласын жетекшілікке ала отырып, мұндай аспаптарда тондардың нақты орнын анықтау мүмкін емес, себебі флейталардың құрылымын және флейтада ойнауды ескере отырып, басқа аспаптарда флейталардың тональдықтарына сәйкес келетін тональдықтарды табу мүмкін емес.

ФЛЕЙТАЛАРДЫҢ АСА ТАНЫМАЛ ТҮРЛЕРІ ЖӘНЕ

ОЛАРДЫ ЛЮТНЯДА АЛЬІНҒАН ТОНДАРМЕН САЛЫСТЫРУ

Біз қазір музыкаға арналған осы кітабымызды жазып жатқан елде осы аспаптардың ішіндегі ең танымалдысын сипаттаймыз.

(781-бет) Бұл аспаптардың ішіндегі танымалдысы - бір флейтаны қолдану. Бұл флейтаның түзу сызық бойымен бір-біріне параллельді орналасқан көлденең тесіктері болады. трубканың соңында ауа еш кедергісіз түзу өтетін тесік бар. Бұл флейтада аспаптың жоғарғы бөлігінде тесіліп жасалған диаметрлері бірдей жеті көлденең аспаптары бар; содан кейін жоғарғы мен соның артынан келетін тесіктің арасында аспаптың жеті тесік орналасқан бөлігіне қарама-қарсы бетінде басқа тесік жасаймыз, сондай-ақ соңғы тесік пен ауа тікелей түзу ететін мундштукке қарама-қарсы тесік арасында, тағы да қарама-қарсы жағынан басқа тесік жасаймыз, осылайша аспаптың барлық тесіктерінің саны онға жетеді.

СУРНАЙ

(787-бет) "Сурнай" ретінде танымал болған аспапқа келсек, ол да сондай-ақ флейталардың бір түрі болып табылады, бірақ оның тондары флейталардың басқа түрлеріне қарағанда жоғарырақ болады. Әдетте мұндай сурнайдың артқы бөлігінде сегіз тесік жасалған.

"ЖҰП" ФЛЕЙТА, ОНЫ ЛЮТНЯДАҒЫ ТОНДАР

ШКАЛАСЫМЕН САЛЫСТЫРУ

(795-бет) Көптеген музыканттар бірі екіншісіне байланған екі флейтаны қолданады. Флейтаның бұл түрі "қосақталған" немесе "жұбайлық" флейта ретінде танымал. Кейде оны "дунай" деп те атайды, бірақ біз осы еңбегімізді жазып жатқан елде жоғарыда айтылып кеткен аспаптармен салыстырғанда ол аз танымал.

Қазір біз флейтаның осы түрі жайында айтамыз, дунайдың екі түрі болады. Дунайдың бірінші түрінде біз екі флейтаны мундштук жақтан біріктіреміз де, соңына қарай келгенде бір-бірінен алшақтатамыз. Дунайдың екінші түрінде екі флейтаны да бір-біріне параллельді орналастырамыз. Ауаның түзу кедергісіз шығатын тесігін бірінші флейтада (А) әрпімен, екінші флейтада (Б) әрпімен белгілейміз.

Әдетте (А) флейтасы бес көлденең тесіктермен тесілген болса, (Б) флейтасында төрт тесік болады.

РАБАБ АСПАБЫ ЖӘНЕ ОЛ АСПАПТА АЛЫНАТЫН

ТОНДАРДЫҢ ОРЫНДАРЫ

(800-бет) Ал енді рабаб деп аталатын аспап жөнінде айтамыз. Бұл аспап та ішектерінің жеке-жеке пернелерінде тондар шығаратын аспаптардың қатарына жатады.

(801-бет) Рабабта бір немесе екі ішек қолданылады, егер рабаб қос ішекті болса, онда бұл ішектердің жуандығы бірдей немесе әр түрлі жуандықта болады. Соңғы жағдайда, яғни егер ішектерінің жуандығы әр түрлі болса, онда бұл аспаптағы жуанырақ болып келетін ішек лютняның екінші ішегінің деңгейінде орналасады, ал рабабтың жіңішкерек болып келетін ішегі лютняның үшінші ішегінің орнын алады.

Кейде рабабта музыканттар төрт ішек қолданады, бұл ішектердің екеуі лютняның үшінші ішегінің жуандығындай болады, ал қалған екеуі шамамен лютняның екінші ішегінің жуандығына жақындау келеді. Екінші ішекке сәйкес келетін ішек жай, қарапайым болуы мүмкін, ал үшінші ішекке сәйкес келетін ішек - жұп болып келеді. Әрине екі ішекті де жұп қылып жасаған жақсырақ, себебі бұл аспаптың бойында алынатын тондарға көбірек үнділік, әсемдік береді.

Рабабтың табан жағында танбурдағы секілді түймешігі болады. Рабабтың ішектері мен пернелерінің бір-біріне параллельді орналасуы Хорасандық танбур жөнінде айтқандарымызды еске түсіреді.

Осы аспаптың өзіне ғана тән тондарды есту үшін, музыканттар аспапта ойнаған кезде көбінесе өздерінің сезіміне, есту қабілеттіліктеріне ғана сүйенеді, себебі бұл аспапта қандай да бір лигатуралардың орны белгіленбеген. Музыкант өзі естігісі келген дыбысты және өзі қалаған ол тонның әдеттегі шкаласының сатысын алу үшін ана не мына ішекті қай деңгейде тоқтату керек екенін өзі біледі.

АРФАЛАР

Бос ішектерде ойналған тондарды есту арқылы қабылдау қабілеттілігі (800-бет) Ал енді біз ішектері бос ойналған кезде, яғни саусақтармен баспай шерткен кезде дыбыс шығаратын аспаптарды сипаттауға көшу керекпіз. Бұл аспаптарда әрбір тонға жеке ішек арналған, бұлар "арфа", "кифара" секілді және осы топқа жататын басқа да аспаптар болып табылады.

(823-бет) Жоғарыда айтылған аспаптарда тондар аспаптардың ішектерінің жеке-жеке пернелерінде алынған болса, бұл аспаптарда ішектердің пернелері белгілі бір тәртіппен орналасады және ішек пернелерінің бұлай орналасуы музыкантқа пернелердегі өздері естігі келген тондарды сезулерін оңайлатады, сондықтан бұл аспаптарда ішектердің пернелерін анықтау үшін жоғары жетік жаттықтырылған есту қабілетінің қажеттігі жоқ. Мұндай аспаптарда ойнау барысында музыкантқа аспапта ойналуы тиіс тондарды біліп, ішектерді берілген тонға тән керекті нүктеде тоқтата білсе де жеткілікті немесе ең жоқ дегенде дәл сол нүктеден аса ауытқымауы тиіс. Мұндай аспапта музыкант ішектердің ана не мына пернелерін анықтауы үшін, тондардың бірдей тональдыққа жататынын немесе әр түрлі тональдықта орналасқанын анықтай алатындай дәрежеде есту қабілеттілігі болса жеткілікті.

(824-бет) Бұған қоса музыканттың құлағы үндес және диссонансты тондарды ажырата алатын болса, онда ол әуенді бұдан да жақсы бере алады, әуенді бұдан да жақсы құрастыра алады. Бірақ ішектері бос, яғни саусақпен тоқтатусыз ойналғанмен, дыбыстарды жеке-жеке пернелерде шығаратын аспаптармен жағдай басқаша. Бұл ішектерде жанрлардың түрлерін реттестіру үшін тондардың арасындағы қатынастарды білу немесе керекті тондарды беретін ішектердің пернелерін нақты анықтай алу немесе тондардың бірдей не әр түрлі тональдыққа жататынын құлақпен қабылдау арқылы анықтау жеткіліксіз болып табылады. Бұл үшін музыканттың жақсы жаттықтырылған есту қабілеттілігі және мінсіз, жетік дәрежеде сезімділігі болуы тиіс.

Ішектері саусақпен тоқтатусыз бос ойналған кезде дыбыс шығаратын аспаптарда құрастыруға болатын жанрлар туралы сөз қозғалғанда, кейбір жанрлар өте оңай құрастырылады, ал кейбіреулері қиындықпен туындайды. Бұл ішектерде жанрлардың ішіндегі ең оңай жасалатыны - күшті диатоникалық жанрдың құрастырылуы болып табылады. Бұл жанрды анықтай алу үшін, құлақты біраз ғана жаттықтырса болғаны, ал басқа жанрларды құрастыру үшін, музыкант аса талғампаз, сезімі аса жоғары есту қабілеттілігіне жеткенше жаттығуы тиіс.

(825-бет) Музыкант күшті диатоникалық жанрды анықтау үшін есту арқылы тондардың үндестігін немесе диссонанстығын ажыратса, маңызды үндестіктерді сезе білсе және оларды қалған басқа үндестіктерден ажырата алса, сол да жеткілікті; сондай-ақ музыкант бірінші саты мен квинтаның арасындағы үндестікті ажырата алуы тиіс. Егер қайсыбір берілген тонды алса, онда музыкант өзінің есту қабілеттілігінің арқасында осы берілген бірінші тонмен квинта қатынасында болатын екінші бір тонды табуы тиіс. Күшті диатоникалық жанрды анықтау үшін қажетті нәрсенің бар болғаны, міне. осы.

(874-бет) Біз бұл кітабымызда біздің елде қолданылатын барлық негізгі танымал аспаптар жөнінде айтып өттік. Біз әрбір аспапқа тән шкалалардың негізін түсіндіріп, осы шкалаларға енетін тондар, интервалдар және топтарды тізіп шықтық. Сондай-ақ "Элементтер жайындағы кітапта" айтылған қағидалардың қандай аспаптарда қолдануға болатының және оларды жалпы жұртшылық қабылдаған және жалпы жұртшылық қабылдамаған түсініктерге сәйкес қалай қолдануға болатынын анықтап алдық. Бұл кітапта музыкалық аспаптар жөнінде және осы аспаптарда ойнау жайында теорияның көмегімен айтқан нәрсеміздің бәрін, сондай-ақ практика жүзінде сезімдеріміздің қабылдаулары арқылы да дәлелдеп өттік. Міне, осының өзі осы кітапта жазуымыздағы басты мақсатымыз болды және бұл мақсатымыз бізді осы еңбекті жазуға итермелеген себептерімізге байланысты қойылған еді. Бұған қоса, өнердің осы түріне арналған бұл еңбегіміз жетік емес болып көрінбеу үшін, біз бұл еңбекті әдетте басқа авторлар істейтіндей тек танымал теоретиктерге ғана арнамаймыз, біз сондай-ақ кітаптарда оқыған нәрселердің бәрін өзінің есту қабілеттілігі арқылы тексергісі келетін адамдардың бәріне арнаймыз.

Жоғарыда суреттелген аспаптардан басқа да аспаптар бар, бірақ оларды кейбір халықтар ғана қолданады; олардың кейбіреулері ішектерінің пернелерінде дыбыс шығаратын аспаптарға ұқсас болса, басқалары флейталарға ұқсайды. Біз олар жөнінде [бұл кітапта] әңгімелемеген себебіміз, ол аспаптарды біздің музыканттар аз қолданатындықтан, сондай-ақ олар толық және жетік емес болғандықтан.

(875-бет) Бұл кітапта айтылған аспаптардың барлығы практикалық қолданыс үшін жасалған және олар бүкпесіз түрде музыкалық әуенді жетілдіру үшін жасалған, бұл аспаптардың бір де біреуі теориялық мақсатта жасалған жоқ. Дегенмен, олардың көбісі музыкалық өнердің көптеген теориялық жақтарын түсінуді жеңілдетеді. Бұған мысал ретінде ішектері бір-біріне параллельді орналасқан айтылып кеткен танбурларды келтіре аламыз, әсіресе, Хорасандық танбурды атауымызға болады.

Бұл аспап естудің көмегімен көптеген теориялық ұстанымдарды анықтауды оңайлатады. Егер жуандығы бірдей ішектерді алсақ және олардың екеуін аспап жасау үшін қолдансақ, содан соң ішектің біреуін бос ойнап, дыбыс алсақ, ал екіншісін қайсыбір нүктенің деңгейінде тоқтатсақ, сонда біз бір ғана сезімнің көмегімен "Элементтер жайындағы кітапта" баяндалған көптеген қағидаларды және [тондардың] арақатынастарындағы үндестік ерекшеліктерін түсіне аламыз.

Ал бойында бір ғана ішек қолданылатын аспаптарға келсек, онда олардың басқа аспаптардан ерекше болып саналатыны - олар басқа аспаптарға қарағанда теориялық қағидаларды дәлелдеу үшін анағұрлым қолайлы болып келетіндігінде, бірақ мұнымен бірге оларды практикада қолдану үлкен қиындық туғызады.

(876-бет) Біз теориялық алғышарт қай нүктеге дейін және қандай жолмен дәлелдене алатынын анықтадық.

Ішектері бос ойналған кезде дыбыс шығаратын аспаптар, дыбыстар ішек пернелерінде туындайтын аспаптарға қарағанда, қайсыбір теориялық алғышартты дәлелдеу үшін еш көмектесе алмайды. Бірақ барлық басқа аспаптардан ерекшелігі - олар практикалық қолданыс үшін анағұрлым сәйкес деп саналады.

Үрлемелі аспаптарға, (яғни флейталарға) келсек, сондай-ақ бұларда ойнау арқылы да теориялық ұстанымдарды тексеру өте қиын, мұның себебін біз айтып кеттік.

Лютняға келетін болсақ, теориялық сауалдарды осы аспаптың көмегімен дәлелдеу жетік емес және маңызы аз болып табылады.

Осы мәселеге арнайы арналған әңгімеде біз бұл аспаптың көмегімен теориялық алғышарттарды дәлелдегіміз келсе, бұл аспапты қандай әдіс арқылы қолдану керек екенін ескеріп кеткенбіз.

Сонымен, көріп отырғандарыңыздай, біздің сіздерге айтып кеткен аспаптарымыз бірдей бір уақытта практикалық және теориялық мақсаттарды қанағаттандыра алмайтыны анықталды.

Практикалық мақсаттарда да, теориялық болжамдарды дәлелдеуде де қолдану оңайға түсетін аспапқа келсек, біз ол жөнінде "Элементтер жайындағы кітабымыздың" соңында айтып кеткенбіз және тек сол бір өзі ғана бір уақытта теориялық және практикалық аспап болып табылады.

Ал қалған барлық аспаптарды не практикалық қолданыс тұрғысынан алғанда, не теориялық дәлелдеу тұрғысынан алғанда, немесе екі жағынан алғанда да жетік емес деп санауға болады.

Сонымен, кітабымызда қойылған мақсатқа жете отырып, біз осымен аспаптар туралы әңгімемізді анықтаймыз және музыкалық аспаптарды зерттеуге арналған кітапты аяқтаймыз. /20/

(Екінші әңгіме, сондай-ақ танымал аспаптарға арналған екінші бөлім тәмамдалды).

Әл-Фараби.

Китәб әл-мусиқ әл-кәбир.

Каир. 1967. - 493-876-66.

МУЗЫКА ЖАЙЫНДАҒЫ ТРАКТАТ /21/

(327-бет) Біз музыканың үш түрін ажыратамыз. Музыканың бірінші түрі жай рақаттану сезімін береді, музыканың екінші түрі ынтықтықты білдіріп, ынтықтықты тудырады, музыканың үшінші түрі біздің қиялымызды қоздырады.

Табиғи әуси [музыка] әдетте адамға осы аталған үш әрекеттің бірі арқылы әсер етеді және ол сезімді не барлық адамдарға, не олардың басым бөлігіне кештіртеді.

Анағұрлым жалпы көпшілікке әсер беретін әуендер неғұрлым табиғи болып табылады.

Бойымызда жағымды сезімдер тудыратын әуендер демалыс уақытында қолданылады; ол біздің күш-қуатымызды қайтадан қалпына келтіреді. Бойымызда ынтықтық сезімдерін тудыратын музыканы біреуді белгілі бір ынтықтықтың әсерімен әрекет етуге мәжбүрлегісі келгенде немесе осы ынтық сезімнің әсерімен туындайтын жанның күйін қалыптастыру үшін орындайды. Қиялды қоздыратын музыка өлең жолдарынан және басқа да кейбір риторикалық формалардан алған әсерді күшейту қызметін атқарады. Ол сөздердің мәнерлігін күшейтеді.

(328-бет) Музыканың бірінші түрі, яғни жағымды сезімдер беретін түрі сондай-ақ ынтықтықтарды қоздыра алады; сондай-ақ музыканың ынтықтық сезімдерін қоздыратын түрі секілді қиялды да қоздыра алады. Біз басқа трактаттарда ынтықтық сезімдер зейін мен қиялды қоздыратынын көрсетіп кеткен едік. Басқа жағынан алғанда, өлеңдер жағымды дыбыстармен сүйемелденсе, олар тыңдаушының ықыласын жақсырақ арбайды.

Біз жаңа ғана айтып кеткен үш қасиетке де ие музыка ең жетік, мінсізі екенінде күмән жоқ. Оның әсері қандай да бір дәрежеде лютня тәріздес.

Музыканы өлеңдермен үйлестірген кезде, ол аса күшті әсер береді, ал сөздер өз кезегінде аса мәнерлі болып шығады. Осылайша, ең жетік, ең әдемі және ең әсерлі музыка - бұл жоғарыда аталған барлық сапаларды иеленген музыка. Мұндай музыка ретінде тек вокальдық музыка бола алады, бірақ музыканың бұл сипаттарының кейбіреулері аспапты музыкада да болады.

Музыкалық орындау дарыны, демек, екі түрлі болады; біреуі адамның дауысында шығарылатын жетік әуендерді орындауға, (329- бет) екіншісі - аспаптарда ойнауға сәйкес болады. Соңғысы өз кезегінде аспапқа байланысты мейлі лютня болсын, мейлі танбур немесе осы тәріздес басқа бір аспап болсын, тағы бірнеше түрлерге бөлінеді.

Сондай-ақ ән айту да музыкаға салынған поэзиялық шығармалардың жанрына және қол жеткізуге ұмтылған мақсатқа байланысты бірнеше түрлерге бөлінеді. Романс, жылау, элегияны орындау үшін және сондай-ақ өлеңнің модульді декламациясы үшін немесе сөйлеудің басқа кез келген түрі үшін де әр түрлі дарындар керек. "Хида" [түйе бағушылардың әні] де ерекше дарынды талап етеді.

Аспапты музыка адамның даусына қандай дәрежеде еліктей алса, сондай дәрежеде ән айтумен сабақтаса алады. Ол дауысты сүйемелдейді және оны байыта түседі немесе прелюдия мен интермедияның рөлін атқарады. Интермедиялар әншіге тыныстап алуға мүмкіндік береді; олар сондай-ақ даусын беруге болмайтын нәрсені бере отырып, музыканы толықтырады.

Аспапты музыканың басқа да түрі бар, оның жетік [вокальдық] музыкада еліктеуге қабілеті аса жетерліктей емес; ол [вокальдық музыкаға] ешқандай көмек көрсете алмайды. Біз мұндай музыканы суреті шынында өмірде кездесетін ешнәрсеге ұқсамайтын, бірақ жай көздің құмарын қандыратын әсемдік бұйыммен салыстыра аламыз. Мысал ретінде (330-бет) дыбыстарын ешбір адам дауысы шығара алмайтын хорасандық және парсы тараиктары мен рауашиндарын келтірейік.

Бұл музыкаға, айтып кеткеніміздей, кемелдік үшін қажетті кейбір элементтер жетіспейді және оны тыңдай отырып біз осы кемшілікті сеземіз. Бұл музыка көңілге керекті рақаттану сезімін бере алмай, құлақты тез шаршатады және тітіркендіреді. Мұндай музыкамен тек құлақты жаттықтыру және әншіге прелюдия немесе интермедия қызметін атқаратын аспапта ойнау үшін қолды жаттықтыру мақсатында ғана шұғылданғаны жөн.

Адамға музыканы құрастыруға, шығаруға оның табиғаты, туғаннан бойына біткен жанындағы қасиеттері мүмкіндік береді. Бұл қасиеттердің ішінде біз адамның поэзияға бейімділігін және оның қуанған кезде ерекше дыбыстар шығаруға және қайғырған кезде басқаша дыбыстар шығаруға итермелейтін инстинктің айтамыз.

Бұған адамның жұмыстан соң демалыс іздеуге, көңілін басқаға бұрын, шаршағандығын ұмыттыратын [жолды] табуға итермелейтін инстинктің қосқанымыз жөн. Расында да музыканың бізді өзіне жұтатын, ауыр жұмыстан соң пайда болатын шаршауды сейілтетін қасиеті бар. Ол әуелі жұмыс үстінде өткізген уақыт туралы ұмыттыруға дейін әкеледі, осы бір жұмыс тудыратын шаршауды жойып, оған шыдауға көмектеседі.

(331-бет) Істің шын мәнінде, уақытты сезіну қозғалыс тудыратын шаршағандық жөнінде әрдайым еске салып тұрады; уақыт қозғалыспен өлшенетіні секілді қозғалыс уақытпен өлшенбей ме? Сонымен, шаршағандық қозғалыстан туындайды, ал уақыт қозғалыспен байланысты. Уақытты сезінуді жоғалту, демек, шаршағандық сезімін жоғалту дегенді білдіреді. Тағы бір басқа жағынан алғанда, он айтудың жануарларға эсер ететіні дәлелденген, бұған мысал ретінде "хида" - арабиялық түйе бағушылардың әнін айта аламыз.

Музыкалық шабыттанудың бастамасы осындай. Енді музыканың әр түрлі бұтақтары қалай туғаны жайында айтайық. Музыканың дамып, ғылымға айналуы - жаңа ғана біз айтып кеткен туғаннан бойға біткен жанның қасиеттері мен инстинкттерінің арқасында.

Біреулері өздеріне рақат сезімдер сыйлау үшім, демалу үшін, шаршағандықтарын ұмытып, уақыттың езін ұмыту үшін ән айтқан. Басқалары қандай да бір жанның күйін бекітуге, не сейілтуге не өзгертуге, ынтықтықтың отын жағып, не ынтықтықтың отын басуға тырысты. Ақыр аяғында, үшіншілері өздерінің өлеңдеріне аса мәнерлік беріп, оқырманның қиялын күштірек қоздыру үшін әндеткен еді.

Осындай әр түрлі себептерге байланысты адамдар вокальдық ән айтуға ерте құмартты. Әндер мен әуендер ұрпақтан ұрпаққа халықтан-халыққа берілді және ғасырлар ағысында там-тұмдап көбейе берді.

(332-бет) Ерекше дарынды адамдар біз суреттеп кеткен үш сипаттағы музыканы шығаруды үйреніп алды. Олардың әрқайсысы өздерінің алдында өткендердің асып түсуге тырысты. Қажымас еңбектерінің арқасында олар өздерін даңққа бөледі. Олардың ізбасарларының ішінде кейбіреулері музыка шығаруға қабілетсіз болды және олар орындау дарындылығын дамыта отырып, өздерінің алдында еткендердің туындыларын қайта жаңғыртумен қанағаттанды; басқаларының бойында композиторлық дарындылық болды және осылар осы туындылар арқылы шабыттана отырып. музыканың баюына септесті.

Музыканттар осылайша бірінің ізін бірі басып отырды. Өнер ғасырлар бойы ұрпақтан-ұрпаққа, халықтан-халыққа берілді.

Қайсыбір құмарлық отын жағу керек пе әлде бәсеңдету керек пе? Бұған асқан кемелдікпен жетуге болатыны мойындалған, егер осындай әсер беруге арналған музыкаға жағымды сезімдер беретін дыбыстарды, сондай-ақ қиялды қоздыратын дыбыстарды қосса және оларды сөздермен қиыстырса, басқаша айтқанда, вокальдық музыканы жасаса.

Мұнымен қатар, қиялды қоздыруды өлеңге көбірек қуат беруді көздеген кезде де, тек осы мақсатқа арналған музыканы қолданып қана коймай, сондай-ақ құмарлықты басатын да, қоздыратын да қасиет тән музыканы және жағымды сезінулер беретін музыканы да қолданған жөн екендігі мойындалған.

(333-бет) Бұл тыңдаушының қиялын арбаудың, өлеңді түсінуді оңайлатудың, алынған әсердің оның жанында ұзаққа сақталуына қол жеткізудегі және сонымен бірге оны шаршағандық пен бойкүйездіктен арылтудың тәсілі болды. Бірде әл-Кама ибн Абдих ғассандық әмір әл-Харис ибн Шамрдың сарайына оған өлең оқып, одан бір қайырымдылық сұрауға келген делінеді. Әмірші оған назар аудармаған екен. Бірақ ақын өз өлеңіне әуенді таңдап алып, әндете жөнелген кезде, әмірші ақынға оның сұрағанын сыйлаған екен.

Вокальдық музыка аспаппен сүйемелденген кезде, аса байи түсетінін, асқан үндестікке, асқан көркемдік пен жағымдылыққа ие болатынын және поэзия мен ырғақтың арқасында жеңіл жатталатынын байқаған музыканттар аспаптардың көмегімен әнді құрайтын тондармен салыстыруға болатын тондарды шығаруға тырыса бастады.

Олар өздері жатқа білетін, өз аймақтарында белгілі әуендерді құрайтын тондардың әрқайсысы ішектің қай нүктесінен алынатынын анықтады және бұл тондарды белгілеп қойды. (334-бет) Әртістер бірінен соң бірі дыбыс шығаратын табиғи және жасанды денелердің ішінен осы тондарды асқан кемелдікпен шығаратындарын таңдап алды. Осылайша олар әр түрлі аспаптардың [сапасын] жақсарта түсті; егер бұл аспаптардың бойында қайсыбір кемшілігі болса, оны аз-аздап шеттеткен; осылайша лютня және басқа аспаптар өздерінің соңғы пішінін алған.

Музыкалық өнер осылайша жетілген кезде, адам үшін (қалыпты) табиғи болып келетін және мұндай болып табылмайтын [яғни (қалыпты) табиғи емес] тондар мен әуендердің арасында әр түрлі болатын үндестік ережелері және үндестік пен диссонанс дәрежелері бекітілді. Себебі кейбір үндестіктер жетілген, ал басқаларының кемелдігі төмендеу болады.

Адамның даусы арқылы немесе аспаптар арқылы алынатын тондардың жетік үндестігін кейде зәру тағаммен, ал бұған қарағанда жетістігі аздау басқа үндестіктерді - артық нәрсемен салыстыратын болған. Шегінен тыс ащы және құлақты тұндыратын дыбыстар да оларды тудыратын аспаптардың өздері секілді табиғи емес болып табылады. Мұндай дыбыстарды тек ерекше жағдайларда ғана қолданады; олардың әрекеті де сол құлақты тұндырып, естен тандыру үшін.

Мұндай түрдегі дыбыстарға арнайы ұрыс алаңында қолданылатын аспаптар шығаратын. Осылай бір мысырлық (315-бет) фараон сылдырмақтар қолдануға бұйырса, византиялық патша басқа аспаптарды пайдалануды бұйырған. Парсы патшалары жорыққа аттанған кезде, олардың қасында міндеттері айқай мен зарлау болып табылатын адамдар еріп жүрген. Міне, осылар, өздігінен диегармониялық болса да, басқа дыбыстармен араласа және жеңіл-желпі өзгертіле отырып гармониялық бола алатын дыбыстар.

Осылайша біз тізбектеп кеткен әp түрлі практикалық музыкалық өнерлер туған.

Бұдан кейінірек кейбір аспаптардан адам даусы беретін тондар мен әуендерге қарағанда басқа түрдегі тондар мен әуендерді алуға болатыны анықталды, адам дауысы секілді бұл дыбыстар да ләззат беруі мүмкін және вокальдық тондардың барлық қасиеттеріне ие болмаса да, табиғи болып көрінеді.

Музыканттар оларды еш шеттеткен жоқ, керісінше, оларды қабыл алды. Музыканттар оларды кейде ән айту үшін бекітілген ережелерден ауытқи отырып қолданған және бұдан барынша мүмкін пайда ала білгем. Осылайша таза аспапты музыка туған, оған адам даусы еліктей алмайды. Бұған мысал - көне хорасандық және парсы равашиндері.

Әнмен үйлескен аспапты музыка асқан қуатпен мәнерлік береді және оны әр түрлі жағдайларда толықтыра алады. (336- бет) Осылайша музыканың осы екі түрі бір-бірімен тығыз байланысты.

Бубенде, танбурде, литаврада ойнау, қолмен такт ұру, би, ырғақты мимика да музыка аясына жатады. Бәрінен де кемелдігі аз ырғақты мимика екені күмәнсіз. Себебі қаспен, иықпен, баспен, дененің басқа да бөліктермен тек қозғалыстар ғана жасайды ғой. Бұл қозғалыстар дыбыстың елесін тудырады. Басқа жағынан алғанда, дененің қозғалыстары екі [қол] соғуда бөліп тұратын уақыт аралығына тең белгілі бір уақыт аралығында жасалатын болғандықтан, бұл уақыт аралықтары өлшенуге тұрарлық болып келеді. Осылайша, ырғақты мимикаға тек қозғалыстар енгенмен, ол ырғаққа және ырғақпен байланысты музыкалық ойға тәуелді болады.

Тактіні қолмен немесе аяқпен ұру, би, бубенде және литаврада ойнау бір деңгейге жатады. Олар ырғақты мимикадан жоғары, себебі бұлар талап ететін қозғалыстар, дыбыс тудыратын соққымен аяқталады. Дегенмен бұл дыбыс тон болып табылмайды, оған дыбысқа музыкалық тон сипатын беретін тұрақтылық пен ұзақтылық жетіспейді.

Лютня, танбур, цитра, рабаб және үрлемелі аспаптар алдыңғылардан дыбыстың тұрақтылығы, беріктігі бойынша асып түседі. (337-бет) Бұл қалыптасқан дыбыс, бірақ әлі де болса бойында дыбыстардың барлық қасиеттерін біріктіретін және олардың ішіндегі ең жетілгені болып табылатын адам даусының барлық сипаттарына ие емес.

Барлық аспаптардан алынатын тондар өзінің дәрежесі бойынша адам даусынан қалып қояды. Сондықтан олар әнді тек байыта алады, оған асқан үндестік береді, өнді сүйемелдей отырып, оны әрлендіреді және оны оңайырақ есте сақтауға мүмкіндік береді.

Адам даусының тондарына неғұрлым жақынырақ келетін тондарды шығаратын аспаптар -бұлар рабаб және үрлемелі аспаптар. Бұлардан кейін лютня, цитра және осыларға жақын аспаптар, ал бұдан соң біз айтып кеткен басқа аспаптар келеді. Лютняға келсек, оның дыбыстары адам даусының дыбыстарын еске түсіреді, себебі олар адам дауыстары секілді созылыңқы болып, тербеліске түсе алады. Бірақ рабаб және оған ұқсас аспаптар арқылы даусына анағұрлым сәйкестеу. Олардың тондары кейбір дәрежеде бізге дауыстың беретін әсеріндей әсер туғызуға мүмкіндік беретін сипаттарға ие.

МУЗЫКАЛЬІҚ ҒЫЛЫМНЫҢ ПАЙДА БОЛУЫ /22/

[Енді] әңгіме музыкалық ғылымды туындатқам себепті тану жөнінде болады.

Субстанция қозғалысқа түскеннен кейін ол дыбысқа да ие болды; бұл дыбыс үшке бөлінеді, атап айтқанда: жоғарғы, төменгі және осылардың арасындағы аралық дыбыс. Осыдан келіп жоғарғы, төменгі және осылардың арасындағы аралық [дыбыс]. Осыдан келіп жоғарғы, төмен және осылардың арасындағы аралық дыбыстарды тануға көмектесетін ғылымның қажеттілігі туды, демек біз үшін осыған қатысты еш нәрсе құпия болып қалмақ емес еді. Бұл дыбыстар жайындағы ғылым.

Бұл ғылым өзінің тепе-теңдігін жоғалтқан адамдардың әдептілігін қалыптастыратындығымен пайдалы, ол кемелділікке жетпеген адамдарды кемел болғызады және тепе-теңдік күйіндегілердің тепе-теңдігін бекіте түседі. Бұл ғылым дененің саулығы үшін де пайдалы, себебі дене ауырған кезде, жан да сөне бастайды, дене науқасты сезінгенде, мұны жан да сезінеді. Сондықтан денені сауықтыру жанды сауықтыру арқасында жүзеге асырылады, осылайша жанның күш-қуаты қалпына келтіріліп, жанның субстанциясына осындай әсер тудыратын дыбыстардың арқасында бейімделеді.

(339-бет) Бұл ғылымның үш түбірі бар: метр, әуен және жест. Метр ақылға сыярлық ұғымдарды белгілі пропорцияларға келтіру үшін ойлап табылған; әуен жоғарғы және төмен дыбыстарды белгілі пропорцияларға келтіру үшін ойлап табылған, бұл екі түбір есту қабілеттілігіне тәуелді. Жест болса көру қабілеттілігіне тәуелді; ол бір-бірімен ұқсас және салыстыруға келетін қозғалыстардың метр және дыбыспен үйлесуі үшін бекітілген. Жест ғылымы осы екі басты сезімдерге, яғни есту мен көруге тәуелді. Осылайша, музыка ғылымының қайдан және қалай пайда болғаны айқындалады.

Мұнымен педагогикалық, яғни тәрбиелік деп аталатын ғылымдар тәмамдалады. Ғылымның бұл белгілері тәрбиелік деп аталады, себебі олар [осы ғылымдарға] үйренушіні тәрбиелейді, оны аса ұғымтал етіп, оған осы ғылымдардан соң келетін ғылымдарды танудың тікелей жолын көрсетеді /23/.

ПОЭЗИЯ |ӨНЕРІ| ЖАЙЫНДА /24/

Аса мейірімді, рахымы мол Алла атымен

"Поэзия [өнері] жайында" /25/ кітапты бастаймын:

[Арабтарда поэзиялық шығармаларды құрауда келесі ережелер сақталған]:

1. Бейттер /26/ белгілі немесе ерекше, немесе дәстүрлі сөз оралымдарына аяқталу керек болды. [Поэзия туындылары бізге таныс көптеген халықтарға қарағанда, арабтарда бейттердің соңдарына ерекше назар аударылды, сондықтан да олардың бейттері әдемі және жетік болады].

2. [Бейттердегі] сөз оралымдарының мағыналары [айтылып отырған] заттарға еліктейтін /27/ заттар болуы тиіс еді.

3. Сөз оралымдары ырғақты болу керек.

4. Сөз оралымдары бөліктерге бөлінуі тиіс.

5.[Сөз оралымдарының] бөліктерінің саны ырғақ, стопа, сабаб /28/ және уатад /29/ тұрғысынан анықталуы керек.

6. Бұл бөліктердің [орналасуының] тәртібі әрбір өлең өлшемінде анық болу керек.

7. Өлеңнің бір бөлігіндегі [өлеңді құрайтын элементтердің] орналасуы оның басқа бөлігіндегідей болуы тиіс [осындай жолмен өлең бөліктерінің дыбысталуы жағынан тепе-теңдігіне қол жеткізіледі].

8. Сөз оралымдары әрбір өлшемде белгілі бір тәртіппен орналасуы керек.

9. [Өлең] бөліктерінің соңдары бірдей дыбыстардан немесе айтылу уақыты бойынша бірдей болып келетін дыбыстардан құрала отырып, олар анық болу керек.

10. Өлең бөліктеріндегі сөз оралымдарының мағыналары сондай-ақ айтылып отырған заттарға еліктеу сияқты болуы тиіс.

11. Сөз оралымдары үйлесімді болуы керек.

[Соңғысы жөнінде былай деуге болады], кейбір халықтарда өлеңге үйлесімді келетін әуендер болады. Бұлар өлеңнің өзінің кейбір дыбыстары секілді құрамдас бөліктері болып табылады. [Егер олар өлеңдерін әуенсіз оқыса, онда музыканың нәтижесінде қайсыбір дыбыс түсіп қалған кезде қандай болса, дәл солай өлең өлшемі де бұзылады].

Ал басқа халықтарда [өлеңдерді шығарғанда] әуен дыбыстардың деңгейі сияқты деңгейде қолданылмайды, әуелі, керісінше, өлеңдер бір дыбысты қолдану жолымен ғана шығарылады, мысалы, араб поэзиясындағыдай. (339-бет) Мұнда өлеңді үйлесілімдікке әкелсе, әуеннің ырғағы өлеңнің өзінің ырғағын бұзады, нәтижесінде өлең ырғағы жоғалады. Сондықтан өлеңнің құрамында әуенді дәл өлеңнің дыбыстары сияқты қолданатын адамдар бұл жағдайда өлең өлшемнің бұзылып кету мүмкіндігінен сақтанулары қажет.

Халық ішінде және көптеген ақындар арасында [қарапайым] сөз өлең өлшеміне салынып, тепе-тең уақыт аралығында айтылатын бөліктерге бөлінген кезде өлеңге айналады деген көзқарас бар. Бұл арада олар өлең [өзі айтып тұрған] затқа еліктей ме, әлде жоқ па деген жайтты назарға алмайды. Сондай-ақ олар өздеріне сай тілдердегі өлеңнің сөз оралымдарының қалай орналасқанына назар аудармайды: оларға өлең әдемі болса, сол жеткілікті, олар әуелі көпшілікке белгілі және көпшілікке түсінікті сөз оралымдарым алға қояды. Бұлардың көбісі [ертеде] айтылып кеткен нәрселермен қатар, өлең соңдары бірдей дыбыстарға немесе уақыт аралығында айтылатын дыбыстарға аяқталатын өлең сандарының тепе-теңдігі жөніндегі ережелерін сақтауды талап етеді.

Сондай-ақ [грек ақыны] Гомердің /30/ өлеңдерін қарастырғанда, оның өлең соңдарының тепе-теңдігін сақтамағандығы көрінеді.

Егер сөз затқа еліктейтін нәрседен тұрса және өлең өлшеміне құралмаса. ырғағы жоқ болса, ол өлең болып саналмайды, ол поэзиялық сөз болып саналады. Ал егер сөз бұған қоса өлең өлшеміне салынса және бөліктерге бөлінсе, бұл жағдайда ол өлеңге айналады.

Көне [ақындарда] өлеңнің құрылымы мен оның мәні [екі] ережені сақтауға әкеп тіреген:

1. Өлең затқа еліктейтін нәрседен тұратын сөз болуы тиіс.

2. Өлең бірдей уақыт аралықтарында айтылатын бөліктерге бөлінуі тиіс. Өлең шығарудың басқа ережелерін сақтау міндетті емес деп саналды, ал аталған ережелерді сақтау поэзиялық туындыны жетілген және ұлық етті, себебі өлең шығарудың бұл ережелері [заттарға] еліктей алуды ғана талап етіп қойған жоқ, сонымен қатар заттарға еліктеуді жасататын заттарды да білуді талап етті. Бұлардың ішінде маңызы аздауы - өлең өлшемін сақтау ережесі болады. (361-бет) Еліктеу риторика саласында да оңай қолданыла алады, атап айтқанда, көпшілікке жақын түсінікті және белгілі заттарға қатысты болса.

Көптеген шешендер табиғатынан поэзиялық сөйлеу мәнері қабілеттілігіне иелене отырып, еліктеуді риторика талап еткен мөлшерден көп пайдаланып, қате жіберулері де мүмкін. Бұл шешендердің сөздері ақиқат ретінде қабылданбай, көп адамдар оларды риторикалық әсірелеу деп қабылдады, ал шын мәнінде бұл сөздер поэзиялық сөздер болды және бұл -шешендердің риторика аясынан поэзия аясына ауытқу дегенді білдірді.

Сондай-ақ көптеген ақындардың да табиғатынан сөзбен сендіре алатын дарындылығы болды және олар мұнысын өлең өлшемдері арқылы берген, нәтижесінде бұл сөздерді көптеген адамдар өлең ретінде қабылдады, ал шын мәнінде бұлар риторикалық сөздер болды және бұл осы ақындардың [поэзия аясынан] риторика аясына ауытқу дегенді білдірді. Көптеген шешендер өз сөздерінде осы екі сәтті үйлестіреді. Көптеген ақындар да осылай істейді. Бұған мысал ретінде мына жағдайды келтіруге болады: поэзиялық шығармалар мен сөздердің көпшілігі [өлеңде айтылып отырған] заттарға еліктейтін нәрселерден ұралатын болып табылады.

(362-бет) Заттарға еліктеу әрекетпен немесе сөзбен жасала алады. Әрекетпен жасалатын еліктеулер екі түрге бөлінеді:

1. Адам бір нәрсенің баламасын өз қолымен жасайды. Мысалы, адам қайсыбір адамға дәлме-дәл келетін мүсінді сомдайды және тағы сол сияқты.

2. Адам өзін қайсыбір адамға ұқсаттыратын әрекет жасайды.

Сөз арқылы еліктеу - құрамында айтылып отырған нәрсеге еліктейтін заттар бар сөйлемді осы заттарға еліктейтін [басқа] заттардың көмегімен құрастыру.

Заттарға ұқсас нәрседен құралатын [ұқсас] сөйлем арқылы осы заттың өзінде, не басқа затта көрінеді.

Осылайша сөйлеу арқылы еліктеу де екі түрге бөлінеді:

1. Затты заттың өзінде елестеу.

2. Заттың елесінің басқа затта бар болуы.

(363-бет) Бұл, мысалы, ғылыми ойларда көрініс табады. Бұл еліктеудің бірінші түрі зат туралы заттың өзінде білім береді, мысалы, анықтама.

Еліктеудің екінші түрі қарастырылатын заттың басқа затта бар екені жөнінде білім береді, мысалы дәлелдеу сияқты. Осыған сүйене отырып, [затты] елестеу дәлелдеудегі - білім, топикадағы - пікір және риторикадағы - сендіру сияқты маңызды екенін айтуға болады.

Көп жағдайда адамның әрекеттері оның елестеуіне байланысты. Осылайша, ол қайсыбір затты басқа затта елестете алады және мұның нәтижесінде осы заттың басқа затта болуы сезіммен немесе дәлелдеумен расталған кезде қандай әрекеттер жасаса, ол дәл сондай әрекеттер жасайды. Оның затты елестетуі шындығында дұрыс емес болса да, ол осы әрекеттерді жасайды. Мысалы, адам өзінің бойында жиіркеніш сезімін тудыратын затқа әбден ұқсас қандай да бір затты көргенде осылай болады. Бұл жағдайда оның қиялында сол сәтте-ақ жиіркеніш тудыратын заттың [елесі] туындап, бұл зат шындығында ол елестеткендей [жиіркенішті] болмаса да, ол жаңағы заттан қашып, шеттей бастайды.

(364-бет) Адам құрамында еліктеулер қолданылатын сөйлемдерді естіген кезде де дәл осылай болады. Бұл жағдайда ол затта қайсыбір басқа заттың бейнесін елестетеді. Бұл мына кезде болады: егер адам [бұрын] осы басқа затты өз көзімен көріп, ол адамда сол заттың бейнесі қалыптасқан болса. Осыдан соң оған [сол] затты сөйлемдер арқылы суреттесе, онда ол сол зат туралы сөйлемде осы басқа заттың [бұдан бұрын алғаш көрген кездегі] бейнесін көреді. Қарастырылып жатқан заттағы мейірімділік, зұлымдық, әділетсіздік, әдепсіздік жөнінде образды түсініктер қалыптастыратын сөйлемдер осылайша әсер етеді.

Сонымен, адамның жасаған әрекеттері көбінесе оның елестеріне байланысты. Олар сондай-ақ көбіне оның пікірлері мен білімдеріне де байланысты. Бірақ та оның пікірлері мен білімдері оның елестеткен заттарымен қайшылыққа келіп отырады. Мұндай жағдайларда ол әрекеттерін өзінің пікірлері мен білімдерінің негізінде емес, өзі елестеткен заттардың негізінде жасайды. Елестетілген заттарды қолданатын сөйлемдер қарастырылып отырған затта көрінген образдан туындайтын әрекетті тудыру үшін бағытталған [деуге болады]. Мұны [тыңдаушының бойынан] мына жағдайдан байқауға болады: тыңдаушы өзінің образды елестетуінің дұрыс па, дұрыс емес пе, шынында бұл осындай ма, әлде жоқ па екеніне қарамастан (365-бет) оның бойында көзіне елестеген затқа жетсем деген мақсат туады немесе ол заттан қашып, оны жойып, жек көріп кету немесе мейірімділік немесе зұлымдық әкелетін басқа да әрекеттер жасауға деген ынта туады. Қайсыбір адам қандай да болсын бір заттың ұқсас [баламасын] жасағанда да дәл осылай болады. Ол сол заттың өзінің баламасын және сонымен бірге баламасының баламасын жасай алады. [Мысалы], осылайша ол Зейдтің мүсінін сомдай алады және мұнымен бірге бірдей уақытта Зейдтің мүсіні көрінетін айнаны да жасай алады. Біз Зейдпен таныс емес болуымыз мүмкін, бірақ біз Зейдпен оның образын өзіміз көргендіктің арқасында емес, оның, [яғни Зейдтің] неге еліктейтіндігінің арқасында танысуымыз мүмкін. Біз оның мүсінінің өзін көре алмауымыз мүмкін, бірақ біз оның мүсінінің айнадағы бейнесін көре аламыз. Сонда біз онымен оның баламасының баламасы бойынша танысамыз. Бұл жағдайда біз шынайы [Зейдтан] екі сатыға алшақтаймыз. Міне, дәл осы нәрсе еліктеуді қамтитын сөйлемдер беретін нәтижесі болып табылады. Бұл сөйлемдер сол заттың өзіне ұқсас заттардан тұра алады және сол заттың өзіне ұқсас келетін заттарға ұқсас заттардан тұруы да мүмкін және тағы осы заттарға ұқсас заттардан да тұра алады.

Осылайша, еліктеу барысында заттың өзінен бірнеше сатыға алшақтау байқалады. Осы сөйлемдерден туындайтын затты елестету де осындай болады. (366-бет) Сондай-ақ затты елестетуден шығатын нәтиже де затта көптеген сатыға алшақтау болып табылады. Зат қиялда сол заттың өзіне тікелей еліктеу немесе бір не екі заттың араласуының арқасында еліктеу арқылы көрініс табады; бұлар, [яғни тікелей еліктеу немесе бір не екі зат арқылы еліктеудің таңдалуы] осы қарастырылып отырған заттағы еліктеудің мағыналары беретін сөйлемдерге байланысты. Көп адамдар жақын затқа қарағанда, алыс затқа еліктеу толығырақ, кемелдірек жасалады деп есептейді және дәл осылай жасайтын сөйлемдерді құрастырушы өз өнеріне неғұрлым сәйкес келеді және ол еліктеулерді жасап, оларды өз туындыларында қолдануға неғұрлым лайық болып табылады деп санайды.

Кітап тәмамдалды. Алланың даңқы арта берсін.

ҒЫЛЫМДАР ЖҮЙЕСІНДЕГІ

ПОЭТИКАНЫҢ ОРНЫ /31/

(373-бет) Біз айтып кеткен [ғылымдардың] жиынтығын зерттеу барысында біз өз ойыңды қалай айту керек, қалай оқыту немесе қалай оқу керек, қалай баяндау, қалай сұрау және қалай жауап беру керек деген мәселелерге көңіл аудармай, пайымдау жолымен таптық; бұл мағынада мен барлық ғылымдардың ішінен бірінші деп заттарға атау, яғни субстанциялар мен акциденциялар беретін тіл туралы ғылымды атаймын.

Екінші ғылым - бұл грамматика; ол заттарға берілген атауларды қалай реттеуді, олардың акциденцияларының және бұдан шығатын нәтижелердің орналасуларын беретін сөйлемдер мен сөздерді қалай құрауды үйретеді.

Үшінші ғылым - бұл логика; ол хабарлы сөйлемдерді логикалық фигураларға сәйкес етіп, олардан танылмаған нәрсені танытатын және ақиқат не, жалған не екенін бағалауға көмектесетін пайымдауларды алу үшін логика қалай орналастыру керек екенін үйретеді.

Төртінші ғылым - бұл поэтика; ол лайықтылығы мен бірізділігіне сәйкес, (374-бет) яғни олардың стопаларының пропорциялары мен соңдарына қарай қалай орналастыру керек екенін үйретеді, мысалы: төрттен, алтыдан немесе сегізден. Бұл сандар тәмамдаушы сандар және осы мақсатқа анағұрлым бейімделгендері.

Арифметикалық ғылымның алдында келетін ғылымдардың тәртібі осындай, бұл ғылымдар содан кейін оның артынан бұрын қалай алдында келсе, солай жалғаса береді.

Сондықтан мұқиятпен бақыла және ойлан, әрі бұл сенің жаныңды даналықтың тәтті дәмін татуға және ақиқатқа деген махаббатпен жалындап жануға итермелеуші күш болсын, себебі дәл осылайша ғана, Алла қаласа, сен қайсыбір құпия нәрсенің сырып да ұғарсың. сен үшін игілік болып табылатын нәрсені де түсінерсің.

КАТЕГОРИЯЛAP - ПОЭТИКАНЫҢ

ОБЪЕКТІЛЕРІ /32/

(373-бет) Категориялар да сондай-ақ диалектика өнері мен софистика, риторика мен поэтика өнерінің [зерттеу] пәні болып табылады. Жоғарыда көрсетілгендей, барлық категориялар салыстырылған кезде, олар практикалық ғылымдардың пәні болып табылады /33/. Олардың кейбіреулері қандай да бір санды, кейбіреулері қайсыбір сапаны, кейбіреулері - қайсыбір жерде, кейбіреулері - қандай да бір хәлді, кейбіреулері - қайсыбір қатынасты, кейбіреулері - бір нәрсені жауып тұратын нәрсенің бетін, кейбіреулері - әсер ететін нәрсені, кейбіреулері - әсер алатын нәрсені, кейбіреулері екілікті, кейбіреулері -үштікті, ал кейбіреулері одан да көптікті зерттейді.

Себебі практикалық ғылымдардың пәніне үңілсек, онда категорияларға ұқсас жоғарыда көрсетілген қайсыбір затты табасыз. Дегенмен, өнер өкілінің өзінің жанында сол затты елестететін нәрсесі - бұл заттың сыртқы түрі болып табылады, ал егер ол зат әсер беретін болса, ол жоғарыда көрсетілетін әдіс арқылы әсер етеді, бұл әдіске сай заттың осы сыртқы түрі бұл затты "қандай да бір нәрсе" деп сипаттайды. (378-бет) Себебі адамның жанының ішінде [қиялында] орнаған өнер осы затты ашатын және сол заттың ішінде әсер беретін, ал егер әсер берсе, онда жоғарыда айтылғандай ақылмен пайымдалатын мәннің түрі ретінде әсер беретін заттардың түрлері мен нәрсенің түрлерінен құралады. Бұларға риторика және поэтика жатады, өнердің бұл екі түрі софистика, диалектика және философияға қарағанда сипатталуының ерекшелігі неде. Себебі бұл өнерлердің әрқайсысы категориялармен салыстырылатын нәрселер жөнінде жоғарыда көрсетілгендей айтып, солайша уағыздайды және категориялардың құрамында бар заттар жөнінде білімдер береді.

Риторикаға келетін болсақ, ол риториканың ішінде категориялардың құрамында қамтылған заттардың бірі бар деп сендіруге талпынады.

Поэтикаға келетін болсақ, ол поэтиканың ішінде категориялардың құрамында қамтылған заттардың бірі бар деп елестетуге талпынады. Шешеннің және ақынның жанының ішінде [қиялында] осы екі өнер [риторика мен поэтиканың белгілері] оның нәрселерінің түрлерінің түрінен, сондай-ақ шешен іздеген түрлердің түрлерінің түрінен құрастырылады, [шешеннің] мұндағы мақсаты - осылардың көмегімен белгілі бір түрдің затта болатынына сендіру, ал ақын болса, оның мақсаты осы түрдің көмегі арқылы түрдің затта болатынын елестету. (379-бет) Риторика түрдің ішінен сендіретін нәрсені және немен сендіретін нәрсені таңдайды, ал поэтика түрдің ішінен елестетін нәрсені және немен елестетін нәрсені таңдайды.

Философия, диалектика және софистика түрлерді жоққа шығармайды және оларды жоғарыда көрсетілгендей кемітпейді.

СИЛЛОГИЗМДЕР ЖӘНЕ ПОЭЗИЯ /34/

Өнерлер силлогистік және силлогистік емес болады. Силлогистік өнерлер бұлар біріктірілгеннен кейін және бөліктері аяқталғаннан кейін силлогизм қолдануды қажет ететіндері. Силлогистік емес өнерлер бұлар біріктірілгеннен кейін және бөліктері аяқталғаннан кейін қандай да бір ерекше жұмысты атқаруды өзінің әрекеті мен мақсаты деп табатын өнерлер, мысалы: медицина, жер өңдеу, ағаш шеберлігі, құрылыс және кейбір жұмыстарды және әрекеттерді жүзеге асыру үшім арналған өнерлер.

Силлогистік өнерлер бесеу: философия, диалектика өнері, софистика өнері, риторика өнері және поэзия өнері. Қандай да бір практикалық өнерлерде олардың қайсыбір бөліктерін бекітуде силлогизмнің қолданылуының мүмкіндігі жоққа шығарылмайды: ал осы бөліктер табылып, олардың әрқайсысы бекітілген кезде және олардың бәрі біріктірілген кезде, осы өнерлердің бөліктерінің біріктірілгенінен кейінгі олардың әрекеті қандай да бір жұмыстың жүзеге асырылуы болып табылады. (381-бет) Бұған мысал медицина, жер өңдеу және суару болып табылады. Өнерлердің кейбір бөліктерін анықтаған кезде силлогизм қажет болса да, олар силлогистік өнерлерге айналмайды. Бірақ өнер қалыптасып болғаннан кейін, оның [келесі] әрекеті силлогизм қолдану болса, бұл өнер шынымен силлогистік өнер болып табылады. Силлогизм [адамдардың] бір-бірімен ой бөліскен кезінде, немесе [адам] бір нәрсені ойша миында қорытқан кезінде қолданылады.

1. Философия үшін топ нәрсе - бұл философияның силлогизмді осы екі жағдайда да қолданатыны, философиялық пайымдау дәлелдемелік [дәлелдеме келтіретін] деп аталады және ол ақиқатты зерттеуге және ақиқаттың мәнін анық заттарда ашуға бағытталған.

2. Диалектикалық жарыс сөздердің арқасында әңгімелесушіні көпшілікке белгілі заттардың шеңберінде жеңуге болады.

3. Софистикалық жарыс сөздерде белгілі болып табылмаса да, белгілі деп саналатын заттардың аясында әңгімелесушіні жалған жеңіспен жеңу мақсаты көзделеді. Осылар арқылы әңгімелесуші мен тыңдаушыны адастыру мақсаты, өтірік айту және алдау мақсаты, іс жүзінде даналық пен білімнің иегері болуға талпынудың орнына әңгімелесушіге өзі туралы жалған ой, [яғни даналық пен білімнің иегері екендігі жөнінде ой] туғызу мақсаты көзделеді. (382-бет) Сондықтан бұл ғылымның атауы даналық болып табылмайтын, бірақ даналық дегенді білдіретін "жалған даналық" сөзінен шыққан.

4. Риторикалық арнау ақиқатқа жетпей-ақ тыңдаушының жанын жай тапқызып, оны қанағаттандыруға бағытталған.

5. Поэтикалық әңгімелер арқылы затқа еліктеу мақсаты және [мұны] сөйлеу арқылы көрсету [мақсаты] көзделеді, бұл мысалы, мүсіндеу өнерінің дененің кейбір әрекеттері арқылы жануарлардың [сан алуан] түрлерін және басқа да денелерді имитациялайтыны сияқты. Поэзия өнерінің басқа силлогистік өнерлерге қатынасы мүсіндеу өнерінің басқа практикалық өнерлерге қатынасы тәрізді, шахмат ойынының [шын өмірдегідей] іс жүзінде қол басқаруға қатынасы сияқты; имитациялардың өздерінің денелері, дене мүшелері және даусымен көптеген заттарға еліктеуі және оларды осылайша қайта шығаруы тәрізді. Ақынның заттар туралы сөзбен айтып жеткізетіні мүсіншінің адамдарды сомдайтыны секілді; жануарларды имитациялаушының жануарларды келтіруі арқылы көрсететіні секілді; сондай-ақ шахмат ойнаушының әскери әрекеттерден алынған нәрсесін көрсететіні сияқты.

Аль-Фараби.

Большая книга о музыке. Трактаты о музыке и поэзии.

Алматы: Ғылым, 1993. - С. 327-382.





ТҮСІНІКТЕМЕЛЕР



Қос философ - қасиетті Платон мен Аристотель

көзқарастарының ортақтығы туралы

1. "Әл-джам' бәйна ро 'иай әл-хашмайн "— "Қос философ - қасиетті Платон мен Аристотель көзқарастарының ортақтығы туралы" деп аталатын бұл еңбек араб тілінен Әли Бумильхам әзірлеген, Әл-Фараби. Әл-джам' бәйна ро'иай әл-хакиманн. Бейрут. 1996 ж. Трактат, қазақ тіліндегі бұл аудармадан бұрын да орыс тілінде жарық көрген Әл-Фараби. Философские трактаты. А., 1975. (39-104 б.) Араб тілінен қазақ тіліне аудару барысында жоғарыда аталған орыс тіліндегі Әл-Фараби. Философские трактаты. А., 1975. (39-104 б.) аударма да бізге көп көмек көрсетті. Біздер ондағы философиялық аударманың әдіс-тәсілдерін зерттеп әрі мазмұнымен таныстық және негізгі араб тіліндегі трактаттың мазмұнын қазақ тілінде дәл беруге тырысып бақтық. Сондықтан, аудармадағы біздің мақсатымыз трактатты қазақ тілінде көркемдеп жеткізу ғана емес, керісінше әл-Фарабидің екі дапышпан туралы айтқан араб тіліндегі пікірін қазақ зерттеушілеріне қазақ тілінде сөзбе-сөз жеткізу болды. Аударманың жалпы ерекшелігіне келер болсақ, зерттеуші үшін, кітаптың мазмұны айқындалып көрсетілді, бөлімдері мен тақырыпшалары белгіленді. Еңбек тек ғылым иелеріне ғана емес, яғни ғылым саласындағы азаматтарға, студенттерге немесе аспиранттарға ғана емес, басқа да өткен тарихтың ойымен танысуға құштарлық танытқан жалпы оқырмандарға арналып түсінікті әрі жеңіл тілмен жазылған. Сондай-ақ, еліміздің ғалымдары мен фарабитанушыларына арнап әл-Фарабидің "Азаматтық саясат", "Кіші силлогизм" және "Бақытқа жету жайында" трактаттарының қазақ тілінде қысқа болса да арабша-қазақша сөздіктерін құрадық.

"Қос философ - қасиетті Платон мен Аристотель көзқарастарының ортақтығы туралы" трактат араб тілінде бірнеше рет жарық көрген, алғашқылары: Лейден. 1890 ж., Мысыр. 1907 ж., кейін Тегеранда және Бейрутта бірнеше рет басылып шығады.

Трактаттың негізгі қолжазбалары мына жерлерде сақталған: Британия мұражайында. Add. 7518 RICH., Берлиндегі қолжазба. N 578.2., Барнельдегі қолжазба. 1.464.57., Мрак мұражайында. 2 / 952., Стамбул университетінде. N 1458 А.Ү. т.о.

Трактат әл-Фараби еңбектерінің арасында өзгеше орын алады. Ізденуші мұнда әл-Фарабидің грек философиясын терең меңгергенін біледі, әмбебап-ойшылдың қос философ - Платон мен Аристотель туралы пікірімен танысады.

Әл-Фараби өмірінің соңғы кезінде жазған "Қайырымды қала тұрғындарының көзқарастары", "Азаматтық саясат" трактаттарынан бұрын осы еңбегін, яғни "Қос философ - қасиетті Платон мен Аристотель көзқарастарының ортақтығы туралы" трактатын жазды десек болады. Бірақ, бұдан бұрын "Бақытқа жету жайында" атты трактаты дүниеге келген. Сөзімізге нақты дәлел ретінде әл-Фарабидің "Бақытқа жету жайында" трактатындағы екі грек ойшылы - Платон мен Аристотель туралы айтқан сөзін келтірсек болады. Ойшыл бұл жерде "Бақытқа жету жайында" трактатын тәмамдаған соң жасайтын келесі қадамы туралы айтады.

Сонымен әл-Фараби "Бақытқа жету жайында" еңбегінің соңында былай дейді:

"Осындай сипаттағы философия бізге гректерден яғни Платон мен Аристотельден келген. Олардың әрқайсысы бізге философияны беріп қана қойған жоқ, сонымен қатар оған апаратын жолды да, оның құлдырап, ғайып болған кезінде оны жасау жолын да көрсетіп береді. Біз ең алдымен Платонның философиясын және мұның сатыларын баяндаудан бастаймыз. Платон философиясының бірінші бөліміне кірісеміз, онан соң рет-ретімен жүріп отырып, оның философиясының соңғы бөліміне жетеміз.

Кейін, Аристотель ұсынған философия жөнінде де біз осылай жасаймыз. Біз оның да философиясының бірінші бөлімінен бастаймыз. Бұдан айқын көрініп отырған нәрсе -олардың бізге берген тәліміндегі мақсаттың бір екендігі. Олардың екеуі де бәз-баяғы бір философияны - Платонның философиясы мен оның бөлімдерін, бөлімдерінің сатыларын бастан-аяқ баяндап беруге тырысқан".

Әл-Фараби осылайша "Қос философ - қасиетті Платон мен Аристотель көзқарастарының ортақтығы туралы" атты еңбегіне алғы сөз жазғандай болады. Ендеше, әл-Фарабидің бұл "Қос философ - қасиетті Платон мен Аристотель көзқарастарының ортақтығы туралы" еңбегі "Бақытқа жету жайында" трактатының жалғасы десек болады. Басқаша айтқанда ойшылдың "Бақытқа жету жайында" атты еңбегі "Қос философ - қасиетті Платон мен Аристотель көзқарастарының ортақтығы туралы" трактаттың бастамасы. Сондықтан да біз әл-Фарабиді "Қос философ - қасиетті Платон мен Аристотель көзқарастарының ортақтығы туралы" еңбегін "Бақытқа жету жайында" трактатынан кейін жазған деп білеміз.

2. Әл-Фараби Исламдағы әдептілік ережесін ұстанып отыр. Ислам шариғаты бойынша қандай да бір ізгі амалға кіріспес бұрын "бисмиллә және әл-хамдулилләмен " бастайды, яғни әуелі Алланың есімімен бастайды, кейін әлемді жаратқан және қисапсыз нығмет берген Аллаға сансыз мақтаулар келтіреді. Кейін, пайғамбарға және оның көзін көрген, онымен дидарласқан сахабаларға, сосын оның үмбеттеріне салауаттар айтады.

"Салауат "дегеніміз араб сөзі, мағынасы - қалаған адамыңызға Алладан ізгі ниетпен жақсы тілектер айтып оның аман-саулығын тілеу. Мұндай кіріспені Исламда "сүннәт" амалынан деп таниды. Сүннәттың бұл түрін күні бүгінге дейін дін басыларынан сөз сөйлерден бұрын, мешіттеріміздегі имамдардай хұтба оқудан алған немесе діни сауаты бар адамдардан насихат айтудан алдында байқауға болады.

Әл-Фараби мұндай кіріспе сөзін басқа да трактаттарында қолданады. Мысалы, ойшыл бұл трактатты "Шынайы мақтаулар Аллаға болсын! Жаратылыстың абзалы Мұхаммедке және оның пәк өрен-жарандары мен барлық үмбеттеріне - салауаттар!" деп тәмамдайды.

3. Ғараз немесе ғоятун-мақсат. Әл-Фараби: "Осы еңбегімде қос философ көзқарастарының бірлігі турасында баян етуді, олардың кітаптарын зерттейтін көптеген зерттеушілердің көкейіндегі күмән мен сенімсіздікті жою үшін екі ойшыл пікірлерінің ұқсастығын айшықтауды жөн көрдім", - деп екі ойшылдың - Платон мен Аристотель көзқарастарының бірлігін дәлелдеуді өзіне мақсат тұтқанын көрсетіп отыр. Әл-Фараби зерттеушіге екі ойшылдың бір-бірінен көптеген ерекшеліктерін қолмен көрсетіп келіп кейін, оларды біріктіретін бір нәрсенің бар екенін айтады. Ол нәрсе - екеуіне де ортақ мақсат, яғни екі ойшылдың шұғылданатын ғылымы - философия, ал философияның мақсаты - болмысты тану дейді.

4. Худжатун - дәлел, айғақ. Әл-Фараби бізге: "Бір нәрсенің хақында түрлі ғалымдар өзара бір келісімге келсе және көптеген пікір бір жердей шықса, онда мұндай айғақтан асып түсетін, әрі басым келетін дәлел жоқ екенін біздің барлығымыз жақсы білеміз. Мұнда ақыл - дәлел қызметін атқарады", -деп әуелі ақылдың қызметін және бірнеше пікірдің бір жердей шығуы нақты дәлел екенін түсіндіреді. Кейін, бірнеше кісініңде немесе топтыңда қателесуі мүмкін деп Платон мен Аристотельдің арасында айырмашылық бар деуші кісілер көп болса да олардың қателесуі мүмкін нәрсе дегенді білдірді. Себебі, бір топ кісілерді басқаратын бір кісі, ал бір кісі дегеніміз бір ақыл, яғни оның қателесуі әбден мүмкін. Сол сияқты әл-Фараби екі ойшылдың арасында айырмашылық бар деуші кісілер де осы жалғыз адамның артынан ерген адасушыларға ұқсайды деген пікірді білдіреді.

5. Әл-истиқра - индукция. Әл-Фараби: "Сен индукция арқылы қалыптасқан жалпы пайымдаулардың табиғатта нық орнығатыны сонша, одан не бас тартуға, не мойындамауға немесе оны бірде-бір мәселеде теріске шығаруға болмайтынын білесің. Мейлі ол білімде болсын, сенімде немесе діни заңдармен құқықта болсын, яки азаматтық құқықпен өмір мәселелерінде болсын", - деп индукцияның қай салада болсын өте тұрақты қалыптасқан ұғым екенін айтуы тегін емес. Алайда, осындай қалыптасқан ереженің өзі де үнемі дұрыс бола бермейтінін білдіріп отыр. Бұған мысал ретінде ойшылдың: "Кейбір тастар суға батпаса да "барлық тас суға батады" делінеді, "барлық өсімдік отқа жанады" мүмкін кейбір өсімдіктер отқа жанбайтын да шығар" - деген сөздерін келтіруге болады. Әл-Фараби осы әдісті қолдана отырып "егер екі ойшылдың зерттеу тәсілдері мен пікірлері екі түрлі болса, онда олардың арасында айырмашылық бар" деген индукция заңдылығына бағынатын нәтижені терістеуге тырысады.

6. Платон адамда білім мен даналық молайған сайын оны есте сақтау қабілеті азая беретінін білді. Сөйтіп ғылымның жоғалу қауіпінен қорыққан ол ғылымды сақтау үшін оны белгілер мен жұмбақтар арқылы сақтауды ұсынды. Платонның ойынша мұндай білімге белгілі адамдар ғана қол жеткізуі тиіс, яғни тек ізденіс, зерттеу мен талпыну арқасында соларға лайық әрі еңбегі сіңген адамдар ғана жетулері керек деп есептеді. Ал Аристотельдің мінезіне келсек, ол керісінше өзінің білімін басқаларға түсіндіру, оны анықтау, реттеу, суреттеу сияқты әрекетті ұстанды. Сондай-ақ, Платон дүние тіршілігіне берілмей ақыретті ойласа, Аристотель дүние істеріне араласып патша сарайында қызмет жасайды. Енді сырт көзге қарасаңыз екі ойшылдың пікірі де, іс-әрекеті де екі түрлі. Бірақ, әл-Фараби шын мәнінде олай емес дейді. Сөйтіп дәлел ретінде Аристотельдің Платонға ақталып жазған хатынан үзінді келтіреді: "Егер мен ғылымдарды және ондағы даналықтарды қағазға түсіретін болсам, оларды сондай реттілікпен жазамын. Оларға тек ғылым адамдары мен оларды ұстанатын кісілердің ғана қолы жетіп әрі түсінетіндей етіп баян етемін". Егер осы хатқа ой жүгіртсеңіз, онда Аристотельде Платон сияқты философия ғылымын "қараңғы" халықтан жасырып, тек шектеулі адамдарға ғана арнайтынын білесіз, - дейді әл-Фараби.

7. Қисма - бөлу, мүшелеу, яғни кез келген бір текті түрлерге бөлумен сәйкес келеді. Бұл ұғым әсіресе Платонның "Софист" сұхбатында қаралады. Аль-Фараби. Философские трактаты. А., 1975. С. 402.

8. Әл-басар - көру. Әл-Фараби бұл жолы Платон мен Аристотельдегі "көру" мәселесіне тоқталады, яғни бұл мәселеде де екі ойшылдың арасында қайшылықтың жоқтығын дәлелдеуге тырысты. Әрбір данышпанның ізбасарлары бір-бірінің "көру" туралы ұғымын дұрыс қабылдаудың орнына олар бұл екі ойшылдың айтқандарын өзгертіп түсіндіргені соншалық, ол екеуіне сын айтып ақырында өздері әділдік пен ақиқат жолынан алшақтап кетті, - дейді. Кім Платонды оның "көзден шығатын бір күш көру объектісімен қосылады" - деген пікірі сынға алатын болса, оның өзі сынға анағұрлым лайық. Егер бұл екі данышпанды зерттейтін адамның пікірі мен ойы дұрыс болып және дұрыс зерттеу тәсілін қолданса, онда мұндай кісі оларға қарсы келетін пікірді және теріс сөзді қолданбайды деп әл-Фараби өз ойын түйіндейді.

9. Әл-ма 'рифа - білім. "Кім бір нәрсені танығысы келсе, өзінде бар басқа бір нәрсені де тануы қажет", - дейді Платон. Оның айтуынша білім дегеніміз адамның жанында о бастан бері бар дүние. Тек адам оның кейбірін ұмытып қалған. Осы ұмытылған білімін ол жаңа зерттеулер барысында жаңадан есіне түсіреді. Аристотель болса білім алу турасында "Дәлелдеме" кітабында айтқандай: "Кімде-кім түйсіктік қабылдағыштан мақұрым болса, білімнен де мақұрым болғаны. Білім дегеніміз жанда тек түйсіктік қабылдағыштың арқасында дүниеге келеді", - деген. Сондай-ақ, Аристотельдің пікірінше білім алғашында адамның жайында арнайы пайда болмайды, сол себепті адам кеудесіне біртіндеп толықтырып жинаған біліміне қалай қол жеткізгенін білмейді. Әл-Фараби екі данышпанның арасындағы білім алу мәселесінің айырмашылығын көрсетеді. Әйтседе, әл-Фарабидің пікірінше кімде-кім, Аристотельдің "Дәлелдеме", "Жан туралы" еңбектері мен Платонның "Федан" кітабын және комментаторлардың зерттеулерімен анық танысатын болса, бұл кісі екі данышпанның арасындағы жақындықты байқайды.

10. Аристотельдің"Теологиясы" мұсылмандардың арасында грек философиясы кеңінен тарап жатқан кезеңде пайда болады. Бұл әл-Ма'мун патшаның дәуірі болатын (ІХғ.). Ма 'мун патша грек философтарының еңбектерін араб тіліне аудару үшін көп үлес қосты, әсіресе Шығыста Аристотельдің философиясының таралуын қалады. Бірнеше ғалымдар арнайы аудармамен шұғылданды, бұлардың ішінде бірінші араб ойшылы әл-Кинди де бар болатын. Осы заманда Аристотельге негізсіз жатқызылатын "Теология" туындысы дүниеге келді. Бұл Құдайды болмыстың, жанның, ақылдың және материя мен заттардың бастауы ретінде таныстыратын шағын еңбек мұсылман ғылымында дұрыс қабылданды. Аль-Фараби. Философские трактаты. А., 1975.

11. Әс-сауаб-марапаттау, яғни адамның жасаған ізгі амалына байланысты алатын сыйы; 'иқоб - жазалау. "Кімде-кім екі ойшыл - Платон мен Аристотель жазалау мен марапаттау және тиісті құнын төлеу мәселесі төңірегінде ой жүгіртпеді, бұл мәселеге олар сенбеді деп сынға алатын болса, онда мұндай пікірмен екі данышпанды масқаралағаны", - деп әл-Фараби екі данышпанның жазалау мен марапаттау мәселелеріне қатысты сұрақты талдауға кіріседі. Платон "Саясат туралы" кітабында қайта тірілу, қорқынышты есеп-қисап, сот пен әділдік және адамның жасаған амалына қарай марапаттау мен жазалау туралы әңгімесін айтады. Ал Аристотель өз сөздерінде марапаттау - табиғи қажеттілік деп санайды. Ендеше, адамның жасаған амалына қарай алатын жазасы туралы екі ойшылдың да пікірлері бір жерде үндеседі деген әл-Фараби бізге тағы да бұл екеуінің бірлігін көрсетуге тырысады.

АРИСТОТЕЛЬ ФИЛОСОФИЯСЫ

1. Жетілгендік - совершенство

2. Қалаулы – желаемое

3. Игілік- благо

4. Ізделіп отырған – искомое

5. Пікір – суждение

6. Қажетті пайдалы - необходимо полезное

7. Жан – душа

8. Саулық – здравость

9. Асыл қасиет – добродетель

10. Аристотель адамдар білімге пайда үшін емес, түсіну үшін ұмтылады, сондықтан да осындай білімге жеткен адам ең еркін, себебі ол басқа үшін емес, өзі үшін өмір сүреді, ал интеллектуалдық қызмет рақаттың ең маңызды құрамдас бөлігі деп есептейді. Аристотельдің пікірінше, осындай білімге жету - адам өмірінің ең жоғарғы мақсаты. Бұл теориялық білімнің білімге жетуден басқа мақсаты жоқ. Адамға қызмет ету құралынан ол өзіндік мақсатқа, заттар туралы білімге айналады және оның дамуын танымның мақсатына қатысты басқа сыртқы еш нәрсе тежемейді. Осылайша Аристотель грек философиясында білімнің ерекше формасын - білім үшін білім формасын қалыптастырды. Г.Н. (Қараңыз: Аристотель. Сочинения в четырех томах. Т. 1. М.: Мысль, 1976.-С.69.)

11. Міндетті білімдер - обязательные знания

12. Түйсік – ощущение

13. Туа біткен білімдер - врожденные знания

14. Пайымдау — рассуждение

15. Зерттеу – исследование

16. Тұжырым - положение (мәтіннің мазмұнына байланысты осылай аударылып отыр -Г.Н.)

17. Алғышарт – предпосылка

18. Ізделінуші мақсат - искомая цель

19. Қорытынды – вывод

20. Аристотель табиғатта ештеңе де жайдан жай жасалмайтындықтан, табиғаттағы барлық нәрселердің әрқайсысы басқа бірдеңе үшін өмір сүреді немесе бірдеңе үшін өмір сүріп отырған нәрсеге серіктес болады деген тұжырымға сүйене отырып, түйсік болмаса, жан ойлай алмас еді және дене ұзағырақ өмір сүре алмас еді, сондықтан әрбір қозғалушы дене түйсік болмаса, жанға ие бола алмайды деп тұжырымдайды. - Г.Н. (Қараңыз: Аристотель. Собрание сочинений в четырех томах. Т.1. М.: "Мысль", 1976. - С.445-44.)

21. Адам тегі - род человеческий

22. Ниеттену— намерение

23. Аристотель логиканы жеке ғылым ретінде қалыптастырды, оны зерттеу өнеріне басшылық етуші, яғни ғылыми методология мағынасында қарастырып, аналитика (грек тілінде-analisis, шешу), тұжырымнан элементтер мен алғышарттарды, жалпыдан жекені шығарып алу, бірдеңені дәлелдеу әдісі деп атады. Сонымен бірге, өзінен-өзі белгілі және нақты нәрсе біз үшін олай болып көрінбейді, біз жеке бақылаулардан жалпы ұғымдар қалыптастыруымыз қажет, қабылдаулардан еске түсіру арқылы тәжірибеге, тәжірибеден білімге қарай жүруіміз керек. Сондықтан да Аристотель сезімдік қабылдаулардың ақиқаттығын қорғап, екінші аналитикасында дәлелдеумен бірге индукцияны да қарастырады. Логиканың элементтерін Аристотель категориялар туралы трактатында зерттеді. Кейінірек Аристотельдің логикасы ойлау туралы ғылым ретінде қабылданды. Әл-Фараби логика өнері интеллектіні жетілдіруге ықпал ететін және интеллекцияның объектілерін игеруде адамды қателік жіберуден сақтандырып, ақиқат жолына бағыттайтын, олардың көмегімен интеллекцияның ақылмен жетуге болатын объектілері тексерілетін заңдардың жиынтығыма үйретеді деп тұжырымдайды. - Г.Н. (Қараңыз: Аль-Фараби. Избранные трактаты. Алматы: Ғылым. 1994.-С.35.)

24. Аристотель секілді әл-Фарабидің өзі де философияны аса жоғары бағалады. Білім алу үрдісін ол теориялық және практикалық философия негіздерін меңгеру деп түсінді. Оның ойынша, адам өмірінің мақсаты - бақытқа жету болса. оған жетуге қажетті білімді беретін осы философия. Әл-Фараби, сонымен бірге, нағыз философ болу үшін философияны адам өзі меңгеріп қана коймай, қолынан келгенінше басқа адамдарға да үйретуі қажет екендігін ескертеді. - Г.Н. (Қараңыз: Аль-Фараби. Социально-этические трактаты. Алматы, 1973, -С. 335.)

25. Дәл мағынасындағы силлогизм - тұжырым алғышарттардан қажетті түрде шығатын, жетілген дискурс. Онда үш сөйлем бар, екеуі - алғышарттар, үшіншісі оларды біріктіріп, бекітетін тұжырым. Аристотель "Топикасында" алғышарттар мен тұжырымның құндылығы мен ақиқаттылығын көрсететін ғылыми силлогизмнен басқа диалектикалық силлогизм туралы баяндайды. Оған мүмкін, немесе пікірге негізделген алғышарттар кіреді. Диалектикалық силлогизм адамның бойында дискурске қабілеттілікті дамытады, ғылымнан алыс жатқан адамдардың, көпшіліктің арасында пікірталас жүргізуге және басқа теориялардың алғашқы көзқарастарын қабылдауға көмектеседі. Силлогизмдердің бұл түрлерінен басқа эвристикалық силлогизмдер бар, олардың алғышарттары іс жүзінде іс мүлдем басқа деген пікірге негізделген. Софистикалық силлогизмдер болса, тұжырым жасаған болып көрінеді, шындығында олар паралогизмдер, яғни дұрыс емес негіздеу арқылы жалған қорытындыға әкеледі және білмейтін адамдарды әр түрлі тәсілдер қолдана отырып. адастырады. Әл-Фараби көне ғұламалар силлогизмді қандай да бір пікірді дәлелдеуге бағытталған сөйлем деп түсінгенін ескертеді, ол адамның жанының ішінде болуы немесе дауыс арқылы сыртқа шығарылуы мүмкін. - Г.Н. (Қараңыз: Аль-Фараби. Избранные трактаты. Алматы: "Ғылым", - 1994.С. 39.)

26. Аристотель софистика философия зерттейтін мәселелерді де қарастырғанымен, ол шын философия емес, жалған философия деген пікірде болды. - Г.Н. (Қараңыз: Аристотель. Сочинения в четырех томах, Т. 1. М., "Мысль", 1976. - С. 123. Әл-Фараби софистика өнерінің негізгі мақсаты – пікірталасқа қатысушыны адастыру, алдау, ал софистің көздегені - өзі іс жүзінде сондай болмаса да, өзін қарсыласына дана және білімді адам етіп көрсету деп есептейді, сондықтан бұл ғылымның аты "жалған даналық" дегенді білдіреді дейді. -Г.Н. (Қараңыз: Аль-Фараби. Избранные трактаты. Алматы, "Ғылым", 1994,-С.146.)

27. Аралық өнер - промежуточное искусство

28. Сөгу. бетіне басу – порицание

29. Абдырату – замешательство

30. Жала жабу – клевета

31. Табандылық – настойчивость

32. Тұттығу-заикание

33. Қисынсыз сөз – вздор

34. Үндемей қалу- замалчивание

35. Аристотельдің пікірінше, софистердің мақсаттары мынадай: теріске шығару; жалған айту; жалпы қабылданғанмен келіспеу; тілдегі ақаулық және пікір таластырушыны бос сөздікке, немесе бір нәрсені қайталай беруге мәжбүр ету. Аристотель софистердің теориясы ұстаздардың өз шәкірттерін ең көп тараған софизмдерді жаттауға мәжбүр ету, ал практикасы көзбояушылықпен және сайқымазақтықпен айналысу болды дейді. - Г.Н. (Қараңыз: Аристотель. Сочинения в четырех томах. Т.2. М. :Мысль, 1978, - С.537.)

36. Еліктеу- подражание

37.Көптік – множественность

38. Нелік – чтойность

39. Ақыл-ой, зерде – разум

40. Ақылмен меңгерілетін – умопостигаемое

41. Мән – сущность

42. Пайымдау – рассуждение

43. Созылған – протяженный

44. Болмыс – бытие

45. Аристотель қозғалысты дүниедегі материяға ие нәрселердің бәрі оған бағынатын өзгеріс, мүмкіндік - потенцияның актуализациясы немесе іс жүзінде жүзеге асуы деп түсіндірді. Бұл іске асуға күш беретін - қозғалушы қозғалыс арқылы ие болатынға одан бұрын ие болып отырған бір нәрсе. Қозғалтушы актуалды, форма, ал қозғалушы потенциалды, материя. Форма материяға әсер етіп, оны шындыққа (действительность) немесе қалыптасуға итермелейді. Сондықтан, кез келген қозғалыс қозғалушыдан және қозғалтушыдан тұрады. Аристотель қозғалыстың бір-бірінен мүлдем өзгеше алты түрін анықтайды: пайда болу, жойылу, ұлғаю, азаю, айналу және орын ауыстыру. Г.Н. (Қараңыз: Аристотель. Сочинения в четырех томах. Т.2. М.: Мысль, 1978,-С.88.)

46. Орын – место

47. Аристотельдің "Физика" трактаты ортағасырлық Шығыста "Физикалық гармония" деген атпен аударылды. Трактат сегіз кітаптан тұрады. Ғылымдардың Аристотель жасаған классификациясы бойынша физика-метафизика және математикамен бірге құндылығы жағынан басқа ғылымдардан жоғары тұрған негізгі теориялық ғылымдарға жатады, ол физиканы "екінші философия" деп атайды. Аристотель физиканың мақсатын сезімдік субстанцияны, формалар мен мәндерді, табиғи мәндердің бастауларын және қозғалыстың жалпы мәселелерін зерттеу деп түсіндіреді. Физиканың Аристотель берген түсінігі қазіргі заманғы физиканың анықтамасынан өзгеше.

48. Әлем – Вселенная

49. Аристотельдің "Аспан туралы" трактаты араб тіліне "Аспан және әлем" деген атпен аударылды. Бұл еңбектің әр түрлі аспан құбылыстарын сипаттайтын дәстүрлі астрономия қарастырған мәселелерге қатысы мардымсыз, сондықтан кейбір зерттеушілер бұл трактаттың атын оның шығармаларын өңдеушілер берген деген пікір айтады. Аристотельдің өзі гректерде "аспан" ұғымының үш мәні бар деп ескертеді: 1) аспан -космосты сыртынан көмкеріп тұрған сфера, онда қозғалмайтын жұлдыздар орналасқан; 2) Аспан - космостың Ай мен қозғалмайтын жұлдыздар сферасының арасында орналасқан бөлігі; 3) аспан - қозғалмайтын жұлдыздар сферасы қоршаған нәрсенің бәрі, оларға Ай астындағы дүние мен Жер де кіреді, яғни бұл ұғым "Әлем" ұғымына дәл келеді. Трактатта аспан осы үшінші мағынасында зерттелген. Физикалық дүниені Ай асты дүниесі және Ай үсті, немесе аспан дүниесіне бөлген Аристотель трактаттың бірінші кітабында Ай үстіндегі сфераларды және оларды толтырып тұрған элемент - эфирді, ал екінші және үшінші кітаптарында Ай асты дүниесін және оның өзгермелі төрт элементін - от, ауа, су және жерді қарастырады. Қозғалыстың формаларын, кеңістік, уақыт, шексіздік, орын, элементтердің пайда болуы мен жойылуы және тағы басқа мәселелер талқыланған бұл космологиялық туындының маңызы зор болды және оның Аристотельден кейінгі ғылымға әсері ұзақ уақыт сақталды.

50. Әңгіме Аристотельдің "Пайда болу және жойылу туралы" трактаты туралы болып отыр. Пайда болу және жойылу мәселесін Аристотель өте маңызды деп есептеді, сондықтанда оған арнайы лекциялар курсын арнады. Трактат екі кітаптан тұрады. Аристотель бірінші кітапта пайда болу және жойылу мәселесінің өзіне дейінгі философтардың ілімінде қарастырылуына сараптама жасайды, Демокриттің атомдық концепциясын ерекше атап көрсетеді. Келесі тарауларда ол бұл мәселе және элементтер мәселесі бойынша өз түсінігін баяндайды. Элементтер немесе бастаулар деп Аристотель олардың қосылуы мен айырылуы арқылы, немесе басқа жолмен өзгерулерінен пайда болу мен жойылу болатын алғашқы заттарды атайды. Элементтердің ешқайсысы да бізге таза күйінде кездеспейді, олар бір-біріне қосылып және айналып отырады.

51. Пайда болу – возникновение

52. Жойылу – уничтожение

53. Әсер ету – воздействие

54. Жанасу – соприкосновение

55. Қоспа – смесь

56. Әл-Фарабидің өзі бес материя бар деп есептейді, Аристотель атаған элементтерге ол аспанды қосады, аспан бұл материяларды араластырады, онсыз олар қозғала алмас еді және өзара қосыла алмас еді дейді. - Г.Н. (Қараңыз: Аль-Фараби. Избранные трактаты. Алматы, Ғылым. 1994. - С.79.)

57. Аристотель дененің элементі ұғымы басқа денелер оларға ыдырайтын және денелерде потенциалды және актуалды болатын, бірақ өзі сапалық басқа бөліктерге бөлінбейтінді білдіреді деп түсіндіреді. - Г.Н. (Қараңыз: Аль-Фараби. Сочинения в четырех томах. Т.З. М.:Мысль, 1981. - С.350.)

58. Бар болу – сущее

59. Қабысу – примыкание

60. Араластыру – смешение

61. Әбу Насыр Аристотельдің трактаттарына "Минералогия", "Аспан көріністері", "Денсаулық және ауру туралы", "Жастық пен қарттық туралы", "Сезім арқылы қабылданатынды түйсіну", "Жануардағы механикалық қозғалыс туралы" трактаттарын жатқызады.

62. "Минералогия" - псевдоаристотельдік шығарма. Аристотельдің авторлығы ХІХ-ХХ ғасырларда ғана түпкілікті теріске шығарылды.

63. Адамның "жан күштерінің", немесе, "жан қабілеттерінің" функцияларына әл-Фараби мыналарды жатқызады: 1) қоректендіретін күшті; 2) сезімдік, немесе түйсінетін күшті; 3) елестету күшін; 4) ұмтылушы немесе түрткі беруші күшті; 5) ойлаушы, немесе ақылды, күшті. (Қараңыз: Аль-Фараби. Философские трактаты, - С.264-287; Аль-Фараби. Социально-этические трактаты, - С.49-50, 175-179.)

ПЛАТОН "ЗАҢДАРЫНЫҢ" МӘНІ

1. Тақуа - благочестивый. Платон бұл ұғымды көне мағынасында, дін қағидаларын қатаң ұстанған адам мағынасында қолданып отыр.

2. Танбур - Шығыстың мандолинаға ұқсас ішекті аспабы.

3. Платон "Заңдар" еңбегінде өзінің ертеректе жазылған "Мемлекет" туындысындағы көзқарастарын өзгерткен: мемлекеттегі даналыққа негізделген философия мен философтардың үстемдігі туралы ойдан бас тартып, олардың орнына заңдардың басымдылығы туралы тұжырымдарын ұсынады және заңдардың мәнін жан-жақты талдауға ұмтылады. Басқарушы философтардың орнын ең ақылды азаматтар одағы басқан, танымның метод-әдісі диалектиканы математика мен дін ауыстырған, тұлғаның жанын енді даналық басқармайды, оның орнына практикалық ұғыну келген, жеке меншік пен отбасы бұрынғыдай жоққа шығарылмай, біріншісі заңды түрде шектелген, соңғысы мұқият бақылауға алынған. Мемлекеттік құрылымның негізі ретінде монархиялық, дәлірек айтқанда олигархиялық бастаулардың демократиялық бастаулармен сәйкестендірілуі ұсынылған. Платон бұл еңбегінде мемлекеттік заңдарды да, азаматтық және қылмыстық заңдарды да мұқият талдайды ,-Г.Н.

4. Платон соғыстың екі түрін атап көрсетеді: бірінші және ең ауыр түрі - адамның өзімен соғысы; екіншісі - сыртқы жаулармен соғыс, бұл біріншіге қарағанда әлдеқайда жеңіл. Өзіңді жеңу - жеңістің ең жақсысы, өзіңнен жеңілгеннен ұят және жаман нәрсе жоқ. Өзімен соғыста адалдық пен ақыл-ой дұрыстығын сақтап қалу үшін адам асыл қасиеттердің (Платон оларды құдайы игіліктер деп атайды) жиынтығына ие болуы тиіс, олар: әділдік, ақылдылық, пайымдылық және батырлық. Осы ойды Платон мемлекетке қатысты да қайталайды. Ең жақсы азаматтары ең жамандарын жеңген мемлекет - өзімен соғыста жеңіске жеткен, сондықтан да мадақтауға лайық мемлекет. Бірақ Платон ең жақсысы, әрине, соғыс та, ұрыс-керіс те емес, бейбітшілік екенінде ескертеді. - Г.Н. (Қараңыз: Платон. Государство. Законы. Политик. М.. "Мысль". 1998.-С. 390.).

5. Заң құрастырушы - составитель законов.

6. Асыл қасиет - добродетель ("Добродетель" ұғымы жалпы түрде "ізгілік" деп аударылып жүргені белгілі. Бірақ бұл ұғымды терең талдай отырып, әсіресе орыс ғалымы С.И.Ожегов берген "ең жақсы қасиет" деген түсінікке сүйене отырып, оны асыл қасиет деп аударғанды жөн көрдік - Г.Н.

7. Игілік – благо

8. Қажеттілік – необходимость

9. Құмарлық – страсть

10. Ләззат – наслаждение

11. Заң жасаушы, мәтіннің мазмұнына қарай заң шығарушы деп те аударылды – законодатель

12. Лайықты – достойный

13. Керемет – превосходный

14. Ізгілік – добро

15. Пікір – суждение

16. Тәуірлеу – предпочтительный

17. Ақжүректілік - сердечная чистота

18. Мақсат – цель

19. Зұлымдық- зло

20. Сөгу, бетіне басу— порицание

21. Платон адамдар заңдарды қарастырғанда көбіне рақат пен азап шегудің төңірегіндегі мәселелерді қамтитынын ескертеді. Оның пікірінше, табиғат осы екеуін екі ағын бойынша берген. Оларды ақылды түрде пайдалана білгенде, жеке тұлғалар да, мемлекетте бақытты. Платон рақатқа байланысты спарталық ережелер дүние жүзіндегі ең жақсы ережелер деп тұжырымдайды. -Г.Н. (Қараңыз: Платон. Государство. Законы. Политик. М., "Мысль", 1998. -С. 397.)

22. Кемелдік — зрелость

23. Рақат - удовольствие

24. Бейімділік – склонность

25. Әсемдік- прекрасное

26. Ұсқынсыздық-безобразное (мәтіннің мазмұнына байланысты осылай аударылды-Г.Я.)

27. Жан – душа

28. Билеуші – правитель

29. Платон мемлекетте өмір сүріп отырған жас адамдар әсем дене қимылдарын жасап және тамаша өлеңдер айтып дағдылануы тиіс дейді. Мусикалық өнердің өлшемі - ләззат. Ең әсем Муза деп Платон ләззатқа кез келген адамды емес, ең жақсы деген, жақсы тәрбие алған, асыл қасиеттерге ие адамды бөлеген Музаны атайды. Мемлекетте өмір сүріп отырған әрбір адам: жас пен кәрі, азат дама мен күл, еркек пен әйел, бір сөзбен айтқанда бүкіл мемлекет үзбестен ән айтулары тиіс. Платон балаларға арналған әндерге ерекше назар аударады: жас адамның жаны салмақты нәрселерді қиын түсінетіндіктен, ауру және денесі әлсіз адамдарға тамақты тәтті етіп беретіні секілді, балалардың әндері жеңіл, ойнақы орындалатындай болуы тиіс, Платон мусикалық өнер жанды жетілдірсе, гимнастикалық өнер (оның екі түрі бар: би билеу және күрес) тәнді нығайтып, оған саулық, ептілік, күштілік және әдемілік береді дейді. —Г.Н. (Қараңыз: Платок Государство. Законы. Политик. М."Мысль", 1998.-С.542.)

30. Платонның пікірінше, шарап ішу рақатты, қасірет шегуді, ашуды, махаббатты күшейтеді, ал түйсіктерді, есте сақтау қабілетін, пікірлер мен ойларды әлсіретеді, осылайша адам жаны сәби кезіндегі күйіне түседі және өзін билей алмайды. Платон шарап ішу туралы карфагендік заңды мақұлдайды: әскерлер жорық кезінде шарап ішпеуі тиіс; мемлекет шеңберінде құл да, күң де ешқашан да шарапты татып алмауы керек; басқарушыға өз қызметін атқарып отырған жылдарда шарап ішуге болмайды; қандай да бір кеңеске қатысушы адамдардың ешқайсысы шарап ішпеуі тиіс және т.б,-Г.Н. (Қараңыз: Платон. Государство. Законы. Политик. М.,"Мысль", 1998. —"С.434).

31. Платон бұл жерде "өнер" ұғымын оның ең алғашқы мағынасында - шеберлік жасай білу мағынасында қолданып тұр. - Г. Н.

32. Заңдастыру – узаконение

33. Платон жанды адам құндылықтарының арасындағы құдайлардан кейінгі ең маңыздысы деп түсінді және әрбір адам өз жанын құрметтесін деп талап етті. Адамға қатысты нәрсе екі түрлі: оның ең жақсы және ең жоғарғы бір бөлігі - билеуші, ал төмен және ең нашар бөлігі - бағынушы. Адам өзінің билеуші бөлігін құл бөлігінен жоғары қоюы тиіс, бірақ, Платонның пікірінше, біздің ешқайсысымыз іс жүзінде өз жанын қадірлемейді, қадірлеп жүрген секілді ғана болады. Өз жанын мақтап, оған ойына келгенін жасауға рұқсат берген, қате қылықтары үшін өзін емес, басқаларды кінәлаған, заң шығарушының айтқанына қарсы келетін рақатқа берілген, арам жолмен мүлік жинаған адам ең құдайы нәрсені - жанды құрметтемейтін адам. Ал адамның бойында зұлымдықтан қашуға, жоғары игілікті іздеп, таба алуға қабілетті –тек жаны ғана деп түйіндейді Платон. Г.Н.(Қараңыз: Платон. Государство. Законы. Политик. М.,"Мысль", 1998. - С.483.)

34. Платон құдайшылыққа, дұрыс өмірге жетуге ұмтылатын адам ләззатқа да, азаға да шектен тыс берілмей, орта жағдайда болуға тырысуы тиіс және осындай өмір салтына адам сәби кезінен бастап әдеттенуі қажет деп есептейді, себебі оның мінез-құлқы негізінен алғанда осы кезеңде қалыптасады. Платонның пікірінше, сәби кезінен бастап үрей ұялаған жан уақыт өте оған бұрынғыдан да көп үйреніп кетеді, ал батылдыққа жас кезінен жаттыққан жан қорқыныш пен үрейді жеңуге тәрбиеленеді. Баланы шектен тыс мәпелеу оның мінезін ауыр, тез ашуланшақ, ұсақ-түйекке назар аударғыш етеді, ал оны тым қатты ұстау баланың өзін басқалардан төмен санауына, адамдарды жек көруіне әкеледі.-ЛЯ. (Қараңыз: Платон. Государство. Законы. Политик. М„ "Мысль", 1998.-С.542.)

35. Құндылық - достоинство (мәтіннің мазмұнына байланысты осылай аударылды).

36. Барлаушы, жансыз — лазутчик.

37. Тәлім беру – поучение

38. Иландыру – увещевание

39. Мереке-думан – празднество

40. Платон ата-ананы құрметтеу туралы сұраққа ерекше тоқталады. Оның пікірінше, адам өзінде бар нәрсенің бәрі үшін ата-анасының алдында қарыздар, сондықтан адам оларға өзінің мүлкін, тәнін және жанын беруі тиіс, ата-анасына өмір бойы қамқорлық көрсетіп, олар о дүниелік болғанда жыл сайын еске алып отыруға міндетті. Ең жоғарғы құрметтеу, Платонның пікірінше, ата-ананы бір сәтке де ұмытпай, үнемі жадыңда ұстау. Платон әрбір ер адам, сәби және әйел адам қарттардың құрметтеуге лайық екенін бір сәт те естерінен шығармау керек, әрбір адам ісінде де, сөзінде де өзінен жасы үлкеннен ұялуы тиіс, өзінен жиырма жас үлкенді өзінің әкесі немесе шешесі деп есептеуі және мәпелеуі тиіс дейді. -Г.Н. (Қараңыз: Платон. Государство. Законы. Политик. М,: "Мысль". 1998. - С.475.)

41. Платон әрбір қылмыскер жазалаусыз қалмауы керек, мемлекеттен қашып кеткен күнде де ұсталып, түрмеге қамалуы тиіс деп есептейді, оның үш түрі бар: біріншісі алаңда орналасқан, екіншісі - Түнгі жиналыстың мәжілістері өтетін жердей онша алыс емес, ол софронистерий (ақылды дегенді білдіреді, надандықтан қылмыс жасағандарға арналған түрме) деп аталады, үшіншісі - елдің ортасындағы шөлейт, мүлдем жабайы жерде салынған.-Г.Н. (Қараңыз: Платон. Государство. Законы. Политик. М,: "Мысль". 1998. - С. 656).

ҒЫЛЫМДАРДЫҢ ШЫҒУ ТЕГІ ТУРАЛЫ

1. Аударылған еңбек "Аль-Фараби. Избранные произведения" Алматы. "Ғылым", 1994 г., шығармасынан алынды. Латын тілінен аударған А.И. Румбин. Қар: Григорян С.Н. "Из истории философии Средней Азии и Ирана 7-12 века". М.: 1960, - С. 148-155.

ҒЫЛЫМДАРДЫҢ ЖІКТЕЛУІ ТУРАЛЫ СӨЗ

1. "Мақала фи ихса әл-'ульум" - сөзбе-сөз "Ғылымдар тізбегі туралы сөз" деп аударылады. Әл-Фараби бұл еңбегінде сол кездегі ғылымдардың тізімін жасаған, олардың әрқайсысын кеңінен сипаттаған.

2. Бұл сөз оралымы әл-Фарабидікі емес, бәрінен бұрын бұл көшірмешінің [қолынан келген] ісі болса керек.

3. Ғылым - "'илм деген сөзбен", ал өнер - "сыйна'ат" деген сөзбен берілсе де, көп жағдайда олардың арасында айтарлықтай ерекшелік жоқ, мысалы, логика ғылым ретінде де және өнер ретінде де сипатталады.

4. "Ульум әт-та'алим" - сөзбе-сөз "оқыту, "ағартушылық ғылымдар".

5. "Әл-'адад" - "сан".

6. "Илм әл-маназыр"-сөзбе-сөз "көрініс, сурет, панораманы зерттейтін ғылым".

7. "Әл-'Илм әл-иләһи"-сөзбе-сөз "Құдайылық ілім" немесе Аллалық ілім.

8. "Фиқһ" - мұсылмандық құқық.

9. "Каләм" - діни ілім.

10. Араб тілінде сөз таптары үшеу ғана: есімдер ("исм"), етістіктер ("фи'л"), шылаулар ("хуруф").

11. Араб тілінде басқа тілдерден бір ерекшелігі - жекеше түр, көпше түрмен қатар, жеке екілік түр болады.

12. Мәселен, "әл" артиклі жалғанған кезде шамсийа әріптердің қосарлануы, мұндағы қосарлану дегеніміз - бір әріптің екі еселенуі, күшеюі ("табак"-"ат-табақ") немесе кейбір әріптердің әсерінен ілгерінді, кейінді ықпалдың көрініс беруі ("изтаһара" орнына "издаһара").

13. Араб тіліндегі сөздердің басым бөлігі - үш дауыссыз дыбыстан тұратын етістіктер, ал бұлардан жасалған есім сөздер "масдар" деп аталады.

14. Құрамында бір дыбыстың екі рет қайталануы себебінен, қайталанған дыбыстың қосарланған бір дыбыспен берілуі (мысалы, "мадада" - дұрысы "мадда").

15. Дұрыс етістіктер - үш дауыссыз дыбысты етістіктер, бұрыс етістіктер - құрамындағы үш дыбыстардың бірі, не екеуі, не үшеуі де дауысты дыбыспен берілетін етістіктер.

16. "Әл" артиклі - заттың белгілі халін көрсетеді, мәселен, китәб - бұл жалпы кітап ұғымы, ал әл-китәб - белгілі бір нақты кітап дегенді білдіреді.

17. "Тануин" - сөздердің нунға бітетін жалғауын белгілеу үшін қолданылатын термин, жалғаулар - атау септігінде "ун", ілік септігінде "ин", табыс септігінде "ан" деп аяқталады.

18. "Харакат" - қысқа дауысты дыбыстар (әріптер емес), графикалық тұрғыда бейнеленуі өзіндік ерекше белгілер: "фатха" - а дыбысы, "кесра" - и дыбысы, "дамма" - у дыбысы арқылы беріледі.

19. "Сукун" - дауысты дыбыстың жоқтығы немесе дауыссыз дыбысқа дауысты дыбыстың жалғанбауы.

20. Яғни "харакаттар", олар дыбысталғанмен, жазуда әріп ретінде бейнеленбейді, олар белгілер түрінде көрініс алады.

21. Бұл жерде араб тілінің грамматикасы негізге алынбаса керек, себебі араб тілінде сөйлемдерге қатысты тыныс белгілерінің мұндай жүйеленуі байқалмайды.

22. "Илм әл-аш'ар" - сөзбе-сөз өлеңдер ғылымы, поэзия ғылымы.

23. "Сәбәб" - екі дауыссыз дыбыстан, "уәтәд" үш дауыссыз дыбыстан құралатын араб өлеңінің қайырмасының бөлшегі.

24. Арабша "илм әл-'аруд".

25. Арабша "нутқ" және "қауль".

26. "Қийас" - үлгі, өлшем, ереже, норма деген ұғымдарды да білдіреді.

27. Логиканың арабша атауы "мантық" - "нутқ" ("речь") түбірінен шыққан туынды сөз, ал түбір етістігі "натақа" - сөйлеу деген мағынаны білдіреді.

28. Арабша "әл-акауил әл-бурһанийа".

29. Арабша "әл-ақауил әл-джәдәлийа".

30. Арабша "әл-ақауил әс-суфиста'ийа".

31. Арабша "әл-ақауил әл-хатабийа" - шешендік пайымдаулар.

32. Арабша "әл-ақауил ши'рийа".

33. "Ма'кулэт"- ақылмен танылатын, пайымдалатын объектілер.

34. Мұнда араб тіліне аударылған атауы берілген Аристотельдің "Категориялар туралы" шығармасы.

35. "Әл-'Ибара" - Аристотельдің "Герменевтика" немесе "Түсінік туралы" шығармасының аудармасы.

36. "Әл-Қийас" - силлогизм деген ұғымды білдіріп, Аристотельдің "Бірінші Аналитикасы" осылай аталды, себебі мұндағы сараптау силлогизм жолымен жүргізілген.

37. Әл-Фараби "Екінші Аналитиканы" "Әл-Бурхан" ("Дәлелдеме") деп атады.

38. Арабша "Китәб әш-ши'р".

39. Арабша '"Илм әл-'адад әл-'амали"

40. Арабша '"Илм әл-'адад ән-назари".

41. Динар - алтын ақша, дирһам - күміс ақша бірліктері.

42. Арабша '"Илм әл-һандаса".

43. "Әл-Устуқусат" - негіздер, элементтер дегенді білдіреді.

44. 1. "Манзар" (көпше түрі "маназыр") - көрініс, тұр, бақылау орны, 2. "Минзар" (көпше түрі "маназыр") - дүрбі.

45. "Илм ахкам ән-нуджум" - жұлдыздардың бұйрығы туралы ілім, басқаша айтқанда жұлдыз жорамал - астрология.

46. "Илм ән-нуджум әт-та'лимий" - сөзбе-сөз "жұлдыздар жөнінде дәрістік ғылым.

47. "Илм әл-мусиқа" - музыка ғылымы.

48. "Илм әл-әсқәл" (жекеше түрі "сиқл" - салмақ, ауырлық) - салмақтар ғылымы.

49. "Илм әл-хиәл" (жекеше түрі "хилә" - қулық, айла, шеберлік) - қазіргі кезде механика деп аударылады.

50. "Илм әл-джабр уә әл-мукабалә" - негізін Мухаммад бну Муса әл-Хорезми салған алгебра ғылымы, ол кітабын "Әл-джабр уә әл-мукабалә" деп атап, осы еңбегі әлемнің түкпір-түкпіріне тарап, барлық тілдерге енді.

51. Арабша "Әл-'илм ат-таби'и уә әл-'илм әл-иләһи ".

52. "Илм ат-таби'и" - сөзбе-сөз "табиғи ғылым".

53. "Арад" (көпше түрі - а'раад) - акциденция.

54. "Сыйна'иа" - жасанды, "таби'ийа" - табиғи.

55. "Сыйфа" - форма, "һай'а" - құрылымы.

56. "Мәдда" - материя, "мауду"' - субстанция, сөзбе-сөз "орналастырылған", "қойылған", "мән" деген ұғымдарды білдіреді.

57. "Әл-'илм әл-иләһи"-"құдайылық ілім", "дін туралы сөз", "метафизика", "алғашқы философия", "жалпы философия" деген баламалармен беруге болатын табиғаттан соң "келетін" нәрселерді зерттейтін ғылым.

58. Арабша "Әл-'илм әл-мәдәни".

59. "Сыйна'а әл-фиқһ" - фиқһ өнері деп отырғаны фиқһ ілімі, өйткені "сыйна'а" сөзі ғылым және өнер мағынасында да қолданыла береді.

60. Мұсылмандық заң.

61. "Сыйна'ат әл-кәләм" — каләм өнері, яғни каләм ілімі.

62. Фиқһ іліміиің білгірі.

63. Хиджра жыл санауының 640 жылы бүгінгі күнтізбе бойынша 1242- 1243 жылдар, яғни бұл қолжазбаның көшірілген уақыты.

МӘСЕЛЕЛЕР МӘНІ

1. Трактат қазақ тіліндегі нұсқадан бұрын орыс тілінде А.В. Сагадеевтің аудармасымен жарық көрген. Аль-Фараби. Естественно-научные трактаты. /Перевод с арабского.-Алма-Ата: Наука, 1987.

Еңбек 21 бөліктен тұрады. Әл-Фараби әр бөлікте шағын түрде білімнің негіздерін, оның құралу жолдарын, Бірінші мәнді, ақыл-парасатты, аспан әлемін оның пайда болу жолын т.б. көптеген мәселелерді баяндайды. Трактаттың қолжазба сипаттамасымен танысуға болады: Өзбекстан Республикасы, ҒА Шығыстану институтындағы Қазибердов A.Л. Әбу Насыр әл-Фараби қолжазба шығармалары.

Ойшылдың трактаттағы алғашқы сөздері: "Білім жалпы елеске бөлінеді. Мысалы, адам өзіне күнді, айды, ақыл-парасатты, жанды көз алдына елестеткен жағдайы және растау мен бірге жүретін елеске бөлінеді: мысалы, аспан бірінің ішінде бірі орналасқан сфераның мәні екендігі немесе әлемнің жаралғандығының расталғаны сияқты" - деген пайымдаумен басталады. Сөйтіп, әл-Фараби зерттеушіні елестердің түрімен және оларға тән қасиеттермен таныстырады. Мысалы, кейбір елестер өзінен бұрынғы елестерге мұқтаж болатын болса, енді бір елестер оған мұқтаж емес.

Сонымен қатар әл-Фараби адамға кейбір пікірлерді түсіндірместен алдын басқа пікірлердің түсіндірілу қажеттігін айтады, болмаса адам бұл ойды түсінбеуі мүмкін. Мысалы ретінде "Әлем - жаралған" пайымдауын алып оны талдауға кіріседі. Әлемнің жаралғандығы турасында айтуды қалаған жағдайда әуелі әлемнің құралғандығын, ал барлық құрама - жаратылатын дүние екенін сендіруіміз қажет. Осыдан соң барып "Әлем -жаралған" пікірін түсіндіруге болады.

Әл-Фараби болуы мүмкін нәрселердің барлығы міндетті түрде бір қажетті нәрсеге дәлірек айтқанда, Бірінші мәнге келуі керек деп айтады. Ал қажетті-мәнді дегеніміз мынадай: "Егер оны жоқ деп елестетін болсаң сөзсіз шалағайлыққа ұрынасың. Оның болмысының себебі жоқ, яғни оның бар болуы басқа бір нәрсенің арқасында емес. Ол - нәрселер болмысының Бірінші себебі. Осыдан барып қажетті-мәндінің бар болуы болмыс бастамасы және Ол қандай да болсын кемшіліктен пәк болуы керек. Оның болмысы жетілген. Ол - материя, форма, қозғалыс пен мақсат себептерінен бос, анағұрлым жетілген болмыс", - деп Бірінші мәннің дәрежесін анық етіп көрсетеді.

KIШI СИЛЛОГИЗМ НЕМЕСЕ СИЛЛОГИЗМ МӘСЕЛЕЛЕРІ ТУРАЛЫ

ҚЫСҚАША TYCIHIKTEME КІТАБЫ, ЯКИ

КАЛӘМ ӨКІЛДЕРІНІҢ ТҮСІНІГІНДЕГІ ЛОГИКА

ТУРАЛЫ ҚЫСҚАША TYCIHІK КІТАБЫ

1. Трактат араб тіліндегі Рафик әл-Аджам. Әл-Фараби логикасы. Зерттеулер, кіріспе мақала, мәтіндер және түсіндірмелер. Бейрут 1985. 263-бет (65- 93-беттер), нұсқасынан тікелей қазақ тіліне аударылып оқырманға ұсынылып отыр. Аударманың соңында трактаттың, яғни "Кіші силлогизм" трактатының қысқаша түрде арабша-қазақша түсіндірме сөздігі жасалды. Сөздіктің жасалуына бірнеше себептер болды; біріншісі, күні бүгінге дейін арабша-қазақша философиялық сөздіктерінің тапшылық болуы; екіншісі, Орта ғасыр мұсылман ойшылдарының араб тілінде жазылған еңбектерін оқып танысқысы келетін ізденушілер үшін және әл-Фараби трактаттарын түп нұсқасынан оқимын деушілерге жеңілдік болуы үшін, араб-мұсылман әлемін зерттеуші ғалымдарға, аспиранттар мен жоғары оқу орындарының, колледж студенттеріне аз болса да көмекші құрал ретінде пайдаланулары үшін жасалып отыр.

Сөздікке негізінен әл-Фарабидің осы еңбегінде жиі қолданыс тапқан сөздері мен сөз тіркестері кіргізілді және олардың Ұлы ойшыл қолданған мағыналары айтылып оларға қысқаша түсіндірме берілді.

Кітап кіріспе және он бөлімнен тұрады. Әр бөлім "сөз" деп аталады. Әл-Фараби бірінші сөзде жалпы пайымдау туралы түсіндіріп, оған мынадай анықтама береді: пайымдау дегеніміз - бір нәрсе екінші бір нәрсе туралы шешім шығарады. Ұлы ойшыл бұл бөлімде пайымдаудың құрамын айтады және араб тіліндегі "бөлу" етістігінің арқасында пайымдаулар екілік және үштік деп аталу себептерін анықтайды. Сондай-ақ, осы бөлімде субъект пен предикат, категориялық пайымдау мен шартты пайымдау, растау мен терістеу пайымдаулары айшықталып пайымдаулардың жалпылық пен жалқылық ұғымдарына анықтама беріп, мысалдар келтіріледі.

Екінші сөзінде Ұлы ойшыл бізді тек қарама-қарсылық пайымдауымен таныстырады. Қарама-қарсылық пайымдауларының бірнеше түрі бар себебі, егер пайымдаудың біреуі шын болса, екіншісі өтірік болады. Екі пайымдау бірдей не өтірік, не рас болмайды.

Үшінші сөзде әл-Фараби ақиқаттылығы силлогизм арқылы емес жететін пайымдаулардың жасалу түрлерін түсіндіреді. Пайымдаулардың бұл түрінде үш түрлі пікірдің маңыздылығы мен анықтамасы айтылды. Бұл үш түрлі пікірлер; қабылданған, танымды және сезім арқылы қабылданатын пайымдаулар. Әл-Фараби бұларды "пікір" деп атағаны болмаса, шындығында бұларды "білімнің түрлері" деген дұрыс. Себебі, әл-Фарабидің осы пікірлерге берген анықтамасы осыны айтады. Қабылданған пікір - бір немесе бірнеше сенімді кісілер арқылы келген пайымдаулар. Танымды пікір - барлық адамдардың арасында немесе олардың көпшілігіне, ғалымдардың арасында белгілі болып және бұлардың ешбірінің таласын тудырмаған пайымдаулар. Сезім арқылы қабылданатын пікір - сезім мүшелерінің бірінің қабылдауы арқасында мәлім болған пайымдаулар.

Төртінші сөзде әл-Фараби категориялық силлогизмнің он төрт түрімен таныстырады. Бірақ бұл айшықтауынан алдын ұлы ойшыл кез келген силлогизм арқылы белгілі болған білімнің қорытынды және нәтиже болатынын басып көрсетеді. № 4 түсіндірмеге қараңыз.

Бесінші сөз - шартты силлогизмдердің негізі, олардың жағдайлары мен құрамы туралы айтылады. Сонымен қатар шартты силлогизмнің бөліктері, яғни "негіз" бен "салдар" құрылымы, шартты бөліну мен растау т.б. жағдайлар баяндалады.

Алтыншы сөзде әл-Фараби қайшылық арқылы болатын силлогизм туралы баяндаса, жетінші сөзінде полисиллогизм туралы айтады. Ұлы ойшыл-энциклопедист осындай реттілікпен индукция туралы сегізінші сөзін де тәмамдайды.

Әуелгі кіріспе бөлімінде кітаптың он бөлімнен тұратыны айтылған болатын. Және соңғы екі бөлімі, яғни тоғызыншы, оныншы бөлімдерінің жалпы мазмұндары келтірілген әйтсе де, өкінішке қарай біз тек қолымызда бар дүниемен шектеліп кітаптың сегіз бөлімін ғана аудара білдік.

2. Пайымдау - сөйлем түрінде көрсетілген ой. Мұнда бір нәрсе объективті түрде құпталады, немесе теріске шығарылады, - деп әл-Фараби өзінің пайымдау туралы ойын тұжырымдайды.

3. Растау және терістеу пайымдаулары қарама-қарсы пайымдау болуы да, болмаулары да мүмкін. Бірақ, олардағы субъект немесе предикат бір болып бірімен-бірі бірігетін болса, онда қарама-қарсылық болуы мүмкін, - дейді әл-Фараби.

4. Әл-Фараби категориялық силлогизмнің он төрт түрінің бар екенін баяндамас бұрын, кез келген силлогизм арқылы белгілі болған білім қорытынды және нәтиже болатынын басып көрсетеді. Жоғарыда айтылған категориялық силлогизмнің он төрт түрі мыналар; 1) екі пайымдау да төрт түрлі білімнің бірі арқылы мәлім болуы керек; 2) кіші жалпылық растау мен үлкен жалпылық терістеу пайымдауларының нәтижесі; 3) кіші жалқылық растау мен үлкен жалпылық терістеу пайымдауларының қорытындысы; 4) кіші жалқылық растау мен үлкен жалпылық терістеу пайымдауларының қорытындысы, яғни осы төртеуі бірінші формадағы силлогизмдер; 5) үлкен пікірі жалпылық терістеу мен кішісі жалпылық растау пайымдауларының нәтижесі; 6) кіші жалпы терістеу мен үлкен жалпы растау пайымдауларының нәтижесі; 7) кіші жалқылық растау мен үлкен жалпылық терістеу пайымдауларының қорытындысы; 8) кіші жалқы терістеу мен үлкен жалпы растаушы пайымдауларының қорытындысы, бұл төртеуі екінші формадағы силлогизмнің түрлері; 9) үлкен және кіші жалпылық растау пайымдауларының нәтижесі; 10) кіші жалпылық растау мен үлкен жалпылық терістеу пайымдауларының қорытындысы; 11) үлкен жалпылық растау мен кіші жалқылық растау пайымдауларының қорытындысы; 12) үлкен жалпылық растау мен кіші жалпылық терістеу пайымдауларының нәтижесі; 13) үлкен жалпылық терістеу мен кіші жалқылық растау пайымдауларының нәтижесі; 14) үлкен жалқылық терістеу мен кіші жалпылық растау пайымдауларының қорытындысы, бұлар үшінші форманың модустары.

5. Шартты силлогизмдер үлкен шартты және кіші кесімді пайымдаулардан құралады. Силлогизмнің бұл түрі "егер" шартты сөзімен құралуына байланысты - шартты силлогизм деп аталады. Мысалы, "егер әлем жаратылса, онда оның жаратушысы бар" т.б. Сондай-ақ, бұл силлогизм екі түрге бөлінеді: біріккен және бөлінген.

6. Пайымдау құралатын кез келген пікірлердің бірі шын болып екіншісі өтірік болса немесе шын екені белгісіз болып, ал қорытындысы өтірік екені анықталса, онда бұл қарама-қайшылық пайымдауы болып аталады.

7. Әл-Фарабидің айтуынша индукция - бір пайымдауды терістеу немесе растау мақсатында бір ережеге бағынатын заттарды зерттеу және ол туралы ой-тұжырым шығару.

8. Мутакаллимдер - Исламдағы "Каләм" ағымының өкілдері. Мутакаллимдер де перипатетик ойшылдары сияқты рационалды дәлелдерге сүйенуді дұрыс көреді бірақ, философтар каләм философиясын "дәлелдеу даналығы" емес "диалектикалық даналық" деп таниды. Сондай-ақ, мутакаллим философқа қарағанда өзін Исламды көру үшін "міндеттелінген философ" деп есептейді. Философ болса, алдын-ала қандай пікірді дәлелдеу керектігін білмейінше алдындағы мақсаты әуеліде белгісіз болып кейін, оның анықталуы керек болған мәселеге байланысты көздеулі мақсаты айқындалған болатын болса, мутакаллимнің мақсаты әуел бастан анық, ол - дінді қорғау. Мортаза Мотахарри. Философия и Калам. Алматы, 2004,-С.33

9. Муфаккиһтер — дінді және шариғат құқығын жетік білген заңгерлер. Сонымен қатар олар өмірдегі түрлі мәселелерге байланысты Құран мен хадистен дәлелдер (айғақ) келтіріп діни тұрғыдан пәтуа беретін ғалымдар. Кейде мұндай кісілерді қазилар деп те атаған. Муфаккиһтің қоғамдағы алатын орны өте жоғары. Өз дәуіріндегі ойшылдар муфаккиһтермен санасуларына тура келген.

10. Әл-Фараби араб грамматикасында "бөлу" етістігі деп аталатын етістіктерді келтіріп және солар арқылы үштік деп атаған пайымдауды келтіруі тегін емес. Себебі, жалаң есім сөз бен етістіктермен кәміл ойды тәмамдадым деп айтуға болмайды. Кез келген етістік пен есімді бір-бірімен байланыстырушы, көмекші сөздер керек. Міне сондай көмекші сөздердің қатарына әл-Фараби араб тіліндегі "қана" (бөлу) етістіктерін ұсынып отыр. Расында да етістіктердің бұл түрі іс-әрекеттің болған мезгілін айқындап береді және кез келген етістіктің алдында келіп өткен шақ ұғымын да бере алады. "Бөлу" етістігі өз ішінде бір мезгілде есім сөзбен етістікті бірдей қамтиды.

11. Анықтауышты - "предикат", ал анықталып жатырған нәрсені - "субъект" деп атайды, т.б. осы сияқты сөйлемдерде қолданылған "анықтауыш", "баяндауыш" терминдерінде тіл біліміндегі ұғымында түсінбеуіміз керек. Бұл терминдер оқырманға "субъект", "предикат" сияқты логикалық категориядағы терминдерді түсіндіру үшін қолданылған әрекеттер. Әйтпесе, араб әлемінде де бұл терминдер тіл білімінде де, логика ғылымында да әр түрлі ұғымдарда қолданыс табады.

12. Сур - сөзбе-сөз мағынасы (қора, шарбақ). Бірақ орта ғасыр логикасында сандық көрсеткіш ретінде қолданылған. Сандық көрсеткіш төртеу. Әл-Фараби осы сандық көрсеткіштің төртеуін де толық атайды; "бүкіл", "кейбір", "ешбір" және "барлығы емес".

13. Аристотель, логикалық пайымдаусыз болатын растаудың осы төрт білім ғана (қабылданған білім, көпшілікке мәлім білім, сезім мүшелерінің бірі арқылы мәлім болған білім және сана арқылы келген білім) арқылы болатынын айтып атап өткен. Әл-Фараби Аристотельдің айтқан осы төрт білімін көздеп отыр.

14. Қабылданған білім - сенімді бір кісіден немесе бірнеше адамдар арқылы келген білім (хабар), яғни, білімді берген кісі немесе бірнеше адамнан мұра болып келген білімнің ақиқаттылығы. Мысалы, бір маңызы зор тарихи мәлімет айтылып қағаз бетіне түсті делік, егер сол тарихты жазушы кісі немесе тарихшыға тарихты айтқан кісі ел арасында өтірік айтумен танылған болса, онда ол кісінің айтқан, жазған тарихи мәліметі, білімі қаншалықты құнды болатыны айдан анық. Ондай кісінің тарихын ғалымдар емес көшедегі кісілер әзілге айналдырады. Сондықтан, ойшыл білім үшін сенімді кісінің қаншалықты маңызды екенін басып айтып отыр.

15. Көпшілікке мәлім болған білім - бұқара халықтың арасында кеңінен тарап, ғұламалардың таласын тудырмаған білім (мағлұматтар).

16. Сезім мүшелері арқылы келген білім, яғни сезім мүшелерінің бірі арқылы мәлім болған білім. Біздің замандағы сіздің ақпарат құралдарынан көріп, оқып және естіген білімдеріңізді айтуға болады. Себебі сіз көптеген мәліметтерді өз құлағыңызбен естіп, көзіңізбен көріп жүрсіз.

17. Араб тіліндегі түпнұсқада "білімнің осы үш түрінен" деп келген алайда, сол сөйлемнің түсіндірмесінде "білімнің осы төрт түрінен" деп түсіндіреді, яғни бұл дегеніміз жоғарыда Аристотельдің айтқан білімнің төрт түрі айтылады деген сөз. № 16 түсіндірмеге қараңыз.

18. Тараф - сөзбе-сөз мағынасы "шет, қыр". Логика білімінде силлогизмді құрайтын пайымдаулардың "басты", "ортаңғы" немесе "шеткі" терминдер ретінде қолданады. Әл-Фараби кейде бұл терминді "хад-дун" синонимімен де алмастырып отырған.

19. Әл-Фараби категориялық силлогизмнің он төрт түрінін бар екенін баян еткен болатын. Осы он төрт категориялық силлогизмнің төртеуі ғана "толық силлогизм" түріне жатады. Сондықтан, қалған силлогизмдер осы "толық силлогизмдердің" жолымен түсіндіріледі. № 4 түсіндірмеге қараңыз, он төрт силлогизмнің құрылымы айтылған.

20. Категориялық силлогизмнің екінші толық силлогизмінде әл-Фараби "барлық дене -құралған" мысалын қолдана отырып жалпылық терістеуді дәлелдеген болатын. Бесінші силлогизмнің нәтижесінде де жалпылық терістеу болуы себепті әл-Фараби осы мысалды келтіреді. Яғни, бесінші силлогизмнің жалпылық терістеу нәтижесін екінші толық силлогизмнің ережесімен дәлелдегенін көрсетіп отыр.

21. Әл-Фараби он төрт категориялық силлогизмді төмендегідей формаларға бөліп көрсетті. Бірінші форма; категориялық силлогизмдердің әуелгі төрт түрі, яғни толық силлогизмдер десек те болады.

Екінші форма; категориялық силлогизмдердің бесінші, алтыншы, жетінші және сегізінші түрлері.

Үшінші форма; категориялық силлогизмдердің тоғызыншы, оныншы, он бірінші, он екінші, он үшінші және он төртінші түрлері.

22. Әл-Фараби шартты силлогизмнің екі түрден тұратынын айтады: біріккен және бөлінген. Біріккен шартты силлогизм бүгінгі шартты-категориялық немесе гипотетикалық силлогизмге сәйкес десек болады және бөлінген шартты силлогизм бүгіндегі категориялық бөліну силлогизмге ұқсас силлогизмдерге жақын.

23. Әл-муқаддим - араб тілінде сөзбе-сөз "алдыңғы", логика білімінде болса шартты силлогизмді құрайтын - "негіз" латын логиктерінің "антецедентіне" сәйкес келеді.

24. Ат-тәли - сөзбе-сөз мағынасы "келесі", бірақ логикада шартты силлогизмді құрайтын екінші бөлік "салдар" болады. Ал оның бірінші бөлігі болса "негіз". № 23 түсіндірмеге қараңыз.

Әл-Фараби бөлек шартты силлогизмнің үш модусын көрсетеді. Мұнда келтірілген мысалдары терістеу модусына да, категориялық бөліну модустарына да қатысты мысалдарға жатқызуға болады. Ойшыл мұнда "толық альтернативті" және "толық емес альтернативті" пікірлерге көңіл бөлуіне қатысты үш жағдайды айқын көрсетуге болады. Бірінші жағдай; шартты бөлек силлогизм "тәмм әл-'инәд" (толық альтернативаға) қатысты, екі пікірден тұрады. Үлкен пікір мен кіші пікірдің арасынан кішісі дараланып шығады. Екінші жағдай; шартты бөлек силлогизмнің үлкен пайымдауы екі "тәмм әл-'инәд" (толық альтернативадан) құралады. Үшінші жағдай; шартты бөлек силлогизмнің үлкен пайымдауы "әл-'инәд гойр тәмм" (толық емес альтернативалы) болса болады.

ЛОГИКАДА ҚОЛДАНАТЫН СӨЗ TIPKECTEPI

1. Әл-Фараби логика ғылымында қолданатын сөздерден бастайды. Әуелі "кәлима" (сөз) ұғымына талдау жасап оның үш түрден құралатынын айтады, олар: етістік және есім мен әріп. №2-4 түсініктемелерге қараңыз.

Кейін, сөз тіркестерінің құралу, қалыптасу және олардың ғалымдар мен бұқара халықтың қолданысына ену жолдарын түсіндіреді. Мысалы: ағаш ұстасып алайық дейді әл-Фараби. Ұстаның сөйлеген сөзінің арасында тек ағаш ұсталарына қатысты немесе лайықты сөздерден басқа өзге өнер өкілдеріне де қатысты сөз тіркестерін байқауға болады. Сондықтан, логика ғылымының саласында да логиктер мен оны түсінетін кісілердің сөздерін қолдануымыз қажет. Осыған байланысты бізді халық арасында белгілі сөз тіркестерін және олардың мазмұнын халық тілінде жиі қолданады деп сынға алудың қажеті жоқ. Біз бұл сөздердің ішінен тек логиктер мен халық арасында жалпы қабылданғандарын ғана қолданамыз деп әл-Фараби логикада жиі қолданатын сөз тіркестерін құрайтын көмекші сөздерге өтеді.

Көмекші сөздердің он бір түрін көрсетеді. Әр түрде бір мен екіден бастап он төрт түрге шейін бөлінеді. Ұлы ойшыл бұлардың әрбіріне шама-шарқының келгенінше жеке тоқтауға тырысады.

Әл-Фараби сөз тіркесіндегі бастауыш пен баяндауышқа да тоқталады. Олардың қайсысы субъект, ал қайсыбірі предикат және қайсысы "әл-хабар", немесе "әл-мухбар биһи", "әл-мухбир а'нһу" деген атауларға да анықтама жасайды.

2. Араб тілінде сөз үшке бөлінеді: есім (исмун), етістік (фи'лун) және әріп (харф). Әл-Фараби: "[Әріптерді] тіл мамандары көмекші сөздер деп атайды. Бұлар белгілі бір нәрсеге бір мазмұнды үстеу үшін көмекші қызмет атқарады" - деп айтқандай араб тіліндегі "харфтер" қазақ тіліндегі сияқты жай ғана дыбыс болып қоймайды. Бұлар есім сөздердің және есімдіктердің де қызметін атқарады. Қазақ тілінде бұл әріптердің қызмет қылу аясы кең болғандықтан мысалы: жалғаулық, шылау, үстеу және демеулік т.б. жалпы "көмекші сөздер" деп атайды. Сол себепті мәтінде келген сөздерді біз қазақ тіліндегі сияқты мынау "демеулік", "шылау" т.б. деп отырмай қазақ тілінде қалыптасқан бұлардың жалпы атуы -"көмекші сөздер" деп отырмыз.

3. "Сондай-ақ, мұндай сөздер бір ғылым өкілдерінің арасында бір мағынада, ал өзге өнер иелерінің ортасында тіпті басқа мазмұнда қолданатын сөз тіркестерінің де болуы ықтимал" - деп әл-Фараби сөздің тура және ауыспалы мағыналарын айтып отыр. Морфология ғылымның көп жағдайда ғалымдардың ортасында емес халық қолданысында кең тараған сөз тіркестерін мазмұндарына байланысты қарастырады. Міне, сондықтан да тіл мамандары сөз тіркестерінің мазмұнын халықтың арасында тараған мағынасына қарап таниды. Сондықтан да әл-Фараби ғалымдар арасында қолданыс тапқан көптеген сөз тіркестерінің мазмұндары халық қолданысындағы сөз тіркестерінің мазмұнымен сәйкес келу себебі осы дейді.

4. "һә" әрпі (зарабаһу) сөзінде "ол оны ұрды", "йа" әрпі (сәуби) сөзінде "менің көйлегім", "тә" әрпі (зоробта, зоробту) сөздерінде "сен ұрдың, мен ұрдым" сөздерінде араб алфавитіндегі бір ғана дыбыс есім сөздің қызметін атқарып тұр. Араб тіліндегі осы әріптерді алатын болсақ, бұлардың әрбірі қазақ тіліндегі (мен, сен т.б.) есімдіктердің міндетін және мазмұнын беріп тұр. Сондықтан, әл-Фараби араб алфавитіндегі осындай мағына беретін кез келген әріпті айтуға болады дейді. №2 түсініктемеге қараңыз.

ВАКУУМ ТУРАЛЫ МАҚАЛА

1. (Бұл трактатқа байланысты биографиялық және библиографиялық еңбектерде мәліметтер беріледі: Ибн Әбу Узайбиа, Уиуин-ул анба' фи) Табақат-ил атибба, Булак 1299. т. 2., 138-бет; Сафади, әл-уафи бил-уафаят, Т. 1, Стамбул, 1931. 109-бет. Бұл трактат Анкара университеті тіл және тарих-география факультеті кітапханасындағы Исмаил Саибтің кітап қоры арасындағы 1-сериялы трактаттар арасында № 183 болып тіркелген.

Трактаттың басына "Бисмиллаһир-рахман-ир рахим" сөзі, төменгі жағына да "Рисалату ли-әби Насри әл-Фараби фил-хала" (Әбу Насыр әл-Фарабидің вакуум туралы трактаты) деген тақырып қойылған. Сонымен қатар бұл трактат 1950 жылы Анкара университетінің қызметкерлері Нежати Лугал мен доктор Айдын Сайылы тарапынан түрік және ағылшын тілдеріне аударылып, баспада жарық көрген.

2. Фариғ - босаған, бос қалған.

ДАНАЛЫҚ НЕГІЗДЕРІ

Фукус әл-хикам - араб тілінен сөзбе-сөз алғанда "сақинадағы бағалы тастар" мағынасын береді. Бірақ, бұл жағдайда "мән", "негіз" деген ұғымдармен алсақ болады. Трактатта әл-Фарабидің болмыстағы нәрселердің шынайы мәніне, түрлік ерекшеліктеріне берген пікірі айқын байқалады. Осылардың бірі қажетті-мәнді. Сонымен қатар, әл-Фараби бұл еңбекте мына мәселелерді қарастырады: теология (1 -9 тезистер), эсхатология (10), космология (11-13). психология (26-32), әдеп (14-25), адамның жаратылуы туралы білім (35-42) және таным теориясы (33, 34, 43, 44 тезистер). Аль-Фараби. Естественнонаучные трактаты. Алма-Ата: Наука, 1987.

Әл-Фараби Қажетті-мәндінің орнын айрықша атайды себебі, ойшылдың сөзімен айтар болсақ: "Қажетті-мәнді күллі эманацияның қайнар көзі және ол өзінің табиғилығында анық. Ол жалпылық қожайыны бола тұрып өзінде көптікті білдіретін қасиет жоқ. Ол өзі айқын және өзінен бүкіл мәндіні дарытатын болғандығы үшін өмір сүреді. Оның бүкіл мәндіні тануы оның табиғилығынан кейін келген".

Ұлы ойшылдың айтуынша адамның рухани күші екі категорияға бөлінеді: бірі - іс-әрекетпен шұғылданса, екіншісі - таным. Ал іс-әрекеттің өзі үш текті: өсімдікті, жануар және адамдық. Ал адамның танымдық категориясы болса екі түрлі: жануарлық және "инсани" адами. Осы аталған әрекеттердің барлығы да адамның бойында бар. Сөйтіп, ойшыл бұл категориялардың әрбіріне жекеше тоқтайды. Мысалы: Өсімдікті әрекеттің мақсаты түрді сақтау әрі оны өсіру. Оны көбейту арқылы мәңгі ету және сол текті сақтау болса, бұл күштің үстінен басқаратын басқа күш бар ол - pyx. Жануарлы күштің мақсаты -пайдалы нәрсені тарту және бұл қалаумен байланысты. Бұл күш зиянды нәрсені алшақтатады, ал алшақтату күші үреймен қатысты. Мұнымен ашу-ыза басқарады т.б.

Ол мәңгі жаратылмаған. Өз болмысынан бұрын болған белгілі себептерге байланысты ғана тәуелді.

ФИЛОСОФТАРДЫҢ СҰРАҚТАРЫНА ЖАУАПТАР

1. Құран Кәрім. Қазақша мағына және түсінік /Халифа Алтай. 572-6.

2. Құран Кәрім. 570-6.

МУЗЫКАНЫҢ ҮЛКЕН КІТАБЫ

1. Әбу Насыр әл-Фарабидің "Китәб әл-мусиқа әл-кәбир" ("Музыканың үлкен кітабы") еңбегі түп нұсқа тілінде Каирде (1967ж.)жарық көрді, толық ескертулерімен және алғы сөзбен көлемі 200 беттен асады. К.Х.Таджикова жүзеге асырған біздің осы аудармамызға негізгі бастау көз баспаға Махмуд Ахмад Хафнидің ортақ редакторлығымен, араб ғалымы Гаттас' Абд әл-Малик әл-Хашба дайындаған кітаптың жинақталған сараптамалық мәтіні болды. Әбу Насырдың музыкалық-теориялық мұрасының көптеген қырларын саралау мен аудару барысында маңызды демеу болған танымал ирандық музыкатанушы Мехди Баркешлидің"Фараби музыкасы" [Мусики Фарабий. Техрон, 1354 г. Хиджры], сондай-ақ барон Рудольф д'Эрланженің Парижде жарық көрген [1930-1935] екі томдық француз тіліндегі аударма-мазмұндамасы.

Алғаш рет қазақ тілінде ұсынылып отырған әл-Фарабидің қомақты еңбегінің мәтіні оның толық аудармасы емес, бұл музыка тарихы мен теориясына қатысты осы еңбектің анағұрлым маңызды бөлігін құрайтын мәнді деген тұстарды сақтау арқылы жасалған қысқартылған мәтіні.

Бұл энциклопедиялық еңбекте әл-Фараби музыканың материалистік тұжырымдамасын дамытады және бұл өнердің мәселелерін әр түрлі аспектілерде баяндайды. Музыканы ол математикалық ғылымдар қатарына жатқызса да, бұл тыңдарманға эмоциональдық әсер етуге құрылған көркемдік шығармашылық ретінде қарастыруды жоққа шығармайды.

Бұл шығарманың толық сипаттамасы осы баспаның қосымшасында, сондай-ақ Отаназар Матякубовтың "Фараби Шығыс музыкасының негіздері жайында" кітабында берілген.

2. Әл-Фараби еңбегінің алғы сөзінде ертедегілерден қалған музыкалық ғылымды қайталаудың мағынасы жоқ және бұған қоса олардың еңбектерінде қателер байқалатынын ескерсек, мұнын мәні жоқ екенін айтқан. Осыған орай бұл ғылымға ойшыл екі кітап арнайды: біріншісі музыкалық ғылым негіздеріне арналған, екіншісі - ертедегі авторлардың көзқарастарына "комментарийлер". Әбу Насыр жазған соңғы кітап бізге дейін жеткен жоқ немесе кейбір зерттеушілердің ойынша мүлдем жазылмаған.

Ал кейбір ғалымдар "Музыканың үлкен кітабының" "Музыкалық өнерге кіріспе бөлімдері [екі тарау]" дербес трактат ретінде жазылған деген пікір айтады, бұл әл-Фараби ескеріп кеткен сол екінші кітап болуы мүмкін. Толығырақ қар.: Матякубов О. Фараби об основах музыки Востока. - С. 8-9.

3. Әл-Фарабидің "Музыканың үлкен кітабында" көптеген бөлімдер [тараулар], бөліктер және параграфтар бар. Бұл аудармада мәтінді жақсы қабылдау мақсатында кейбір бөлімдердің атаулары осы шығарманың мазмұнына сай беріледі.

4. "Инна-шай " - орындау өнерінің бастапқы сатысы, музыкант тек қана орындай алады, ол орындап жатқан әуенінің себептерін білмейді және оларды ұғына алмайды.

5. "Ламана шай " — орындау өнерінің жоғарғы сатысы, музыкант әуенді ұғынып орындауға қабілетті.

6. Танбур [танбурины] - екі ішекті аспап. Әл-Фараби танбурдың екі түрін сипаттайды -бағдадтық және шығыс-хорасандық. Рабаб - екі ішекті ысқымен ойналатын аспап. Лютня, цитра, уд, най, гипжак - музыкалық аспаптардың түрлері. Гипжак [кипшак] әл-Фараби ойлап тапқан аспап ретінде саналады.

7. "Хида " - түйе айдаушылардың әні.

8. Тараик, равашин - музыка аспаптарының ежелгі парсы формалары.

9. Бұл жерде Аристотельдің логикалық-семиотикалық түсініктерге арналған "Түсіндірме туралы" трактатының бөлімдері жөнінде. Қар.: Аристотель. Сочинения: В 4т. М„ 1978. Т. 2.-С. 93-116.

10. Қасыда - поэма. Бейт - өлең.

11. Кейде әл-Фараби "Екінші Аналитика" дегеннің орнына Аристотельдің "Соңғы Аналитикасы" деп жазады.

12. "Әл-мафруда" - төменгі еркін ішектің музыкалық үні, әл-Фараби заманында аспаптарда үндерді белгілеу сандық және аппликатуралық анықтамалардың көмегімен жасалынған. Аппликатуралық белгілеулердің негізіне лютня ішектері мен саусақ аттары қабылданды.

13. Ішектердің атаулары: "бәм" - төмен, "мәсләс" - үшінші, "мәснә" - екінші, "зир" -жоғары, "хадд" - шекті [ең жоғарғы], "мутлақ" - әрбір ашық ішек.

14. Саусақ аттары: "сәббәбә" - сұқ саусақ, "уста" - ортан қол, "бинсыр" - "аты жоқ саусақ", "хинсыр" - шынашақ.

15. Шахруд - ежелгі соғдылық музыкалық аспап.

16. "Әл-Джаварс " - тары дәндері.

17. "Әл-Фадла " - қалдық интервалы. "Ныйсф ат-танини" - үлкен үннің жартысы.

18. Әл-Фарабидің "Естественно-научные трактаты" жинағында (194-202 беттер) "Музыканың үлкен кітабынан" үзінділер "Физиканың кейбір принциптері жайында" деген атаумен берілген.

19. "Екінші трактат" музыкалық аспаптарды суреттеуге арналған. Бұл жөнінде әл-Фараби кіріспе бөлімінде былай деген: "Екінші кітапты біз өзіміз қолданатын аспаптарға арнадық, оларды "Бастамалар жөніндегі кітапта" [Евклид] айтылғанмен салыстырдық: аспаптар деген не нәрселер болып табылады, олар қалайша ойлап табылған, осы аспаптардың әрқайсысынан қандай үндер [дыбыстар] алынады, әрбір жеке аспаптан практикада көрініс таппаған тағы нені алуға болады.

20. Әбу Насыр әл-Фарабидің "Музыканың үлкен кітабы" еңбегі қазақ тіліне толық аударылып үлгерген жоқ.

21. Бұл трактат алғаш рет әл-Фарабидің 1100 жылдық мерейтойына арналған "Курьер Юнеско" журналының (1973, июнь, 31 -34-беттер) арнайы нөмірінде көптеген тілдерде жарияланған.

22. "Ғылымдардың пайда болуы туралы" трактатынан үзінді. Көлемі бойынша үлкен емес бұл трактат [Китаб марабит әл-уулум] әзірше латын баламасында ғана белгілі, мазмұны және баяндау стилі бойынша "Ихса әл- уулум" шығармасына жақын. Латын тілінен аударған А.И. Рубин. Қар. қосымша: Григорян С.Н. Из истории философии Средней Азии и Ирана VII- XII вв. М., 1960.-С.148-155. Сондай-ақ қар.: Аль-Фараби. Естественно-научные трактаты. Алма-Ата: Наука, 1987. - С.94-96.

23. Педагогикалық төрт ғылымға әл-Фараби сандар туралы ғылымды [арифметика], өлшемдер туралы ғылымды [геометрия], жұлдыздар туралы ғылымды [астрономия] және музыкалық ғылымды жатқызады.

24. Бұл трактаттың аудармасын Н.Н. Қараев әл-Фарабидің логикалық трактаттарының Братислава араб қолжазбаларының фотокөшірмесі бойынша тікелей аударған. "Кутуб әл-Фараби фи әл-Мантык". MS - 231, ТЕ 41. Братислава, 274-276а-беттер. Қар.: Аль-Фараби. Логические трактаты. Алма-Ата: Наука, 1975. - С.445-555.

25. Бұл трактатта оның "Китаб аш-шиур" деген атауы сөзбе-сөз "Поэзия кітабы" деп аударылады. Аш-шиур [поэзия] сөзі араб тілінде көркем сөз шығармашылығы жөніндегі ғылым дегенді де және әдеби шығармашылық [поэзия] дегенді де білдіреді. Трактаттардың мазмұнына, сондай-ақ автордың: "дәл осылайша жасайтын адам өз өнеріне [поэзияға] лайық болады" (276-бет) деген қорытындысына қарап, біз аш-шиур сөзінің бірінші мағынасын, яғни поэзия [өнері] жайында деген мағынасын трактаттың атауына шығаруды жөн көрдік.

26. Бейт - екі жолдан тұратын строфа. Бейттардан ғазелдер, қасыдалар, рубаилар және шығыс поэзиясының басқа да формаларық құрастырылады.

27. Араб етістігі "хака" мен етістіктен туындайтын есім (масдар) "мухака" сөзінінің мағыналары: еліктеу, көшіру, имитациялау. Әл-Фараби бұл трактатында поэтикалық шығармашылықты еліктеуге еліктеу деп қарастырады, яғни Платонның көзқарасымен қосылады, себебі Платон бойынша заттар идеяларға еліктеді, ал өнер дегеніміз еліктеуге еліктеу болып табылады. Бұл қорытынды осы трактаттың мазмұныны сараптаудан туындайды. "Хака" сөзін әл-Фараби термин ретінде қолданады.

28. "Сабаб" - екі дауыссыз дыбыстан тұратын буын. Араб жазуы тек дауыссыз дыбыстар мен ұзақ дауысты дыбыстарды ғана таңбалайтынымен ерекшеленетіні мәлім. Қысқа дауысты дыбыстар сөзді жазу барысында таңбаланбайды, олар тек оқу барысында дыбысталады. Тілдің осы ерекшелігі буындарға бөлуде де көрініп отырады.

29. Уатад - үш дауыссыз дыбыстан тұратын буын.

30. Гомердің өлеңдеріне сілтеме жасау кездейсоқ емес. Араб метрикасы да ежелгі грек метрикасы сияқты ұзақ және қысқа буындардың кезектесіп келуіне негізделген. Бұған қоса, бұл әл-Фарабиге Гомердің "Илиада" мен "Одиссеясы" таныс болғанының дәлелі.

31. "Ғылымдардың пайда болуы туралы" трактатынан үзінді. Латын тілінен аударған А.И.Рубин. Қар.: Аль-Фараби. Естественно-научные трактаты. Алма-Ата: Наука, 1987.-С. 100-101.

32. "Әріптер кітабынан" (Китаб әл-Хуруф) үзінді. Бейрут, 1969. Араб тілінен аударған К.Х.Таджикова. Қар.: Аль-Фараби. Естественно-научные трактаты. Алма-Ата: Наука, 1987.-С. 371-373.

33. Әл-Фараби категориялар жүйесіне он категорияны енгізеді: субстанция, сан, сапа, қатынас, уақыт [қашан?], орын [қайда?], жағдай (положение), күй (состояние), әрекет және әрекетті бастан өткізу (претерпевание действия). Ол "болмыстың жоғарғы тектерін", яғни категорияларды қарастыруға арнайы "Катагурийас" немесе "Категориялар" кітабын арнайды. Қар.: Аль-Фараби. Логические трактаты. Алма-Ата: Наука, 1975. - С. 153-244.

34. "Логикаға кіріспе трактаттан" үзінділер. Аударманы А. Шарипов ағылшын және араб мәтіндерінің негізінде жасаған. Қар.: Аль-Фараби. Естественно-научные трактаты. Алма-Ата: Наука, 1978. - С. 436-438.





ӘЛ-ФАРАБИ ТРАКТАТТАРЫНЫҢ ҚЫСҚАША АРАБША-ҚАЗАҚША ТҮСІНДІРМЕ СӨЗДІГІ





